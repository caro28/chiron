Ogni arte e investigazione, e similmente ogni azione e ogni proposito, pare aver di mira un qualche bene:
per ciò giustamente si e posto in chiaro che il bene è quello a cui tutte le cose mirano.
Ma tra i fini si mostra una certa differenza:
alcuni d’essi sono gli atti medesimi;
altri certe opere oltre gli atti.
Dove sono certi fini oltre le azioni, quivi le opere sono per natura piú eccellenti degli atti.
Ed essendo molte le azioni e le arti e le scienze, vengono ad esser molti anche i fini:
per es., della medicina il fine è la sanitá;
dell’arte di fabbricar le navi, la nave;
dell’arte militare, la vittoria;
del governo della casa, la ricchezza.
In quante son tali che sotto un’unica facoltá si riducono, (cosi come dalla cavallerizza dipende l’arte del fare i freni e quante altre ce ne sono degli strumenti cavallereschi;
la cavallerizza poi e ogni azione guerresca dipendono dall’arte militare;
e nello stesso modo altre, da altre):
in tutte, dico, i fini delle arti fondamentali sono di maggior pre gio che quelli delle dipendenti:
perché in grazia di quelli si cercano questi.
A tal riguardo non fa differenza che i fini delle azioni siano gli atti stessi, ovvero un’altra cosa oltre di essi come nelle scienze su dette si vede.
Se dunque nelle cose pratiche si dá qualche fine che si desidera per se stesso, e per esso si desidera tutto il—resto;
e, se è vero che non ogni cosa noi vogliamo per un’altra (se no, s’andrebbe all’infinito:
onde inutile e vano sarebbe il nostro desiderare):
è chiaro che tal fine sarà il bene, anzi il sommo bene.
Or dunque la conoscenza di esso non sará di gran momento perla vita, e, similmente agli arcieri, sicuri dello scopo, non raggiungeremo piú facilmente quel che si deve?
Se cosi è, ingegniamoci di delineare in abbozzo quel che esso sia, e di quale tra le scienze o facoltá sia oggetto.
Niuno dubiterà che lo studio di esso non appartenga alla scienza principalissima e maestra di tutte le altre.
Tale è, si vede chiara mente, la scienza politica.
Poiché questa dispone nelle cittá le scienze che vi bisognano, e quali ciascuno ha da imparare e fino a qual punto.
Noi vediamo che anche le facoltá tenute in maggior pregio, come la strategica, il governo della casa, Toratoria, sono a quella soggette.
E valendosi essa di tutte le rimanenti scienze pratiche, e inoltre stabilendo per legge che cosa si deve fare e da quali cose astenere, si può dire che il suo fine abbraccia i fini di tutte le altre.
Onde il suo fine sará il bene umano.
E pur essendo medesimo il bene deir individuo e quello della cittá, tuttavia ottenere e conservare il bene della cittá è cosa piu grande e piú perfetta.
E vero:
il bene è degno di essere amato anche per un solo individuo;
ma è piú bello e piú divino quando riguardi a popoli e cittá.
A questo dunque mira la presente investigazione, la quale è di natura politica.
Intorno al soggetto si dirá a sufficienza, se sará chiarito per quanto la materia comporta:
la precisione, infatti, non ugualmente in tutti i ragionari é da ricercare, a quel modo che nep pure nei lavori manovali.
Or parlando dell’one sto e del giusto, che son, gli oggetti di studio della scienza politica, si trova tanta differenza e tanto traviamento da sembrar ch’essi non siano tali per natura, ma solamente per legge.
Questa sorta di divergenza s’incontra anche intorno ai beni, e la cagione è che a molti accade di ricever danno da essi, essendo giá periti alcuni a causa della ricchezza, e altri perché prodi.
Parlando dunque di tali cose e da tali cose movendo, bisogna contentarsi di additare la veritá in grosso e in abbozzo, e, discorrendo intorno a cose che avvengono per lo piú e da tali movendo, trarre conchiusioni di uguale natura.
E nella stessa maniera anche convien che accolga ognuno quel che qui si dice, poiché è proprio di persona cólta richiedere in ciascun genere tanto di precisione, quanto comporta la natura della cosa:
lodare un matematico perché parla persuasiva mente par che sia come domandar dimostrazioni a un oratore.
Ciascuno poi giudica rettamente ciò che conosce e di questo è buon giudice.
Onde nei particolari è buon giudice chi in essi è ammaestrato, ma quegli assolutamente giudicherá bene che sia ammaestrato in tutto.
Per ciò della politica non è acconcio uditore il giovane, perché inesperto dei fatti della vita:
ora, da questi muove e intorno a questi si aggira il nostro ragionare.
Aggiungi che lasciandosi egli guidare dalle passioni ascolterá con leggerezza e senza vantaggio, essendo il nostro fine non la conoscenza, ma razione.
Né qui fa nessuna differenza se uno è giovane per etá ovvero per giovanili costurai, ché il difetto non nasce dall’etá, ma dal vivere secondo passione e andar dietro a ogni cosa.
A gente siffatta la cognizione riesce infruttuosa, non altrimenti che agli incontinenti.
A coloro, invece, che conforme a ragione compongono i propri appetiti e operano, potrá essere molto utile l’aver conoscenza di queste cose.
Quanto all’uditore, e come debba essere accolta la trattazione, e quanto a quel che ci proponiamo valgano le cose dette a mo’ di proemio.
Ripigliando ora da capo la nostra ricerca, giacché ogni conoscenza e ogni nostro proposito tende a un qualche bene, diciamo che cosa è quello a cui mira la politica e quale sia di tutti i beni pratici il piu alto.
Nel nome si è quasi tutti d’accordo:
sia il volgo, sia la gente fina, dicono che è la felicitá, e stimano che una vita bella e fortunata sia il medesimo che l'esser felice.
Ma poi intorno a che cosa sia la felicitá sono in discordia, né dánno la medesima spiegazione la gente volgare e i sapienti:
alcuni pensano che sia una delle cose manifeste e chiare, come il piacere o la ricchezza o Tenore;
altri, un’altra cosa.
E molte volte lo stesso uomo la ripone in cose diverse (quando è malato, nella sanitá;
quando è povero, nella ricchezza);
e quei che son consapevoli della propria ignoranza ammirano coloro che sanno dire qualche gran cosa, superiore alla loro intelligenza.
Certi, poi, reputarono che al di lá di questi beni molteplici la felicitá fosse un’altra cosa che sia bene per se stessa, la quale sia anche a tutti questi cagione dell’esser beni.
Ma forse non vai proprio la pena di prendere in esame tutte quante le opinioni, e basta considerare quelle che sono piú in favore ovvero paiono avere qualche ragione.
Ma non perdiamo di vista che passa differenza tra i ragionari che si fanno dai principi! e quelli che vanno ai principi!.
Anche Platone, invero, ben dubitava in questa materia ricercando se dai principii o verso i principii fosse la via da seguire:
cosi come nello stadio si può andare dai giudici al termine, e viceversa.
Certo è che si deve principiare dalle cose note.
Ma queste sondi due specie:
le une sono note a noi;
le altre, assolutamente.
Probabilmente, dunque, a noi convien principiare per l’appunto dalle cose note a noi.
Ed ecco perché bisogna che sia stato educato a oneste abitudini colui che dovrá essere in grado di udir parlare di onestá, di giustizia e in generale di cose politiche (poiché il prin cipio è che la cosa è cosi:
e se questo fosse a bastanza manifesto, non ci sará bisogno di aggiungere il perché è cosi).
Un sí fatto uditore o giá possiede i principii, ovvero facilmente potrá acquistarli.
Ma colui il quale né li ha, né si cura di acquistarli, ascolti i versi di Esiodo:
Ma ritorniamo col discorso donde ci siamo partiti.
Non senza ragioni pare che gli uomini giudichino del bene e della felicitá dal lor genere di vita.
I piú e i piú grossolani stimano che sia il piacere, e però altra vita non amano che la gaudente.
Ché tre vite hanno la preferenza su tutte l’altre:
quella detta ora;
l’altra è la vita politica;
e la terza è la vita contemplativa.
I piu, dunque, si mostrano in tutto simili a schiavi, proponendosi una vita bestiale;
ma trovano una ragione in questo che molti di coloro che sono al potere han le stesse passioni di Sardanapalo.
Invece, le persone fine e attive ripongono il bene e la felicitá nell’onore;
perché l’onore è quasi il fine della vita politica.
Ma tal fine si mostra troppo superficiale in paragone di quello che si cerca:
poiché l’onore è piú in potere di chi lo dá, che di chi lo riceve.
Il bene, invece, che noi andiamo congetturando, è cosa tutta propria e malagevole a esser tolta.
Aggiungi che gli uomini par che perseguano l’onore per dar a credere a se stessi di esser buoni :
e cercano perciò di essere onorati dalle persone saggie, e presso chi li conosce, e in nome della virtú.
È chiaro, dunque, che anche per loro la virtú è piú eccellente.
Qualcuno preferirá forse di porre per fine della vita politica la virtú.
Ma anche questa apparisce troppo imperfetta, perché può darsi il caso che la virtú sia ancora in uno che dorma, o sia inoperoso tutta la vita, e, oltre a questi, in uno che sia oppresso dai mali e dalle sventure piú grandi.
Ora, tranne chi voglia sostenere ad ogni costo l’assunto, nessuno chiamerebbe mai felice un uomo che viva in tal maniera.
E di ciò basta (ché ne abbiam detto a sufficienza anche nei libri enciclici).
La terza vita è la contemplativa, che esamineremo in séguito.
Quanto alla vita intenta ai guadagni, essa è una vita forzata;
poi è chiaro che la ricchezza non è il bene che si cerca:
non è altro che una cosa utile e si cerca per fine di altro.
Per la qual cosa nel numero dei fini si debbono méttere piuttosto quelli detti innanzi, poiché sono amati per se stessi.
Ma neanche quelli par che siano il bene che si cerca:
eppure molti ragionari sono stati disseminati in loro riguardo.
Ma queste cose si lascino andare.
Forse è meglio prendere in esame il bene in universale, in che modo si dica;
sebbene tale questione debba riuscirci incresciosa per l'amicizia che abbiamo con coloro che hanno introdotto le Idee.
Ma ben parrá ad ognuno questo il meglio, e che per la salute della veritá convenga far tacere anche i privati riguardi, specialmente poi chi fa professione di filosofo:
ché, di quelli e di questa insieme essendo amici, è sacro dovere onorare di preferenza la veritá.
Quei che introdussero tale dottrina, non crea vano idee per le cose in cui dicevano esser un prima e un poi (per ciò appunto neppure per i numeri costruivano un'idea).
Ma del bene si parla e nella categoria dell’essenza e in quella della qualità e in quella della relazione.
Quello poi che è per se stesso, e che è la sostanza, è, per natura, prima di quello della relazione (questo, infatti, è come un rampollo e un accidente dell’ente);
si che non ci potrá essere una idea comune per essi.
Inoltre, parlandosi del bene in altrettanti modi che dell’ente (poiché si dice nella essenza:
per es., Dio e la mente;
e nella qualitá:
per es., le virtú;
e nella quantitá:
per es., Tesser misurato;
e nella relazione:
per es., l’utile;
e nel tempo:
per es., l'opportunitá;
e nel luogo:
per es., la residenza, e altre simili cose), è chiaro che non ci può essere un bene universalmente comune che sia anche unico, perché non se ne parlerebbe in tutte-le categorie, ma in un’unica soltanto.
Ancora:
poiché delle cose che riguardano un’unica idea, unica è anche la scienza di esse, anche di tutti quanti i beni ci sarebbe un’unica scienza;
Invece ce n’è molte, persino di quelli che cadono sotto un’unica categoria:
per es., dell’opportunitá:
in guerra, c’è la scienza strategica, nella malattia, la scienza medica;
e dell’esser misurato nel cibo c’è la scienza medica, nelle fatiche, la ginnastica.
Qualcuno potrebbe pure dubitare che cosa mai voglion dire con quel « in sé » di ogni cosa, una volta che e nell’ « uomo in sé » e nell’« uomo » il discorso è uno e medesimo:
quello dell’uomo.
Perché, in quanto l'uno e l’altro è uomo, in nulla son differenti.
E se cosi è, neanche il bene e il bene « in sé » saranno differenti, in quanto l’uno e l’altro è bene.
Né giá per essere eterno quel bene sará tale a maggior diritto, se neppure una cosa bianca che duri molto tempo non è perciò piú bianca di una che duri un sol giorno.
Piú persuasivamente sembran di ciò parlare i Pitagorici, ponendo l’unitá nella serie dei beni:
l'opinione dei quali par che anche Speusippo abbia seguito.
Ma di ciò se ne parli un’altra volta.
Ma nelle cose dette innanzi s’intravede un dubbio:
che, cioè, i discorsi loro non sian fatti per ogni bene, ma secondo un’unica specie si dicano i beni che per se stessi vengon perseguiti ed amati;
quelli, poi, che han facoltá di produrre tali beni, ovvero di conservarli in certo modo, ovvero di impedire le cose a loro contrarie, si chiaman beni per cagione dei primi e in un altro modo.
È chiaro, invero, che dei beni si può parlare in due sensi:
in uno, dei beni che son tali per se stessi;
in altro, dei beni che son tali in grazia dei primi.
Separiamo dunque i beni, per se stessi, dai beni, che sono utili;
e vediamo se di quelli se ne parla secondo un’unica idea.
Ma quali beni si può porre che siano per se stessi?
non forse quanti anche senz’altra compagnia si ricercano, per es. la saggezza, il vedere, alcuni piaceri, gli onori?
Questi, se noi li cerchiamo anche per qualche altro bene, tuttavia si possono porre tra i beni che son tali per se stessi.
Ovvero non si deve porre tra questi niente altro che l’Idea?
Ma se cosi è, la specie verrá ad esser cosa superflua.
Che se anche questi sono beni per se stessi, fará mestieri che la nozione del bene comparisca la medesima in essi tutti, cosi come la nozione della bianchezza è la medesima nella neve e nella biacca.
Ma deirono re e della saggezza e del piacere, in quanto sono beni, le nozioni son tra loro diverse e differenti.
Non esiste, dunque, il bene inteso come qualcosa di comune secondo un'unica idea.
Ma, allora, in qual senso si chiamano tutti ugualmente beni?
Che si tratti di una casuale omonimia, non pare.
Sará dunque perché da un unico bene dipendono?
ovvero perché a un unico bene conchiudono tutti?
o piuttosto si chiaman tali per’analogia?
Come quando si dice che la mente è nell’anima a quel modo che la vista è nel corpo, e cosi altra sirail cosa in altra.
Ma queste cose è forse meglio per ora la sciarle da parte:
ché la diligente investigazione di tali cose appartiene, se mai, piú propriamente a un’altra filosofia;
e parimenti la considerazione dell’Idea.
Che se anche esiste un certo bene che sia unico e si predichi in comune, tale cioè che separato dagli altri per se stesso sia bene, è chiaro che non potrá giammai esser praticato né posseduto dagli uomini:
e noi qui non cerchiamo altro bene che di questa sorta.
Ma forse a qualcuno parrá che la cognizione di tal bene sia vantaggiosa per conoscere quei beni che si possono possedere e praticare:
perché, avendolo come per esemplare, noi conosceremo meglio anche quelli che a noi son beni;
e, conosciutili, li potremo conseguire.
Il ragionamento ha, invero, qualche verisimi glianza, ma non pare andar d’accordo con le scienze:
le quali tutte, ad alcun bene mirando e quello che a esso ancora manca ricercando, la conoscenza di quel tal bene non curan per nulla.
Eppure non è ragionevole che un si fatto aiuto da tutti gli artefici sia ignorato e negletto.
Ed é ben dubbio in che sará avvantaggiato per la sua arte un tessitore o un fabbro che conosca « il bene stesso », ovvero come sará miglior medico o miglior capitano colui che ha contemplato « l’Idea stessa ».
È evidente che il medico non considera la sanitá a questo modo, ma egli considera la sanitá deiruomo, anzi, meglio, quella di quest’uomo, perché egli medica il singolo.
E di questo basti quel che si è detto fin qui.
Ritorniamo nuovamente a cercare che cosa sia mai il bene.
Poiché non appare il medesimo in questa azione e in quell’altra, né in questa o quell’arte:
altro è nella medicina e altro nella strategia, e via via similmente.
Che cosa è dunque in ciascuna il bene?
Non forse quello per la cui cagione l’altre cose tutte si mettono in atto?
Nella medicina ciò è la sanità;
nella strategia, la vittoria;
nell’edificatoria, la casa;
in altro, altro:
quello che in ogni azione e in ogni proposito è il fine:
ché in vista di questo gli uomini operano il resto.
Laonde, se per le azioni tutte quante c’è un certo fine, esso sará il bene pratico;
e se dei fini ce n’è parecchi, il bene sará questi fini.
Cosi di discorso in discorso siam pervenuti al medesimo punto.
Questo dobbiam ora sforzarci di chiarire maggiormente.
I fini pare che siano parecchi, ma poiché alcuni li vogliamo a cagione di altri (per es. le ricchezze, i flauti e, in generale, gli strumenti), è chiaro che non tutti sono perfetti:
ma il bene sommo par che debba essere cosa perfetta.
Sicché, se c’è una cosa solamente che sia perfetta, questa sará il bene che si cerca;
se ce n’è parecchie, sará la piú perfetta tra esse.
Quella che per se stessa è conseguita chiamo io piú perfetta di quella che si consegue per cagion d’altra;
e quella che non è mai voluta per cagion d’altra chiamo piú perfetta di quelle che possono esser volute sia per se stesse sia per cagion di quella prima:
in breve, assolutamente perfetta è quella voluta sempre per se stessa e non mai per altra.
Tale par che sia piu di ogni altra la felicitá:
questa, infatti, vogliamo sempre per se stessa e non mai per altra:
l’onore, il piacere, la mente e tutte le virtú si vogliono, si, anche per loro stesse (ché noi vorremmo ciascuna di esse, se anche niente ce ne venisse), ma le vogliamo anche in grazia della felicitá, pensando di poter esser felici per mezzo loro.
Ma la felicitá niuno la vuole iu grazia di queste, né in genere per altra cosa.
Alla stessa conchiusione par che si giunga movendo dal « bastar da sé »:
poiché il bene perfetto reputiamo che sia da sé bastante.
E chiamo « da sé bastante » non il bastare a colui solo che vive una vita solitaria, ma anche ai genitori e ai figli e alla moglie e, in generale, agli amici e cittadini, giacché l’uomo è naturalmente un essere politico.
Pure, in tal cosa va posto un certo termine:
perché chi la estendesse ai genitori, discendenti e amici degli amici, andrebbe all’infinito.
Ma questo è da considerarsi in séguito;
per ora, stabiliamo che basta da sé ciò che senz’altro fa la vita preferibile e di niuna cosa mancante:
e tale si stima che sia la fe licitá;
ed è inoltre di tutte le cose la piú degna di esser voluta, senza che tra esse sia annoverata.
Che se tra esse l’annoveri, è chiaro che piú desiderabile diviene unita al piú tenue dei beni:
perché quel che si aggiunge genera una sovrabbondanza di beni, e dei beni quello che è maggiore è piu desiderabile sempre.
Onde la felicitá apparisce un bene perfetto e da sé bastante, essendo il fine delle azioni.
Ma forse dir che la felicitá è il Più glande dei beni par cosa in cui tutti siam d'accordo, e si aspetta ancora che venga detto piú chiaramente quel che sia.
Questo ci verrá fatto facilmente se si potrá cogliere l’opera che è propria dell’uomo.
Poiché, come per il sonatore di Haute e per lo statuario e per ogni artefice e, in generale, per tutti quelli che hanno qualche operazione, nell’opera consiste la bontá e perfezione loro;
cosi avverrà anche per l’uomo, se pure c’è opera alcuna propria di lui.
Forse che, mentre ci sono certe opere e azioni proprie del fabbro e del calzolaio, dell’uomo poi non ce n’è nessuna, ma fu generato inoperoso?
Ovvero, come dell’occhio e della mano e del piede e, in somma, di ciascuna delle membra si vede esserci una qualche opera, cosi non reputeremo noi esserci, oltre tutte queste, anche una qualche opera che sia propria dell’uomo?
E quale dunque sará essa mai?
Il vivere, no:
che è comune anche alle piante, e noi cerchiamo quella che è propria dell’uomo.
Si metta dunque da parte la vita accrescitiva e nutritiva.
Seguirá una vita sensitiva;
ma anch’essa è comune al bue e al cavallo e ad ogni animale.
Resta dunque che sia una vita attiva di quella parte che è ragionevole.
Ma, di questa, una parte è ragionevole in quanto è obbediente alla ragione;
e l’altra perché la possiede, e pensa.
Ma anche la vita di questa dicendosi in due maniere, s’ ha a pigliare quella che è in atto, la quale con maggior diritto merita tal nome.
Dunque, l’opera dell’uomo è l’attivitá dell’anima secondo ragione o, almeno, non priva di ragione.
Affermiamo poi che è dello stesso genere l’opera dell’uomo, e dell’uomo che sia valente:
non altrimenti che del citaredo e del bravo citaredo;
e cosi in tutti i casi senza eccezione, se si aggiunge l’eccellenza della virtú all’opera di ciascuno (l’opera del citaredo è suonar la cetra, del bravo citaredo suonarla bene).
Se cosi stanno le cose dette, e poniamo che opera dell’uomo è una certa vita, e questa non sia altro che attivitá dell’anima e azioni con ragione congiunte, e che è proprio dell’uomo valente bene e bellamente operare, e che ciascuna cosa è condotta a perfezione dalla virtù che le è propria;
se cosi è, dico, il bene umano divien l’attivitá dell’anima secondo virtú;
e se piú sono le virtú, quella sará che è secondo l’ottima e perfettissima.
Aggiungi:
in una vita perfetta.
Perché, come una sola rondine o un sol giorno non fa primavera, cosi neppure un sol giorno né un picciol tempo fa l’uomo beato e felice.
[
Si è dato, per tal modo, in abbozzo il concetto del bene, né si ha da esigere una precisione maggiore, non sopportandola l’argomento].
Si deve considerare la felicitá non solo per quel che si è conchiuso e per le ragioni dalle quali è mosso il nostro discorso, ma anche per le cose che di lei si suol dire.
Poiché con la veritá concordano tutte le cose che a lei convengono;
dal falso, invece, la veritá presto discorda.
Pertanto, essendo stati divisi i beni dì tre sorta, quelli detti esterni, quelli dell’anima e quelli del corpo, diciamo che quei dell’anima sono beni piú propriamente degli altri e in sommo grado.
E le azioni e gli atti dell’anima all’anima attribuiamo.
Si che bene parleremo seguendo questa opinione che è antica e dai filosofi conceduta.
E rettamente ancora si è detto che certe azioni e certi atti sono il fine;
si che vengono a trovarsi tra i beni dell’anima, e non tra gii esterni.
Concorda con questo anche quel che abbiam detto chiamando uomo felice chi ben viva e bene operi:
poiché per felicitá s’intese, press’a poco, una specie di vita prospera e perfetta.
E anche le condizioni che si soglion richiedere per la felicitá par che sì trovino tutte quante in quel che è stato detto.
Poiché alcuni la ripon gono nella virtú, altri nella saggezza, altri in una certa sapienza:
certi, a queste condizioni, o ad alcune di esse, vogliono unito il piacere, o almeno che non sia escluso;
cert’altri ci comprendono anche la prosperitá esteriore.
Di queste opinioni parte han fautori assai ed antichi;
parte, pochi, ma celebrati:
Tana e l’altra parte dei quali è da credere che non erri interamente, ma che in qualcosa almeno o anche moltissimo dica dirittamente.
Concorda, dunque, il mìo discorso con chi dice che la felicitá è la virtú stessa o una certa virtú:
poiché alla virtú appartiene l’attivitá ad essa conforme.
La differenza forse è, e non piccola, nello stabilire se il piú gran bene sia nel suo possesso o nell’uso, nell’abito o nell’atto.
Poiché l’abito può darsi che ci sia senza che compia niente di buono, per es. in chi dorme o in altro simil modo giaccia inoperoso;
ma dell’attivitá non può esser cosi:
essa di necessitá opererá, e opererá perfettamente.
E come nei giuochi Olimpici non i bellissimi e robustissimi son coronati, ma quelli che han lottato (ché tra questi sono i vincitori);
cosi anche alle bellezze e ai beni della vita pervengono coloro che operano rettamente.
Ed è la vita loro per se stessa piacevole.
Invero, il pigliar piacere è cosa dell’anima, e però a ciascuno è piacevole la cosa di cui dicesi amatore:
il cavallo, all’amatore di cavalli, lo spettacolo, all’amatore degli spettacoli;
e, nello stesso modo, anche, la giustizia a chi di essa è amatore, e, in generale, le cose conformi a virtú a chi della virtú è amante.
Le cose, tut tavia, che piacciono al volgo son tra loro in contrasto, perché tali cose non sono per natura piacevoli, ma agli amatori dell’ronesto piacciono le cose che sono per natura piacevoli.
Di tal fatta sono le azioni conformi a virtú, e però sono piacevoli a questi tali;
e sono piacevoli per loro stesse.
Né ha bisogno del piacere la vita di costoro come di una frangia, ma ha il piacere in se stessa.
Poiché, oltre le cose dette, neppure è uomo buono chi non gode delle belle azioni;
e neppure si può chiamare giusto chi non gode a praticar la giustizia, né liberale chi delle azioni liberali non gode.
E degli altri, similmente.
Se cosi è, per loro stesse saranno piacevoli le azioni conformi a virtú.
Inoltre saranno anche e buone e belle, e ciascuna di queste qualitá in sommo grado, se è vero che di esse giudica bene l’uomo valente;
ma ch’egli giudichi bene, si è detto.
Ottima cosa, dunque, e bellissima e piacevolissima è la felicità;
né tali qualità stanno in lei separate, secondo che dice l’epigramma di Deio:
ché queste cose si trovan tutte quante nelle piú eccellenti attivitá:
queste poi, ovvero queil’una di esse che è la piú eccellente, dico essere la felicitá.
Ciò non ostante, è evidente, come abbiam detto, ch’essa ha bisogno per di piú anche dei beni esterni:
essendo impossibile, o almeno non agevole, che operi egregie cose chi è privo di mezzi.
Ci son molte cose che non si possono operare se non si hanno, a guisa di strumenti, amici, ricchezza e potenza politica;
di alcune, poi, chi ne manca, la sua felicitá è turbata, ad es. nobiltá di natali, bella figliolanza, bellezza.
Poiché chi è interamente deforme d’aspetto non può per niun modo divenire felice, né chi è di vile nascita, o solo e senza figli :
e forse è ancor peggio se alcuno abbia figli o amici pessimi;
ovvero se, avendoli buoni, gli sian morti.
Pare, dunque, come s’è detto, che l’uomo felice abbia bisogno anche dì una prosperità di tal sorte.
Onde alcuni mettono alla pari la buona fortuna con la felicitá.
[Si correggono o temperano alcune delle opinioni esposte.
Ad es., ridurre la felicitá alla fortuna non è giusto;
è vero che essa è tanto gran bene che par quasi un dono divino, ma appunto perciò non si deve attribuire al caso.
Poi, consistendo la felicitá nell'attivtá dell’anima virtuosa, quasi tutti sono in grado di acquistarla.
Non dunque dal caso, ma dalla natura nostra dipende.
Ne è prova anche il carattere politico dell’uomo, che può, con l’educazione, vivendo nello Stato, attingere alla propria perfezione.
E, quindi, alla propria felicitá.
I bruti, e anche i bambini, vengono, per ciò, esclusi dalla felicitá.
Tuttavia, c’A qualcosa di giusto nell’opinione combattuta.
Chi, vissuto per certo tempo felice, cada poi in sventure, come si favoleggia di Priamo, sará chiamato felice?
Non pare.
Per questo, dianzi, si pose come condizione della felicitá una vita perfetta e compiuta per ogni lato.
— E, allora, nessuno si dovrá, finché vive, chiamar felice, secondo il detto attribuito a Solone?
— Ma in tal caso si potrebbe dubitare che sin dopo morte la vicenda degli onori e disonori, della buona o cattiva fortuna dei nostri figli, tenessero sempre la nostra felicitá in pericolo.
— È dunque il caso di pigliar in tanta considerazione un elemento tanto instabile, che farebbe della felicitá qualcosa di continuamente variabile?
]Ovvero andar dietro alle for tune non è in niun modo cosa sensata?
Ché non consiste in quelle il viver bene o male, ma di quelle ha bi sogno l’umana vita per aggiunta, come abbíam detto:
laddove della felicitá veramente padrone sono le attivitá conformi a virtú, e dello stato contrario le contrarie.
Anzi, la nostra sentenza riceve una conferma anche dalla presente questione.
Poiché per nessuna delle umane opere si trova tanta fermezza quanto per le attivitá che sian conformi a virtú:
esse sembran essere anche piú stabili delle scienze.
E tra esse stesse le piú degne di onore sono anche le piú stabili, perché in queste passano la lor vita i beati piú che in tutte le altre e senza nessuna interruzione.
E qui si vede la cagione che di esse non avviene mai dimenticanza.
Si troverá dunque, nell’uomo felice quello che si cerca, ed egli sará tale durante la vita:
poiché sempre, ovvero a preferenza degli altri, volgerá l’opera e la mente alle cose virtuose:
e i casi della fortuna sopporterá bellissimamente, in tutto e per tutto convenevolmente:
colui, appunto, che è veramente buono, tetragono e senza biasimo.
E molte cose apportandogli la fortuna, differenti per grandezza o piccolezza, è manifesto che la piccola prosperitá, e cosi anche la piccola avversitá di fortuna non gli sará di gran momento alla vita;
la grande, poi, e assai buona fortuna gli potrá ben fare piú beata la vita (essendo tal cosa atta per natura ad accrescerle ornamento:
e il suo uso diviene allora onesto e bello);
all’incontro, l’avversa ridurrá la beata vita in angustie e in rovina, apportando dolori e impedendo molte attivitá.
Nondimeno anche in tali infortuni risplende l’onestá, quando alcuno, pur grandi e molti, li sopporti con animo sereno:
non per insensibilitá, ma perché generoso e d’animo grande.
E se le attivitá son padrone della vita, come si disse, nessuno dei beati può diventar misero, perché non opererá mai cose odiose o vili.
Essendo veramente buono e saggio, noi stimiamo che egli debba sopportare ogni fortuna dignitosamente e operare sempre nel miglior modo che le circostanze gli consentano;
non altrimenti che un buon capitano deve usare dell’esercito, di cui dispone, nella maniera piú utile alla guerra, e il calzolaio dalle pelli dategli fare i calzari piú belli che si può, e cosi discorrendo per tutti gli altri artefici.
Se cosi è, giammai diventerá misero l’uomo felice;
neppure, tuttavia, sará egli beato, se incorrerá nelle calamitá di Priamo.
Ma neppure sará vario e facilmente mutabile:
perché non facilmente sará smosso dalla felicitá, né da qualsivoglia infortunio, ma da quelli che sian grandi e molti.
Da i quali non ritornerá felice in breve tempo, ma, se mai, in un tempo lungo e perfetto, durante il quale sará divenuto capace di cose grandi e belle.
[Si conchiude che la felicitá può esser conseguita dall’uomo, pur che s’intenda di una felicitá umana.
Intorno poi alle fortune e alle sventure dei posteri non pare ben detto che all’uomo felice nulla importino, ma è dubbio se lo stesso accada all’uomo felice dopo morte.
][La felicitá è tra le cose degne di lode o non piuttosto tra quelle degne d’onore?
Si loda una cosa sempre in vista di altra, che è quindi ad essa superiore.
Delle cose ottime non c’è lode, ma qualcosa di migliore e maggiore:
il principio e la causa di tutti i beni è cosa degna di onore e divina.
]Poiché la felicitá è una certa at tivitá dell’anima conforme a virtú perfetta, si deve prendere in esame la virtú:
forse in tal modo potremo meglio vedere anche quel che sia la felicitá.
Intorno a essa pare che anche l’uomo veramente politico debba essersi affaticato moltissimo, perché egli vuol fare i cittadini buoni e ubbidienti alle leggi (esempio di ciò abbiamo i legislatori di Creta e di Sparta, e se di tali ce n’è stati altri altrove);
e se è propria della politica questa considerazione, è chiaro che la ricerca dovrá esser fatta secondo che da prin cipio ci proponemmo.
E dovendosi considerare della virtú, s’intende della virtú umana, imperocché il bene che andavam cercando è Fumano, e umana la felicitá che si ricercava.
Virtú umana chiamo non quella del corpo, ma quella dell’ani ma, e felicitá chiamo un’attivitá dell’anima.
Cosi stando le cose, è chiaro che il politico deve sapere in qualche modo quel che riguarda l’anima:
non altrimenti che gli occhi o altra parte del corpo, chi dovrá curarli:
anzi, tanto piú, quanto la politica è piú onorevole e piú eccellente della medicina.
Tra i medici i piú bravi si dánno allo studio di molte cose che riguardano la conoscenza del corpo.
Deve, dunque, anche il politico specu lare intorno all’anima:
specularne per il fine detto dianzi e quanto basti per quello che si cerca, ché un’investigazione piú diligente e ampia è forse impresa troppo piú grave di quel che la presente materia richiegga.
Anche nei ragionamenti esso terici son dette dell’anima a sufficienza alcune cose, delle quali dobbiamo ora far uso.
Ad es., che di essa c’é una parte priva di ragione e una parte ragionevole.
Se queste poí siano distinte come le parti del corpo e come ogni cosa che si può fare in parti;
ovvero sian due idealmente, ma non atte per natura ad esser divise, cosi come è nella circonferenza il convesso e il concavo, al presente non fa nessuna differenza.
E della parte priva di ragione, l’una è simile alla comune e vegetativa:
dico quella che è cagione del nutrirsi e del crescere.
La qual facoltá dell’anima si può mettere in tutti gli esseri che si nutrono, anche negli embrioni, e che questa sia la medesima anche negli esseri perfetti, essendo piú ragionevole che sia la medesima piut tosto che una diversa.
La virtú, dunque, di questa facoltá mostrasi comune e non propria dell’uomo.
Tal parte e tale facoltá par che sia attiva specialmente nel sonno.
Ma l’uomo buono e Fucino malvagio nel sonno non si discernono minimamente;
onde si suol dire che per metá della vita i felici non son differenti dai miseri.
E ciò ac cade verisimilmente, perché il sonno è inerzia dell’anima in quanto dicesi buona o malvagia:
a meno che certi moti in qualche maniera per poco non vi pervengano, e per questa via sian migliori i fantasmi degli uomini dabbene che quelli di qualsivoglia altro.
Ma di questo basta, e si lasci da parte la facoltá nutritiva, dacché per natura non è partecipe dell’umana virtú.
Un’altra natura dell’anima sembra esserci an cora, che, priva di ragione, pure in qualche maniera ne è partecipe.
Noi lodiamo, infatti, il ragionare dell’uomo continente o incontinente e quella parte dell’anima che ha la ragione.
Ella dirittamente e a onestissime cose li invita;
ma apparisce in loro anche un’altra parte fuori della ragione ingenerata, la quale con la ragione combatte e contrasta.
E proprio come le membra paralizzate che, se uno si propone di muoverle a destra, è trascinato all’incontro a sinistra;
medesimamente avviene per l’anima, ché le voglie degli incontinenti la trascinano verso le cose contrarie.
È ben vero che nei corpi si scorge la parte che devia, e per l’anima, no.
Ma non perciò è forse meno da stimarsi che anche nell'anima sia una parte fuori della ragione, che a lei contradice e s’oppone.
Né qui importa dire in che modo sia tal parte diversa.
Che poi anch’essa partecipi di ragione, come si disse, è palese;
ubbidisce, di certo, alla ragione quella dell’uomo continente.
E le obbedisce forse ancora di piú quella dell’uomo temperante e forte, perché in ogni cosa è all’unisono con la ragione.
Onde ap parisce di due maniere anche la parte priva di ragione:
l’una, vegetativa, che in nessun modo comunica con la ragione;
l’altra, che ha facoltá di bramare e, in generale, di appetire, ne partecipa in certo modo, in quanto le dá ascolto e la segue.
E in questo modo appunto noi affermiamo di accogliere le ragioni del padre e degli amici, e non come quelle della matematica.
Che in certo modo ubbidisca alla ragione la parte che ne è priva, lo indicano anche gli ammo nimenti e ogni rimprovero ed esortazione.
E se anche questa parte convenisse chiamar ragionevole, sará allora la parte ragionevole di due maniere:
runa, sovranamente e in se stessa;
l’altra, che le dá volentieri ascolto, come si deve dare alla voce del padre.
Anche la virtú si distingue secondo questa differenza:
delle virtú alcune chiamo dianoetiche e le altre etiche:
dianoetiche, la sapienza e la intelligenza e la prudenza;
etiche, la liberalitá e la temperanza.
Quando, infatti, parliamo del costume di alcuno, non diciamo che è sapiente o intelligente, ma che è mansueto o temperante;
e lodiamo anche il sapiente, riferendoci allibito:
ché noi chiamiamo virtú quegli abiti che meritano d’esser lodati.
Essendo la virtú di due specie:
l’una dianoetica, l’altra etica;
la dianoetica per lo piú si genera e accresce per via d’insegnamento, ed ha perciò bisogno d’esperienza e di tempo;
invece, la virtú etica (ή?
ική) proviene da abitudine, onde anche ha avuto il nome, leggermente modificato, da £?ος (abitudine).
Di qui anche è palese che nessuna delle virtú etiche si genera in noi per natura:
nessuno, infatti, degli esseri naturali piglia abitudine diversa:
per es. la pietra, portata da natura all’ingiú, non mai si abituerebbe a portarsi all’insú, neanche se uno, per abituarla, in su la gettasse diecimila volte;
né il fuoco si porterá mai all’ingiú, né nessun altro degli esseri naturali po trebbe mai essere abituato in altro modo.
Dunque, le virtú non s’ingenerano né per natura né contro natura, ma nascono in noi che, atti per natura a riceverle, vi diventiamo perfetti mediante l’abitudine.
Inoltre di quante cose in noi so pravvengono naturalmente, prima portiamo in noi la potenza, poi diam fuori gli atti di esse.
La qual cosa è evidente nei sensi:
invero, non acquistammo il senso della vista o dell’udito per avere molte volte veduto o molte volte sentito;
al contrario, avendolo, ne usammo, e non giá con l’uso Laveranno.
Ma le virtú acquistiamo noi essendo stati prima attivi, siccome avviene anche nelle altre arti.
Poiché le cose che per farle bisogna prima averle imparate, queste noi impariamo facendole:
cosi, edificando, si diviene edificatori, suonando la cetra, citaredi.
E cosi anche diventiamo giusti operando cose giuste, temperanti operando cose temperate, forti operando cose forti.
Fa fede di ciò anche quel che avviene nelle cittá, dove i legislatori fanno buoni i cittadini abituandoli al bene:
questo è l’intento di ogni legislatore;
e quanti non lo portano bene ad effetto, errano:
di qui la differenza tra una cittadinanza e l’altra, l’una buona, l’altra malvagia.
Ancora:
ogni virtú (e cosi ogni arte) si genera e perisce dalle medesime cose e mediante le medesime cose:
dal suonar la cetra vengon fuori i buoni e i cattivi citaredi.
Analogamente, per gli edificatori e per tutti gli altri:
ché, edificando bene, si diviene in séguito buoni edificatori;
edi ficando male, cattivi.
Se cosi non fosse, non ci sarebbe nessun bisogno del maestro, ma tutti nascerebbero buoni o cattivi.
Lo stesso vale appunto anche per le virtú:
perché nel modo di agire nelle relazioni con gli uomini ci facciamo gli uni giusti, gli altri ingiusti;
e nel modo di agire nei pericoli e abituandoci a temere o ad osare, diventiamo gli uni forti e gli altri vili.
E similmente per quel che riguarda le brame e le ire.
Gli uni diventano saggi e miti, gli altri intemperanti e irascibili:
portandosi, in quelle circostanze, gli uni in un modo, gli altri in un altro.
In una parola:
gli abiti derivano dagli atti di ugual natura.
Perciò bisogna rendersi conto della qualitá degli atti, perché secondo la differenza loro conséguita la differenza negli abiti.
Non è dunque di piccolo momento che uno sia abituato sin da giovane cosi o cosi, ma di grandissimo, anzi è il tutto.
[Un trattato di morale non ha da essere una pura teoria, ma aver di mira la pratica.
Né si posson dare regole stabili, perché ognuno deve trarre dall’esame delle circostanze particolari la regola per l’azione.
Tuttavia gioveranno alcune considerazioni.
E, cioè, che bisogna guardarsi dagli eccessi ed essere moderati in ogni cosa, specialmente nei piaceri.
Mentre poi la virtú risulta da una giusta misura in ogni azione, essa, a sua volta, rende agevole il’serbare la giusta misura:
astenendoci dai piaceri sensuali, diveniamo temperanti;
divenuti temperanti, possiamo piú degli altri astenercene.
E però, segno d’aver acquistato una virtú, è il piacere che da essa proviamo.
Di qui la necessitá, riconosciuta giá da Platone, di essere educati dalla prima giovinezza a rallegrarsi o a dolersi di ciò che conviene:
perché l’uomo dabbene prova piacere dal ben fare, il malvagio dal fare il male.
Non si deve, dunque, combattere il piacere, da cui è come colorata la nostra vita, tanto che ogni nostra azione ha per norma, piú o meno, il piacere o il dolore.
Del piacere, piuttosto, si deve far moltissimo conto, e determinarne il giusto uso.
Si che si può dire che ogni trattazione etica e politica versa intorno al piacere e al dolore.
)Ma uno potrebbe dubitare in qual senso noi diciamo che a divenir giusto bisogna operare cose giuste, e a divenir saggio, cose saggie.
Chi, infatti, opera cose giuste e saggie, di giá è giusto e saggio, cosi come chi esercita la grammatica e la musica è giá grammatico e musico.
Ovvero, neppure nelle arti avviene cosi?
In effetto, può darsi che uno faccia qualcosa di grammatico o a caso o per suggerimento di un altro.
Ma egli sará un grammatico solo allora quando e fará qualcosa di grammatico e la fará grammaticamente:
cioè, secondo l’arte grammatica che abbia in se stesso.
Aggiungi che neppure è la stessa cosa per le arti, come per le virtú:
le cose prodotte dall’arte hanno il loro pregio in se stesse, si che basta farle pregevoli in un certo modo.
Invece, le azioni virtuose non basta che abbiano certe qualitá perché sian fatte con giustizia e con temperanza;
ma bisogna ancora che, chi opera, operi comportandosi in certo modo:
primieramente, con scienza;
dipoi con proposito, e con proposito che abbia per fine le cose che opera;
in terzo luogo, che, operando, sia costante e non si muti.
E queste condizioni, tranne quella della scienza, non si annoverano per il possesso delle altre arti;
invece, per il possesso delle virtú il sapere vai poco o niente, e le altre condizioni non vi possono poco, ma il tutto:
le quali, per l’appunto, ci provengono dall’operare spesso cose giuste e temperate.
Dtconsi poi giusti e temperati quei fatti, quando siano tali, quali l’uomo che è giusto o temperante opererebbe;
e giusto e temperante non è chi tali cose opera soltanto, ma chi le opera anche nella maniera in cui operano gli uomini giusti e temperanti.
Bene, dunque, si dice che con l’operare cose giuste l’uomo diventa giusto e con l’operare cose temperate l’uomo diventa temperante;
e nessuno, che queste non operi, potrá mai avvenire che diventi buono.
Ma i piú, senza operare, si rifugiano nei ragionamenti e credono di filosofare e diventar cosi bravi uomini:
imitando in ciò quei malati, i quali ascoltano attentamente i medici, ma non fanno nessuna delle cose ordinate.
Come, pertanto, questi, in tal modo curandosi, non avranno nessun vantaggio pel corpo;
cosi quelli, in tal modo filosofando, non ne avranno per l’anima.
Segue ora che si consideri che cosa è la virtú.
Poiché, dunque, tre son le cose che han generazione nell'anima:
affetti, potenze e abiti, la virtú sará una di queste.
Chiamo affetti il desiderio, l'ira, il timore, l'ardire, l’invidia, la gioia, l'amore, rodio, il rincrescimento, lo zelo, la pietá:
in genere, ciò a cui segue piacere o dolore.
Chiamo potenze quelle, per le quali diciamo d’esser capaci di provare questi affetti:
ad es., in quanto possiamo essere adirati o addolorati o impietositi.
Abiti, infine, chiamo quelli, secondo i quali ci comportiamo bene o male rispetto a gli affetti:
per cs., se violentemente o debolmente rispetto a l’ira, ci comportiamo male;
se misuratamente, bene;
e cosi per gli altri affetti.
Né le virtú, dunque, né i vizi sono affetti, perché dagli affetti non siam chiamati né bravi né dappoco, si bene dalle virtú o dai vizi.
E poi gli affetti non ci dánno né lode né biasimo (perché non si loda né chi teme, né chi s’adira, e neanche si biasima chi semplicemente s’adira, ma chi s’adira in un certo modo);
in vece, secondo le virtú o i vizi siam lodati o biasimati.
Inoltre, noi ci adiriamo o c’impau riamo senza deliberato proposito, laddove la virtú è un certo deliberato proposito, o, almeno, non è senza di esso.
Oltre di questo, degli affetti noi diciamo che ci muovono;
per le virtú e per i vizi non diciamo di esser mossi, ma di trovarci in una certa disposizione.
Per le medesime ra gioni non sono neppure potenze, perché non diciamo di essere né buoni né cattivi per il semplice poter provare affetti;
né perciò siam lodati, né biasimati.
Di più, le potenze ci son date dalla natura;
ora, dalla natura noi non siam fatti né buoni né cattivi.
Ma di questo s’è parlato prima.
In conchiusione, se le virtú non sono né affetti né potenze, resta che siano abiti.
Quel che è la virtú in genere, si è detto.
Ma non basta dire che è un abito:
bisogna dire anche quale abito sia.
Si dica, dunque, che ogni virtú perfeziona il ben condursi di quell’essere di cui è virtú e rende pregevole la sua operazione.
Per es., la virtú dell’occhio fa l’occhio valente e valente l’operazione sua:
ché per la virtú dell’occhio vediamo bene.
Parimenti, la virtú del cavallo fa il cavallo valente e buono al corso e a portare il cavaliere e a sostenere l’impeto dei nemici.
E se cosi sta per tutte le cose, anche la virtú dell’uomo sará un abito dal quale l’uomo è fatto buono e bene renderá l’opera che gli è propria.
Come questa dovrá essere, giá abbiamo detto.
Ma ci sará palese anche in quemaniera, se, cioè osserveremo quella qualitá che alla virtú è naturale.
In ogni cosa, continua o divisibile, si può prendere il piú, il meno, l'uguale;
e questi, o per rispetto alla cosa stessa o verso noi.
L'uguale è un certo mezzo tra l’eccesso e il difetto.
Chiamo mezzo della cosa l’ugualmente distante dall’uno e dall’altro degli estremi, il quale è uno solo e il medesimo in tutte;
chiamo mezzo rispetto a noi quello che né eccede né fa difetto, e questo non è unico né medesimo per tutti.
Per es., se dieci è molto e due è poco, si prende il sei come mezzo in rispetto alla cosa:
in ugual misura, infatti, è superiore ed è superato:
questo mezzo è secondo la proporzione aritmetica.
Ma il mezzo verso noi non si deve pigliare in questo modo, perché, se a qualcuno mangiarsi dieci mine è molto e due mine è poco, il maestro di ginnastica non gli ordinerá sei mine, perché anche questo può darsi che sia o molto o poco per chi l’ha da ricevere:
per Miloue è poco, per un principiante di ginnastica è molto.
Similmente, per il giuoco della corsa e della palestra.
In questo modo, appunto, ogni scienziato fugge l’eccesso e il difetto, e cerca il mezzo e questo preferisce:
il mezzo, dico, non della cosa, ma verso noi.
E se ogni scienza compie bene per tal modo l’opera sua, mirando al mezzo e a questo le opere indirizzando (onde delle opere perfette si suol dire che non c’è nulla né da togliere né da aggiungere, reputando che l’eccesso e il difetto guastino la perfezione e la medietá la conservi);
se, come dico, i buoni artefici, a quello mirando, firn l’opere loro;
la virtú, che d’ogni arte è piú diligente e migliore, non altrimenti che la natura, ben dovrá tendere al mezzo.
Intendo, della virtú etica, ché essa versa intorno agli affetti e alle azioni, dove ha luogo l’eccesso e il difetto e il mezzo.
Per es.:
del timore, dell’ardire, del desiderio, dell’ira, della pietá e, in generale, del piacere e del dolore c’è un piú e un meno, entrambi imperfetti;
ma nel provar quelli affetti quando conviene e in quello che conviene e verso di chi conviene e per il fine e nel modo convenienti, consiste il mezzo e l’eccellenza che son propri della virtú.
Anche per le azioni si dá parimenti eccesso, difetto, mezzo.
La virtú, dunque, versa intorno agli affetti e alle azioni, in cui l’eccesso è un errore e il difetto è biasimato, ma il mezzo vi sta rettamente ed è lodato:
le quali due condizioni son proprie della virtú.
Conchiudendo, la virtú è una certa medietá, come quella che al mezzo dirige la sua mira.
Si aggiunga che errare si può in molti modi (perché il male è dell’infinito, per usare un’imagine dei Pitagorici, e il bene è del finito), ma la rettitudine è di una sola specie:
e però l’una cosa è facile, l’altra è difficile, facile non toccar lo scopo, difficile toccarlo.
Anche per questa ragione riesce al vizio l’eccesso e il difetto;
alla virtú, la medietá.È, dunque, la virtú un abito di proporsi quel che consiste nella medietá verso noi, determinata con ragione e còme l’uomo saggio determinerebbe.
Ed è una medietá fra due vizi, l’uno per eccesso e l’altro per difetto:
anche perché, mentre dei vizi alcuni difettano e altri eccedono nella misura conveniente sia degli affetti sia delle azioni, la virtú, invece, trova ed elegge il mezzo.
Perciò, secondo la sostanza e quel ragionamento che dichiara l’essenza, la virtú è una medietá;
ma, in rispetto al sommo bene e alla perfezione, essa è il piú alto punto.
Non ogni azione, né ogni affetto ammette la medietá, perché di alcuni il nome stesso giá comprende la pravitá, come la malevolenza, l’impudenza, l’invidia;
e, tra le azioni, l’adulterio, il furto, l’omicidio.
Tutte queste cose, e le simigliami, son biasimate perché prave per se stesse, non perché siano eccessi o difetti.
In queste non ha luogo giammai la rettitudine, ma sempre Terrore.
E per queste il bene o il non bene non consiste nel quando e come e con chi uno debba fare adulterio, ma assolutamente il fare qualsivoglia di queste cose è errore.
Similmente dicasi per chi credesse che dell’ingiustizia, della pusillanimità, della intemperanza si dia medierá, eccesso e difettò;
perché, in tal caso, ci sarebbe una medietá di un eccesso e di un difetto, e un eccesso di un eccesso, e un difetto di un difetto.
Ma come della temperanza e della fortezza non esiste eccesso né difetto, perché il mezzo è in certo modo estremo;
cosi di quelle non esiste mezzo, né eccesso o difetto, ma, comunque si pperi, si erra.
Insemina, dell’eccesso e del difetto non c’è medietá;
né della medieUi, eccesso o difetto.
[Questo, della virtú in universale;
ma per la pratica giova passare all’esame delle virtú singole, mostrando come esse siano una medietá di due estremi viziosi.
Per cs., la fortezza è in mezzo tra l'audacia c la timidezza;
la temperanza, tra l’intemperanza c l’insensibilitá;
la liberalitá, tra la prodigalitá é l’avarizia, eec.
I due estremi son contrari al mezzo e ancor piú tra loro:
per cs., il coraggioso s’oppone da una parte al vile, dall’altra al temerario, sí che il vile gli dá il nomo di temerario, c il temerario di vile;
ma la distanza tra gli estremi è massima, quindi massima ò la contrarietá.
Invece, talora il mezzo è piú vicino a un estremo che a un altro, come il coraggio, che ò piú vicino all’audacia che alla viltá:
la causa di ciò è duplice, Tana dipende dalla natura delle cose stesse, l’altra da noi che siamo portati naturalmente piú verso un estremo che verso l’altro.
— Ma cogliere il giusto mezzo è cosa difficile:
come trovare il centro del cerchio non è di tutti, ma solo di chi sa.
La virtú, dunque, è difficile.
L’adirarsi, il donare, lo spendere, ecc. è agevole a ognuno;
ma non è piú di ognuno, né facile, stabilire a chi si debba donare, e quando, e come, e per qual fine.
Il bene è raro e perciò lo si loda.
Il miglior consiglio che si può dare è quello di studiare le inclinazioni che ci trascinano piú fortemente verso un estremo e gettarci poi verso l’estremo opposto:
non essendo noi portati a questo, piú facilmente raggiungeremo il mezzo.
Cosi fanno quelli che vogliono raddrizzare la nave.
Del resto, i consigli sono sempre insufficienti, perché, versando le azioni intorno alle cose singolari, non posson esser mai esatti.
]Essendo la virtú intorno agli af tetti e alle azioni, e avendo luogo la lode e il biasimo nelle cose fotte volontariamente, laddove alle involontarie s’accorda il perdono, e talvolta anche la pietá;
è forse necessario, a chi indaga intorno alla virtú, definire il volontario e l’involontario.
Anche ai legislatori sará ciò utile per quel che riguarda gii onori e i castighi.
Sembra dunque che involontarie siano le cose che si fanno a forza o per ignoranza.
Forzato è ciò, il cui principio è di fuori e tale che, chi opera o chi sopporta, in nulla vi conferisca:
come, se il vento porti uno in qualche luogo, o uomini che se ne siano impadroniti.
Ma è dubbio se siano volontarie o involontarie quante cose si fanno per paura di mali peggiori, o per una causa onesta, come se un tiranno comandasse di fare qualcosa brutta, il quale fosse padrone de' tuoi genitori e de’ tuoi figli:
se tu la fai, essi son salvi;
se no, morranno.
Un dubbio simile ha luogo anche per quei getti che si fanno in mare quando è in tempesta:
niuno è che, assolutamente parlando, faccia quei getti per sua voglia, ma per salvare se stessi e gli altri li fanno tutti, quanti hanno senno.
Tali azioni sono miste, pur somigliano di piú alle volontarie;
per la ragione che sono scelte nel momento che si fanno;
e il fine dell’azione è a seconda delle circostanze.
Or del volontario e dell’involontario si deve parlare nel momento dell’azione:
questa si fa spontaneamente, perché il principio del muovere gli organi in tali azioni è in noi stessi.
Ma quelle cose di cui il principio è in noi, in noi è anche l’operarle o non operarle.
Tali azioni son dunque volontarie, sebbene, assolutamente, sian forse involontarie, perché non ce n’è uno che sceglierebbe di farne per se stessa nessuna.
Per azioni di questa specie talvolta sono anche lodati coloro che sopportino qualcosa di turpe o doloroso, in cambio di grande e bello;
e quei che.
operano al contrario, son biasimati.
Poiché è proprio del vile sopportare le piu turpi cose senza speranza di conseguire niente di bello o, almeno, di mediocre.
In certi casi poi non ha luogo la lode, ma ben il perdono, quando uno abbia operato cose che non si deve per motivi tali che sorpassino l’umana natura e che nessuno sopporterebbe.
Anzi, a certe cose neppure è forse lecito d’esser costretto, ma piuttosto si deve morire soffrendo i piú terribili mali:
ché, invero, appariscono ridicole quelle necessitá che indus sero l’Alcmeone di Euripide al matricidio.
Certe volte è difficile discernere quale cosa si debba ad altra preferire e quale in cambio di altra sopportare;
ma piú difficile ancora è star fermo nelle risoluzioni prese, perche, il piú delle volte, non c’è da aspettarsi che dolori, e, d’altra parte, quello a cui si è costretti è cosa turpe:
di qui si fanno, o no, meritevoli di lode e di biasimo coloro che son costretti ad agire.
Quali cose, dunque, si debbono chiamar forzate?
Non forse, assolutamente, quando la causa sia di fuori e l’agente niente vi conferisca?
Or quelle cose che, pur involontarie per se stesse, sono preferite ad altre, in questo momento, e di cui il principio è nell’agente, sono si involontarie per se stesse, ma in questo momento e in confronto alle altre sono volontarie.
E alle volontarie somigliano maggiormente:
poiché le azioni avvengono nei singoli casi, e questi son operati volontariamente.
Ma quali di essi a quali si debbano preferire, non è focile dichiarare, troppa essendo la differenza nei singoli casi.
Che se uno affermasse che le cose belle e pia cevoli forzano (perché ci costringono dal di fuori), tutto sarebbe in tal maniera forzato, perché in grazia di quelle operano tutti ogni cosa.
Poi, chi opera a forza e contro voglia, opera con dolore;
chi per un motivo dolce e bello, con piacere.
È dunque ridicolo l’accusare quel che è di fuori, e non se stesso facile a cadere preda di cose tali, c delle opere oneste far cagione se stesso, delle turpi, le cose piacevoli.
Par dunque probabile che forzato è ciò di cui il principio è di fuori, niente conferendovi chi è forzato.
[
Un’altra condizione, perché l’atto sia volontario, è che l’agente abbia conoscenza dei particolari, ai quali si riferisce l’azione.
L’ignoranza dell’universa le, o di ciò che si deve operare, è causa di malvagitá, non d’involontarietá.
Inoltre, l’azione involontaria, perché sia tale, deve apportare dolore c rincrescimento in chi l’ha commessa.
— Volontario è anche l’agire degli altri animali c dei fanciulli, mossi da passioni o desideri, perché anche da questi affetti derivano le azioni dell’uomo, ed essi, pur irrazionali, non sono perciò meno umani degli altri.
]Definito il volontario e l’invo lontario, segue che trattiamo del proponimento:
poiché esso par cosa tutta propria alla virtú e miglior criterio a giudicare dei costumi che non le azioni.
Che il proponimento sia volontario, apparisce chiaro;
pure, non è la stessa cosa, ché il volontario s’estendé di piú:
il volontario è comune anche ai fanciulli e agli altri animali, ma il proponimento, no;
e quello che si fa improvvisamente, lo chiamiamo volontario, ma non diciamo che è fatto con proponimento.
Né è probabile che parlin dritto quei che dicono che è desiderio o impeto o volontá o una certa opinione.
— Poiché il proponimento non è comune anche agli esseri irragionevoli, ma bene il desiderio e l’impeto.
— E l’intemperante agisce, si, desi derando, ma non con proponimento:
al contrario, il temperante agisce con proposito, e non per desiderio Il desiderio si contrappone al proponi mento, non un desiderio a un desiderio.
— Ancora:
il desiderio è del piacevole e dello spiacevole;
il proponimento, né dell’uno, né dell’altro.
— Tanto meno, poi, è impeto:
poiché quel che si fa per impeto non pare minimamente conforme a un propo nimento.
Ma non è neanche volontá, sebbene le apparisca molto vicino.
Poiché dell’impossibile non esiste proponimento, e se uno dicesse di proporselo, farebbe la figura d’un pazzo.
Invece, dell’impossibile c’è volontá, per es., dell’immorta lilá.
— Poi, la volontá è anche di quelle cose che, da colui che vuole, non possono in nessun modo essere operate, per es., che riporti vittoria un qualche istrione o atleta:
nessuno si propone di far cose sìmili, ma quelle sole che stima di poter fare lui stesso.
— Aggiungi che la volontá è, piuttosto, del fine;
il proponimento, invece, è delle cose che riguardano al fine.
Ad es., noi vogliamo esser sani, ma ci proponiamo i mezzi per esser sani;
diciamo di volere e vogliamo esser felici, ma dire che ne facciamo proponimento, è una stonatura:
poiché si ritiene che il proponimento sia in generale delle cose che dipendono da noi.
Neppure, poi, può essere un’opinione.
Poiché l’opinione par che sia intorno a ogni cosa, intorno alle eterne e alle impossìbili non meno che alle pertinenti a noi;
poi, essa si divide in vera θ falsa, non In buona e cattiva, come piuttosto il proponimento si divide.
— Che esso sia, dunque, la stessa cosa che l¹opinione in generale, forse nessuno lo dice;
ma neppure è una particolare opinione.
— Poiché noi acquistiamo certe qualitá con proporci il bene o il male, non con Taverne un’opinione.
— Eci proponiamo di conseguire odi evitare o altra cosa simile;
ma opiniamo quel che una cosa è o a che giova o in qual modo, e del conseguire o dell’evitare non opiniamo affatto.
Inoltre il proponimento si loda piuttosto quando è di ciò che si deve, o per esser retto;
l’opinione, invece, in quanto è vera.
— E ci proponiamo quelle cose che sappiamo sopra tutte esser buone;
invece, abbiamo opinione di quello che non sappiamo del tutto.
— Né pare che sian gli stessi quelli che fanno i migliori proponimenti e quelli die hanno le migliori opinioni, ma certuni son piú bravi a opinare, mentre poi preferiscono per malvagitá di far ciò che non debbono.
— Se poi l’opi nione preceda il proponimento ovvero lo segua, a noi non fa differenza, perché non di questo stiamo indagando, ma se il proponimento sia la stessa cosa che una certa opinione.
Che cosa è, dunque, e di che sorta, dacché non è nessuna delle cose dette?
Cosa volontaria, è evidente.
Ma non tutto ciò che è volontario ò un atto di proponimento.
Non sará allora quel volontario che sia stato prima deliberato?
Il proponimento, infatti, s’accompagna col discorso e con la ragione.
E questo par che sottintenda il nome stesso di proponimento, quasi cosa che è posta da noi innanzi ad altre.
Ma si delibera intorno a ogni cosa e ogni cosa può essere deliberata, ovvero intorno ad alcune non è luogo a deliberare?
Inutile dire che non è oggetto di deliberazione quello su cui forse uno stolto o un pazzo delibererebbe, ma quello su cui può deliberare chi è dotato di mente.
Intorno alle cose eterne nessuno delibera:
per es., intorno al cosmo, oppure sul perché il dia metro e il lato sono incommensurabili.
— E neppure intorno a quelle cose che sono in movimento, ma avvengono sempre in un medesimo modo, sia per necessitá, sia anche per natura o per qualche altra causa:
ad es., il solstizio e l’alzata del sole.
— Né dello cose che sono ora in un modo, ora in un altro, come la siccitá e la pioggia.
—
Né delle cose casuali, come, di trovare un tesoro.
— E neanche di tutti gli affari umani:
nessuno Spartano, ad es., delibera come mai gii Sciti potrebbero governarsi nel modo migliore.
Ché nessuna di tali coso può esser fatta da noi.
Altro non resta se non che deliberiamo intorno alle cose che riguardano a noi e sono attuabili.
In vero, cause si chiamano la natura, la necessità, il caso, e poi la mente e tutto quel che è opera dell’Uomo.
Ma ciascun uomo delibera intorno alle cose che può egli stesso mettere in atto.E, delle scienze, circa quelle che sono esatte e a sé bastanti non esiste deliberazione, per es., intorno ai segni grafici (ché non c’è questione come si debban scrivere).
Ma si delibera di tutto quel che, pur avvenendo per nostro mezzo, non è sempre a un modo:
per es., circa le cose della medicina e del commercio;
e dell’arte del pilota piu che della ginnastica, tanto, quanto quella è ancora piú lontana dall’essere esatta.
E per le altre arti e scienze, similmente:
però, nelle arti anche piú che nelle scienze, perché per quelle ci sono maggiori incertezze.
Si delibera, inoltre, nelle cose che avvengono per lo piu, e non si vede come potranno riuscire, e dove questo è indeterminato.
E per le cose di grande importanza ci prendiamo dei consiglieri, diffidando di esser capaci da noi stessi a giudicarne.
Né deliberiamo intorno ai fini, ma intorno a quel che riguarda ai fini.
Il medico non delibera se dovrá sanare, né Foratore se dovrá persuadere, né il politico se dovrá fare buone leggi, né nessuno degli altri delibera intorno al fine;
ma, posto il fine, considera come e per quali mezzi sará conseguito piú agevolmente e meglio;
se il mezzo è uno solo, cerca come potrá conseguirlo con esso, e questo per mezzo di quale altro, finché non giunga alla cagione prima, la quale è l’ultima che si ritrova:
cosi, colui che delibera, nel modo descritto, par proprio che cerchi orisolva come un problema geometrico.
Tuttavia, non ogni ricerca è una deliberazione:
non lo sono, ad es., le ricerche matematiche;
ma ogni deliberazione è una ricerca, e quel che è l’ultimo nella risoluzione è il primo a generarsi.
E quando uno s’imbatte nell’impossibile, ci rinuncia:
poniamo, se gli bisogna danaro e non sia possibile procurarselo;
ma se appaia possibile, mette mano all’azione.
Possibile è ciò che può esser fatto da noi:
e quel che si fa per mezzo degli amici, è fatto in certo modo da noi, perché in noi è il principio.
Talora quel che si cerca son gli strumenti;
talora, invece, l’uso di essi;
e cosi per tutte le altre cose:
alle volte si cerca il come;
alle volte, per mezzo di chi o di che cosa.
Par dunque giusto quel che s’è detto, che il principio delle azioni è l'uomo;
che la deliberazione è intorno alle cose che lui stesso può ope rare;
e che le azioni sono per i fini.
Poiché il fine non può mai venir deliberato, ma quel che riguarda al fine.
Neppure, quindi·, le cose singolari:
per es., se questo è pane o se è stato cotto come si deve;
poiché questo è affar di sensazione.
Che se uno volesse sempre deliberare, andrebbe all’infinito.
La stessa cosa è quella su cui si delibera e che ci si propone, salvo che quel che ci si propone è giá determinato:
poiché ci si propone quel che è stato giudicato dalla deliberazione.
Ognuno, infatti, si queta dal cercar piú oltre come debba fare, quando abbia in se stesso ridotto il principio, e in quella parte di lui che comanda:
ché essa è quella che propone.
Ciò si può vedere anche dalle antiche costituzioni, imitate da Omero, dove i re annunziavano al popolo quel che proponevan di fare.
Se, dunque, oggetto dì proponimento è quel che, dipendendo da noi, appetiamo deliberatamente, il proponimento sará un appetito deliberativo delle cose a noi pertinenti:
poiché, quando noi, fiuta la deliberazione, abbiamo giudicato, appetiamo in conformitá della deliberazione.
E basti quel che in abbozzo si è detto del proponimento, intorno a quali cose sia, e che è delle cose che riguardano al fine.
volontá, invece, si è detto che è del fine.
Ma, qui, alcuni stimano eh essa sia del bene;
altri, che sia di ciò che apparisce buono.
Or, dal ragionamento di coloro che dicono che il bene è quel che si vuole, seguirebbe che non si voglia quello che non è con retto proposito voluto (poiché, se fosse voluto, sarebbe anche buono;
e pur sarebbe, in questo caso, cattivo).
D’altra parte, chi dice che si vuole quello che apparisce buono, intende che esso non sia tale per natura, ma secondo che a ciascuno pare:
a uno una cosa, a un altro un’altra, si che, in certi casi, è insieme cose contrarie.
Se questo non piace, non si deve dunque dire che assolutamente e secondo veritá quel che si vuole è il bene, ma per ciascuno quello che a lui par buono?
E, cioè, all’uomo dabbene, quel che è bene veramente;
al dappoco, quel che cápita?
Proprio come per i corpi:
ai ben disposti son sane le cose che veramente son tali;
e ai malati, diversamente.
E cosi per l’amaro, pel dolce, per il caldo, per il pesante, e via via.
L’uomo dabbene giudica di ciascuna cosa rettamente e in ciascuna cosa a lui apparisce il vero.
Poiché belle e dolci son le cose proprie a ciascun abito.
E forse la maggiore differenza tra l’uomo dabbene e gli altri è in questo, che egli vede la veritá nelle singole cose, come colui che è la regola e la misura di esse;
nel volgo, invece, si genera l’inganno a causa del piacere che par buono e non è, si che persegue come bene il piacere e fugge come male il dolore.
Or, dacché la volontá è del fine, e la deliberazione e il proponimento è delle cose che spettano al fine, — le azioni che versano intorno a esse saranno conformi al proponimento e volontarie.
Ma intorno a esse sono gli atti virtuosi.
Dunque la virtú è in poter nostro, e il vizio similmente.
Poiché, dove è in nostro potere il fare,-ivi è in nostro potere anche il non fare;
e dove dipende da noi il no, ivi dipende da noi anche il si.
Onde se l’operare che sia onesto, sta in noi, starà in noi ancora il non operare che sia brutto;
ovvero, se in noi sta il non operare che sia onesto, stará in noi anche l’operare che sia brutto.
Se, dunque, da noi dipende ugualmente l’operare l’onesto e il brutto, o non operarlo (e in questo si disse consìstere la bontà e la malvagitá), da noi dipende l’esser probi o perversi.
II dire, poi:
« Nessuno è volontariamente malvagio, nè involontariamente beato », in parte si avvicina al vero, in parte al falso.
— Nessuno è beato involontariamente, ma la malvagitá è volontaria.
Se no, si deve mettere in contestazione quello che qui s’è discorso, e negare che l’uomo sia principio e genitore delle azioni, cosi come è dei figli.
— Se quello, invece, par detto giusto, e non abbiamo modo di ricondurre le azioni ad altri principii fuori di quelli che sono in noi, allora, le cose di cui in noi è il principio, dipendono anch’esse da noi e sono volontarie.
Di ciò son validi testimoni sia i singoli in pri vato, sia gli stessi legislatori.
I quali castigano e puniscono quei che commettono azioni perverse:
quanti, cioè, non per forza o per ignoranza di cui sian essi la causa, hanno operato;
e onorano, invece, chi compie belle imprese:
come per incitar questi e proibire quelli.
Né certamente incitano nessuno a operare quante cose né da noi dipendono né sono volontarie:
per la ragione che nel fatto a nulla gioverebbe, per es., il farci persuasi di non sentire caldo o fame o angoscia, o qualsivoglia altra simile affezione, — quando non la proveremmo giá meno per questo.
E puniscono anche chi ignora quel che fa, quando appaia causa della propria ignoranza:
onde per chi è ubriaco la pena è doppia:
poiché il principio è in lui:
egli era padrone di non ubriacarsi, e questo fu la causa della sua ignoranza.
Puniscono anche quelli che ignorano qualcuna delle cose che sono nelle leggi, quando il saperle è necessario ed è anche facile.
E cosi fanno in tutti gli altri casi, quando appaia che causa dell’ignorare è la negligenza, intendendo che da coloro dipenda il non ignorare, i quali eran padroni di esser diligenti.
Non nego:
taluno forse è cosi fatto che non può esser diligente;
ma d’esser divenuto tale la causa è lui stesso, col menar vita fiacca.
E dell’esser ingiusti o intemperanti la causa è in quelli stessi che fanno male azioni, ovvero passan la vita nella crapula e in simili cose.
Poiché noi siam tali, quali i singoli atti ci fanno.
E questo si vede chiaro anche da coloro che vogliono riuscire in qualsivoglia esercitazione ginnastica o altra azione:
essi perseverano in compier atti.
L'ignorare che intorno a ogni cosa gli abiti si acquistano con il compier gli atti, è da uomo ad dirittura insensato.
Ma neppure poi è compren sibile che chi opera ingiustamente non voglia essere ingiusto, e chi s’abbandona all’intemperanza non voglia essere intemperante:
se egli agisce, con cognizione, cose per le quali diviene ingiusto, sará ingiusto per suo volere.
Certo, una volta che è un ingiusto, neppure se lo voglia, cesserá di esser tale, né diverrá giusto.
Neanche il malato, infatti, può divenir sano per tale maniera, eppure, se cosi gl’incolse, egli è malato per suo volere, per godersi lavita immoderatamente e non dar ascolto ai medici:
allora era lecito a lui di non ammalare, ma lina volta che egli ci si lasciò cadere, non piú:
cosi come a chi ha lanciato un sasso non è piú possibile ripigliarlo, ma bene era in lui di gettarlo e scagliarlo, essendo in lui il principio.
Cosi anche per l’ingiusto e per l’intemperante:
da principio era lecito a essi di non diventar tali, e però lo sono per proprio volere;
ma, fattisi tali, non piú è lecito a loro di non esserlo.
E non soltanto i vizi dell’anima sono volontari, ma son volontari anche quei del corpo in certi uomini, ai quali si aggiunge biasimo.
Nessuno, infatti, biasima coloro che sono brutti per natura, ma quei che son tali per negligenza e per mancanza di ginnastica.
E similmente intorno all’indebolimento o alla mancanza d’un organo:
ché niuno biasimerebbe un cieco qualora fosse tale da natura o per una malattia o per un colpo ricevuto, anzi se ne avrebbe pietá;
ma a chi sia divenuto tale per abuso del vino o per altra smoderatezza, ognuno può dar biasimo.
Perciò dei vizi corporali quelli ricevon biasimo che dipendono da noi, e non giá quelli che da noi non dipendono.
E se è cosi, anche degli altri vizi quelli che son biasimati, dipenderanno da noi.
Se dunque, come è detto, le virtú sono volontarie (perché, mentre in certo modo siamo con cause noi stessi degli abiti, d'altra parte dalle nostre proprie qualitá dipende la qualitá del fine che noi ci poniamo), volontari saranno anche i vizi, perché la cosa sta per loro nello stesso modo.
Si avverta che non però nello stesso senso degli abiti, sono volontarie le nostre azioni:
delle azioni noi siam padroni dal principio insino al fine, avendo conoscenza dei particolari in cui versano;
degli abiti, invece, siam padroni da principio, ma poi ci sfugge il loro accrescimento per i singoli atti, siccome avviene per le infermità.
Ma poiché stava in noi di seguire o quella via o un'altra, per ciò gli abiti sono volontari.
[Avendo detto che cosa è la virtú etica e dimostratone il carattere volontario, segue ora la descrizione delle virtú particolari.
— E prima della fortezza, la quale non è dispregio di tutte le cose:
il disonore, ad es., si deve temere.
Convien temere tutto ciò che deriva dal vizio e da noi stessi.
La vera fortezza si mostra nei grandi pericoli e nei mali terribili.
Anche il forte li temerá nella misura conveniente, perché il mancare affatto di paura è una specie di pazzia, quando non si temono né tremuoti né burrasche.
Il piú grande e il piú bello dei pericoli è la morte in battaglia, che fa glorioso il forte.
Invece, il darsi la morte per fuggire povertá 0 altre sventure della vita è piuttosto una viltá.
— Vien poi la temperanza, che versa intorno ai piaceri corporei, e non a tutti, ché nei piaceri della vista e deir udito nessuno si dice temperante o intemperante, anche se eccede nel prender gioia dei colori e dei suoni;
ma intorno a quelli specialmente che son comuni agli altri animali, il gusto e il tatto, si che l'intemperanza è de’ vizi il piú esecrabile, perché ci accomuna con le bestie.
Neppure, tuttavia, s'ha da essere insensibile.
Ma tra insensibilitá e sregolatezza, il temperante tiene il giusto mezzo:
egli di certi piaceri non ha desiderio, anzi vi ripugna;
di altri non s’affligge, se privo, né fa voti intempestivi.
Egli ricerca moderatamente, e quando e come conviene, i piaceri che contribuiscono alla salute e al benessere.
La liberalitá è un giusto mezzo di contenersi rispetto alle ricchezze, intendendo per ricchezza tutto ciò, il cui valore può rappresentarsi con danaro.
Il buon uso delle ricchezze consiste nello spenderle convenientemente, non nel custodirle:
onde 1 vizi opposti sono la prodigalitá e l'avarizia.
Il liberale curerá le sue sostanze non per se stesse, ma per avere di che beneficare:
quindi, la liberalitá non consiste nel dare molto, perché può essere piú liberale chi dá meno, se attinge da patrimonio minore:
la liberalità si giudica in proporzione delle sostanze.
L'avarizia è peggiore della prodigalitá, anche perché quasi incurabile e piú sordida e piú frequente.
L'etá e il venir meno delle sostanze trarranno il prodigo verso il mezzo.
Affine alla liberalitá è la magnificenza, che è uno spendere decoroso con grandezza proporzionata allo spenditore e allo scopo, in cose nobili.
Il magnifico bacia piu che l’opera sia degna, che non quanto costi.
La magnificenza conviene a coloro che uniscono ricchezza e dignitá, ai quali s’addice far spese per statue, pompe, sacrifici agli dèi, per allestimenti di cori e di triremi, per convitar la cittá.
— E in grandi cose s’aggira anche la magnanimitá.
Magnanimo è colui che si stima degno di grandi cose, essendolo davvero;
chi, senza essere, si stimasse tale, è uno stolto;
chi è degno di piccole cose, se tale si reputa, è saggio, ma non magnanimo.
Il magnanimo d’una sola cosa va in cerca;
dell’onore;
e degli onori preferisce quelli che gli tributano i buoni, ma se ne compiace con moderazione, perché sa che non si dá onore sufficiente alla virtú perfetta.
Non tiene conto degli onori delle persone dappoco, e nemmeno dei disonori:
i quali egli non merita.
Onde il magnanimo sembra essere altero e sprezzante.
Ma, amico o nemico, si dichiara scopertamente, franco nel disprezzo e apertamente verace.
Non è facile alia meraviglia, né all’amniirazione, né agli odi.
Parla poco di sé e degli alici, poco curando biasimi e lodi.
Ha lento l’incesso, grave la voce, meditato il discorso.
Seguono altre virtú etiche, quali la mitezza, l’amabilità, la sincerità e l’urbanitá nel conversare, e il pudore.
Ma di gran lunga piú importante è la giustizia, della quale il primo e piú generale significato è di obbedienza alle leggi;
e, poiché le leggi comandano il bene della civil comunanza e le virtú che a esso riguardano, e proibiscono le azioni cattive, cosi, nel suo piú largo senso, si può dire che la giustizia abbracci ogni virtú e ch’ella sia la virtú ottima e perfetta:
perfetta, perché, chi la possiede, può usare della virtú non solo per le cose proprie, ma anche in rispetto agli altri tutti.
Onde savia par la sentenza di Biante che l’uomo si prova nelle magistrature.
In senso piú ristretto, la giustizia è di due specie:
l’una riguarda la distribuzione degli onori, delle ricchezze e di tutte le altre cose divisibili tra la cittadinanza;
l’altra, regola gli acquisti e i contratti.
La giustizia distributiva è nell’uguaglianza dei rapporti.
Gli onori debbono essere dati in ragione del merito:
la ripartizione mal fatta genera l’ingiustizia, perché chi ha di piú è un’offesa a chi ha di meno.
La giustizia correttiva, invece, è nell’uguaglianza aritmetica, si che le parti abbiano uguale il vantaggio o il danno:
per lei non fa differenza se un uomo dabbene fu derubato da un dappoco, ovvero se è avvenuto al contrario.
I colpevoli son trattati come uguali.
E quando un uomo ha subito un’ingiustizia, il giudice, infliggendo la pena, annulla il vantaggio che l’offensore ha su l’offeso.
Il giudice è in certa guisa la giustizia fatta persona.
— L’operare giustamente è, dunque, una medietá di due vizi, di cui l’uno è il fare ingiustizia, e l’altro il riceverla:
di questi è peggiore il fare ingiustizia, perché accompagnato da malvagitá.
Affine alla giustizia è l’equitá, la quale nasce quando la giustizia riguarda un caso che esce dall’ordinario e dalla generalitá che è propria della legge;
si che l’equitá è come una correzione, di cui la legge, per la sua astrattezza, ha continuamente bisogno.
]Dacché ci è occorso di dire in oanzi che si deve preferire il mezzo· e non l’eccesso né il difetto;
ed essendo il mezzo nel modo che la retta ragione determina, questo piú distintamente si dichiari.
In tutti gli abiti di cui abbiami parlato, cosi come anche per gli altri, trovasi un certo scopo al quale rimirando colui che di ragione è fornito accresce o diminuisce le forze sue;
e c’è anche una certa determinazione delle medietá, le quali, per esser conformi alla dritta ragione, noi affer miamo che stanno tra l’eccesso e il difetto.
Ma, detta cosi la cosa, pur essendo vera, non è per nulla evidente.
Poiché anche nelle altre faccende, in quelle di cui si dá scienza, è pur vero il dire che non ci si deve né troppo né poco o affaticare o riposare, ma una via di mezzo e come la dritta ragione prescrive.
Ma chi conoscerá solamente questo, non saprá niente di più;
cosi come se uno, chiedendosi quali co.se si debbono apprestare al corpo, rispondesse;
tutte quelle che la medicina comanda e nel modo che il medico prescrive.
Quindi anche intorno agli abiti dell’anima bisogna che non soltanto sia vero quel che si è detto, ma che venga definito qual’è la dritta ragione e quale la sua determinazione.
Quando distinguemmo le virtú dell’anima, abbiam chiamale le une virtú del costume;
le altre.
della ragione.
Delle virtú etiche abbiamo giá discorso;
parliamo ora delle rimanenti, dopo aver premesso alcune cose intorno all’anima.
Che dell’anima ci sian due parti, Tana che ha la ragione, l'altra irragionevole, è stato detto innanzi.
Ora dobbiam quella che ha la ragione parimenti suddistinguere.
E poniamo che due sian le parti che han la ragione:
runa, con la quale noi contempliamo quelli tra gli esseri i cui principi! non si dá che stiano altrimenti;
l'altra, con cui conosciamo le cose che possono star diversamente:
poiché è necessario che sian diverse di genere quelle parti dell’anima che son atte per natura a considerare o l’uno o l’altro genere diverso di cose, se è vero che in quelle la conoscenza avviene per una specie di somiglianza e di affinitá.
E di quelle parti si chiami l’una scientifica, l’altra discorsiva:
perché deliberare e discorrere è il medesimo, e nessuno delibera intorno alle cose che non possono star altrimenti.
Onde la discorsiva è sola una parte dell’anima che ha la ragione.
Si deve dunque cogliere qual è l’abito piú eccellente di entrambe queste parti, poiché quello sará la virtú loro:
virtú è quel che a ciascuna operazione è appropriato.
Tre cose son nell’anima padrone delle azioni e della veritá:
senso, intelletto, appetito.
Di queste, il senso non è principio di nessuna azione:
ciò è evidente per il fatto che i bruti hanno il senso, ma non partecipano delazione.
Quello poi che nel ragionare è l’affermazione e la negazione, questo stesso è nell'appetito il perseguire o il fuggire.
Onde, essendo la virtú etica un abito con proponimento, e il proponimento un appetito con deliberazione, deve per ciò il ragionamento esser vero e l'appetito retto, affinché il proponimento sia a modo, ed essere il medesimo quello che l'uno afferma e l'altro persegue.
Questa, dunque, è la ragione o veritá pratica.
Invece, pregio o difetto della ragion teoretica, e non pratica né poietica, è il vero o il falso:
ché questa è l’opera propria a tutta la parte razionale, ma della pratica e razionale insieme è la veritá che con il retto appetito concorda.
Dell’azione, dunque, il principio è il proponimento:
principio, s’intende, del moto, non causa finale.
Del proponimento, a sua volta, il principio è Tappetato e il ragionamento, fatto per qualche scopo.
Per cui, né senza intelletto e ragionamento, né senza abito etico esiste proponimento:
poiché senza ragionamento e costume non è possibile la perfezione pratica e quel che nell’azione è il suo contrario.
Non giá che la ragione muova per se stessa, ma in quanto ha uno scopo ed è pratica.
E anche la poietica dipende da questa, perché ogni fattore fa per uno scopo;
pure il suo fare non è il fine assolutamente, ma in relazione ad altro e per cagion d’altro.
Ma non è cosi dell’agire, perché la perfezione pratica è fine, e a questo tende l’appetito.
Per ciò il proponimento puoi dirlo o intelletto appetibile o appetito razionale;
e tal principio è l’uomo.
L'oggetto, poi, di proponimento non può esser mai il passato:
ad es., nessuno si propone che Troia sia stata saccheggiata;
non si delibera intorno al passato, ma intorno al futuro e a quel che può accadere:
il passato non è possibile che non sia accaduto.
Per cui giustamente Agatone:
In conchiusione:
l’opera di entrambe le parti dell’anima intellettiva è la veritá;
si che virtú d’entrambe saran quegli abiti secondo i quali in sommo grado ciascuna di esse sará nel vero.
Rifacendoci ora da capo, dire mo nuovamente di loro.
E siano cinque di numero le cose onde l’anima, o affermando o negando, è nel vero;
e cioè:
arte, scienza, prudenza, sapienza, intelletto.
Invece, con la congettura e con l’opinione può essere anche nel falso.
Che cosa è la scienza — se si deve parlare esattamente e non andar dietro a similitudini — s’intende bene da questo, che tutti riteniamo non poter essere altrimenti quello che veramente sappiamo;
invece, quel che può essere altrimenti è oscuro se esista o no, quando si trovi fuori della nostra intuizione.
L’oggetto della scienza è, dunque, di necessitá.
E però, eterno:
perché tutto quel che è di assoluta necessitá, è eterno;
e quel che è eterno, è ingenerabile e incorruttibile.
Pare, inoltre, che ogni scienza si possa inse gnare, e che tutto si possa apprendere quel che cade sotto la scienza.
Ogni dottrina, poi, viene da cognizioni precedenti, come anche negli Analitici ho detto:
o per induzione o per sillogismo.
L'induzione è principio ed è dell'universale;
il sillogismo muove dagli universali.
Sono, cioè, principi! da cui il sillogismo deriva quelli de’ quali non si dá sillogismo:
di essi, dunque, si dá induzione.
In breve:
la scienza è un abito dimostrativo, con tutte le altre determinazioni che negli Analitici abbiamo aggiunte.
Uno allora sa veramente quando ha una certa determinata convinzione e conoscenza dei principii, perché, se non gli sian piú noti e credibili della conchiusione, egli non avrá la scienza se non accidentalmente.
Della scienza non si determini piú di cosi.
Ma di quello che può essere diversamento, altro è fattibile e altro è agibile.
L’agire e il fare son diversi (teniam fermo intorno a essi quanto anche nei discorsi essoterici dicemmo):
cosi che anche l’abito pratico con ragione è diverso dall’abito poietico con ragione, onde si escludono reciprocamente:
né l’agire è un fare, né il fare è un agire.
E poiché l’abilitá di edificare è una cert’arte, e propriamente un certo abito fattivo con ragione;
né c’è nessun'arte che non sia abito fattivo con ragione, né ni un abito è tale, che non sia arte,— saran la stessa cosa arte e abito fattivo con discorso verace.
Ogni arte consiste circa la generazione, e ogni artificio e speculazione sua è allo scopo di generare qualcuna delle cose che posson essere e non essere, e di cui il principio è in chi fa, non in ciò ch’è fatto.
Poiché l’arte non è delle cose che sono o divengono per necessitá, né delle cose che accadono naturalmente:
queste cose, infatti, hanno il principio in loro stesse.
11 fare e l’agire essendo diversi, non c’è dubbio che l’arte riguarda al fare, non all’agire.
Si che in certo modo intorno alle stesse cose versa il caso e l’arte;
secondo quel che anche Agatone dice:
Come dunque s’è detto, l’arte è un cert’abìto fattivo con ragione vera;
e, invece, la mancanza di arte è un abito fattivo con falsa ragione:
intorno a quelle cose che posson essere altrimenti.
Di quel che sia la prudenza, noi possiamo rendercene conto cosi:
guardando quali uomini chiamiamo prudenti.
Par certo che sia proprio del prudente di poter rettamente deliberare di quelle cose che a lui son buone e giovevoli:
non in particolare, come sarebbe in rapporto alla sanitá e alla forza;
ma, in generale, di quelle che conducono a viver bene.
Segno di ciò è il fatto stesso che noi diciamo prudenti anche quelli che son tali in qualche particolare cosa, quando ragionino bene in riguardo a un particolare fine onesto e in cose delle quali non esiste arte alcuna.
Si può, dunque, anche in generale chiamar prudente chi è atto a ben deliberare.
Nessuno delibera intorno alle cose che non possono essere altrimenti, né di quelle che a lui non è dato di operare.
Per la qual cosa, se è vero che la scienza è per via di dimostrazione, e che dove invece i principii posson esser diversamente quivi non esiste dimostrazione (perché ivi ogni cosa può anche star altrimenti);
e se è vero che non c’è deliberazione intorno alle cose necessarie, la prudenza non sará né scienza né arte:
non scienza, perché l’agibile può essere altrimenti;
non arte, perché diverso è il genere dell’agire e quello del fare.
Rimane dunque che essa sia un abito pratico con vera ragione intorno a quei che per l'uomo sono i beni e i mali.
Poiché il fine del fare è diverso dal fare stesso;
ma nell’agire, no:
qui il fine è la stessa perfezione dell’agire.
Per questo noi stimiamo prudenti Pericle e gli uomini simili, perché sanno vedere quali cose sono buone a loro e agli altri;
e tali reputiamo quei che sono al governo della famiglia e dello Stato.
Di qui anche alla temperanza venne questo nome, quasi di conservatrice della prudenza.
E certo è che la temperanza conserva il giudizio che alla prudenza si richiede:
la ragione è che il piacere e il dolore non corrompono né pervertono qualunque sia giudizio, per es. quello che cerca se il triangolo abbia o non abbia gli angoli uguali a due retti;
ma quelli che sono intorno all’agibile.
E questo avviene perché i principii delle azioni sono nel fine loro:
ma a chi è stato corrotto dal piacere o dal dolore subito si oscura il principio, ed egli scorda che a quello mirando e a cagion di quello deve proporsi e operare ogni altra cosa.
Poiché il vizio è corruttore del principio.
Onde è di necessitá che la prudenza sia un abito pratico intorno agii umani beni con vera ragione.
Anzi, mentre c'è una virtú dell'arte, della prudenza non c’è.
E mentre nell’arte è da preferire chi erra volontariamente;
nella prudenza, cosi come nelle virtú tutte, è il contrario.
È, dunque, chiaro che la prudenza è una virtú e non un’arte.
Ed essendo due le parti dell’anima che hanno la ragione, sará virtú d’una di esse, della opinante, perché e l’opinione e la prudenza versano intorno a quello che può esser diversamente.
Ma che poi la prudenza non sia solo un abito razionale, si vede da questo che di un abito tale si dá dimenticanza, e della prudenza non si dá.Giacché la scienza è un giudi zio delle cose che sono universali e necessarie;
e ogni dimostrazione e ogni scienza abbisogna di principii (perché alla scienza s’accompagna sempre il ragionamento), del principio dello scibile non ci può essere né scienza né arte né prudenza:
non scienza, perché dovrebbe potersi dimostrare;
né arte o prudenza, perché queste occorrono nelle cose che possono essere diversamente.
E neppure c’è sapienza:
perché è proprio di chi è sapiente in alcuna cosa darne la dimostrazione.
Se, dunque, gli abiti per i quali noi siamo nel vero, e non mai nel falso, sia circa quel che non può e sia circa quel che può essere altrimenti, sono la scienza, la prudenza, la sapienza e l’intelletto;
e se nessuna di quelle tre (voglio dire la prudenza, la scienza e la sapienza) versa su i principii, resta che di essi si abbia l’intelletto.
La sapienza nelle arti s’attribuisce a coloro che le fanno esattissimamente:
cosi di India diciamo che è un sapiente operatore in pietra, e dì Policleto che è un sapiente facitor di statue;
niente altro qui significando col nome di sapienza, che la virtú di quell’arte.
Di alcuni, invece, reputiamo che sian sapienti non in una cosa particolare, ma in generale, anche se in certe altre cose non siano sapienti, proprio come dice Omero nel Margite:
Onde è manifesto che la sapienza ha da essere di tutte le scienze la piú perfetta.
Il sapiente deve non solo saper quello che dai principii deriva, ma anche intorno ai principii conoscere il vero.
La sapienza, quindi, sará intelletto e scienza;
e stando, per cosi dire, a capo delle altre, sará la scienza delle piu onorevoli cose.
Infatti, è fuori di strada chi opina che la politica o la prudenza sia.
la scienza pili eccellente:
a meno che Tuomo non sia ciò che v’ha di piú eccellente nel cosmo.
Che se altra cosa è salu tare e buona per gli uomini e altra per i pesci, laddove il bianco e il diritto è sempre il medesimo;
parimenti, interrogati, tutti risponderebbero che la sapienza è sempre a un modo, laddove la prudenza è sempre diversa:
essi diranno che colui è prudente, il quale nelle singole circostanze, in cui si trova, ha una veduta perfetta.
alla quale affiderá il giudizio di quelle.
Perciò chiamano prudenti anche talune bestie, quante paiono possedere la facoltá di provvedere alla lor propria vita.
Ed è anche evidente che la sapienza e la politica non può esser la stessa cosa:
perché, se vorremo chiamar sapienza quella che versi intorno alle cose giovevoli a noi, di sapienze ce ne saranno molte, non essendocene una sola per il bene di tutti quanti gli esseri viventi, ma una diversa per ciascuno;
se no, ci sarebbe un’unica scienza medica per tutti gli enti.
Che poi l’uomo sia il piu eccellente fra gli altri esseri viventi, non monta:
imperocché ci sono altre cose molto piú divine dell’uomo per loro natura, ad es. quelle manifestissime luci dalle quali l’universo fu costituito.
Da quanto s’è detto risulta chiaramente che la sapienza è insieme scienza e intelligenza di quelle cose che per loro natura sono le piú degne di onore.
Per questo un Anassagora, un Talete, e altrettali, si chiaman sapienti, ma non prudenti, vedendoli ignorare le cose a loro stessi giovevoli, sebbene poi si dica che essi sanno cose straordinarie e meravigliose e difficili e sovrumane, ma inutili, perché essi non van cercando i beni umani.
La prudenza, invece, è intorno alle cose umane e di cui è possibile deliberare:
ché questo noi diciamo essere precisamente opera dell’ uomo prudente, il deliberare bene.
Or ninno delibera intorno a quelle cose che non possono star altrimenti, né di quante non esiste un fine determinato e tale che sia un bene possibile ad attuare.
Si che assolutamente delibera bene colui che, seguendo il ragionamento, è abile a cogliere tra i beni attuabili dall’uomo il migliore.
Né la prudenza riguarda gli universali soltanto, ma deve conoscere anche i particolari, perché essa è pratica, e razione versa intorno ai particolari.
Perciò ci sono alcuni, gli empirici, che, qui come nell’altre cose, sebbene ignoranti, riescon meglio in pratica di altri che son dotti.
Difatti, chi sapesse che le carni leggiere sono facili a digerire e salubri, ma poi ignorasse quali carni sian leggiere, egli non produrrá mai la salute, ma colui la potrá maggiormente produrre che sappia che le carni degli uccelli son leggiere.
La prudenza è una virtú pratica:
onde le fa di mestieri saper runa e l’altra cosa, ma piú la particolare.
[
La prudenza non si acquista, dunque, se non con lunga esperienza:
non è cosa da giovani, i quali divengono facilmente geometri e matematici, ma non prudenti:
per la stessa ragione imparano piú facilmente le matematiche che la fisica e la filosofia, perché in quelle, essendo astratte, non c'è niente di oscuro;
i principii, invece, di queste son fondati su l’esperienza, si che i giovani li ripetono verbalmente, ma non ne restan persuasi.
— Con questo non si vuol confondere la prudenza con l’intelletto e con la scienza, perché l'intelletto non è discorsivo e la scienza non è dei particolari.
La prudenza è quindi piú vicina alla sensazione, pur che non s’intenda dei sensibili propri, ma nel modo come diciamo di vedere che il triangolo è l’ultima figura in cui tu puoi risolvere le figure geometriche.
]Si è dunque detto che cosa è prudenza ela sapienza, e intorno a quali cose Luna e l'altra consista, e che l'una e l’altra è virtú di una parte dell'anima diversa.
Ma uno potrebbe domandare a che esse ser vano, dacché la sapienza non specula nessuna di quelle cose onde l’uomo può esser felice (perché non è delle cose che si generano), e d’altro canto la prudenza ha, si, questo, ma che c’è bisogno di essa, una volta che, pur consistendo la prudenza in quelle cose che son giuste e oneste e buone all’uomo (le quali cose appunto l’uomo buono deve mettere in atto), noi col saperle non siamo, perciò, piú abili a operarle, dato che le virtú sono abiti?
Cosi, non siamo né sani né vigorosi per saper quelle cose che producono sanitá e vigoria, ma tali ci chiamano per averne l’abito:
perché non siamo affatto piú abili a operare possedendo la scienza medica e ginnastica.
Se poi si dovesse dir che la prudenza non serve a esser più valenti, ma a far diventare valenti gli uomini in alcuna cosa, a quei che giá son tali sará del tutto inutile;
e sará essa inutile anche a chi non la possiede, per il fatto che poco importa se uno l’ha lui stesso, oppure presta ubbidienza a chi l’ha:
questo potrebbe a noi bastare, cosi come avviene per la salute, la quale desiderando noi di possedere, non perciò studiamo medicina.
Aggiungi che potrebbe sembrar strano che, mentre la prudenza è inferiore alla sapienza, le sarebbe poi superiore per questo che la virtú di produrre ha signoria e governo in ciascuna cosa.
Bisogna dunque di ciò parlare, ché fin qui non abbiam fatto altro che esporne le difficoltá.
Prima di tutto noi diciamo che, dato anche che né l’una virtú né l’altra producano nulla, esse debbono essere desiderate per se stesse, appunto in quanto virtú l’una di una parte dell’anima e l’altra dell’altra.
In secondo luogo, non è vero che non produ cano:
non giá come la scienza medica, ma come la sanitá produce la sanitá;
cosi la sapienza produce la felicitá, perché, essendo parte dell’intera virtú, con l’esser posseduta e messa in atto rende l’uomo felice.
Inoltre, ogni opera è perfetta quando è conforme alla prudenza e alla virtú etica:
questa fa che sia retto lo scopo;
quella, i mezzi a esso.
Non c’è che la quarta parte dell’anima, la nutritiva, di cui non esista una tale virtú, perché a lei non sta né l’operare né il non operar nulla.
Quanto poi a non essere gli uomini mediante la prudenza piú abili a operare cose belle e giuste, dobbiam rifarci un poco dall’alto, di qui esordendo.
Come infatti noi diciamo che certuni operano cose giuste, eppure non sono giusti:
poniamo, quelli che fan le cose comandate dalle leggi, ma le fanno o contro voglia o per ignoranza o per qualche altra cagione che non sia per loro stesse (benché operino quello che si deve e che a un uomo probo s'addice);
similmente, par che conséguiti, ci ha da essere una certa disposizione nell'operare ogni singola cosa, tale, che lo hi esser buono:
e buono io chiamo l’operare per proponimento e per fine di quello stesso che si opera.
Dunque, quel che rende retto il proponimento è la virtú.
Ma quelle cose che son atte per natura ad esser operate per lo scopo proposto, non appartengono alla virtú, ma a un'altra facoltá.
Fermiamoci a parlar di ciò piú chiaramente.
C'è una certa facoltá che si suol chiamare accortezza, la quale consiste in ciò, che ha il potere di attuare e conseguire quelle cose che conducono allo scopo proposto.
Quando lo scopo sia onesto, essa è degna di lode;
quando è vile, si chiama scaltrezza:
per ciò tanto i saggi quanto gli scaltri si dice che son accorti.
La prudenza non è questa facoltá, ma neppure è senza di essa:
ma quell’abito non s’imprime in questo occhio dell’anima senza virtú, come abbiam detto e come è manifesto.
E la ragione è questa, che i sillogismi dell’agire han principio cosi:
— « Giacché cotesto è il fine e il sommo bene, ecc.
» — (non importa ora quel che sia, perché si fa per ragionare).
Ma questo non avviene se l’uomo non sia buono, poiché la malvagitá perverte e induce in errore circa i principii pratici.
Onde è chiaro che non è possibile che sia saggio chi non è buono.
Anche per la virtú dobbiamo a sua volta far queste considerazioni.
Imperocché la virtú sta press a pοςο come la saggezza in rispetto alloccortezza (non è la stessa cosa, ma simile);
cosi sta anche la virtú naturale in rispetto alla virtú propriamente detta.
Pare, intatti, che in ognuno siano insiti in certo modo per natura quei costumi che ha (ché a esser giusti, temperanti, forti, ecc., noi siam disposti sin dalla nascita), ma, ciò non ostante, noi andiam cercando d’un altro bene, che propriamente sia tale, e che quei costumi siano in noi in un altro modo.
Anche nei fanciulli e nei bruti si trovano gli abiti naturali, ma, essendo privi d’intelletto, si vedono cagionar danni.
Anzi si può vedere che, come un corpo robusto, a cui manchi la vista, quando si muove, va a urtare fortemente, perché non ha il vedere, cosi anche qui accade.
Ma quando imo è dotato di intelletto, razione è differente;
e l’abito, che è simile, allora sará virtú in proprio senso.
Onde, come nella parte opinativa ci son due specie di virtú, l’accortezza e la saggezza, cosi anche di due specie è la virtú della parte etica, l’una naturale e l’altra in proprio senso;
e, di queste, quella in proprio senso non esiste senza la saggezza.
Di qui alcuni tutte le virtú riducono alla saggezza, e Socrate, che questo cercava di dimostrare, aveva in parte ragione, in parte torto:
torto, in quanto reputava che tutte le virtú siano saggezze;
ragione, in quanto non sono senza la saggezza.
Di ciò un segno è che oggi tutti, quando definiscono la virtú, dopo di aver detto che è un abito e inverso quali cose sia, aggiungono lei essere secondo la retta ragione:
ma retta ragione è quella che è secondo la saggezza.
Si direbbe che tutti quanti indovinino in certo modo che virtú è un tale abito che sia conforme alla saggezza.
Ma passiamo un po’ piú innanzi.
La virtú è un abito non solo conforme alla retta ragione, ma con la retta ragione congiunto.
E la retta ragione in cose tali non è altro che la saggezza.
Socrate, dunque, dicendole scienze, stimava che tutte le virtú si riducessero alla ragione;
noi, invece, diciamo che sono con la ragione.
Conchiudendo, è chiaro che non è possibile esser buono propriamente senza saggezza, né saggio senza virtú etica.
In questa maniera si potrebbe sciogliere anche il ragionamento di coloro che sostenessero le virtú esser separate tra loro, perché un'medesimo uomo non è per natura in ugual grado felicemente inclinato verso tutte quante le virtú, per cui alcune le avrá giá acquistate, altre non ancora.
Questo può ben darsi per le virtú naturali, ma non per quelle per le quali uno è assolutamente chiamato buono:
perché nella saggezza, che è una sola, ci son tutte insieme.
Ma se anche la saggezza non fosse pratica, evidentemente si avrebbe bisogno di lei in quanto è virtú di una parie dell’anima razionale;
e non ci sarebbe rettitudine di proponimento né senza saggezza né senza virtú, perché questa ci fa vedere il fine, quella ci fa agire in vista del fine.
Ma non per questo essa è superiore alla sa pienza né a una parte superiore dell’anima:
siccome neppure la medicina è superiore alla sanitá, perché non si serve di essa, ma guarda come si produca.
Si che non fa prescrizioni a lei, ma per conseguir lei.
Sarebbe come se uno dicesse che la politica comanda su gli dèi perché governa su tutto quello che è nella citta.(Aveudo, dunque, dichiarato la natura razionale dell’atto morale, si presenta spontanea una questione:
— Come, allora, avviene che un uomo, pur giudicando dirittamente, si lasci poi trasportare dall’intemperanza?
Alcuni han risposto, con Socrate, negando il fatto:
perché, dove c’è la scienza, non è credibile, dicono, che qualche altra cosa signoreggi a lei inferiore e contraria, e la faccia sua schiava.
E affermano, invece, che il saggio è necessariamente virtuoso, e che il vizio presuppone sempre l’ignoranza.
Ma i fatti parlano essi stessi in contrario a questa sentenza.
Val quindi meglio tentarne una spiegazione.
Alcuni han pensato di risolvere la questione distinguendo tra scienza e opinione, si che l’intemperante non ha veramente scienza, ma opinione.
In veritá rincontinente noli pare che rifletta prima di cedere alla brama, e questo proverebbe in lui una specie di ignoranza.
Ma non è men vero, poi, che un uomo saggio non può operare di sua volontá cose vili, se non per altro, per questo, che il vero saggio possiede anche le altre virtú.
Si tratta, ora, di scoprire di quale specie sia l’ignoranza da cui è offuscata l’anima dell’incontinente.
La distinzione tra scienza e opinione non serve:
alcuni, quando operano, han ferma convinzione delle loro opinioni come fossero esatte, anzi, talora, convinzione piú ferma di coloro che hanno la scienza.
Si distingua, piuttosto, il possesso della scienza dal suo uso:
per cui, può darsi il caso di chi abbia scienza, ma non rifletta su quel che deve fare.
Per essere piú chiari, si tenga presente che a ogni azione presiede un sillogismo pratico, nel quale la premessa maggiore è quella che propriamente costituisce la scienza, ela minore o particolare soltanto riguarda propriamente l’azione.
Non è niente assurdo che erri chi ha la mag giore, ma non la minore.
La maraviglia sarebbe per chi le avesse entrambe!
In questo caso convien dire che egli le ha, ma non ne usa.
Come chi dorme o è ubriaco:
ché tali sembran essere coloro che si dánno in braccio alle passioni, le quali mutano persino il corpo e arrecano pazzia.
Che costoro profferiscano ragionamenti tolti dalla scienza, non deve indurre a credere che abbiano la scienza.
Quei ragionamenti li hanno imparati a memoria, ma non li sanno, perché non ne hanno la convinzione.
Essi recitano, come gl’istrioni!
E se alcuna scienza essi hanno, non è scienza vera e propria, la quale non è possibile che dalla passione si lasci offuscare, ma è semplicemente l’espressione dei loro desideri e degli impulsi sensuali, i quali soli possono esser contrari alla retta ragione e, movendo le nostre membra, spingerci all’azione malvagia.
E, dunque, una scienza per accidente.
Della quale essendo i bruti sforniti, noi neppure li chiamiamo incontinenti.
][All’i in portanza del piacere e del dolore si è accennato sin dal principio.
Intorno ad essi consiste, infine, ogni abito etico.
La beatitudine stessa non par che possa stare senza del piacere.
Delle opinioni correnti intorno al piacere, piu notevoli son quelle che negano il piacere essere un bene.
Ovvero ammettono che solo alcuni piaceri sian buoni.
Ovvero, concedono, si, che ogni piacere è un bene, ma sostengono che nessun piacere sia poi il sommo bene.
Il piacere dicono è delle cose che si generano, ma queste sono necessariamente imperfette e incompiute.
Di piú, il temperante fugge i piaceri;
il saggio stesso cerca non il piacere, ma piuttosto ciò che non è doloroso.
Per la ragione che il piacere è un impaccio alla saggezza e alla vita razionale, come mostra il fatto che nessuno può pensar niente quando è in esso.
Cercar il piacere ò proprio dei bruti e dei fanciulli.
Che poi alcuni piaceri siano turpi e dannosi alla salute, è chiaro.
Da questi ragionamenti, tuttavia, non si ricava né che il piacere non sia un bene, né che non sia il sommo bene.
Prima di tutto giova distinguere tra bene in senso assoluto c bene in senso relativo, o tra piaceri reali e piaceri apparenti.
Certe cose sono buone assolutamente, altre solo in riguardo a uno scopo o a un individuo.
Altre, poniamo una medicina, sono spiacevoli in apparenza, ma giovevoli in realtá.
Inoltre è necessario distinguere il bene in quanto atto e il bene in quanto abito naturale.
L’atto del contemplare, per es., non è un bisogno naturale, ed è piacevole senza accompagnamento di nessun dolore.
Invece, a seconda della nostra naturale disposizione, certe cose ci appaiono, secondo i casi, piacevoli o dolorose:
ad alcuni amare, ad altri dolci, ecc.
Non è giusto, quindi, dir che il piacere non può essere il sommo bene per il fatto che è un divenire c però inferiore al fine o bene sommo.
Il piacere, come atto, non è un divenire, ma è atto e fine, perché noi delle cose prendiam piacere non pel loro generarsi, ma per l’uso di esse.
Né il fine è diverso dal piacere stesso, fuor che nelle cose che servono alla perfezione naturalo.
Invocare, poi, l’argomento che alcuni piaceri nuocciono alla salute, ha tanto valore' quanto dire che anche le cose salutari son dannose, se non altro, alla borsa.
Si che sarebbero, per questo lato, anch’esse un male!
Anche lo studio, a tal patto, è un male, perché può nuocere alla salute.
La veritá è che nessun piacere nuoce alla virtú quando deriva dall’attivitá e dall’abito virtuoso, anzi il piacere alla virtú sempre piú ci sospinge.
II piacere, dunque, è un bene.
E se alcuni piaceri sono vili, non per questo non può darsi che il sommo bene non sia un piacere.
E poiché ogni attivitá presuppone il suo libero svolgimento, essa è per se stessa piacevole.
Tanto piú vale ciò per la felicitá, che è Tatto di tutte o di alcune attivitá.
E quei che dicono che èfelice l’uomo buono, anche se si trovi sotto una ruota o nelle maggiori calamitá, vogliano o non vogliano, non dicon nulla che abbia senso.
Con questo non si dice che la buona fortuna sia da con rondere con hi felicitá, ma che della buona fortuna ce n’è bisogno, sin dove serve alla felicitá.
Né va contro la nostra dottrina il fatto che tutti gli esseri viventi cercano il piacere;
anzi ne è conferma.
Poiché in tutti è un certo che divino, sebbene il piacere sia diverso a seconda della diversitá della natura c degli abiti.
L’errore è degli uomini volgari che intendono per piaceri soltanto quelli corporei, i quali sono piú frequenti c piú ricercati da coloro che non possono goderne di piú nobili.
E se non c’è nessun piacere che sia stabilmente tale, ciò avviene perché l'umana natura non è semplice, ma ha un elemento di corruzione.
Se il continuo cangiamento ha per noi attrattive incomparabili, ciò avviene per la nostra imperfetta natura che non è né pura né semplice.
Ma Tatto non è soltanto del movimento, ma anche della quieto, anzi il piacere è piuttosto in questa che in quello.
Ecco perché Dio gioisce eternamente di un piacere unico c assoluto,][Alla trattazione della virtú appartiene anche l’esarne di quella forma di relazione tra gli uomini che si chiama, con termine generale, amicizia, comprendendo in essa tutti i sentimenti di affetto che uniscono un uomo a un altro.
Tre essendo gli oggetti degni d’esser amati:
il bene, il piacevole e l’utile;
tre sono le specie di amicizia:
l’amicizia di virtú, di piacere, di utilitá.
Ma queste tre amicizie non valgono ugualmente:
colui che è amato per interesse o per piacere, non è amabile in sé e per sé, ma è amabile per accidente, non è cercato per altro che per Futile o per il piacere che si può trarne.
L’amicizia di piacere è propria dei giovani, che non possono ancora comprenderne altre;
quella d’interesse è frequente nei vecchi, che non sanno piú comprenderne altre.
L’amicizia di virtú è la vera amicizia, l’amicizia per eccellenza;
per la quale l’amico virtuoso è amabile in sé e per sé:
egli non è amato per il piacere della sua compagnia o per l’utilitá che ne può derivare, ma per la virtú stessa che noi amiamo in lui.
Questa amicizia, del resto, contiene in sé anche le altre due:
poiché l’amico buono e onesto è nello stesso tempo un amico utile e piacevole.
Anzi, l’amicizia di piacere e quella di interesse si chiamano amicizie impropriamente, solo perché rassomigliano alla vera amicizia, ritraendone imperfettamente un solo aspetto secondario, quello del piacere o dell’interesse.
Fondamento necessario all’amicizia è la comunitá.
Della quale si posson distinguere tre specie:
quella che ha per fine un comune interesse, come tra compagni di viaggio o tra i membri di una tribú o tra i cittadini di uno Stato;
quella domestica, che ha il doppio scopo di stabilire una famiglia e procacciare il bene generale della vita;
e la terza, tra compagni, che non ha altro fine fuori di essa.
Di qui tre specie di amicizia:
la politica, che comprende tutte le altre;
la familiare, che comprende l’amore paterno e materno, l’amore coniugale, filiale, fraterno;
l’amicizia propriamente detta, fra due persone.
Intimamente legata con l’amicizia è la giustizia.
Entrambe han luogo dove c’è comunità di persone, si che di giustizia son tante specie quante di amicizia.
Entrambe variano secondo la relazione delle persone, non essendo uguali tra padre e figlio, tra fratelli, tra concittadini.
La comunitá familiare è simile a quella politica :
l’autoritá paterna somiglia al potere regio;
l’autoritá maritale, al governo aristocratico;
la societá dei fratelli e degli amici, alle forme democratiche.
Si che cercar quale sia la relazione d’amicizia tra padre e figlio, tra marito e moglie, tra fratello e fratello, e, in generale, tra un amico e l’altro, tanto vale quanto cercare come s’abbia a osservar la giustizia nelle diverse forme di governo, in ogni sorta di comunanza.
— Ma ci sono anche differenze.
Nella giustizia quel che è fondamentale è l’uguaglianza del rapporto, si che anche tra persone molto diverse per intelligenza o per fortuna è possibile un rapporto di giustizia.
Nell’amicizia, invece, quel che è fondamentale è l’uguaglianza degl’individui, tra i quali, se c’è troppa distanza per intelligenza o per fortuna o per altro, non è possibile l’amicizia.
Non si vuol dire con ciò che, oltre all’amicizia tra uguali, non possa esserci tra disuguali, tra un superiore e un inferiore.
L’uno sarà piú ricco, ma l’altro piú riconoscente;
l’uno piú intelligente, ma l’altro piú devoto;
e via via:
per tal modo si ristabilisce l’equilibrio e l’uguaglianza.
La vera uguaglianza è quella della virtú, quando l’amico vuole ugualmente il bene dell’altro.
La virtú sola rende possibile e durevole l’amicizia, perché solo l’uomo virtuoso è capace di amar gli altri.
Ed è capace di amare gli altri, perché lui solo è capace di amare se stesso.
Amare se stesso non vuol dire andare in cerca di grossolani godimenti, di ricchezze, ecc.;
ma amare e coltivare in se medesimo ciò che v’ha di migliore e piú perfetto.
L’uomo che ama se stesso dará agli amici e alla patria, quando occorra, i suoi beni e anche la vita.
L'amore di sé dispone, per tal modo, l'uomo virtuoso ad amare gli altri.
Due amici, quando sono virtuosi, s’amano reciprocamente perche entrambi amano la medesima cosa:
il bene c la bellezza della virtú.
Il malvagio, al contrario, non amando veramente se stesso, neppure è capace di amare gli altri.
Resta, in fine, la seguente questione:
— L’uomo non si può pensare un uomo felice nella solitudine, perché l’uomo è nato a vivere in comunitá.
Meglio, dunque, ch’ei conviva con amici e con uomini virtuosi che con gente estranea.
Coloro che credono l’uomo felice potere far senza di amici, chiamano forse con questo nome i soli amici d’interesse o di piacere:
dei quali il felice non ha davvero bisogno.
Ma non è cosi per le amicizie dei buoni:
ché l’operare di questi gli è cagione di continue compiacenze, ugualmente e piú ancora che le proprie azioni virtuose;
poiché meglio negli altri può ammirare il bene e il bello.
E come la vita è dolce per natura, tanto piú è dolce al virtuoso, il quale nel bene oprare trova la sua felicitá;
cosi, accomunando discorsi e pensieri, l’uomo felice trova nell’amico un altro se stesso.
]Segue che si tratti del piacere, ché forse questo è l’ordine da seguire dopo le cose dette.
Niente, infatti, pare piú strettamente legato al genere umano, si che si educano i giovani dirigendoli col piacere e col dolore;
e nulla piú importare alla virtú del costume, quanto il provar diletto o fastidio di quel che conviene.
Piacere e dolore si estendono per la vita intera, dando forza e momento alla virtú e alla vita felice;
poiché tutti si propongono le cose piacevoli e fuggono le dolorose.
Su cose tali a nessuno parrá che si possa sorvolare, se non per altro, per le grandi controversie che sollevano.
In fatto, alcuni dicono che il piacere è il bene stesso, altri, all’incontro, che è addirittura una cosa vile;
e di questi, parte è persuasa forse che cosi sia veramente, parte stima che sia molto meglio per la vita nostra il mostrare come cosa vile il piacere, ancor se non lo sia:
perché a esso son proclivi la maggior parte degli uomini e dei piaceri si fanno schiavi;
per cui conviene spingerli all’opposta banda, affinché per tal modo pervengano al mezzo.
Ma è da temere che non sia sempre opportuno ragionare cosi, perché, trattandosi di affetti e di azioni, i discorsi sono meno convincenti delle opere, si che, quando son discordi nelle cose che si vedono, cadono in discredito e figgono seco in rovina anche la veritá, poiché chi biasima i piaceri, se una volta lo vedono desiderarne qualcuno, ecco pare che s’inchini ad essi, come se fossero tutti della stessa specie.
La moltitudine non fa distinzioni.
A noi, dunque, pare che la veritá dei ragionamenti non soltanto sia utilissima alla scienza, ma anche alla vita, perché, concordando essi con le opere, son creduti e son però di stimolo, a chi li intende, a vivere secondo essi.
Ma di ciò basta.
Veniamo alle cose che si dicono intorno al piacere.
Eudosso, dunque, reputa va che il piacere fosse il bene medesimo, per vedere che tutti gli esseri, e ragionevoli e irragionevoli, vanno in cerca di esso;
e come in ogni cosa quel che si cerca è il bene, cosi il piú grande esser quello che piú di tutti è desiderato;
e se tutti gli esseri si portano a uno stesso oggetto, esser ciò indizio che esso è rottiino per tutti (poiché ciascuno si procaccia quello che a lui stesso è buono, nello stesso modo che il nutrimento):
onde quello, che per tutti è buono e a cui tutti mirano, è il bene stesso.
I suoi ragionamenti avean acquistato fede piú per la virtú dei suoi costumi che per se stessi :
poiché sembrava di una insolita temperanza;
onde pareva che in tal modo ragionasse, non perché amante del piacere, ma perché secondo veritá cosi la cosa stesse.
E che stesse cosi, stimava non esser meno evidente dalla considerazione del contrario:
il dolore par a tutti cosa da fuggire per se stessa, e quindi da ricercarsi il contrario.
Soprattutto, poi, esser da preferire quel che noi non cerchiamo a cagione o in vista di altro:
ora, tale, per unanime consenso, è il piacere;
chè a niuno si domanda mai per quale scopo provi piacere, come se il piacere per se stesso sia cosa desiderabile.
E aggiunto a qualsivoglia bene, lo rende piú desiderabile, come all’agir giustamente e al viver temperante.
Ora il bene non si accresce con altro che con se stesso.
Veramente, questa ragione parrebbe dimostrare che il piacere è nel numero dei beni, non che lo sia piú d’un altro:
poiché ogni bene è piú desiderabile unito con altro, che da sé solo.
Anzi, con somigliante ragionamento Platone oppone che il piacere non può essere il bene, dicendo che la vita piacevole è piú desiderabile quando è accompagnata con la saggezza, che quando ne è senza:
ma, se per tale unione è fatta migliore, il piacere dunque non è il bene, perché il bene non può farsi pili desiderabile per cosa alcuna che gli sia aggiunta.
D’altra parte, ognun vede che neppure alcun altro di quelli che son beni per se stessi, divenendo, unito ad altro, piu desiderabile, sarebbe il bene per eccellenza.
Che è, dunque, questo bene, e tale che di esso noi siamo partecipi?
Poiché di un bene che sia tale noi andiam ricercando.
Coloro che insistono a negare Che Sia buono ciò a cui tutti gli esseri son portati, è a temere che non parlino sul serio.
Per conto nostro affermiamo che le cose stanno come tutti credono, e colui che vuol togliere questa convinzione non dirá cose che sian per nulla piu convincenti.
Invero, se quello cercassero soltanto gli esseri irrazionali, i loro discorsi varrebbero qualcosa;
ma, dacché lo desiderano anche gli esseri forniti di saggezza, qual valore potranno avere?
Che anzi fin nei vili esseri si trova forse un certo naturale bene piú eccellente di quelli in se stessi, il quale indirizza ciascuno al bene che gii è proprio.
Neppure par che discorrano a modo circa l’argomentazione del contrario.
Dicono:
se.il dolore è un male, non segue che il piacere sia un bene, perché a un male s’oppone un altro male ed entrambi s’oppongono a un terzo che non è né l’uno né l’altro.
Il ragionamento non è fatto male, se non che non è nel vero, su la questione proposta.
E la ragione è che, posto che entrambi sian mali, entrambi si dovrebbero fuggire;
e se né l’uno né l’altro son mali, né l’uno né l’altro si dovran fuggire, o, insomma, dovrera comportarci con essi ugualmente.
Ma, evidentemente, tutti fuggono l’uno come un male e desiderano l’altro come un bene.
Dunque si oppongono pei· questo rispetto.
Se anche il piacere non è tra le qualitá, non segue per ciò che esso non sia tra i beni.
Neanche gli atti della virtú sono qualitá, e neppure la felicitá.
Dicono:
il bene è determinato;
il piacere, in vece, è indeterminato, perché suscettibile di piú e di meno.
Se, dunque, giudicano cosi dalla considerazione che si può provare piacere piú o meno, lo stesso varrá anche per la giustizia e per le altre virtú, rispetto alle quali si afferma esplicitamente che gli uomini sono piú o meno di qualitá virtuosa e operano piú o meno conforme a virtú (ce ne sono di piú giusti e di piú forti, e c’è chi opera piú o meno di un altro giustamente e temperatamente);
ma, se cosi giudicano dei piaceri, forse non allegano la causa di tal fatto, se è vero che dei piaceri alcuni son misti e altri puri.
Che impedisce che, come la sanitá, pur essendo determinata, è suscettibile di piú e di meno, ugualmente non sia del piacere?
Poiché non tutti hanno la medesima proporzione, né questa è sempre la medesima in uno stesso individuo;
tuttavia, allentandosi, sino a un certo punto, si mantiene, pur differendo in piú o in meno.
Ora, il somigliante può accadere anche per il piacere.
Inoltre, pongono che il bene è perfetto, i mo vimenti, invece, e le generazioni imperfetti:
e si sforzano di mostrare che il piacere è un movimento e una generazione.
Ma non mi pare che dican bene:
esso non è un movimento.
Infatti, di ogni movimento son proprie rapiditá e lentezza:
o per se stesso, come è del moto del mondo, o in rapporto ad altro.
Ma nel piacere non si trova né l’uno né l’altro.
Ben è possibile esser mossi rapidamente al piacere, cosi come all’ira, ma non è possibile sentire rapidamente il piacere, neppure in rapporto ad un altro, come avviene per il camminare, per il crescere e per le altre cose simili.
Ben è possibile rivolgersi rapidamente o lentamente al piacere, ma non è possibile che sia rapido l’atto del piacere:
voglio dire, del sentir piacere.
E come potrebbe essere una generazione (una cosa non si genera da un’altra qualsiasi, ma si genera da quella in cui si dissolve) e di che sarebbe generazione il piacere, di cui poi la corruzione sarebbe il dolore?
Dicono, anche, che il dolore sia la mancanza di ciò che è secondo natura, e il piacere ne sia l’appagamento.
Ma queste sono affezioni corporee.
Se il piacere è un appagamento di ciò che è conforme a natura, quello proverá il piacere, in cui avviene l’appagamento, cioè il corpo.
Ma non pare.
Dunque, il piacere non è un appagamento, ma, producendosi un appagamento, potrá uno sentir piacere, cosi come sentirá dolore chi si è tagliato.
Questa opinione probabilmente è derivata dalla considerazione dei piaceri e dei dolori che riguardano il nutrimento:
quei che ne son divenuti mancanti e per questo eran prima addolorati, provan piacere dell’appagamento.
Ma non per tutti i piaceri accade cosi:
sono privi di dolore i piaceri dello studio, e, tra i sensibili.
quelli dell’odorato e molti di quelli dello udito e della vista e le memorie e le speranze.
Di che cosa questi sarebbero generazione?
Non c’è stato mancanza di niente, di cui possa prodursi l’appagamento.
A quelli, poi, che ci mettono innanzi i piú turpi piaceri, si può rispondere che questi non sono piacevoli.
Che se a coloro che son malamente disposti riescon piacevoli, non si debbono, giudicare piacevoli anche ad altri fuori di essi:
a quel modo che neppure si debbono giudicare sane o dolci o amare le cose che tali sembrano agli inferrai, o bianche quelle che tali appaiono ai malati d’occhi.
Ovvero si può rispondere cosi:
che i piaceri sono desiderabili, ma non quelli desiderati da costoro:
ad es., la ricchezza è desiderabile, ma non quella di un traditore;
la sanitá è desiderabile, ma non quella di un mangiatore disordinato.
Ovvero, che i piaceri sondi specie differente, perché quelli che provengono da cose oneste son diversi da quelli che provengono da cose turpi;
e non è possibile che provi il piacere della giustizia colui che non è giusto;
né il piacere della musica, chi non è musico;
e per gli altri, similmente.
Anche l’amicizia, in quel che è diversa dall’adulazione, par dimostrare che il piacere può non esser buono, ovvero ce ne sono di specie differenti:
l’amico, infatti, ci tratta mirando al nostro bene;
l’adulatore, mirando al piacere;
e questi è vituperato;
quegli, lodato, per ché ci tratta con scopo diverso.
Nessuno sceglierebbe di vivere conservando sempre pensieri da fanciullo e compiacendosi di quelle cose che ai fanciulli si stimano sopra tutti convenienti;
né di dover rallegrarsi in far cose turpissime, ancorché non debba mai venirgliene dolore.
Anzi, metteremmo ogni studio in molte cose, ancorché non ci apportassero nessun piacere:
come, in vedere, in ricordare, in sapere, in posseder le virtú.
Che a esse segua necessariamente un pia cere, non importa:
noi le sceglieremmo anche se nessun piacere ne provenisse.
Ci sembra, dunque, evidente che né il piacere è il bene per eccellenza, né ogni piacere è da desiderarsi, e che certi piaceri son desiderabili per se stessi, i quali differiscono dagli altri per la specie ovvero per le cose onde derivano.
Delle opinioni circa il piacere e il dolore basti quello che si è detto.
Che cosa esso sia e di che qua litá, sará piu palese se ci rifacciamo dal principio.
L’atto del vedere è in ogni suo momento perfetto (poiché non ha bisogno di nessuna cosa che gli s’aggiunga per dare alla sua forma l’ultima perfezione):
di colai natura è similmente il piacere.
Imperocché esso è un tutti’intero, e in nessun tempo potrai sorprendere un piacere, del quale, durando per un tempo maggiore, possa venir perfezionata la forma.
Per questo appunto non è neppure un movimento.
Poiché ogni movimento è nel tempo e ha un fine:
per es., il costruire una casa;
ed è perfetto quando abbia prodotto ciò a cui mira, o nel tempo tutt’insieme o in questo momento che è compiuto:
i movimenti nelle singole parti di tempo sono tutti imperfetti, e di diversa specie tra loro e dall’intero.
La composizione delle pietre è diversa dalla scanalatura della colonna, ed entrambe dalla produzione del tempio:
questa è perfetta (perché non manca di nulla per il fine proposto);
invece, la produzione del piedistallo e quella del triglifo sono imperfette (perché runa e l’altra è di una parte soltanto).
Sono dunque di specie differenti, e non si può in qual si voglia tempo cogliere un movimento come perfetto per la forma, ma, se mai, nel tempo tutt’insieme.
Similmente del camminare e degli altri movi menti.
Se, infatti, la traslazione è un movimento da un luogo a un altro, di essa sono specie differenti il volare, il camminare, il saltare e simili.
E questo vale non solo per il movimento in generale, ma anche nello stesso camminare.
Poiché il percorso da un luogo a un altro non è il medesimo per lo stadio e per una parte di esso, e neppure in questa o in quell’elitra parte;
e parimenti non è medesimo il traversare questa linea qui o quella, perché non soltanto si passa una linea, ma una linea che è in un luogo, e che è in un luogo diverso da quello di un’altra.
Ma del movimento s’è parlato altrove diligentemente;
qui teniam per provato che esso non è perfetto in nessun tempo, ma che ce n’è molti, imperfetti e differenti per la specie, una volta che l’andar da un luogo a un altro costituisce una differenza specifica.
Invece la forma del piacere è perfetta in qualunque tempo tu lo colga.
È dunque chiarito che movimento e piacere son diversi tra loro, e che il piacere è nel numero delle cose intere e perfette.
Si potrebbe questo vedere anche considerando che non c’è moto che non sia in un tempo, ma non cosi del sentir piacere, che, nell’istante, è giá un tutt’intero.
Conchiudiamo che non ragionano bene quei che dicono il piacere essere un movimento o una generazione, perché moto e generazione non si attribuiscono a tutte le cose, ma a quelle che son divisibili in parte e non interi.
Non c’è generazione dell’atto del vedere, né del punto, né dell'unitá;
né nessuna di queste cose è movimento o generazione.
Neppure del piacere, dunque.
Poiché è un tutt'intero.
Attuandosi ogni sensazione in relazione al sensibile:
e attuandosi perfettamente quella che è perfettamente disposta in relazione al piu eccellente dei sensibili che cadon sotto di essa:
ché tale soprattutto par che sia la natura dell’atto perfetto (non faccia differenza il dire che la sensazione è in atto, ovvero ciò in cui essa è);
in ciascun genere, dunque, l’atto piú eccellente è quello dell’ente ottimamente disposto in rapporto alla migliore delle cose che cadon sotto di esso:
e sará questo l’atto piú perfetto e il piú piacevole, imperocché il piacere è in corrispondenza a ogni sensazione, e parimenti a ogni pensiero e contemplazione:
onde piacevolissimo sará l’atto loro perfettissimo, quale è quello di colui che si trova perfettamente disposto verso il piú degno degli oggetti della sua attivila.
li piacere perfeziona Tatto:
non nel senso in cui lo perfezionano il sensibile e il senso, quando l’uno e l’altro sono come si conviene;
a quel modo che neppure la sanitá e il medico sono nello stesso senso cagione dei trovarsi sano.
Che in corrispondenza a ogni sensazione si produca un piacere, è chiaro:
noi diciamo che le visioni e le udizioni sono piacevoli.
Ma sará chiaro anche che il piacere è in sommo grado quando il senso sìa ottimo e agisca in relazione a un oggetto ottimo:
e tale essendo, sia il sentito, sia il senziente, sempre ci sará piacere, perché son presenti tanto chi lo deve produrre, quanto chi lo deve provare.
Il piacere perfeziona quest’atto non come un abito che sia insito in esso, ma come un compimento che vi sopravvenga, non altrimenti che la bellezza a quei che sono nell'etá fiorita.
E fino a tanto che la cosa intelligibile o sensibile sia quale deve essere, e cosi l’essere giudicante o contemplante, il piacere sará presente nell’atto:
poiché, rimanendo uguali, e tra loro nel modo medesimo comportandosi ciò che produce e quei che prova, segue naturalmente lo stesso effetto.
Come mai, allora, nessuno pro va il piacere senza interruzione?
forse se ne stanca?
Nessuna delle umane energie può durare continuamente.
Quindi, neanche il piacere, perché esso segue all’energia.
Certe cose ci rallegrano, perché ci son nuove, e, appunto per ciò, non ugualmente piú tardi:
poiché dapprima il pensiero è richiamato e agisce intorno a esse intensamente, come, per la vista, quei che guardali fiso, ma in seguito l’energia non è piú tale, bensí negligente:
onde anche il piacerò dilegua.
Si può anche pensare che tutti tendono al piacere perché tutti quanti son portati al vivere:
la vita è un’energia;
e ciascuno è attivo con quelle facoltá e circa quelle cose che ama anche sopra le altre:
in tal guisa fa il musico, con l’udito, intorno all’armonia;
e chi ama di apprendere, con la ragione, intorno alle veritá teoretiche:
e cosi dicasi per ogni altro.
Le quali energie, e però il vivere, al quale ognuno tende, rende perfette il piacere.
È, dunque, giusto dire anche che ognuno è portato al piacere;
poiché esso gli perfeziona il vivere, che è cosa da tutti desiderata.
Lasciam da parte in questo momento la questione se noi desideriamo il vivere per il piacere, ovvero il piacere per il vivere.
Certo è che essi mostransi insieme congiunti e non permettono separazione:
poiché senza energia non si genera piacere e ogni energia è fatta perfetta dal piacere.
Di qui anche paiono i piaceri differire per la specie.
Infatti, noi pensiamo che le cose di specie diversa si perfezionino da cose di specie diversa.
Lo si vede questo sia per le cose naturali, sia per le artificiali:
come animali, alberi, pitture, statue, case, masserizie.
Similmente, anche gli atti che son differenti per la specie si per fezionano da cose differenti per la specie.
Ma gli atti del pensiero differiscono da quelli che fan capo ai sensi, e i medesimi tra loro differiscono specificamente:
cosi deve essere anche per i piaceri che dan loro perfezione.
Ciò si può vedere anche dell’esser ogni piacere connaturato allatto che esso perfeziona.
Poiché il piacere accresce insieme l’Attivitá di cui è proprio.
Coloro che agiscono con piacere giudicano meglio e piú esattamente conducono a termine ogni cosa:
avviene cosi che diventano buoni geometri coloro che della geometria pigliati diletto, i quali, caso per caso, se ne intendono di piú;
similmente quei che aman la musica o l’arte di edificare o altro genere di opere, in quella che è lor propria progrediscono in grazia del diletto che ne pigliano.
I piaceri crescono insieme con Tatti vita:
ma le cose che crescono insieme sono connaturate.
Dunque, alle cose differenti di specie anche quelle connaturate son differenti di specie.
Questo sará ancor piú palese dall’essere i pia ceri, che da specie diversa derivano, d’impedimento agii atti.
Quei che amano il flauto, se capiterá di udir suonare il flauto, son ridotti a non poter piú prestar attenzione ai ragionamenti, perché provano maggior diletto dell’abilitá a suonar il flauto, che dell’attivitá che al presente li occupa.
Si che il piacere del flauto distrugge l’attivitá che al ragionamento è intenta.
Questo similmente accade in ogni altro caso, quando sia in atto per due oggetti insieme:
quello che piú è piacevole scaccia l’altro, e tanto maggiormente, quanto maggiore è la differenza in riguardo al piacere, finché l’altro neppure agisce piú.
Perciò, quando ci dilettiamo fortemente di qualsiasi cosa, non facciamo nient’altro, e, quando debolmente ci appaga, ne facciamo altre:
a guisa di coloro che a teatro sogliono mangiar dolciumi, che allora specialmente fanno ciò quando gli attori non valgon niente.
E giacché il piacere fa piú dili gente l'atto a cui è proprio e piú duraturo e migliore, e i piaceri estranei lo distruggono, ognuno vede quanto sono diversi.
I piaceri estranei fanno quasi il medesimo effetto dei dolori che all’attivitá son propri :
questi corrompono gli atti:
per es., se a uno è spiacevole e fastidioso lo scrivere o far di conto, non scrive, non fa di conto, essendogli quell’atto increscioso.
Fanno, dunque, un contrario effetto intorno all’atto i piaceri e i dolori, che gli son propri:
propri son quelli che sopravvengono all’attivitá per se stessa.
Or, abbiam detto che i piaceri estranei fanno press’a poco l’effetto del dolore:
distruggono l’attivitá, sebbene non nella stessa maniera.
Essendo differenti gli atti per bontá o per malvagitá, ed essendo gli uni da cercare, gli altri da fuggire, e altri niuna delle due cose;
lo stesso vale anche per i piaceri, poiché c’è per ogni atto un suo proprio piacere.
Onde all’atto virtuoso è proprio un piacere buono;
all’atto malvagio, un piacere cattivo.
Invero, anche i desideri son lodevoli se sondi cose oneste;
biasimevoli, se di turpi.
Ma i piaceri insiti agli atti son loro piu connaturati che non gli appetiti:
questi, infatti, sono giá determinati temporalmente e naturalmente;
quelli, invece, son tanto vicini agli atti e cosi da essi indistinguibili, che uno si può chiedere se non sia la stessa cosa l’atto e il piacere.
Non si vuol giá dire con questo che il piacere sia ο ragione ο sensazione (che sarebbe assurdo);
ma che, non potendosi separare l’atto dal piacere, appariscono in certi casi esser la stessa cosa.
Per conseguenza, come son diversi gli atti, cosi anche i piaceri.
La vista differisce dal tatto per purezza, e cosi l’udito e l’olfatto dal gusto:
nella stessa guisa anche i piaceri loro;
e da questi son differenti quelli della ragione;
e gli uni e gli altri, infine, tra loro.
Si può anche dire che per ciascun animale, come c’è un’opera che gli è propria, cosi c’è un proprio piacere:
cioè, quello corrispondente alla sua attivitá.
Questo apparirá chiaro a chi guardi a ciascuno in particolare:
ché diverso è il piacere del cavallo, del cane, dell’uomo;
a quel modo che Eraclito dice che un asino preferirebbe la paglia all’oro, essendo agli asini il nutrimento piú piacevole dell’oro.
Se sono, dunque, differenti di specie i piaceri degli esseri che son di specie differente, è da credere che non sian differenti i piaceri degli esseri che son della stessa specie.
Ma pei· gli uomini, appunto, c’è non poca varietá:
le medesime cose rallegrano gli uni, disgustano altri, e ad alcuni son dolorose e odiose quelle che per altri son piacevoli e amabili.
Proprio come per le cose dolci, che non paiono le stesse a chi ha la febbre e a chi è sano;
né il caldo, a chi è debole e a chi è robusto.
E cosi per altre cose.
Ma in tutti i casi di tal fatta s’ha da credere che la cosa stia come all’uomo virtuoso apparisce.
Se questo è detto bene, come sembra, ed è misura di ogni cosa la virtú e l’uomo buono in quanto tale, anche veri piaceri saranno quelli che a lui tali appariscono e piacevoli quelle cose che a lui dan diletto.
E se cose a lui ripugnanti sembrano ad altri gradite, non se ne faccia maraviglia, poiché negli uomini si trovano molte corruzioni e impuritá, le quali non sono di lor natura piacevoli se non a quei tali e in quel modo disposti.
Non si debbono, dunque, chiamare piaceri quelli che per consenso di ogni uomo sono turpi, se non da chi è corrotto.
Ma, poi, tra i piaceri che mostransi onesti, quali e di che specie affermeremo che siano quelli propri dell’uomo?
Non forse ci sará tal cosa manifesta derivandoli dagli atti?
poiché i piaceri a essi conseguitano.
Sia, dunque, uno solo o siano molti gli atti che dell’uomo perfetto e beato son propri, quelli si dovranno propriamente chiamare piaceri dell’uomo, i quali ne perfezionano gli atti;
e gli altri non si chiamino cosi se non in via secondaria e a grande distanza, alla stessa guisa degli atti corrispondenti.
Delle virtú, dell’amicizia e del piacere si è giá trattato:
ci rimane a dire in abbozzo della felicitá, la quale noi poniamo per fine delle umane azioni.
Il ragionamento sará piú breve, se ci rifacciamo alle cose dette innanzi.
Si è detto che non è un abito, perché in tal modo sarebbe anche in chi passasse la vita dor mendo, che vivrebbe la vita delle piante, e in chi fosse in miserie grandissime.
E se questo non piace, ma piuttosto la dobbiamo riporre, come nei libri precedenti abbiara detto, in una certa attivitá;
e se degli atti alcuni sono necessitati e desiderabili a cagion di altri, e altri per loro stessi, è chiaro che la felicitá si dovrá porre tra quelli desiderabili per se stessi e non tra quelli desiderabili per altro;
poiché alla felicitá non manca nulla, ma basta da sé.
Desiberabili per se stessi sono gli atti dai quali non si richiede niente oltre all’attivitá stessa.
Tali paiono essere le azioni conformi a virtú, perché l’operare cose belle e probe è degli atti desiderabili per se stessi.
Tra questi ci sono anche i divertimenti che procuran piacere, perché non sono desiderati a cagione di altro:
tanto è vero che da essi si trae piuttosto danno che utilitá, dovendosi per essi trascurare la cura del corpo e degli averi.
A tali trattenimenti ricorrono la maggior parte degli uomini tenuti in conto di felici;
e perciò godono gran favore presso i tiranni coloro che son destri in preparar simil sollazzi, perché san rendersi loro piacevoli nelle cose a cui son portati:
ché queste son le cose di cui i tiranni senton bisogno.
E che queste cose costituiscano la felicitá, lo si argomenta dal vedere i potenti passare in esse il loro tempo.
Ma costoro non sono forse un buon argomento, perché non consiste nell’esser potenti la virtú e l’intelletto, da cui tutti gli atti pregevoli deiivano.
E se costoro, non avendo il gusto del piacere puro e nobile, ricorrono ai piaceri corporei, non per questo è da reputarsi che meritino la preferenza:
anche i fanciulli stimano a tutte superiori le cose da loro tenute in pregio.
E anzi ben ragionevole che, come dai fanciulli e dagli adulti son pregiate cose diverse, cosi anche avvenga per gli uomini vili e per i probi.
Come molte volte abbiamo detto, onorande e insieme piacevoli sono quelle cose che son tali per l’uomo dabbene:
a ciascuno è desideratissimo l’atto che è conforme al proprio abito, e però, all’uomo dabbene, quello che è conforme a virtú.
Non consiste dunque la felicitá nei divertimenti, ché sarebbe davvero assurdo far della felicitá il fine, e travagliarsi e sopportar mali per la vita intera allo scopo di divertirsi.
Quasi tutte quante le cose noi desideriamo in vista di altro, tranne la felicitá, la quale è giá fine.
Brigare e affaticarsi allo scopo di divertirsi par cosa sciocca e troppo puerile;
giusto, invece, è, come dice Anacarsi, divertirsi per essere laborioso.
Poiché il divertimento è simile a un riposo, del quale han bisogno coloro che non possono affaticarsi continuamente.
Ma il riposo non è fine, perché è fatto per il fine dell’attivitá.
Felice è piuttosto la vita conforme a virtú;
essa è una vita seriamente laboriosa e non consiste nel divertimento.
La quale serietá noi tutti stimiamo di piú che non le cose ridicole o divertenti, e piú seria, chiamiamo Fattivitá propria dell’uomo e della sua parte migliore:
or, Fattivitá di ciò che abbiam di meglio è giá superiore alle altre e piú atta a darci la felicitá.
Dei piaceri corporali potrá godere il primo che cápita, lo schiavo non meno dell’uomo piú eccellente;
ma della felicitá nessuno è che faccia partecipe lo schiavo, tranne il caso che lo faccia partecipe della vita.
Poiché la felicitá non risiede in simile maniera di vivere, ma negli atti conformi a virtú, come s’è detto innanzi.
Se 1a felicitá è un’attivitá con forme a Virtú, è ben ragionevole che essa sia conforme alla virtú piú eccellente, e questa sará la virtú di ciò che in noi c’è di migliore.
O sia dunque questo il pensiero, o altra cosa, che paia per natura comandare e guidare, e abbia intelligenza delle cose belle e divine vuoi perché divina essa stessa, vuoi perché delle cose che sono in noi è la piú divina — :
l’attivitá sua, conforme alla virtú che le è propria, sará la felicitá perfetta.
Che tale sia la contemplativa, si disse.
E facile vedere che ciò concorda con quanto s’è innanzi discorso e con la veritá.
Poiché essa è l’attivitá piú eccellente:
infatti, il pensiero è quel che in noi è di piú eccellente, e tra le cose conoscibili le piú eccellenti sono quelle intorno alle quali è il pensiero.
Inoltre, è la piú ininterrotta:
noi possiamo contemplare senza interruzione molto piú che operare qualsivoglia cosa.
Riputiamo anche alla felicitá dover esser congiunto il piacere.
Ora, è convenuto che la piú dolce delle attivitá conformi a virtú è quella che è secondo sapienza:
e, invero, noi vediamo la filosofia posseder piaceri maravigliosi per purezza e per costanza:
il qual esercizio, s’intende bene, è piú dolce a chi giá sa, che non a chi sta ancora ricercando.
E quello che abbiam chiamato « bastar da sé », si ritrova soprattutto nella contemplativa.
Poiché le cose necessarie al vivere abbisognano, si, ugualmente al sapiente e al giusto e agli altri tutti;
ma una volta che ne siano provveduti a bastanza, il giusto ha bisogno anche degli uomini verso i quali dovrá esercitar la giustizia, e il temperante, similmente, e il forte e ciascuno degli altri virtuosi.
Il sapiente, invece, anche per se stesso è in grado di poter contemplare, e tanto maggiormente, quanto piú è sapiente:
forse, meglio ancora se ha cooperatori, ma per altro egli è sufficientissimo da sé.
Si può dire che essa sola è amata per se stessa:
da lei altro non deriva che l'aver contemplato;
laddove dalla pratica caviam sempre, o piú o meno, qualche vantaggio oltre Fazione.
Di piú, par che la felicitá consista nell’aver agio, perché noi affrontiamo il disagio per l’agio, e facciamo la guerra per procurarci la pace.
L'attivitá delle virtú pratiche si esercita nelle cose politiche o nelle guerresche.
Ma le azioni, che versano in queste cose, sono piene di disagi, e specialmente le guerresche:
ché nessuno desidera la guerra né alla guerra si prepara per la guerra:
sembrerebbe addirittura un sanguinario colui che si rendesse nemici gli amici per far nascere battaglie e uccisioni.
Ma anche l’attivitá del politico è disagiata, e, oltre alle cure proprie della politica, è intenta a procacciare potenze e onori, o, per l’appunto, quella felicitá a sé e ai cittadini, la quale è diversa dalla politica e che anche noi cerchiamo evidentemente come diversa da quella.
Ora, se tra le azioni conformi a virtú le politiche e le guerresche stanno innanzi a tutte per bellezza e per grandezza, ma son prive di agio e mirano a un qualche fine e non sono desiderate pei· se stesse;
laddove l'attivitá del pensiero, essendo contemplativa, sembra ecceller per valore, e non mirare a nessun fine fuori di se stessa, e pos sedere un piacere perfetto connaturato (il quale accresce insieme fattività), ed essere sufficiente a sé e agevole e continua per quanto è possibile all’uomo (e quanto altro riferendoci a quella attivitá noi attribuiamo all’uomo beato):
sará questa la perfetta felicitá degna dell’uomo, quando raggiunga diuturnitá perfetta di vita.
Poiché niente d’imperfetto è in ciò che alla felicitá appartiene.
Ma una vita di tal sorta su pera la natura dell uomo, perché l’uomo non vive di quella vita come uomo, ma in quanto un certo che di divino è insito in lui;
e di quanto questo è piú eccellente del composto, di tanto anche l’attivitá sua è piú eccellente di quella conforme alle altre virtú.
Se poi il pensiero in confronto con l’uomo è una cosa divina, anche la vita che è secondo il pensiero in confronto con la umana è vita divina.
Non conviene, dunque, dar ascolto a quei che ci vanno ammonendo di attendere, essendo uomini, alle cose umane ed, essendo mortali, alle cose mortali.
Anzi si deve il piú che si può farsi immortali e fare di tutto per vivere secondo quella parte che in noi è piú eccellente, la quale, sebbene piccola per ampiezza, per potenza e per dignitá sopravanza tutte le altre di assai.
E, se è vero che essa è la principale e piú degna, si può dire che ciascuno non è altro che questa parte.
Onde sarebbe fuor di luogo che l’uomo preferisse un’altra vita alla sua propria.
E quel che abbiam detto prima, concorderá anche ora.
A ciascuno è cosa ottima e dolcissima quella che a lui è naturalmente propria.
All’uomo, dunque, la vita che è secondo il pensiero, dato che l’uomo è soprattutto pensiero.
Questa, in effetto, è anche la vita piú felice.
Viene in secondo luogo la vita conforme alle altre virtú, perché gli atti a esse conformi sono di natura umana.
Giustizia, fortezza e le altre virtú noi esercitiamo reciprocamente nelle comuni relazioni, nelle usanze, nelle azioni di ogni sorta e negli affetti, conservando a ognuno quanto gli compete:
le quali cose manifestamente son tutte umane.
Sembra, poi, che per alcune cose le virtú etiche derivino anche dal corpo e che per molti rispetti si trovino connaturate con gli affetti.
E la saggezza si accoppia con la virtú etica, e questa con la saggezza:
una volta che i principi! della saggezza son conformi alle virtú etiche e la rettitudine delle virtú etiche è nella conformitá alla saggezza.
Ed essendo esse intrecciate anche con gli affetti, verseranno circa il composto:
or, le virtú del composto sono virtú umane.
E però umana è la vita a loro conforme, e la felicitá sua.
Quella, poi, che è del pensiero, è separata.
Di essa altro non si discorra.
Ché piú diligente esame supera il soggetto presente.
Inoltre si può dire che la virtú del pensiero ha poco bisogno dei sussidi esteriori o, se mai, meno della virtú etica.
Sia pur anche uguale ad entrambe il bisogno delle cose necessarie sebbene il politico debba industriarsi di piú jper il corpo e per tutte l’altre cose simili (questo può avere poca importanza) —, ma la differenza è grande pel rispetto delle loro attivitá.
All’uomo liberale fará bisogno di danaro per operare liberalmente, e al giusto servirá per ricambiare quanto ha ricevuto (poiché le intenzioni non si vedono, e anche coloro che non sono giusti si dan l’aria di avere l’intenzione di operare con giustizia);
all’uomo forte abbisogna la potenza, se egli vuol condurre qualcosa ad effetto per via di quella virtú, e al temperato l’abbondanza.
Se no, come sarebbe manifesto se egli ha, o no, questa o qualunque altra virtú?
Si fa questione se, consistendo la virtú nel proponimento e, insieme, negazione, sia da tenere in maggior conto l’uno o l’altra.
Niun dubbio, che la perfezione risiede in ambedue.
Ma è anche vero che l’azione ha bisogno di molte cose, e di tante piú, quanto piú son belle e grandi le azioni.
Invece, a colui che contempla non fa bisogno nessuna di tali cose per la sua attivitá;
anzi, quasi direi, gli sono d’impedimento per la sua speculazione;
ma in quanto è un uomo e convive con molti, vorrá anche lui operare virtuosamente, e avrá, quindi, bisogno di tali cose per umanarsi.
Che la felicitá perfetta sia un’attivitá specu lativa, si può vedere anche di qui.
Noi gli déi sopra tutti giudichiamo beati e felici.
Or, quali azioni attribuiremo loro?
forse le azioni giuste?
Ma non apparirebbero ridicoli a commerciare e a restituir depositi e a far di simili cose?
Ovvero, azioni forti, con le quali sostengano le cose terribili e si mettano nei pericoli, perché operar cosi è beilo?
Ovvero, azioni liberali?
Ma a chi doneranno essi?
Giá, sarebbe anche assurdo che dovesser posseder danari o altra simile cosa.
E le loro azioni temperate, in che sarebbero?
o non sarebbe stupido lodarli perché non hanno desideri vili?
Se noi, dunque, percorriamo tutte le cose che riguardano le azioni, esse ci parranno piccole e indegne degli déi.
Eppure tutti ritengono che essi vivano, e, quindi, che siano attivi;
poiché nessuno pensa che essi dormano, come Endimione.
Ora, togliendo via, a chi vive, l'agire e, a maggior ragione, il fare:
che rimane, se non la contemplazione?
Per conseguenza, l’attivitá del dio, la quale per beatitudine tutte sorpassa, sará speculativa.
E però, tra le attivitá umane quella, che a essa è la pili congenere, sará la piú atta a render felici.
Indizio di ciò è anche che gli altri esseri viventi non partecipano della felicitá, essendo completamente privi di tale attivitá.
La vita degli déi è tutta quanta beata;
quella degli uomini, in quanto è in loro una somiglianza di tale attivitá:
ma degli altri esseri viventi nessuno è felice, giacché in niun modo partecipa alla speculazione.
Tanto, dunque, s’estende la speculazione, quanto s’estende la felicitá;
e dove è piú di speculazione, quivi è piú di felicitá.
Né ciò avviene per accidente, ma per la natura medesima della speculazione, poiché essa ha il suo valore in se stessa.
Cosi che la felicitá è una sorta di speculazione.
[
La natura dell’uomo non concede di speculare se non curando anche il corpo c provvedendosi di beni esteriori in misura sufficiente.
L’uomo veramente felice non sará né ricco, né povero, perché a far il bene basta poco.
E se, come pare giusto credere, gli dèi si prendono alcuna cura delle umane cose, essi ameranno gli uomini virtuosi e principalmente i sapienti.
][Arrivati al termine della nostra trattazione, noi ci domandiamo:
abbiamo noi raggiunto il fine propostoci?
O non piuttosto nelle scienze pratiche il fine consiste nell’operare piu che nel conoscere?
Non basta sapere che cosa è la virtú;
bisogna diventar buoni.
Se i ragionamenti bastassero, ben dovremmo far di tutto per procacciarcene molti.
Ma, purtroppo, essi, pur giovando a rafforzare nel culto del bello e del buono i piú nobili e ben nati tra i giovani, sono impotenti a spingere al bene e alla bellezza la grande maggioranza.
I piú, infatti, non ubbidiscono alla voce dell’onore, ma cedono soltanto alla paura del castigo.
Vivendo in balia delle passioni, non si dánno nessun pensiero della virtú, che neppure hanno gustato mai.
Qual ragionamento potrebbe smuovere costoro?
Ha la parola tanta forza da modificar le consuetudini inveterate?
È dunque opportuno indagare gli altri mezzi per cui l’uomo può diventare buono.
Alcuni credono che faccia buoni la natura;
altri, l’abito;
altri, l’ammaestramento.
Ma quel che vien dalla natura non dipende da noi, bensí è dato ai veramente felici da certe divine cause.
L’insegnamento poi non fa presa su tutti, ma su coloro soltanto che vi sono giá preparati dall’abitudine, come terreno giá disposto ad accogliere il seme:
dove domina la passione, non si cede alla parola, ma alla forza.
È necessario che all’insegnamento preceda il buon costume, affinché quello sia fruttuoso.
Ma avere in sorte sin da giovane una retta educazione è difficile per chi non sia stato nutrito sotto buone leggi.
Il vivere con temperanza, costantemente, non è cosa piacevole per i piú, specialmente per i giovani.
Per ciò è necessario che l’educazione sia ordinata dalle leggi, affinché si formino nei giovani le buone abitudini.
E non i giovani soli han bisogno di educazione, ma anche gli adulti, perché la maggioranza ubbidisce piuttosto alla necessitá e alle pene, che non ai ragionamenti e alla bontá.
Le leggi accompagnino dunque l’uomo per tutta la vita, ed eccitino alla virtú, i ben disposti con l’amore del bello, chi è schiavo del piacere con la riprensione e con le pene, segregando dalla convivenza degli altri chi sia del tutto incorreggibile.
Il comando paterno non ha tale gagliardia sufficiente a costringere, né l’ha, in generale, il comando di un sol uomo:
l’ha, invece, la legge, come espressione della ragione e della prudenza.
Inoltre, le prescrizioni d’un individuo cadono facilmente in odio a coloro cui son rivolte:
la legge, prescrivendo l’onesto, non è esposta all’odio di nessuno.
In poche cittá, a dir vero, i legislatori si preser cura, come a Sparta, dell’educazione pubblica;
ma importerebbe assai che lo facessero.
Intanto, ogni cittadino s’industri a render virtuosi i suoi Agli e i suoi amici, facendosi egli stesso legislatore.
Che le leggi siano o no scritte, poco importa.
Come nelle cittá hanno forza le leggi pubbliche, cosi nelle famiglie le parole e i costumi paterni, ché i figliuoli sono da natura predisposti ad amare il padre ead essergli obbedienti.
Per qualche aspetto, anzi, la educazione privata offre dei vantaggi, come quella che è rivolta a un individuo particolare, nella conoscenza del quale può darsi che acquisti piú esperienza un educatore privato, anche se non fornito di scienza.
Ma riraan pur sempre vero che, come in ogni altra cosa, colui è competente che possiede la scienza, la quale è deir universale.
Quindi, chi vuol rendere migliori gli uomini, si tratti di una famiglia o di una comunitá, deve prima farsi atto a stabilire leggi.
Avendo dunque gli antichi tralasciato di investigare ciò che riguarda lo stabilire le leggi, sará bene che noi stessi ne facciamo un’attenta considerazione, affinché, per quanto è possibile, riceva perfezione quella filosofia che versa intorno alle cose umane.
]Carattere generale della Nicomachea.
—
Il concetto di una scienza che sia pratica.
— L’intendere e il volere nell’atto morale.
L’errore fondamentale di Aristotele.
— Ritorno del platonismo.
— L’attività del nous, vuoto soggetto di atti.
— L'atto, come stato, negazione del divenire.
— La virtú, come opera d’arte interiore.
— Naturalitá e oggettivitá dell’uomo.
— Ottimismo e pessimismo nella concezione aristotelica.
— La morale del Vangelo.
— L’Etica scolastica.
— L’Etica moderna.
L’Etica Nicomachea, mentre da un lato vuol essere una battaglia definitiva contro il platonismo, dall'altro è forse, anche letterariamente, il piú platonico tra gli scritti di Aristotele.
Avviene, per ciò, che, terminata la lettura, si rimane profondamente ammirati e perplessi innanzi a quella concezione, che, sebbene compatta nell'insieme e solida come un blocco granitico, pare divergere nelle più opposte direzioni e quasi a ogni punto in pericolo, evitato spesso, piú che dall'apparato dottrinario, dalla ferma coscienza morale dello scrittore.
Il quale, anche per questo riguardo non ostante la elaborazione concettuale, rimane un socratico.
Di qui, il dovere di non fermarsi all'esterioritá delle formule, ma di penetrare nello spirito che dentro di esse circola sforzandosi di raggiungere un’idea lungamente perseguita:
l'idea dell'alto o coscienza morale.
L’insieme delle formule, entro le quali riman chiusa l’opera aristotelica, noi l’abbiamo indicato come un punto di vista dialettico, e come indirizzo metafisico abbiamo inteso lo sforzo di pervenire alla realtá dell’atto morale.
E abbiamo sin dall’lntroduzione avvertito che i due aspetti, quantunque Aristotele cerchi di tenerli distinti, sono di fatto molto frequentemente conglobati insieme e come sovrapposti, generando posizioni insolubili a problemi fondamentali.
Il caso principale è quello che riguarda il valore della conoscenza scientifica nella vita morale.
Il concetto di azione vacilla continuamente tra la sua manifestazione esteriore e il suo valore spirituale.
Sotto il primo aspetto, l’azione è considerata quasi come un’opera d’arte, soggetta alle regole e alle misure dettate dall’estetica e dalla logica astratta, e la scienza di essa è difficilmente separabile dal concetto, che anche modernamente ha goduto molto favore, di una scienza pratica, nel senso che essa dia all’individuo che deve operare una conoscenza tecnica, dalla quale gli sia agevole passare all’azione concreta.
Siamo ben lontani dal negare l’utilitá di quelle regole, di cui tutti ci serviamo nella vita comune e che costituiscono, per la morale, il fondamento della convivenza civile, dei rapporti con i nostri simili, delle leggi giuridiche e politiche:
soltanto vogliamo che sia riconosciuto il loro carattere astratto, e che nell’azione concreta esse debbono sciogliersi dalla loro rigiditá, farsi cosa nostra, principio vivo della nostra azione.
Che se questo non ci si volesse concedere, noi avremmo ben ragione di riderci di tutte le teorie che pretendono di spiegare la realtá della vita schematizzandola e uccidendola.
Ma, una volta concesso, di quell'Etica non possiamo tener conto se non allo scopo nostro speciale, che è quello di cogliere l’assoluto nel contingente, ciò che ha valore stabile negli umani costumi e nella civile comunanza presso ogni popolo e in ogni tempo:
in breve, il fatto stesso della moralitá, che costituisce la morale eterna immanente in tutte le morali relative (storiche).
La morale greca è compendiata, si può dire, nella rappresentazione delle virtú, le quali corrispondono a classi di azioni valutate con i criteri esteriori su detti.
Aristotele avrá ragione, quindi, di assegnare a quella scienza di costumi un posto separato, fuori della filosofia propriamente detta, accanto alle scienze poietiche, occupandosi entrambe di fatti mutevole e non determinabili speculativamente.
E gli daremo lode di avere lui stesso, il creatore, si può dire, dell’Etica, messo per primo in evidenza il carattere astratto di quella scienza contro Socrate e contro Platone, mostrando l’abisso che separa il dire dal fare, il saper la teoria dal metterla in pratica, la dottrina della virtú dall’esercizio effettivo di essa.
Nessuno meno regolistico di lui.
Ricorre, infatti, continua nella Nicomachea l’affermazione della concretezza dell’azione, come determinabile solo nella situazione individuale del soggetto agente, il quale ha bisogno, per essa, non di una conoscenza generale, ma della percezione esatta dei particolari in cui quella versa, realizzando in essa non un’astratta Idea posta fuori come esemplare, ma una forma di vita interiore, un atto della sua attivitá razionale.
L’azione, cosi prospettata, non è piú l’armonica contemperanza che costituisce il pregio di un’opera d’arte, ma assurge al valore di sforzo spirituale, che può implicare anche il dolore fisico e la grandezza d’animo nel sopportare le sventure e le traversie, da cui nessun uomo, in quanto limitato nel tempo e nello spazio, può pretendere di essere immune.
E c'è in Aristotele una veduta anche piú profonda, sebbene toccata appena qua e lá:
dato il carattere produttivo e interiore delibazione, l’unica scienza che veramente si può chiamar pratica, è la filosofia:
la filosofia nel filosofo produce da sé sola la felicitá suprema, essendo la realizzazione di quell’attivitá che non ha il fine fuori di sé, ma ha in sé la perfezione morale e il piacere conseguente:
la filosofia (abbiam visto alla fine del libro VI) produce la bontá della vita, non come la scienza medica produce la sanitá, ma come la sanitá stessa produce l’esser sano.
Non si vuol dire con questo che la filosofia, in quanto teoria della vita, debba essere confusa con la vita stessa:
la vita è l’oggetto della filosofia, la quale dá alla vita il valore che essa, per sé, non ha.
Ma quando sia considerata non piú nel momento teoretico, che ci pone come spettatori e non attori della realtá, bensí nel momento del suo prodursi nel soggetto, il quale crea in sé una vita sempre piú profonda, onde la realtá contingente acquista un valore ignoto a chi la guarda con gli occhi empirici della sua individualitá;
allora essa si costituisce come coscienza morale, come vita dell’universale e del divino in tutte le nostre azioni.
In questo senso si dice che ogni uomo è filosofo, perché ogni uomo è un soggetto morale, si che può ben avvenire che sia ignorante delle dottrine dei filosofi, ma, volendo il bene in ogni cosa, egli, da una parte, dá riconoscimento all’esistenza di valori assoluti;
dall’altra, operando, instaura quei valori in se stesso:
se è vero che il mondo della veritá e del bene è in noi e dipende da noi il realizzarlo.
Su questa via proseguendo, Aristotele avrebbe posto fine all’equivoco socratico e platonico, aggiratosi tormentosamente intorno al rapporto tra scienza e virtú, che da una parte si mostravano diverse, dall’altra parevan dover coincidere.
La scienza costitutiva dell’azione virtuosa è nell’atto stesso del volerla, perché la volontá buona implica una visione dell’universale nel particolare;
e, viceversa, volere il bene è un realizzare la veritá nel mondo:
volontá, che non può essere considerata fuori dell’azione, perché l’azione, se non è volontaria, non è piú azione umana, e la volontá, se non è attiva, non è piú volontá.
L’equivoco di Socrate e di Platone consisteva, dunque, nella mancata distinzione tra astratto e concreto, sia nel concetto di scienza, sia nel concetto di azione;
per cui, mentre da un lato affermavano che la veritá e il bene noi possiamo acquistarli con la riflessione su noi medesimi e con l’amore;
dall’altro, andavan cercando una norma esteriore atta a farci diventare virtuosi.
Che cosa fece intoppo al pensiero aristotelico per giungere alla veritá del fatto morale?
Noi abbiamo constatato, quasi con le parole sue, che nell’azione morale, vista nella sua attualitá, possiam distinguere due momenti:
il momento conosci tivo o percettivo, nel quale noi vediamo l’universale nel particolare o, che è lo stesso, il particolare come universale, come valore assoluto (per es., non quest’uomo, ma l’uomo, l'umanitá);
e il momento volitivo, in cui noi realizziamo, operando, l’universale nel particolare o, che è lo stesso, il particolare come universale (in questo bene, vogliamo il bene).
I due momenti non giacciono separati, ma formano un’attualitá unica, l’azione nella sua concretezza:
perché, se io riconoscessi il valore assoluto delle cose, e non lo volessi, neppure potrei dire di riconoscerlo veramente (se io non voglio l’uomo in me e negli altri, vuol dire che io nel fatto non riconosco a me e agli altri un valore che superi l’individualitá);
se poi non vedessi il valore assoluto nell’individuo, come potrei volerlo?
L’intuizione dell’universale nel particolare, Aristotele l’attribuisce al nous;
la volontà del bene, all’oressi.
Egli potè, cosi, opporre ai suoi maestri che l’azione non si spiega con un solo termine, ma con due termini, l’uno e l’altro originari, l’uno conoscitivo, l’altro volontario.
Ma questa felice intuizione che lo portò a distinguere nell’azione l’elemento propriamente etico dall’elemento propriamente dianoetico, non gli giovò al di lá della sfera dialettica:
i due elementi rimasero l’uno fuori dell’altro, si che per essere virtuosi veramente (e non solo esteriormente) abbisognano due condizioni, volere il bene e conoscere il vero in ogni cosa.
Ma la volontá, non avendo conoscenza, può essere del bene e del male;
e il conoscere, non avendo desiderio alcuno, può essere del vero o del falso.
Come, allora, illuminare la volontá?
L’abito virtuoso, contratto con l’esercizio sin da fanciulli, evidentemente non dá altra virtú fuori di quella astratta, esteriore e incosciente;
l’istruzione nelle scienze è ugualmente vana, perché è una forma senza contenuto.
L’uomo è uomo, dice Aristotele, perché ha l’intelletto, che è il divino in noi, la pura attivitá dell'universale e del bene.
Ma poi quest’attivitá è, sí, il bene, ma non è buona in sé, perché non vuole nulla;
chi vuole è l’oressi, la quale vuole il bene, senza saperlo, cosi come il nous conosce il vero senza volerlo:
l’uno e l’altra sono incoscienti di quel che vogliono e di quel che sanno.
L’unitá concreta della coscienza morale, affermata nel nous che è insieme teoretico e pratico, si scinde nuovamente in due parti, perché il nous, mutandosi di principio metafisico (attivitá spirituale) in principio dialettico (intelletto astratto), cessa di esser principio dell’azione.
L’attivitá filosofica dell’uomo si muta in teoria logica (abito dimostrativo) e si separa dalla vita pratica.
Siamo ricaduti nella morale astratta, perché in pratica la coscienza morale è presupposta:
in ultima analisi, non rimane che ammettere un’innata disposizione al bene, con cui noi nasciamo, senza che sia nostro merito, e che noi stessi ignoriamo, si che l’opera della ragione si riduca a trovare i mezzi opportuni per far arrivare l’oressi al suo scopo, senza aver nessuna autoritá imperativa su di essa, limitandosi l’opera sua alla mera indicazione dell’ÒQßò?
λόγος.
La parte irrazionale, dice Aristotele alla fine del libro I della Nicomachea, seguirá la voce della ragione, come il figlio segue la voce del padre:
ma il figlio non seguirebbe il padre, se non lo intendesse;
né il padre comanderebbe al figlio, se non volesse il bene del figlio;
né padre e figlio, nell’atto reale d’intendere e di volere il bene, in quanto uno dice voglio e l’altro fa, sono due (se non di numero, empiricamente), ma una volontá sola, la volontá morale.
Rotta, senza piu nessuna speranza, l’unitá del soggetto, ritorna trionfante il platonismo con tutte le estreme conseguenze.
Non essendo la volontá una forza del nous, ma della psiche, l'uomo partecipa del mondo intelligibile, ma questo non è il suo mondo, non gli appartiene in proprio;
l’uomo è propriamente nel mondo sensibile, nel divenire naturale, nel regno della corruzione e della morte.
Ben egli tende all’eterno, ma il suo sforzo è disperato, perché Dio, il nous, è fuori di lui, dove la pura contemplazione è priva di desiderio e di sforzo, quiete altissima non mai interrotta.
La virtú umana non valicherá piú l’άρετή φυσική, non diverrá mai virtú morale, nel senso a noi familiare, ma ad altro non potrá pervenire che a comporre la brutalitá degl’ istinti in una commisurata e graziosa compostezza nell’agire, secondo le norme del λόγος, costituendoli in abiti naturalmente acquisiti, chiamati virtú etiche e posti a fondamento del vivere civile:
onde l’uomo di Stato sará l’autore della legge morale e moderatore de’ pubblici costumi.
In un luogo della Politica (III, XI, 4) Aristotele definisce la legge (νόμος) come νοΰς &νευ όρέξεως, un intelletto privo di volontá, e spiega quell’ intelletto come un ordinamento (τά|ις) stabilito dalla costituzione politica.
Dunque un νους πρακτικός, che, in veritá, non è né νους né πρακτικός, perché il νους in sé è puramente contemplativo, e non appartiene alla politica, ma alla filosofia:
è un λόγος, che, quando è ορθός, somiglia al νοΰς, come copia a modello, come esempio a esemplare, e si distingue dalla pura dialettica solo in questo, che degl’innumerevoli oggetti del mondo del divenire presceglie quelli che sta in noi di produrre:
le azioni.
L’ορθός λόγος è la forma astratta che dovrebbe passare, mediante l’educazione e l’esercizio meccanico degli atti, nell’anima dei giovani per farli virtuosi.
Di qui la necessitá che l’uomo di Stato studi psicologia.
E però, l’impos sibilitá che i fanciulli e gli schiavi, e quei che per natura non sono animali politici, siano esseri morali.
E la vita dell’uomo si svolgerá, quindi, come un esercizio di azioni politiche, cercando, per quanto può, di avvicinarsi ai tipi di virtú perfette stabilite dalla legge.
Onde la sua vita sará, come spesso è definita, una attivitá conforme a virtú, non virtuosa per se stessa, perché Tatto non potrá mai identificarsi con la virtú, nello stesso modo che le cose non s'agguagliano mai con l’Idea, la quale è fuori delle cose posta a ideale di perfezione.
E la misera anima greca passerà di questa vita, avendo vissuto sempre fuori di sé, non avendo mai dimorato in se stessa!Ma, si può obbiettare, l’uomo non vive, oltre che della politica, anche la vita del νους?
Si;
ma anche il νους, a cui l’uomo partecipa, non essendo il suo mondo, vive fuori dell’uomo:
la veritá non è sua produzione, ma intuizione, quasi visione di un universale che è di fuori e si rispecchia dentro:
l’atto suo è in noi, ma non è noi;
e, in quanto appartiene all’uomo, è soltanto un organo concessogli per breve spazio di tempo, affinché ne usi, e ne usa propriamente solo il filosofo che ha l’abitudine di filosofare, e filosofare si può solo in fortunate condizioni di vita esteriore concessa a ben pochi, e poi anche il filosofo se ne stanca e, se non altro, quando dorme, la sua filosofia soffre di continue interruzioni, perché, oltre tutto il resto, è un uomo e deve accudire agli affari e alla politica.
Si che anche la filosofia diventa una esercitazione, un nobile ozio, di cui non c’è bisogno nella vita:
anzi, è una segregazione dalla vita reale che è la vita attiva.
E neppure il filosofo, quindi, si domanda il perché della sua filosofia, né vi dimora dentro, ma passa attraverso di essa, senza viverla.
Solo Dio vi vive dentro, vivendo fuori della vita, si che non c’è mai interruzione nel suo filosofare.
Ma lo stesso filosofare divino, che pur non ha bisogno di uscir di sé per trovare la filosofia, si risolve in un’oziosa visione di se stesso, non producendo la sua veritá, perché immobile e inattivo.
In conchiusione:
il concetto di atto finisce con dimostrarsi improduttivo, uno stato, un fatto, che è giá compiuto, perfetto.
Non appartiene al mondo del divenire, se non in quanto lo stesso divenire si può scomporre in una serie di atti, e, quando la serie è compiuta e finita, allora soltanto l’attivitá ha raggiunto ratto finale, e questo non diviene piú, ma sta.
Per sottrarre il piacere al mondo del divenire, egli ha dovuto costringerlo a esser uno stato e solo cosi ha potuto unirlo all’atto;
ma s’è scordato che lo stesso argomento valeva anche per il dolore, il quale è anch’esso in ogni momento perfetto.
Se, dunque, entrambi sono perfetti con ugual diritto, perché all’atto si accompagna il piacere piuttosto che il dolore?
Ma, per tornare al concetto di attivitá, una volta che è sciolta in una serie di atti, per quanto siano questi disposti con ordine ascendente dai piú umili atti dell’anima ai piú elevati, è evidente che si sopprime in essa lo sviluppo e, con lo sviluppo, la vita.
La vita, infatti, non è altrimenti concepibile che come sviluppo di un unico principio che nel processo degli atti rimane sempre se stesso, perché gli atti sono l’attivitá medesima nel suo continuo divenire.
Questo Aristotele aveva riconosciuto altrove, creando il concetto di attivitá come di una εντελέχεια, forza vitale in sé perfetta, die porta la materia alla forma, la potenza all'atto.
Ma nell'uomo non l'estese al di là dell'anima, considerata come principio di vita fisica.
Nell'Etica quel concetto non appare, perché in essa si parla dell'uomo come principio di vita morale.
L'uomo, qui, è ενέργεια, termine comune all'ago e all’attivitá;
ma, poi, l’atto è la forma giá perfetta;
l'attivitá, invece, è il soggetto non ancora compiutamente realizzato, che, mosso da un motore esterno in atto, si modifica via via che si avvicina al fine:
il suo concetto si risolve in quello di movimento (cfr. Metaph., IX, 3, 1047 a, 30).
Certo, non è un movimento della materia, perché qui si tratta del suo termine opposto, l’anima;
ma l'anima è pur sempre corporea (forma del corpo), quindi sostanza naturale, pur essendo di natura ideale (immateriale).
Non si esce, dunque, dal mondo della φύσις, al quale solo il nous è sottratto.
Ma, uscendo dalla φύσις, si esce dal mondo del divenire:
entrar nel mondo dello spirito importa la rinuncia alla vita.
Ed ecco perché l'opposizione tra anima e corpo, risoluta nel rapporto tra materia e forma, rinasce piú viva quale opposizione tra il composto, formato di anima e corpo, e la mente, tra il contingente e l'eterno, tra il mondo e Dio, tra l’umano e il divino nell'uomo medesimo.
Relegato l'umano entro la sfera della φύσις, la sua attivitá pratica si atteggia a una perpetua creazione di un'opera d’arte.
Il grande artefice è il nous che impone alla informe natura dell'anima le forme ideali, non direttamente (ché diverrebbero immortali), ma per mezzo del λόγος, l’esemplare perfetto, da cui tutti gli altri esemplari dipendono, il quale, operando similmente al Demiurgo, quando, rimanendo in suo essere, ordinò il cosmo secondo leggi di misura e di proporzione, riduce la natura sensibile e irrazionale data all’uomo dalla nascita ad acquistare le forme dell’ήθος, creando in lui, come una seconda natura, la virtú.
Quest’opera è possibile, perché, nello stesso modo che la materia desidera la forma, cosi l’anima desidera la virtú:
la realtá, in fondo, è buona, perché quello che è φύσει, non venendo da noi, muove da ragioni quasi divine:
πάντα φύσει Εχει τι Θειον (Eth.
Nic., VII, x, 1179 b, 21;
X, x, 1153 b, 32).
La virtú etica è giá in qualche modo implicita o latente nella virtú fisica, nascendo noi giá disposti alla fortezza, alla temperanza, alla giustizia.
La vita umana si colora a un tratto di un amabile ottimismo, perché tutto è bello e buono quel che vien da natura:
la natura anela alla bellezza eal bene, onde basta che il λόγος sappia saggiamente guidarla al raggiungimento del fine, perché l’uomo ne esca virtuoso, e però operi cose belle e buone.
La moralitá umana è, dunque, un fatto di natura doppiamente, come innata tendenza e come natura acquisita, e l’Etica è tutta fondata sul riconoscimento di questo presupposto:
τό δ’δτι πρώτον καί άρχή (I, VII, 20);
onde il cómpito suo non è speculativo, ma pratico, trattandosi di trovare i mezzi piú acconci per coordinare i fini particolari al fine supremo, le virtú singole alla virtú piú eccellente:
in breve, realizzare l’Idea del Bene nell’anima, l’ορθός λόγος, la legge morale.
Opera, questa, architettonica che tutte le energie umane governa:
come l’artista governa un blocco di marmo e trasmuta in statua, cosi l'uomo di Stato tutto in esso dispone alla realizzazione di quella Idea.
Quella Idea è un κοινόν, che forma il fondamento ideale della κοινωνία, la societá umana, che è una societá doppiamente naturale:
perché costituita da coloro che nascono con natura inclinata alla virtú, e perché nel fatto vi appartengono solo coloro che, mediante l'opera dell’educazione politica, sono stati trasformati da animali semplicemente in animali etici e civili.
Sottrarsi alla societá sarebbe un discendere al livello dei bruti o salire al regno di Dio:
in entrambi i casi, mettersi fuori del regno della natura umana.
Questa trasmette di padre in figlio, insieme con la forma umana, i germi della virtú etica, onde si nasce virtuosi e cittadini, se da padre libero;
schiavi, se da padre schiavo.
L'individuo scompare nella fiumana dell'umanitá naturale, realizzando un momento dell'ldea, non per un contributo da lui portato alla formazione del Bene, ma come un attimo fugace nel tempo indefinito, come un punto nella linea illimitata.
Sottratta all’arbitrio degli uomini, l’ldea del Bene ha valore oggettivo, perfetto, da sé bastante, assoluto.
E la perfezione stessa, la forma sovrana di tutte le virtú.
Essa s’insedia nell’individuo, quando in esso s’insedia il νους, cioè quando diviene animale etico e politico, onde l’uomo diviene insieme capace di filosofia e di virtú:
non della virtú consistente soltanto in compiere atti conformi alla norma prescritta dalla legge, ma di quella che, oltre alla conformitá esteriore, coincide con la conformitá interiore, essendo il medesimo λόγος quello che si è insediato nell’individuo e quello che giá esisteva fuori di lui e prima di lui nell’anima del legislatore e del maestro:
ché il λόγος è la manifestazione stabile dell'immutabile νους.
E noi, allora, non operiamo soltanto cose giuste, ma le operiamo giustamente, cioè secondo una norma che è in noi, la quale ci dice il modo in cui dev’esser fatta razione, perché sia perfetta (εύπραξία).
Questa ingenua valutazione dell’umanitá, che, veduta nei versi dei poeti e nei ricordi dei nostri studi (quando la nostra anima giovanile vive, si può dire, quell’etá della vita che fu la vita del popolo greco), ci fa riguardare al mondo greco quasi con rimpianto, come a un sogno di bellezza svanita, a una serenitá di coscienza perduta, rivela facilmente, non solo alla critica filosofica, ma alla comune riflessione dell’uomo moderno, i lati oscuri nascosti tra le pieghe della concezione estetica.
L’ottimismo greco è tale solo in apparenza:
esso cela nel suo grembo un pessimismo fatale.
Socrate aveva detto che nessuno è volontariamente cattivo e che basta posseder la scienza del bene per esser buoni, ma la sua tesi era dimostrata soltanto nel fatto della sua profonda coscienza morale.
Quella scienza del Bene, divenuta l'Idea del Bene, non trovò sede a lei conveniente in questo mondo e trasvolò al di lá de cieli.
Aristotele la fece discendere di nuovo in terra in mezzo agli uomini, la pose nell’uomo, ma non la incarnò nell’uomo.
L’uomo rimase, in sé, corruzione e morte:
il male.
Questo, che pare un paradosso e una contradizione dopo quanto pur dianzi si è detto, si vede subito rileggendo il capitolo finale piú volte citato del primo libro della Nicomachea.
L’uomo, dice Aristotele, può esser guardato in due modi:
nel primo, risulta di una parte irrazionale, ma ragionevole in quanto può esser sottomessa alla ragione;
nel secondo, è composto di una parte ragionevole (sia poi questa divisa a sua volta in una che ha la ragione in proprio e in una che partecipa alla ragione) e di una irragionevole, che contradice e s’oppone alla ragione.
Ora, dispiegando l'artificio dialettico, è chiaro che nel primo modo l'uomo si presta agevolmente, fatta innata la virtú, a diventare un oggetto etico, in mano all’educatore:
l’individuo scompare in una platonica uniformitá deiridea ο λόγος imposta dal di fuori all'anima umana;
ma, nel secondo caso,.
non tutto l’individuo scompare, rimanendo di lui ciò che non può oggettivarsi, ciò che è proprio suo, la sua soggettivitá, la tendenza al male.
Come si spiega questo?
Poiché, non spiegare il male vuol dire non spiegare il bene;
come nella Logica la legge del vero è anche la legge del falso, se l’uno è oscuro, è oscuro l’altro.
Non ci disse Aristotele che ogni scienza è scienza dei contrari?
Torna qui il groviglio tra bene e male, tra virtú e vizio, come nell’ Organon tra vero e falso.
Se dipende da noi esser virtuosi, afferma Aristotele nel terzo libro, contro Socrate, da noi deve dipendere anche l’esser viziosi, perché il principio degli abiti e delle azioni è in noi.
Ma quel noi si può considerare nei due modi su detti:
nell'un modo la bulesi che vuole il bene è giá buona, perché potenzialmente è giá ragionevole o conforme all’όρθός λόγος, che di motivo meramente naturale ne fará senza nessuna fatica un motivo razionale;
nell'altro modo, l’epera del λόγος, per quanto dal νους illuminato, si manifesta impotente.
Onde la volontarietá della virtú si riduce di nuovo alla scienza della virtú, e il vizio rimane l’involontario o, che è lo stesso, l'ignoranza.
Se Aristotele ce lo concedesse, potremmo tentare di spiegare il male come steresi o privazione del bene, come il bene in potenza non ancora pervenuto alla forma.
Ma esso sarebbe allora la bulesi, potenzialmente buono.
Ciò non si può concedere, anche perché la potenza dei contrari è il soggetto o sostrato (l’anima irrazionale), ma neiratto tra i contrari non c’è passaggio.
Diremo che il bene è l’ente, il male è un non-ente.
Ma non-ente è il niente;
invece, il male, purtroppo, è.
Si può escogitare una via di mezzo tra l’ente eil non-ente, facendolo accidentale:
il male sarebbe, in questo caso, l’unico vestigio di libertá che in noi si sottragga alle ferree leggi dell’ldea.
Ma dell’accidente non c’è scienza, e, se c’è scienza del bene, ci ha da essere anche scienza del male.
E allora, se reale è il bene, reale è anche il male.
La realtá, dunque, è il bene o il male?
La risposta è che la realtá ideale è il bene, la realtá sensibile è il male:
nell’un caso l’uomo si fa un’ldea, nell’altro rimane un’anima sperduta nelle tenebre della materia senza spiraglio di luce intellettuale e morale, in balia de’ brutali impulsi.
Ma l’ldea, e con essa il bene, è fuori di noi, anche se empiricamente è in noi, perché non è noi, e noi ne partecipiamo per divino fato;
noi, siamo il male, il quale esiste per un fato maligno.
Come l’unitá dell’atto faticosamente conquistato nella Metafisica si discioglie nella dualitá di pura materia e pura forma;
cosi nell’Etica l’uomo ha in sé due principii:
il principio del bene e il principio del male, il divino e l’umano.
Chi, chiuso il libro dell’Etica greca, aprisse per la prima volta il libro de’ Vangeli, potrebbe a un tratto dubitare che sian opera umana entrambi, tanto diverso è il loro linguaggio!
Ma, per il rispetto filosofico, un sottile lavorio di otto secoli congiunge in una medesima storia la Repubblica di Platone e il De Civitate Dei di Agostino.
La storia dell’uomo non conosce lacune o salti.
A noi basti un breve cenno.
Come si disse nella Introduzione, con Aristotele si chiude l’Etica propriamente greca e si apre uno spiraglio su una nuova concezione dell’uomo fuori della vita politica, cioè, fuori di quel mondo esteriore in cui l’individuo si perdeva nella comunitá.
Perdendo la πόλις, l’uomo ritrovò attorno a sé la solitudine, e nella solitudine se stesso:
la legge morale conveniva ricostruirla non piú come νόμος stabilito dal legislatore politico, ma dalla coscienza umana.
Lo stoicismo va per ciò considerato come preparazione al cristianesimo, piuttosto che elaborazione del pensiero greco.
E verso la nuova etica è inclinato anche l’epicureismo, che del piacere fa programma di vita individuale:
dottrina infeconda, perché dell’individuo altro non sviluppa che l’individualitá, sfuggendole quel che ha di eterno.
Onde noi non saremo mai abbastanza grati al cristianesimo che ci ha insegnato ad amare il dolore, divinizzandolo.
Dio, fatto uomo, realizzò il Giusto della Repubblica platonica e fu crocefisso perché doveva redimere l’umanitá dalla schiavitú in cui l’aveva posto il principio del male.
La redenzione fu la vittoria dell’uomo divenuto spirituale, creatore a se stesso del suo proprio valore.
E furono sciolte finalmente le tormen tose angustie dell’Etica greca:
la virtú non ci viene dalla natura, né da fuori, perché la creiamo noi con le nostre forze, facendoci buoni;
operando il bene, noi realizziamo in noi la volontá divina, che è la volontá buona;
la vita è lotta e milizia, onde il bene trionfa sul male, si che il giusto peccherá sette volte al giorno, ma diventerá sempre piú giusto, peccando, cadendo, ma rialzandosi con sempre maggior vigore, sino alla morte.
Né questo sará un vano esercizio di virtú per la conquista di una stoica idealitá che ponga la nostra vita al di sopra delle miserie e della cieca fortuna:
noi dobbiamo esser buoni, perché li è tutto il nostro valore.
Ed esser buoni non si può conformandosi semplicemente a una regola di virtú, perché la lode o il biasimo degli altri non ci fa nulla, se non è lode o biasimo della nostra coscienza.
La quale non è nostra nel senso della nostra individualitá, ma è la coscienza di ciò che nell’uomo è piú profondo, la voce di Dio che è in ogni creatura, e si fa sentire sempre meglio quanto piu noi progrediamo nella nostra vita interiore.
Essa ci dice che cosa è il bene perché lo sa.
Essendo Dio in ogni creatura, noi siamo una cosa sola col creato intero, si che amare Iddio non si può se non amando ogni creatura, per amor suo;
amando, cioè, in ogni creatura l'eterno, cosi come ramiamo nella profonditá dell'anima nostra.
E l'amore degli altri sará di tanto maggiore, di quanto essi s'avvicinano a Dio:
ché se in ogni cosa noi dobbiamo amare l'eterno, ciò vale in prima linea per i nostri simili, che sono il prossimo nostro, anzi sono noi.
Anche il nemico, essendo uomo, è noi:
se non l'amiamo, non amiamo Dio.
Altro non dobbiamo odiare e temere se non il male che guasta la purezza del nostro cuore:
fuori di esso ci sono i mali, non il male;
come i beni non sono il bene.
Beni e mali sono fuori di noi, il bene e il male è in noi, volendolo noi.
«Che giova mai all’uomo guadagnar tutto il mondo, se poi perde l’anima?
o che cosa dará l’uomo in cambio dell’anima?
» (Mail., XVI, 24).
Accenti cosi sublimi avevano mai udito Socrate, Platone e Aristotele?
Li avevano uditi anch'essi, ma non sapevano rendersene conto.
Socrate li intese come una voce misteriosa che dentro gli faceva violenza.
Platone disse che dentro di noi c'è un altro noi, e paragonò questo a un fanciullino che per poco spaura.
E nelle Leggi (716 C-D), che sono il suo testamento, lasciò scritto che non l'uomo dev'esser misura all'uomo, e neppure l'Idea, ma Dio soltanto:
θεός ήμϊν πάντων χρημάτων μέτρον.
E Aristotele nella Metafisica scrisse una teogonia e, divinizzato l'universo, lo realizzò per quanto potè nell'uomo, giu nelle sue radici, finché vide un'ombra di umanitá, discendendo dal νους al λόγος e da questo all'ορεκτικόν e risalendo con processo teleologico, cercando ogni via per vedere in sé e fuori di sé quella voce che dentro risonava, nella natura, nello Stato, nell'uomo, nella filosofia;
e nella Politica si fermò lungamente pensoso innanzi alla schiavitú e sentenziò con felice contradizione che lo schiavo è tale per natura, ma non in quanto è uomo.
La schiavitú civile era il riflesso della schiavitú morale:
la redenzione dello schiavo fu la redenzione dell'uomo (1).
La filosofia cristiana fu, come dice la frase, un compromesso o, meglio, un tentativo continuamente fallito e continuamente ripreso, con meravigliosa tenacia, di conciliare l’inconciliabile:
il nuovo principio con l'antico, Aristotele con Cristo.
Cristo, abbandonando il mondo, ritornò ai suoi cieli e ridiventò il dio di Aristotele:
con lui si portò via di quaggiú la veritá e il bene;
quaggiú ne rimase un’ombra soltanto, una partecipazione che rinnovò il platonismo.
La grazia divina prese il posto del fato greco, e, mancando la grazia, l’uomo fu di nuovo preda del principio del male.
La questione del libero arbitrio riprodusse, in forma nuova, la posizione del problema posto da Socrate e non risoluto da Aristotele:
il perché del male.
La differenza (grande, senza dubbio) era questa:
Che l’uomo naturale aveva ceduto il posto all’uomo spirituale.
La filosofia greca non conobbe il concetto di spirito.
Spirito noi chiamiamo un’attivitá che è unitá di teoretico e di pratico, che intende e vuole.
Il Dio di Aristotele è intelletto, ma non ha volontá, perché il greco ripose la perfezione dell’essere nella quiete, nell’immobilitá, nella finitezza:
chi desidera, non è perfetto, mancandogli qualcosa.
L’uomo di Aristotele è volontá, ma, priva d’intelletto, mostrasi come attivitá naturale;
nell’uomo c’è anche l’intelletto, ma partecipatogli da Dio, non suo:
l’uomo, in quanto intelletto, è il misterioso soggetto o sostrato di atti, che sono in lui, ma non sono lui, ed egli passa attraverso di essi, senza conoscer se stesso.
In breve;
l’uomo è, per una parte, attivitá naturale (volontá);
per l’altra, sede di atti, non attivitá (intelletto astratto).
Per trovar lo spirito bisogna passare al cristianesimo:
Dio è Potenza creatrice, intende e vuole, è Sapienza e Amore, Veritá e Bene.
Ma, poi, la volontá in lui è fuori dell'intelletto, perché come intelletto egli è sempre uguale a se stesso, come il Dio di Aristotele.
In Dio non c'è sviluppo spirituale:
è attivitá creatrice solo perché ama, non perché intende, non avendo bisogno di creare per intendere.
L'uomo, similmente (Dio creò l’uomo a sua indagine e somiglianza), è attivitá creatrice, in quanto può realizzare in sé la volontá divina;
e anche in lui la volontá è fuori dell'intelletto.
Ma poi egli non può realizzare in sé l'intelletto divino, essendo la sua ragione limitata.
Nel volere il bene l’uomo non ha limiti.
Il problema del bene e del male in Aristotele è risolto col concetto di spontaneità (l'attivitá naturale), per la quale il nostro volere è libero dalla necessitá fisica (la violenza).
Negli Scolastici la libertá del volere è libertá d'arbitrio (arbitraria), non è vincolata dall'intelletto.
Ad Aristotele chiedemmo invano perché noi vogliamo il male:
ad essi, ugualmente, perché mai noi vogliamo il bene se non lo intendiamo (credo quia absurdum).
L'uomo aristotelico non ha limiti nell'intendere;
l'uomo scolastico non ha limiti nel volere:
ma la veritá e il bene non sono produzione sua, sono fuori di lui, senza sviluppo in se stessi.
Ma intanto si è guadagnato questo:
il soggetto umano si è fatto di sostanza naturale sostanza spirituale (l'anima), creata da Dio, simile a lui.
In questa somiglianza si rinnova il pessimismo:
l'anima in se stessa non è buona e, se Dio l'abbandona, è condannata in potere del male.
Il concetto di responsabilitá, che ci fa padroni, perché autori, della bontá o malvagitá delle nostre azioni, non poteva venir fuori dall’etica medioevale, la quale, in sostanza, voleva risolvere il problema della libertá interiore rifacendosi allo schema della filosofia greca, alla filosofia della schiavitú.
L’etica moderna, tramontata l’etá scolastica, si è riproposto il problema morale tornando a una specie di umanesimo, in cui la formula socratica:
conosci te stesso, si riempie del contenuto dato dallo sviluppo del pensiero filosofico da Socrate a noi.
Contro il platonismo che, entificando il bene, lo pone fuori di noi, ritorna quello che fu il motivo supremo della Nicomachea:
la lotta contro l’astratta Idea del Bene, ricercandolo nella volontá stessa dell’uomo che vive e lotta e spera per realizzarlo in se stesso.
Il bene è la legge morale, la quale è veramente scolpita nel profondo del nostro cuore, cioè nella nostra umanitá più intima, in ognuno di noi che incarna un momento della vita eterna.
Ma quella legge, di cui il divino legislatore è in noi, non è diversa dalla legge del nostro essere, che attraverso la storia universale crea un’umanitá sempre piú cosciente del proprio valore, e attraverso lo sviluppo delia coscienza individuale acquista ogni momento un nuovo e piú profondo significato.
La nostra coscienza ci dice in ogni azione quale è la legge da seguire (il dovere), e noi seguendola creiamo in noi una nuova coscienza, che, a sua volta, ci guida nella nuova azione.
Perché l’azione è la volontá stessa, la quale non è cieca, ma cosciente:
essa è la vita del nostro spirito, che è veritá e bene in se stesso.
Il greco non conobbe il concetto di vita spirituale, perché l’anima non seppe vedere se non come vita naturale:
lo scolastico conobbe una vita dello spirito, sebbene la trasferisse di lá dai cieli, in un’altra vita, dove piu non si vive.
Ora noi dobbiamo tener fermo il concetto di attivitá, come saldo principio che solo può spiegarci la vita, e il concetto di spiritualitá che solo può spiegarci l’uomo.
Contro gli Scolastici protestiamo il nostro immanentismo, perché essi, ponendo la veritá è il bene fuori dello spirito umano, ne fanno un soggetto privo in se stesso di valore, una quidditá misteriosa, oscura a sé, un oggetto in mano a forze a lui esteriori:
negando, per tal modo, nell’uomo il soggetto (coscienza di sé) e lo spirito (la fonte di ogni valore).
Gesú si è incarnato in queste carni, in questo mondo, e non vogliamo perdere il frutto della redenzione.
L’uomo è libero, perché ha in sé la legge del bene e del male:
il male e il bene sono gli opposti astratti, in cui noi risolviamo empiricamente la realtá della nostra vita spirituale, che è perpetuo sviluppo.
Il male è il bene stesso in un momento oltrepassato:
la coscienza ci rimorde quando si è fatta migliore.
Né il bene è mai perfetto, nel senso di terminato, compiuto, ché diventerebbe l’ldea platonica, negazione di vita.
La virtú è uno sforzo continuo che noi compiamo nella conquista della nostra personalitá, e questa non è definitiva né dalla nascita né in nessun momento, ma è continuo svolgimento.
La personalitá è responsabilitá di ogni individuo nella creazione del bene:
irresponsabile, diremo con frase aristotelica, può essere o un bruto o un dio:
non l’uomo, che è in ogni momento quello che esso stesso si è fatto e opera in ogni momento come egli vuol fare se stesso.
Ogni nostro atto è determinato dal passato e creatore dell’avvenire.
Passioni, desideri, affetti, a fuggir i quali il santo del Medioevo rinchiudevasi nei chiostri solitari (invano, cbé egli portava sempre seco se stesso), sono la nostra umanità medesima:
né buoni, né cattivi, fuori di noi:
in noi, si colorano della vita morale che è nostra.
Diventare sempre piú padroni di noi stessi, conoscendoci e possedendoci sempre meglio:
questa è la nostra risposta al quesito socratico:
che cosa è la virtú.
Per il testo greco ho seguito l’edizione di F. Susbmihl, curata da O. Apelt (3a ediz., Lipsia, 1912);
ma per la divisione marginale in capitoli e paragrafi ho mantenuto l’ordine dato, se non erro, dallo Zell e adottato comunemente (per es., nell’ediz. del Didot).
Quando il passo mi è sembrato fondamentale, ovvero che il greco recasse luce alla traduzione, l’ho aggiunto all’italiano:
esso può prestarsi a utili esercitazioni filologiche e filosofiche insieme.
Le traduzioni della Nicomachea sono molte, e, come tutte le traduzioni, utili o inutili, secondo quel che in esse si cerca.
Essendomi proposto di cogliere Aristotele nel suo preciso pensiero e nello stesso tempo di conservare la bontá letteraria, mi son giovato, per il primo scopo, del Rolfes (E.):
Aristoteles’ Nikomachische Ethik (zweite Aufl., Leipzig, 1911), che è eccellente;
per il secondo, del Segni (B.):
L'Ethica d’Aristotele tradotta in lingua vulgate fiorentina (Firenze, 1550), che è testo di lingua.
Per il comento, sono di grande aiuto gli editori inglesi, e specialmente il Grant (A.):
The Ethics of Aristo ile (2 voli., London, 1874), e il Burnet (j.):
The Ethics of Aristotle (London, 1900), forniti di note, di introduzioni generali e particolari a ogni libro.
Ma intorno all’Etica di Aristotele sono tali e tante le compilazioni, che non è facile decidersi alla scelta.
Chi ne abbia vaghezza, vegga la Notizia letteraria premessa all’ediz.
cit. dell’APBLT.
Per una veduta generale della Nicomachea può servire il Ferrari (s.):
L'Etica di Aristotele riassunta, discussa e illustrata (Torino, Paravia, 1888).
Il Fiorentino (f.):
Elementi di filosofia (parte II a cura di G. Gentile, Paravia, 1902), ha illustrato bene alcuni punti analitici dell’atto pratico.
L’esposizione migliore, tuttavia, è quella dell’OLLÉ- Laprunb (l.):
Essai sur la Morale d'Aristote (Paris, 1881).
Per la morale platonica è buonissimo lo scritto del Brochard (v.):
La morale de Platon in Études de philosophie ancienne et de philosophie moderne (Paris, Alcan, 1912), dove è anche un interessante confronto tra La morale ancienne et la morale moderne, che diede occasione a varie discussioni.
La guida principale per trovare il posto e l’ordine delle idee aristoteliche è pur sempre lo Zbllbr (E.):
Die Philosophie der Griechen (zweiter Theil, zweite Abtheilung, Leipzig, 1903).
Da lui deriva lo Zibglbr (t.):
Die Ethik der Griechen u. Römer (Bonn, 1881):
buono.
Ma il vecchio Ritter (h.):
Histoire de la philosophie (3 voli., per la filosofia greca, trad, dal Tissot, Paris, 1836), si legge ancora con profitto.
—
Di storie generali, come è noto, la piú a la mano per noi è quella del Windblband (w.);
Storia della filosofia (trad.
dal Zaniboni, Sandron, Palermo).
E tra breve avremo quella del De Ruggiero (g.), di cui la Parte Prima conterrá La filosofia antica (Biblioteca Scolastica Laterza, Bari).
Per la figura di Socrate ho tenuto presente il Labriola (a.):
Socrate (Bari, Laterza, 1909);
e il Brochard:
L'oeuvre de Socrate (in voi.
cit.).Circa i criteri sistematici, cfr. il mio voi.
precedente in questa collezione;
Il principio logico (Bari, Laterza, 1912/, la Filosofia della pratica di B. Croce (Bari, Laterza, 1909);
G. Gentile;
Bernardino Telesio (Bari, Laterza, 1911);
dello stesso, I problemi della Scolastica e il pensiero italiano (Bari, Laterza, 1913).
