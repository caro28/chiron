{"id":"urn:cts:greekLit:tlg0062.tlg025.1st1K-grc1","text":"ΣΩΚΡΑΤΗΣ1 Βάλλε βάλλε τὸν κατάρατον ἀφθόνοις τοῖς λίθοις·\nἐπίβαλλε τῶν βώλων· προσεπίβαλλε καὶ\nτῶν ὀστράκων· παῖε τοῖς ξύλοις τὸν ἀλιτήριον·\nὅρα μὴ διαφύγῃ· καὶ σὺ βάλλε, ὦ Πλάτων· καὶ\nσύ, ὦ Χρύσιππε, καὶ σὺ δέ, καὶ πάντες ἅμα·\nσυνασπίσωμεν ἐπʼ αὐτόν,\nὡς πήρη πήρῃφιν ἀρήγῃ, βάκτρα δὲ βάκτροις,\nκοινὸς γὰρ πολέμιος, καὶ οὐκ ἔστιν ἡμῶν ὅντινα\nοὐχ ὕβρικε. σὺ δέ, ὦ Διόγενες, εἴ ποτε καὶ\nἄλλοτε, χρῶ τῷ ξύλῳ· μηδὲ ἀνῆτε· διδότω τὴν\nἀξίαν βλάσφημος ὤν. τί τοῦτο; κεκμήκατε, ὦ\nἘπίκουρε καὶ Ἀρίστιππε; καὶ μὴν οὐκ ἐχρῆν.\nἀνέρες ἔστε, σοφοί, μνήσασθε δὲ θούριδος ὀργῆς.\n2 Ἀριστότελες, ἐπισπούδασον· ἔτι θᾶττον. εὖ\nἔχει· ἑάλωκεν τὸ θηρίον. εἰλήφαμέν σε, ὦ μιαρέ.\nεἴσῃ γοῦν αὐτίκα οὕστινας ἡμᾶς ὄντας ἐκακηγόρεῖς.\n\n\n\n\n\n\nτῷ τρόπῳ δέ τις αὐτὸν καὶ μετέλθῃ;\nποικίλον γάρ τινα θάνατον ἐπινόῶμεν κατʼ αὐτοῦ\nπᾶσιν ἡμῖν ἐξαρκέσαι δυνάμενον· καθʼ ἕκαστον\nγοῦν ἑπτάκις δίκαιός ἐστιν ἀπολωλέναι.\nΦΙΛΟΣΟΦΟΣἘμοὶ μὲν ἀνασκολοπισθῆναι δοκεῖ αὐτόν.\nΑΛΛΟΣΝὴ Δία, μαστιγωθέντα γε πρότερον.\nΑΛΛΟΣΠολὺ πρότερον τοὺς ὁφθαλμοὺς ἐκκεκολάφθω.\nΑΛΛΟΣΓὴν γλῶτταν αὐτὴν ἔτι πολὺ πρότερον ἀποτετμήσθω.\nΣΩΚΡΑΤΗΣΣοὶ δὲ τί, Ἐμπεδόκλεις, δοκεῖ;\nΕΜΠΕΔΟΚΛΗΣΕἰς τοὺς κρατῆρας ἐμπεσεῖν αὐτόν, ὡς μάθῃ μὴ\nλοιδορεῖσθαι τοῖς κρείττοσιν.\nΠΛΑΤΩΝΚαὶ μὴν ἄριστον ἦν καθάπερ τινὰ Πενθέα ἢ\nὈρφέα\nλακιστὸν ἐν πέτραισιν εὑρέσθαι μόρον,\nἶνα ἂν καὶ τὸ μέρος αὐτοῦ ἕκαστος ἔχων ἀπηλλάττcτο.\nΠΑΡΡΗΣΙΑΔΗΣ3 Mηδαμῶς· ἀλλὰ πρὸς Ἰκεσίου φείσασθέ μου.\nΠΛΑΤΩΝἌραρεν· οὐκ ἂν ἀφεθείης ἔτι. ὁρᾷς δὲ δὴ καὶ\nτὸν Ὅμηρον ἅ φησιν,\nὡς οὐκ ἔστι λέουσι καὶ ἀνδράσιν ὅρκια πιστά.\nΠΑΡΡΗΣΙΑΔΗΣΚαὶ μὴν καθʼ Ὅμηρον ὑμᾶς καὶ αὐτὸς ἱκετεύσω·\nαἰδέσεσθε γὰρ ἴσως τὰ ἔπη καὶ οὐ παρόψεσθε\nῥαψῳδήσαντά με·\nζωγρεῖτʼ οὐ κακὸν ἄνδρα καὶ ἄξια δέχθε ἄποινα,χαλκόν τε χρυσόν τε, τὰ δὴ φιλέουσι σοφοί περ.\nΠΛΑΤΩΝἈλλ᾿ οὐδὲ ἡμεῖς ἀπορήσομεν πρὸς σὲ Ὁμηρικῆς\nἀντιλογίας. ἄκουε γοῦν·\nμὴ δή μοι φύξιν γε, κακηγόρε, βάλλεο θυμῷχρυσόν περ λέξας, ἐπεὶ ἵκεο χεῖρας ἐς ἀμάς.\nΠΑΡΡΗΣΙΑΔΗΣΟἴμοι τῶν κακῶν. ὁ μὲν Ὅμηρος ἡμῖν ἄπρακτος,\nἡ μεγίστη ἐλπίς. ἐπὶ τὸν Εὐριπίδην δή μοι\nκαταφευκτέον· τάχα γὰρ ἂν ἐκεῖνος σώσειέ με.\nμὴ κτεῖνε· τὸν ἱκέτην γὰρ οὐ θέμις κτανεῖν.\nΠΛΑΤΩΝΤί δέ; οὐχὶ κἀκεῖνα Εὐριπίδου ἐστίν,\nοὐ δεινὰ πάσχειν δεινὰ τοὺς εἰργασμένους;\nΠΑΡΡΗΣΙΑΔΗΣΝῦν οὖν ἕκατι ῥημάτων κτενεῖτέ με;\nΠΛΑΤΩΝΝὴ Δία· φησὶ γοῦν ἐκεῖνος αὐτός,\nἀχαλίνων στομάτωνἀνόμου τʼ ἀφροσύναςτὸ τέλος δυστυχία.\nΠΑΡΡΗΣΙΑΔΗΣ4 Οὐκοῦν ἐπεὶ δέδοκται πάντως ἀποκτιννύναι\nκαἰ οὐδεμία μηχανὴ τὸ διαφυγεῖν με, φέρε τοῦτο\nγοῦν εἴπατέ μοι, τίνες ὄντες ἢ τί πεπονθότες\nἀνήκεστον πρὸς ἡμῶν ἀμείλικτα ὀργίζεσθε καὶ\nἐπὶ θανάτῳ συνειλήφατε;\nΠΛΑΤΩΝἍτινα μὲν εἴργασαι ἡμᾶς τὰ δεινά, σεαυτὸν\nἐρώτα, ὦ κάκιστε, καὶ τοὺς καλοὺς ἐκείνους σου\nλόγους ἐν οἷς φιλοσοφίαν τε αὐτὴν κακῶς ἠγόρευες\nκαὶ εἰς ἡμᾶς ὕβριζες, ὥσπερ ἐξ ἀγορᾶς\nἀποκηρύττων σοφοὺς ἄνδρας, καὶ τὸ μέγιστον,\nἐλευθέρους· ἐφʼ οἷς ἀγανακτήσαντες ἀνεληλύθαμεν\nἐπὶ σὲ παραιτησάμενοι πρὸς ὀλίγον τὸν\nἈϊδωνέα, Χρύσιππος οὑτοσὶ καὶ Ἐπίκουρος καὶ\nὁ Πλάτων ἐγὼ καὶ Ἀριστοτέλης ἐκεῖνος καὶ ὁ\nσιωπῶν οὗτος Πυθαγόρας καὶ Διογένης καὶ\nἄπαντες ὁπόσους διέσυρες ἐν τοῖς λόγοις.\nΠΑΡΡΗΣΙΑΔΗΣ5 Ἀνέπνευσα· οὐ γὰρ ἀποκτενεῖτέ με, ἢν μάθητε\nὁποῖος ἐγὼ περὶ ὑμᾶς ἐγενόμην· ὥστε ἀπορρίψατε\nτοὺς λίθους, μᾶλλον δὲ φυλάττετε. χρήσεσθε\nγὰρ αὐτοῖς κατὰ τῶν ἀξίων.\nκτενεῖτέ Guyet ; κτείνετέ βγ.\nΠΛΑΤΩΝΛηρεῖς. σὲ δὲ χρὴ τήμερον ἀπολωλέναι, καὶ\nἤδη γε\nλάϊνον ἔσσο χιτῶνα κακῶν ἕνεχ᾿ ὅσσα ἔοργας.\nΠΑΡΡΗΣΙΑΔΗΣΚαὶ μήν, ὦ ἄριστοι, ὃν ἐχρῆν μόνον ἐξ ἀπάντων\nἐπαινεῖν οἰκεῖόν τε ὑμῖν ὄντα καὶ εὔνουν\nκαὶ ὁμογνώμονα καί, εἰ μὴ φορτικὸν εἰπεῖν, κηδεμόνα\nτῶν ἐπιτηδευμάτων εὖ ἴστε ἀποκτενοῦντες,\nἢν ἐμὲ ἀποκτείνητε τοσαῦτα ὑπὲρ ὑμῶν πεπονηκότα.\nὁρᾶτε οὖν μὴ κατὰ τοὺς πολλοὺς τῶν νῦν\nφιλοσόφων αὐτοὶ ποιεῖτε, ἀχάριστοι καὶ ὀργίλοι\nκαὶ ἀγνώμονες φαινόμενοι πρὸς ἄνδρα εὐεργέτην.\nΠΛΑΤΩΝὪ τῆς ἀναισχυντίας. καὶ χάριν σοι τῆς κακηγορίας\nπροσοφείλομεν; οὕτως ἀνδρατόδοις ὡς\nἀληθῶς οἴει διαλέγεσθαι; ἢ καὶ εὐεργεσίαν\nκαταλογιῇ πρὸς ἡμᾶς ἐπὶ τῇ τοσαύτῃ ὕβρει καὶ\nπαροινίᾳ τῶν λόγων;\nΠΑΡΡΗΣΙΑΔΗΣ6 Ποῦ γὰρ ἐγὼ ὑμᾶς ἢ πότε ὕβρικα, ὃς ἀεὶ\nφιλοσοφίαν τε θαυμάζων διατετέλεκα καὶ ὑμᾶς\nαὐτοὺς ὑπερεπαινῶν καὶ τοῖς λόγοις οἶς καταλελοίπατε\nὁμιλῶν; αὐτὰ γοῦν ἅ φημι ταῦτα,\nπόθεν ἄλλοθεν ἢ παῤ ὑμῶν λαβὼν καὶ κατὰ τὴν\nμέλιτταν ἀπανθισάμενος ἐπιδείκνυμαι τοῖς ἀνθρώποις;\nοἱ δὲ ἐπαινοῦσι καὶ γνωρίζουσιν ἕκαστον\n\n\n\n\n\nτὸ ἄνθος ὅθεν καὶ παῤ ὅτου καὶ ὅπως\nἀνελεξάμην, καὶ λόγῳ μὲν ἐμὲ ζηλοῦσι τῆς ἀνθολογίας,\nτὸ δʼ ἀληθὲς ὑμᾶς καὶ τὸν λειμῶνα τὸν\nὑμέτερον, οἳ τοιαῦτα ἐξηνθήκατε ποικίλα καὶ\nπολυειδῆ τὰς βαφάς, εἴ τις ἀναλέξασθαί τε αὐτὰ\nἐπίσταιτο καὶ ἀναπλέξαι καὶ ἁρμόσαι, ὡς μὴ\nἀπᾴδειν θάτερον θατέρου. ἔσθʼ ὅστις οὖν ταῦτα\nεὗ πεπονθὼς παῤ ὑμῶν κακῶς ἂν εἰπεῖν ἐπιχειρήσειεν\nεὐεργέτας ἄνδρας, ἀφʼ ὧν εἶναί τις ἔδοξεν;\nἐκτὸς εἰ μὴ κατὰ τὸν Θάμυριν ἢ τὸν Εὔρυτον εἴη\nτὴν φύσιν, ὡς ταῖς Μούσαις ἀντᾴδειν, παῤ ὧν\nεἴληφε τὴν ᾠδήν, ἢ τῷ Ἀπόλλωνι ἐριδαίνειν\nἐναντία τοξεύων, καὶ ταῦτα δοτῆρι ὄντι τῆς\nτοξικῆς.\nΠΛΑΤΩΝ7 Τοῦτο μέν, ὧ γενναῖε, κατὰ τοὺς ῥήτορας\nεἴρηταί σοι· ἐναντιώτατον δʼ οὖν ἐστι τῷ πράγματι\nκαὶ χαλεπωτέραν σου ἐπιδείκνυσι τὴν\nτόλμαν, εἴ γε τῇ ἀδικίᾳ καὶ ἀχαριστία πρόσεστιν,\nὃς παῤ ἡμῶν τὰ τοξεύματα, ὡς φής, λαβὼν\nκαθʼ ἡμῶν ἐτόξευες, ἔνα τοῦτον ὑποθέμενος τὸν\nσκοπόν, ἅπαντας ἡμᾶς ἀγορεύειν κακῶς· τοιαῦτα\nπαρὰ σοῦ ἀπειλήφαμεν ἀνθʼ ὧν σοι τὸν λειμῶνα\nἐκεῖνον ἀναπετάσαντες οὐκ ἐκωλύομεν δρέπεσθαι\nκαὶ τὸ προκόλπιον ἐμπλησάμενον ἀπελθεῖν·\nὥστε διά γε τοῦτο μάλιστα δίκαιος ἂν εἴης\nἀποθανεῖν.\nΠΑΡΡΗΣΙΑΔΗΣ8 Ὁρᾶτε· πρὸς ὀργὴν ἀκούετε καὶ οὐδὲν τῶν\nδικαίων προσίεσθε. καίτοι οὐκ ἂν ᾠήθην ποτὲ\nὡς ὀργὴ Πλάτωνος ἢ Χρυσίππου ἢ Ἀριστοτέλους\nἢ τῶν ἄλλων ὑμῶν καθίκοιτο ἄν, ἀλλά μοι\n\n\n\nἐδοκεῖτε μόνοι δὴ πόρρω εἶναι τοῦ τοιούτου.\nπλὴν ἀλλὰ μὴ ἄκριτόν γε, ὦ θανμάσιοι, μηδὲ\nπρὸ δίκης ἀποκτείνητέ με. ὑμέτερον γοῦν καὶ\nτοῦτο ἦν, μὴ βίᾳ μηδὲ κατὰ τὸ ἰσχυρότερον πολιτεύεσθαι,\nδίκῃ δὲ τὰ διάφορα λύεσθαι διδόντας\nλόγον καὶ δεχομένους ἐν τῷ μέρει. ὥστε δικαστὴν\nἑλόμενοι κατηγορήσατε μὲν ὑμεῖς ἢ ἅμα\nπάντες ἢ ὅντινα ἂν χειροτονήσητε ὑπὲρ ἀπάντων,\nἐγὼ δὲ ἀπολογήσομαι πρὸς τὰ ἐγκλήματα. κἆτα\nἢν μέν τι ἀδικῶν φαίνωμαι καὶ τοῦτο περὶ ἐμοῦ\nγνῷ τὸ δικαστήριον, ὑφέξω δηλαδὴ τὴν ἀξίαν·\nὑμεῖς δὲ βίαιον οὐδὲν τολμήσετε· ἢν δὲ τὰς\nεὐθύνας ὑποσχὼν καθαρὸς ὑμῖν καὶ ἀνεπίληπτος\nεὐρίσκωμαι, ἀφήσουσί με οἱ δικασταί, ὑμεῖς δὲ\nεἰς τοὺς ἐξαπατήσαντας ὑμᾶς καὶ παροξύναντας\nκαθʼ ἡμῶν τὴν ὀργὴν τρέψετε.\nΠΛΑΤΩΝ9 Τοῦτʼ ἐκεῖνο· εἰς πεδίον τὸν ἵππον, ὡς παρακρουσάμενος\nτοὺς δικαστὰς ἀπέλθῃς. φασὶ γοῦν\nῥήτορά σε καὶ δικανικόν τινα εἶναι καὶ πανοῦργον\nἐν τοῖς λόγοις. τίνα δὲ καὶ δικαστὴν ἐθέλεις\nγενέσθαι, ὅντινα μὴ σὺ δωροδοκήσας, οἷα πολλὰ\nποιεῖτε, ἄδικα πείσεις ὑπὲρ σοῦ ψηφίσασθαι;\nΠΑΡΡΗΣΙΑΔΗΣΘαρρεῖτε τούτου γε ἕνεκα· οὐδένα τοιοῦτον\nδιαιτητὴν ὕποπτον ἢ ἀμφίβολον ἀξιώσαιμʼ ἂν\n\n\nγενέσθαι καὶ ὅστις ἀποδώσεταί μοι τὴν ψῆφον.\nὁρᾶτε γοῦν, τὴν Φιλοσοφίαν αὐτὴν μεθʼ ὑμῶν\nποιοῦμαι δικάστριαν ἔγωγε.\nΠΛΑΤΩΝΚαὶ τίς ἄν κατηγορήσειεν, εἴ γε ἡμεῖς δικάσομεν;\nHAPPHΣΑΔHΣΟἱ αὐτοὶ κατηγορεῖτε καὶ δικάζετε· οὐδὲν οὐδὲ\nτοῦτο δέδια. τοσοῦτον ὑπερφέρω τοῖς δικαίοις\nκαὶ ἐκ περιουσίας ἀπολογήσεσθαι ὑπολαμβάνω.\nΠΛΑΤΩΝ10 Τί ποιοῦμεν, ὦ Πυθαγόρα καὶ Σώκρατες; ἔοικε\nγὰρ ἀνὴρ οὐκ ἄλογα προκαλεῖσθαι δικάζεσθαι\nἀξιῶν.\nΣΩΚΡΑΤΗΣΤί δὲ ἄλλο ἢ βαδίζωμεν ἐπὶ τὸ δικαστήριον\nκαὶ τὴν Φιλοσοφίαν παραλαβόντες ἀκούσωμεν ὅ\nτι καὶ ἀπολογήσεται· τὸ πρὸ δίκης γὰρ οὐχ\nἡμέτερον, ἀλλὰ δεινῶς ἰδιωτικόν, ὀργίλων τινῶν\nἀνθρώπων καὶ τὸ δίκαιον ἐν τῇ χειρὶ τιθεμένων.\nπαρέξομεν οὖν ἀφορμὰς τοῖς κακηγορεῖν ἐθέλουσιν\nκαταλεύσαντες ἄνδρα μηδὲ ἀπολογησάμενον\nὑπὲρ ἑαυτοῦ, καὶ ταῦτα δικαιοσύνῃ χαίρειν αὐτοὶ\nλέγοντες. ἢ τί ἂν εἴποιμεν Ἀνύτου καὶ Μελήτου\nπέρι, τῶν ἐμοῦ κατηγορησάντων, ἢ τῶν τότε\nδικαστῶν, εἰ οὗτος τεθνήξεται μηδὲ τὸ παράπαν\nὕδατος μεταλαβών;\nΠΛΑΤΩΝἌριστα παραινεῖς, ὦ Σώκρατες· ὥστε ἀπίωμεν\nἐπὶ τὴν Φιλοσοφίαν. ἡ δὲ δικασάτω, καὶ ἡμεῖς\nἀγαπήσομεν οἷς ἂν ἐκείνη διαγνῷ.\nΠΑΡΡΗΣΙΑΔΗΣ11 Εὗ γε, ὦ σοφώτατοι, ἀμείνω ταῦτα καὶ νομιμώτερα.\nτοὺς μέντοι λίθους φυλάττετε, ὡς\nἔφην· δεήσει γὰρ αὐτῶν μικρὸν ὕστερον ἐν τῷ\nδικαστηρίῳ.\nΠοῦ δὲ τὴν Φιλοσοφίαν εὕροι τις ἄν; οὐ γὰρ\nοἶδα ἔνθα οἰκεῖ· καίτοι πάνυ πολὺν ἐπλανήθην\nχρόνον ἀναζητῶν τὴν οἰκίαν, ὡς συγγενοίμην\nαὐτῇ. εἶτα ἐντυγχάνων ἄν τισι τριβώνια περιβεβλημένοις\nκαὶ πώγωνας βαθεῖς καθειμένοις παῤ\nαὐτῆς ἐκείνης ἥκειν φάσκουσιν, οἰὁμενος εἰδέναι\nαὐτοὺς ἀνηρώτων· οἱ δὲ πολὺ μᾶλλον ἐμοῦ ἀγνοοῦντες\nἢ οὐδὲν ὅλως ἀπεκρίναντό μοι, ὡς μὴ\nἐλέγχοιντο οὐκ εἰδότες, ἢ ἄλλην θύραν ἀντʼ ἄλλης\nἐπεδείκνυον. οὐδέπω γοῦν καὶ τήμερον ἐξευρεῖν\nδεδύνημαι τὴν οἰκίαν.\n12 Πολλάκις δὲ ἢ αὐτὸς εἰκάσας ἢ ξεναγήσαντός\nτινος ἧκον ἂν ἐπί τινας θύρας βεβαίως ἐλπίσας\nτότε γοῦν εὑρηκέναι, τεκμαιρόμενος τῷ πλήθει\nτῶν εἰσιόντων τε καὶ ἐξιόντων, ἀπάντων σκυθρωπῶν\nκαὶ τὰ σχήματα εὐσταλῶν καὶ φροντιστικῶν\nτὴν πρόσοψαν· μετὰ τούτων οὖν συμπαραβυσθεὶς\nκαὶ αὐτὸς εἰσῆλθον ἄν. εἶτα ἑώρων γύναιόν\nτι οὐχ ἀπλοϊκόν, εἰ καὶ ὅτι μάλιστα εἰς τὸ ἀφελὲς\nκαὶ ἀκόσμητον ἑαυτὴν ἐπερρύθμιζεν, ἀλλὰ κατεφάνη\nμοι αὐτίκα οὐδὲ τὸ ἄνετον δοκοῦν τῆς κόμης\nἀκαλλώπιστον ἐῶσα οὐδὲ τοῦ ἱματίου τὴν ἀναβολὴν\nἀνεπιτηδεύτως περιστέλλουσα· πρόδηλος\nδὲ ἦν κοσμουμένη αὐτοῖς καὶ πρὸς εὐπρέπειαν τῷ\nἀθεραπεύτῳ δοκοῦντι προσχρωμένη. ὑπεφαίνετο\nδέ τι καὶ ψιμύθιον καὶ φῦκος, καὶ τὰ ῥήματα\nπάνυ ἑταιρικά, καὶ ἐπαινουμένη ὑπὸ τῶν ἐραστῶν\n\n\nεἰς κάλλος ἔχαιρε, καὶ εἰ δοίη τις προχείρως\nἐδέχετο, καὶ τοὺς πλουσιωτέρους ἂν παρακαθισαμένη\nπλησίον τοὺς πένητας τῶν ἐραστῶν οὐδὲ\nπροσέβλεπεν. πολλάκις δὲ καὶ γυμνωθείσης\nαὐτῆς κατὰ τὸ ἀκούσιον ἑώρων περιδέραια χρυσᾶ\nτῶν κλοιῶν παχύτερα. ταῦτα ἰδὼν ἐπὶ πόδα\nἂν εὐθὺς ἀνέστρεφον, οἰκτείρας δηλαδὴ τοὺς\nκακοδαίμονας ἐκείνους ἑλκομένους πρὸς αὐτῆς οὐ\nτῆς ῥινὸς ἀλλὰ τοῦ πώγωνος καὶ κατὰ τὸν Ἰξίονα\nεἰδώλῳ ἀντὶ τῆς Ἥρας συνόντας.\nΠΛΑΤΩΝ13 Τοῦτο μὲν ὀρθῶς ἔλεξας· οὐ γὰρ πρόδηλος\nοὐδὲ πᾶσι γνώριμος ἡ θύρα. πλὴν ἀλλὰ οὐδὲν\nδεήσει βαδίζειν ἐπὶ τὴν οἰκίαν· ἐνταῦθα γὰρ ἐν\nΚεραμεικῷ ὑπομενοῦμεν αὐτήν. ἡ δὲ ἤδη που\nἀφίξεται ἐπανιοῦσα ἐξ Ἀκαδημίας, ὡς περιπατήσειε\nκαὶ ἐν τῇ Ποικίλῃ· τοῦτο γὰρ ὁσημέραι\nποεῖν ἔθος αὐτῇ· μᾶλλον δὲ ἤδη πρόσεισιν. ὁρᾷς\nτὴν κόσμιον, τὴν ἀπὸ τοῦ σχήματος, τὴν προσηνῇ\nτὸ βλέμμα, τὴν ἐπὶ συννοίας ἡρέμα\nβαδίζουσαν;\nΠΑΡΡΗΣΙΑΔΗΣΠολλὰς ὁμοίας ὁρῶ τό γε σχῆμα καὶ τὸ\nβάδισμα καὶ τὴν ἀναβολήν. καίτοι μία πάντως\nἥ γε ἀληθὴς Φιλοσοφία καὶ ἐν αὐταῖς.\nΠΛΑΤΩΝΕὖ λέγεις. ἀλλὰ δηλώσει τις ἐστὶ φθεγξαμένη\nμόνον.\nΦΙΛΟΣΟΦΙΑ14 Παπαῖ· τί Πλάτων καὶ Χρύσιππος ἄνω καὶ\nἈριστοτέλης καὶ οἱ λοιποὶ ἅπαντες, αὐτὰ δὴ τὰ\n\n\n\n\nκεφάλαιά μου τῶν μαθημάτων; τί αὗθις εἰς τὸν\nβίον; ἆρά τι ὑμᾶς ἐλύπει τῶν κάτω; ὀργιζομένοις\nγοῦν ἐοίκατε. καὶ τίνα τοῦτον συλλαβόντες\nἄγετε; ἦ που τυμβωρύχος τις ἢ ἀνδροφόνος ἢ\nἱερόσυλός ἐστιν;\nΠΛΑΤΩΝΝὴ Δία, ὦ Φιλοσοφία, πάντων γε ἱεροσύλων\nἀσεβέστατος, ὃς τὴν ἱερωτάτην σὲ κακῶς ἀγορεύειν\nἐπεχείρησεν καὶ ἡμᾶς ἅπαντας, ὁπόσοι τι παρὰ\nσοῦ μαθόντες τοῖς μεθʼ ἡμᾶς καταλελοίπαμεν.\nΦΙΛΟΣΟΦΙΑΕἶτα ἠγανακτήσατε λοιδορησαμένου τινός, καὶ\nταῦτα εἰδότες ἐμέ, οἶα πρὸς τῆς Κωμῳδίας\nἀκούουσα ἐν Διονυσίοις ὅμως φίλην τε αὐτὴν\nἥγημαι καὶ οὔτε ἐδικασάμην οὔτε ᾐτιασάμην προσελθοῦσα,\nἐφίημι δὲ παίζειν τὰ εἰκότα καὶ τὰ\nσυνήθη τῇ ἑορτῇ; οἷδα γὰρ ὡς οὐκ ἄν τι ὑπὸ\nσκώμματος χπῖρον γένοιτο, ἀλλὰ τοὐναντίον ὅπερ\nἂν ᾖ καλόν, ὥσπερ τὸ χρυσίον ἀποσμώμενον τοῖς\nκόμμασι, λαμπρότερον ἀποστίλβει καὶ φανεροώτερον\nγίγνεται. ὑμεῖς δὲ οὐκ οἶδα ὅπως ὀργίλοι\nκαὶ ἀγανακτικοὶ γεγόνατε. τί δʼ οὖν αὐτὸν\nἄγχετε;\nΠΛΑΤΩΝΜίαν μέραν ταύτην παραιτησάμενοι ἥκομεν\nἐπʼ αὐτὸν ὡς ὑπόσχῃ τὴν ἀξίαν ὥν δέδρακεν.\nφῆμαι γὰρ ἡμῖν διήγγελλον οἶα ἔλεγεν εἰς τὰ\nπλήθη καθʼ ἡμῶν.\nΦΙΛΟΣΟΦΙΑ15 Εἶτα πρὸ δίκης οὐδὲ ἀπολογησάμενον ἀποκτενεῖτε;\nδῆλος γοῦν ἐστιν εἰπεῖν τι θέλων.\nΠΛΑΤΩΝΟὔκ, ἀλλʼ ἐπὶ σὲ τὸ πᾶν ἀνεβαλόμεθα, καὶ\nσοὶ ὅτι ἂν δοκῇ, τοῦτο ποιήσῃ τέλος τῆς δίκης.\nΦΙΛΟΣΟΦΙΑΤί φὴς σύ;\nΠΑΡΡΗΣΙΑΔΗΣΤοῦτο αὐτό, ὦ δέσποινα Φιλοσοφία, ἥπερ καὶ\nμόνη τἀληθὲς ἂν ἐξευρεῖν δύναιο μόλις γοῦν\nεὑρόμην πολλὰ ἱκετεύσας τὸ σοὶ φυλαχθῆναι τὴν\nδίκην.\nΠΛΑΤΩΝΝῦν, ὦ κατάρατε, δέσποιναν αὐτὴν καλεῖς;\nπρῴην δὲ τὸ ἀτιμότατον Φιλοσοφίαν ἀπέφαινες\nἐν τοσούτῳ θεάτρῳ ἀποκηρύττων κατὰ μέρη δύʼ\nὀβολῶν ἕκαστον εἶδος αὐτῆς τῶν λόγων.\nΦΙΛΟΣΟΦΙΑὉρᾶτε μὴ οὐ Φιλοσοφίαν οὗτός γε ἀλλὰ\nγόητας ἄνδρας ἐπὶ τῷ ἡμετέρῳ ὀνόματι πολλὰ\nκαὶ μιαρὰ πράττοντας ἠγόρευεν κακῶς.\nΠΑΡΡΗΣΙΑΔΗΣEἴσῃ αὐτίκα, ἢν ἐθέλῃς ἀπολογουμένου ἀκούειν\nμόνον.\nΦΙΛΟΣΟΦΙΑἈπίωμεν εἰς Ἀρειον πάγον, μᾶλλον δὲ εἰς τὴν\nἀκρόπολιν αὐτήν, ὡς ἂν ἐκ περιωπῆς ἅμα καταφανείη\n16 πάντα ἐν τῇ πόλει. ὑμεῖς δέ, ὦ φίλαι, ἐν\nτῇ Ποικίλῃ τέως περιπατήσατε· ἥξω γὰρ ὑμῖν\nἐκδικάσασα τὴν δίκην.\nΠΑΡΡΗΣΙΑΔΗΣΤίνες δέ εἰσιν, ὦ Φιλοσοφία; πάνυ γάρ μοι\nκόσμιαι καὶ αὗται δοκοῦσιν.\nΦΙΛΟΣΟΦΙΑἈρετὴ μὲν ἡ ἀνδρώδης αὕτη, Σωφροσύνη δὲ\nἐκείνη καὶ Δικαιοσύνη ἡ παῤ αὐτήν. ἡ προηγουμένη\nδὲ Παιδεία, ἡ ἀμυδρὰ δὲ καὶ ἀσαφὴς τὸ\nχρῶμα ἡ Ἀλήθειά ἐστιν.\nΗΑΡΡΗΣΙΑΔΗΣΟὐχ ὁρῶ ἥντινα καὶ λέγεις.\nΦΙΛΟΣΟΦΙΑΤὴν ἀκαλλώπιστον ἐκείνην οὐχ ὁρᾶς, τὴν γνμνήν,\nτὴν ὑποφεύγουσαν ἀεὶ καὶ διολισθάνουσαν;\nΠΑΡΡΗΣΙΑΔΗΣὉρῶ νῦν μόλις. ἀλλὰ τί οὐχὶ καὶ ταύτας\nἄγεις, ὡς πλῆρες γένοιτο καὶ ἐντελὲς τὸ συνέδριον;\nτὴν Ἀλήθειαν δέ γε καὶ συνήγορον ἀναβιβάσασθαι\nπρὸς τὴν δίκην βούλομαι.\nΦΙΛΟΣΟΦΙΑΝὴ Δία, ἀκολουθήσατε καὶ ὑμεῖς· οὐ βαρὺ γὰρ\nμίαν δικάσαι δίκην, καὶ ταῦτα περὶ τῶν ἡμετέρων\nἐσομένην.\nΑΛΗΘΕΙΑ17 Ἄπιτε ὑμεῖς· ἐγὼ γὰρ οὐδὲν δέομαι ἀκούειν ἃ\nπάλαι οἶδα ὁποῖά ἐστιν.\nΦΙΛΟΣΟΦΙΑἈλλ᾿  ἡμῖν, ὦ Ἀλήθεια, ἐν δέοντι συνδικάζοις\nἂν καὶ καταμηνύοις ἕκαστα.\nΑΛΗΦΕΙΑOὐκοῦν ἐπάγωμαι καὶ τὼ θεραπαινιδίω τούτω\nεὐνοϊκοτάτω μοι ὄντε;\nΦΙΛΟΣΟΦΙΑΚαὶ μάλα ὁπόσας ἂν ἐθέλῃς.\nΑΛΗΘΕΙΑἝπεσθον, Ἐλευθερία καὶ Παρρησία, μεθʼ\nἡμῶν, ὡς τὸν δείλαιον τουτονὶ ἀνθρωπίσκον ἐραστὴν\nἡμέτερον ὄντα καὶ κινδυνεύοντα ἐπὶ μηδεμιᾷ\nπροφάσει δικαίᾳ σῶσαι δυνηθόῶμεν. σὺ δέ, ὦ\nἜλεγχε, αὐτοῦ περίμεινον.\nΠΑΡΡΗΣΙΑΔΗΣMηδαμῶς, ὦ δέσποινα, ἡκέτω δὲ καὶ οὗτος, εἰ\nκαί τις ἄλλος· οὐ γὰρ τοῖς τυχοῦσι θηρίοις\nπροσπολεμῆσαι δεήσει με, ἀλλʼ ἀλαζόσιν ἀνθρώποις\nκαὶ δυσελέγκτοις, ἀεί τινας ἀποφυγὰς\nεὑρισκομένοις, ὥστε ἀναγκαῖος ὁ Ἔλεγχος.\nΕΛΕΓΧΟΣἈναγκαιότατος μὲν οὖν· ἄμεινον δέ, εἰ καὶ τὴν\nἈπόδειξιν παραλάβοις.\nΑΛΗΘΕΙΑἝπεσθε πάντες, ἐπείπερ ἀναγκαῖοι δοκεῖτε\nπρὸς τὴν δίκην.\nΠΛΑΤΩΝ18 Ὁρᾷς; προσεταιρίζεται καθʼ ἡμῶν, ὦ Φιλοσοφία,\nτὴν Ἀλήθειαν.\nΦΙΛΟΣΟΦΙΑEἶτα δέδιτε, ὦ Πλάτων καὶ Χρύσιππε καὶ\nἈριστότελες, μή τι ψεύσηται ὑπὲρ αὐτοῦ Ἀλήθεια\nοὖσα;\nΠΛΑΤΩΝOὐ τοῦτο, ἀλλὰ δεινῶς πανοῦργός ἐστιν καὶ\nκολακικός· ὥστε παραπείσει αὐτήν.\nΦΙΛΟΣΟΦΙΑ19 Θαρρεῖτε· οὐδὲν μὴ γένηται ἄδικον, Δικαιοσύνης\nταύτης συμπαρούσης. ἀνίωμεν οὖν. ἀλλὰ\nεἰπέ μοι σύ, τί σοι τοὔνομα;\nΠΑΡΡΗΣΙΑΔΗΣἘμοί; Παρρησιάδης Ἀληθίωνος τοῦ\nἘλεγξικλέους.\nΦΙΛΟΣΟΦΙΑΠατρὶς δέ;\nΠΑΡΡΗΣΙΑΔΗΣΣύρος, ὦ Φιλοσοφία, τῶν Ἐπευφρατιδίων.\nἀλλὰ τί τοῦτο; καὶ γὰρ τούτων τινὰς οἶδα τῶν\nἀντιδίκων μου οὐχ ἧττον ἐμοῦ βαρβάρους τὸ\nγένος· ὁ τρόπος δὲ καὶ ἡ παιδεία οὐ κατὰ Σολέας\nἡ Κυπρίους ἢ Βαβυλωνίους ἡ Σταγειρίτας. καίτοι\nπρός γε σὲ οὐδὲν ἂν ἔλαττον γένοιτο οὐδʼ εἰ\nτὴν φωνὴν βάρβαρος εἴη τις, εἴπερ ἡ γνώμη ὀρθὴ\nκαὶ δικαία φαίνοιτο οὖσα.\nΦΙΛΟΣΟΦΙΑ20 Εὖ λέγεις· ἄλλως γοῦν ἠρόμην. ἡ τέχνη δέ\nσοι τίς; ἄξιον γὰρ ἐπίστασθαι τοῦτό γε.\nΠΑΡΡΗΣΙΑΔΗΣΜισαλαζών εἰμι καὶ μισογόης καὶ μισοψευδὴς\nκαὶ μισότυφος καὶ μισῶ πᾶν τὸ τοιουτῶδες εἶδος\nτῶν μιαρῶν ἀνθρώπων· πάνυ δὲ πολλοί εἰσιν, ὡς\nοἶσθα.\nΦΙΛΟΣΟΦΙΑἩράκλεις, πολυμισῆ τινα μέτει τὴν τέχνην.\nΠΑΡΡΗΣΙΑΔΗΣΕὖ λέγεις· ὁρᾶς γοῦν ὁπόσοις ἀπεχθάνομαι\nκαὶ ὡς κινδυνεύω διʼ αὐτήν.\nΟὐ μὴν ἀλλὰ καὶ τὴν ἐναντίαν αὐτῇ πάνυ\nἀκριβῶς οἶδα, λέγω δὲ τὴν ἀπὸ τοῦ φιλο τὴν\nἀρχὴν ἔχουσαν· φιλαλήθης τε γὰρ καὶ φιλόκαλος\nκαὶ φιλαπλοϊκὸς καὶ ὅσα τῷ φιλεῖσθαι σνγγενῆ.\nπλὴν ἀλλʼ ὀλίγοι πάνυ ταύτης ἄξιοι τῆς τέχνης,\nοἱ δὲ ὑπὸ τῇ ἔναντίᾳ ταττόμενοι καὶ τῷ μίσει\nοἰκειότεροι πεντακισμύριοι. κινδυνεύω τοιγαροῦν\nτὴν μὲν ὑπʼ ἀργίας ἀπομαθεῖν ἤδη, τὴν δὲ πάνυ\nἠκριβωκέναι.\nΦΙΛΟΣΟΦΙΑΚαὶ μὴν οὐκ ἐχρῆν· τοῦ γὰρ αὐτοῦ καὶ τάδε,\nφασί, καὶ τάδε· ὥστε μὴ διαίρει τὼ τέχνα· μία\nγὰρ ἐστὸν δύʼ εἶναι δοκούσα.\nΠΑΡΡΗΣΙΑΔΗΣἌμεινον σὺ ταῦτα οἶσθα, ὦ Φιλοσοφία. τὸ\nμέντοι ἐμὸν τοιοῦτόν ἐστιν, οἷον τοὺς μὲν πονηροὺς\nμισεῖν, ἐπαινεῖν δὲ τοὺς χρηστοὺς καὶ φιλεῖν.\nΦΙΛΟΣΟΦΙΑ21 Ἄγε δή, πάρεσμεν γὰρ ἔνθα ἐχρῆν, ἐνταῦθά\nπου ἐν τῷ προνάῳ τῆς Πολιάδος δικάσωμεν. ἡ\nἹέρεια διάθες ἡμῖν τὰ βάθρα, ἡμεῖς δὲ ἐν τοσούτῳ\nπροσκυνήσωμεν τὴν θεόν.\nΠΑΡΡΗΣΙΑΔΗΣὮ Πολιάς, ἐλθέ μοι κατὰ τῶν ἀλαζόνων\nσύμμαχος ἀναμνησθεῖσα ὁπόσα ἐπιορκούντων\nὁσημέραι ἀκούεις αὐτῶν· καὶ ἃ πράττουσι δὲ\nμόνη ὁρᾷς ἅτε δὴ ἐπὶ σκοπῆς οἰκοῦσα. νῦν\nκαιρὸς ἀμύνασθαι αὐτούς. ἐμὲ δὲ ἤν που κρατούμενον\nἴδῃς καὶ πλείους ὦσιν αἱ μέλαιναι, σὺ\nπροσθεῖσα τὴν σεαυτῆς σῶζέ με.\nΦΙΛΟΣΟΦΙΑ22 Εἶεν· ἡμεῖς μὲν ὑμῖν καὶ δὴ καθήμεθα ἕτοιμοι\nἀκούειν τῶν λόγων, ὑμεῖς δὲ προελόμενοί τινα ἐξ\nἁπάντων, ὅστις ἄριστα κατηγορῆσαι ἂν δοκεῖ,\nσυνείρετε τὴν κατηγορίαν καὶ διελέγχετε· πάντας\nγὰρ ἅμα λέγειν ἀμήχανον. σὺ δέ, ὦ Παρρησιάδη,\nἀπολογήσῃ τὸ μετὰ τοῦτο.\nΠΛΑΤΩΝΤίς οὖν ὁ ἐπιτηδειότατος ἐξ ἡμῶν ἂν γένοιτο\nπρὸς τὴν δίκην;\nΧΡΥΣΙΠΠΟΣΣύ, ὦ Πλάτων. ἥ τε γὰρ μεγαλόνοια θαυμαστὴ\nκαὶ ἡ καλλιφωνία δεινῶς Ἀττικὴ καὶ τὸ\nκεχαρισμένον καὶ πειθοῦς μεστὸν ἥ τε σύνεσις\nκαὶ τὸ ἀκριβὲς καὶ τὸ ἐπαγωγὸν ἐν καιρῷ τῶν\nἀποδείξεων, πάντα ταῦτά σοι ἀθρόα πρόσεστιν·\nὥστε τὴν προηγορίαν δέχου καὶ ὑπὲρ ἀπάντων\nεἰπὲ τὰ εἰκότα. νῦν ἀναμνήσθητι πάντων ἐκείνων\nκαὶ συμφόρει εἰς τὸ αὐτό, εἴ τί σοι πρὸς Γοργίαν\nἢ Πῶλον ἢ Πρόδικον ἡ Ἰππίαν εἴρηται· δεινότερος\nοὗτός ἐστιν. ἐπίπαττε οὖν καὶ τῆς εἰρωνείας\n\n\n\n\nκαὶ τὰ κομψὰ ἐκεῖνα καὶ σννεχῆ ἐρώτα,\nκἄν σοι δοκῇ, κἀκεῖνό που παράβυσον, ὡς “ ὁ\nμέγας ἐν οὐρανῷ Ζεὺς πτηνὸν ἅρμα ἐλαύνων”\nἀγανακτήσειεν ἄν, εἰ μὴ οὗτος ὑπόσχοι τὴν δίκην.\nΠΛΑΤΩΝ23 Mηδαμῶς, ἀλλά τινα τῶν σφοδροτέρων προχειρισώμεθα,\nΔιογένη τοῦτον ἢ Ἀντισθένη ἢ\nΚράτητα ἢ καὶ σέ, ὦ Χρύσιππε· οὐ γὰρ δὴ κάλλους\nἐν τῷ παρόντι καὶ δεινότητος συγγραφικῆς\nὁ καιρός, ἀλλά τινος ἐλεγκτικῆς καὶ δικανικῆς\nπαρασκευῆς· ῥήτωρ δὲ ὁ Παρρησιάδης ἐστίν.\nΔΙΟΓΕΝΗΣἈλλʼ ἐγὼ αὐτοῦ κατηγορήσω· οὐδὲ γὰρ πάνυ\nμακρῶν οἶμαι τῶν λόγων δεήσεσθαι. καὶ ἄλλως\nὑπὲρ ἅπαντας ὕβρισ μαι δύʼ ὀβολῶν πρῴην ἀποκεκηρυγμένος.\nΠΛΑΤΩΝὉ Διογένης, ὦ Φιλοσοφία, ἐρεῖ τὸν λόγον ὑπὲρ\nἁπάντων. μέμνησο δέ, ὦ γενναῖε, μὴ τὰ σεαυτοῦ\nμόνον πρεσβεύειν ἐν τῇ κατηγορίᾳ, τὰ κοινὰ δὲ\nὁρᾶν· εἰ γάρ τι καὶ πρὸς ἀλλήλους διαφερόμεθα\nἐν τοῖς δόγμασι, σὺ δὲ τοῦτο μὲν μὴ ἐξέταζε, μηδὲ\nὅστις ἐστὶν ὁ ἀληθέστερος νῦν λέγε, ὅλως δὲ\nὑπὲρ Φιλοσοφίας αὐτῆς ἀγανάκτει περιυβρισμένης\nκαὶ κακῶς ἀκουούσης ἐν τοῖς Παρρησιάδου\nλόγοις, καὶ τὰς προαιρέσεις ἀφείς, ἐν αἷς διαλλάττομεν,\nὃ κοινὸν ἄπαντες ἔχομμεν, τοῦτο ὑπερμάχει.\nὅρα· σὲ μόνον προεστησάμεθα καὶ ἐν\nσοὶ τὰ πάντα ἡμῶν νῦν κινδυνεύεται, ἢ σεμνότατα\nδόξαι ἢ τοιαῦτα πιστευθῆναι οἶα οὗτος\nἀπέφηνε.\nΛΙΟΓΕΝΗΣΘαρρεῖτε, οὐδὲν ἐλλείψομεν· ὑπὲρ ἀπάντων\nἐρῶ. κἂν ἡ Φιλοσοφία δὲ πρὸς τοὺς λόγους ἐπικλασθεῖσα—φύσει\nγὰρ ἥμερος καὶ πρᾶός ἐστιν—ἀφεῖναι\nδιαβουλεύηται αὐτόν, ἀλλʼ οὐ τὰ ἐμὰ\nἐνδεήσει· δείξω γὰρ αὐτῷ ὅτι μὴ μάτην ξυλοφοροῦμεν.\nΦΙΛΟΣΟΦΙΑΤοῦτο μὲν μηδαμῶς, ἀλλὰ τῷ λόγῳ μᾶλλον·\nἄμεινον γὰρ ἤπερ τῷ ξύλγῳ. μὴ μέλλε δʼ οὖν. ἤδη\nγὰρ ἐγκέχυται τὸ ὕδωρ καὶ πρὸς σὲ τὸ δικαστήριον\nἀποβλέπει.\nΠΑΡΡΗΣΙΑΔΗΣΟἱ λοιποὶ καθιζέτωσαν, ὦ Φιλοσοφία, καὶ\nψηφοφορείτωσαν μεθʼ ὑμῶν, Διογένης δὲ κατηγορείτω\nμόνος.\nΦΙΛΟΣΟΦΙΑΟὐ δέδιας οὖν μή σου καταψηφίσωνται;\nΠΑΡΡΗΣΙΑΔΗΣΟὐδαμῶς· πλείοσι γοῦν κρατῆσαι βούλομαι.\nΦΙΛΟΣΟΦΙΑΓενναῖά σου ταῦτα· καθίσατε δʼ οὖν. σὺ δέ,\nΔιόγενες, λέγε.\nΔΙΟΓΕΝΗΣ25 Οἷοι μὲν ἡμεῖς ἄνδρες ἐγενόμεθα παρὰ τὸν\nβίον, ὦ Φιλοσοφία, πάνυ ἀκριβῶς οἶσθα καὶ\nοὐδὲν δεῖ λόγων· ἵνα γὰρ τὸ κατʼ ἐμὲ σιωπήσω,\nἀλλὰ Πυθαγόραν τοῦτον καὶ Πλάτωνα καὶ\nἈριστοτέλη καὶ Χρύσιππον καὶ τοὺς ἄλλους τίς\nοὐκ οἶδεν ὅσα εἰς τὸν βίον καλὰ εἰσεκομίσαντο; ἃ\n\n\nδὲ τοιούτους ὄντας ἡμᾶς ὁ τρισκατάρατος οὑτοσὶ\nΠαρρησιάδης ὕβρικεν ἤδη ἐρῶ.\nῬήτωρ γάρ τις, ὥς φασιν, ὥν, ἀπολιπὼν τὰ\nδικαστήρια καὶ τὰς ἐν ἐκείνοις εὐδοκιμήσεις, ὁπόσον\nἢ δεινότητος ἢ ἀκμῆς ἐπεπόριστο ἐν τοῖς\nλόγοις, τοῦτο πᾶν ἐφʼ ἡμᾶς συσκευασάμενος οὐ\nπαύεται αὐτὸς μὲν ἀγορεύων κακῶς γόητας καὶ\nἀπατεῶνας ἀποκαλῶν, τὰ πλήθη δὲ ἀναπείθων\nκαταγελᾶν ἡμῶν καὶ καταφρονεῖν ὡς τὸ μηδὲν\nὄντων· μᾶλλον δὲ καὶ μισεῖσθαι πρὸς τῶν πολλῶν\nἤδη πεποίηκεν αὐτούς τε ἡμᾶς καὶ σὲ τὴν\nΦιλοσοφίαν, φληνάφους καὶ λήρους ἀποκαλῶν\nτὰ σὰ καὶ τὰ σπουδαιότατα ὧν ἡμᾶς ἐπαίδευσας\nἐπὶ χλευασμῷ διεξιών, ὥστε αὐτὸν μὲν κροτεῖσθαι\nκαὶ ἐπαινεῖσθαι πρὸς τῶν θεατῶν, ἡμᾶς δὲ\nὑβρίζεσθαι. φύσει γὰρ τοιοῦτόν ἐστιν ὁ πολὺς\nλεώς, χαίρουσι τοῖς ἀποσκώπτουσιν καὶ λοιδορουμένοις,\nκαὶ μάλισθʼ ὅταν τὰ σεμνότατα εἶναι\nδοκοῦντα διασύρηται, ὥσπερ ἀμέλει καὶ πάλαι\nἔχαιρον Ἀριστοφάνει καὶ Εὐπόλιδι Σωκράτη\nτουτονὶ ἐπὶ χλευασίᾳ παράγουσιν ἐπὶ τὴν σκηνὴν\nκαὶ κωμῳδοῦσιν ἀλλοκότους τινὰς περὶ αὐτοῦ\nκωμῳδίας.\nΚαίτοι ἐκεῖνοι μὲν καθʼ ἑνὸς ἀνδρὸς ἐτόλμων\nτοιαῦτα, καὶ ἐν Διονυσίοις ἐφειμένον αὐτὸ ἔδρων,\nκαὶ τὸ σκῶμμα ἐδόκει μέρος τι τῆς ἑορτῆς, καὶ\nὁ θεὸς ἴσως ἔχαιρε φιλόγελώς τις ὤν.\n26 ὁ δὲ τοὺς ἀρίστους συγκαλῶν, ἐκ πολλοῦ φροντίσας\nκαὶ παρασκευασάμενος καὶ βλασφημίας\n\n\n\n\nτινὰς εἰς παχὺ βιβλίον ἐγγράψας, μεγάλῃ τῇ\nφωνῇ ἀγορεύει κακῶς Πλάτωνα, Πυθαγόραν,\nἈριστοτέλη τοῦτον, Χρύσιππον ἐκεῖνον, ἐμὲ καὶ\nὅλῶς ἅπαντας οὔτε ἑορτῆς ἐφιείσης οὔτε ἰδίᾳ τι\nπρὸς ἡμῶν παθών· εἶχε γὰρ ἄν τινα συγγνώμην\nαὐτῷ τὸ πρᾶγμα, εἰ ἀμυνόμενος, ἀλλὰ μὴ ἄρχων\nαὐτὸς ἔδρα.\nὋ δὲ πάντων δεινότατον, ὅτι τοιαῦτα ποιῶν\nκαὶ τὸ σὸν ὄνομα, ὦ Φιλοσοφία, ὑποδύεται καὶ\nὑπελθὼν τὸν Διάλογον ἡμέτερον οἰκέτην ὄντα,\nτούτῳ συναγωνιστῇ καὶ ὑποκριτῇ χρῆται καθʼ\nἡμῶν, ἔτι καὶ Μένιππον ἀναπείσας ἑταῖρον ἡμῶν\nἄνδρα σνγκωμγῳδεῖν αὐτῷ τὰ πολλά, ὃς μόνος οὐ\nπάρεστιν οὐδὲ κατηγορεῖ μεθʼ ἡμῶν, προδοὺς τὸ\nκοινόν.\n27 Ἀνθʼ ὧν ἁπάντων ἄξιόν ἐστιν ὑποσχεῖν αὐτὸν\nτὴν δίκην. ἢ τί γὰρ ἂν εἰπεῖν ἔχοι τὰ σεμνότατα\nδιασύρας ἐπὶ τοσούτων μαρτύρων; χρήσιμον\nγοῦν καὶ πρὸς ἐκείνους τὸ τοιοῦτον, εἰ θεάσαιντο\nαὐτὸν κολασθέντα, ὡς μηδὲ ἄλλος τις ἔτι καταφρονοίη\nΦιλοσοφίας· ἐπεὶ τό γε τὴν ἡσυχίαν\nἄγειν καὶ ὑβριζόμενον ἀνέχεσθαι οὐ μετριότητος,\nἀλλὰ ἀνανδρίας καὶ εὐηθείας εἰκότως ἂν νομίζοιτο.\nτὰ μὲν γὰρ τελευταῖα τίνι φορητά; ὃς\nκαθάπερ τὰ ἀνδράποδα παραγαγὼν ἡμᾶς ἐπὶ τὸ\nπωλητήριον καὶ κήρυκα ἐπιστήσας ἀπημπόλησεν,\nὥς φασιν, τοὺς μὲν ἐπὶ πολλῷ, ἐνίους δὲ\nμνᾶς Ἀττικῆς, ἐμὲ δὲ ὁ παμπονηρότατος οὗτος\nδύʼ ὀβολῶν· οἱ παρόντες δὲ ἐγέλων.\nἈνθ᾿ ὧν αὐτοί τε ἀνεληλύθαμεν ἀγανακτήσαντες\nκαὶ σὲ ἀξιοῦμεν τιμωρήσειν ἡμῖν τὰ\nἔσχατα ὑβρισμένοις.\nΠΛΑΤΩΝ28 Eὖ γε, ὖ Διόγενες, ὑπὲρ ἁπάντων καλῶς\nὁπόσα ἐχρῆν ἅπαντα εἴρηκας.\nΦΙΛΟΣΟΦΙΑ\nΠαύσασθε ἐπαινοῦντες· ἔγχει τῷ ἀπολογουμένῳ.\nσὺ δὲ ὁ Παρρησιάδης λέγε ἤδη ἐν τῷ\nμέρει· σοὶ γὰρ τὸ νῦν ῥεῖ. μὴ μέλλε οὖν.\nΠΑΡΡΗΣΙΑΔΗΣ29 Οὐ πάντα μου, ὦ Φιλοσοφία, κατηγόρησε\nΔιογένης, ἀλλὰ τὰ πλείω καὶ ὅσα ἦν χαλεπώτερα\nοὐκ οἶδα ὅ τι παθὼν παρέλιπεν. ἐγὼ δὲ\nτοσούτου δέω ἔξαρνος γενέσθαι ὡς οὐκ εἶπον\nαὐτά, ἢ ἀπολογίαν τινὰ μεμελετηκὼς ἀφῖχθαι,\nὥστε καὶ εἴ τινα ἢ αὐτὸς ἀπεσιώπησεν ἢ ἐγῶ μὴ\nπρότερον ἔφθην εἰρηκώς, νῦν προσθήσειν μοι\nδοκῶ. οὕτως γὰρ ἂν μάθοις οὕστινας ἀπεκήρυττον\nκαὶ κακῶς ἠγόρευον ἀλαζόνας καὶ γόητας\nἀποκαλῶν. καί μοι μόνον τοῦτο παραφυλάττετε,\nεἰ ἀληθῆ περὶ αὐτῶν ἐρῶ. εἰ δέ τι βλάσφημον ἢ\nτραχὺ φαίνοιτο ἔχων ὁ λόγος, οὐ τὸν διελέγχοντα\nἐμέ, ἀλλʼ ἐκείνους ἄν οἶμαι δικαιότερον αἰτιάσαισθε,\nτοιαῦτα ποιοῦντας.\nἘγὼ γὰρ ἐπειδὴ τάχιστα συνεῖδον ὁπόσα τοῖς\nῥητορεύουσιν ἀναγκαῖον τὰ δυσχερῆ προσεῖναι,\nἀπάτην καὶ ψεῦδος καὶ θρασύτητα καὶ βοὴν καὶ\nὠθισμοὺς καί μυρία ἄλλα, ταῦτα μέν, ὥσπερ\nεἰκὸς ἦν, ἀπέφυγον, ἐπὶ δὲ τὰ σά, Φιλοσοφία,\nκαλὰ ὁρμήσας ἠξίουν ὁπόσον ἔτι μοι λοιπὸν τοῦ\nβίου καθάπερ ἐκ ζάλης καὶ κλύδωνος εἰς εὔδιόν\n\n\n\nτινα λιμένα ἐσπλεύσας ὑπὸ σοὶ σκεπόμενος\nκαταβιῶναι.\nΚἀπειδὴ μόνον παρέκυψα εἰς τὰ ὑμέτερα, σὲ\nμέν, ὥσπερ ἀναγκαῖον ἦν, καὶ τούσδε ἅπαντας\nἐθαύμαζον ἀρίστου βίου νομοθέτας ὄντας καὶ τοῖς\nἐπʼ αὐτὸν ἐπειγομένοις χεῖρα ὀρέγοντας, τὰ κάλλιστα\nκαὶ συμφορώτατα παραινοῦντας, εἴ τις μὴ\nπαραβαίνοι αὐτὰ μηδὲ διολισθάνοι, ἀλλʼ ἀτενὲς\nἀποβλέπων εἰς τοὺς κανόνας οὓς προτεθείκατε,\nπρὸς τούτους ῥυθμίζοι καὶ ἀπευθύνοι τὸν ἑαυτοῦ\nβίον, ὅπερ νὴ Δία καὶ τῶν καθʼ ὑμᾶς αὐτοὺς\nὀλίγοι ποιοῦσιν.\n31 Ορῶν δὲ πολλοὺς οὐκ ἔρωτι φιλοσοφίας ἐχομένους\nἀλλὰ δόξης μόνον τῆς ἀπὸ τοῦ πράγματος\nἐφιεμένους, καὶ τὰ μὲν πρόχειρα ταῦτα καὶ\nδημόσια καὶ ὁπόσα παντὶ μιμεῖσθαι ῥᾴδιον εὖ\nμάλα ἐοικότας ἀγαθοῖς ἀνδράσι, τὸ γένειον λέγω\nκαὶ τὸ βάδισμα καὶ τὴν ἀναβολήν, ἐπὶ δὲ τοῦ\nβίου καὶ τῶν πραγμάτων ἀντιφθεγγομένους τῷ\nσχήματι καὶ τἀναντία ὑμῖν ἐπιτηδεύοντας καὶ\nδιαφθείροντας τὸ ἀξίωμα τῆς ὑποσχέσεως, ἠγανάκτουν,\nκαὶ τὸ πρᾶγμα ὅμοιον ἐδόκει μοι καθάπερ\nἄν εἴ τις ὑποκριτὴς τραγῳδίας μαλθακὸς\nαὐτὸς ὢν καὶ γυναικεῖος Ἀχιλλέα ἢ Θησέα ἢ καὶ\nτὸν Ἡρακλέα ὑποκρίνοιτο αὐτὸν μήτε βαδίζων\nμήτε βοῶν ἡρωϊκόν, ἀλλὰ θρυπτόμενος ὑπὸ τηλικούτῳ\nπροσωπείῳ, ὃν οὐδʼ ἂν ἡ Ἑλένη ποτὲ ἢ\nΠολυξένη ἀνάσχοιντο πέρα τοῦ μετρίου αὐταῖς\nπροσεοικότα, οὐχ ὅπως ὁ Ἡρακλῆς ὁ Καλλίνικος,\nἀλλά μοι δοκεῖ τάχιστʼ ἂν ἐπιτρῖψαι τῷ ῥοπάλῳ\n\n\n\nπαίων τοῦτον αὐτόν τε καὶ τὸ προσωπεῖον, οὕτως\nἀτίμως κατατεθηλυμμένος πρὸς αὐτοῦ.\nΤοιαῦτα καὶ αὐτὸς ὑμᾶς πάσχοντας ὑπʼ ἐκείνων\nὁρῶν οὐκ ἤνεγκα τὴν αἰσχύνην τῆς ὑποκρίσεως,\nεἰ πίθηκοι ὄντες ἐτόλμησαν ἡρώων προσωπεῖα\nπεριθέσθαι ἢ τὸν ἐν Κύμῃ ὄνον μιμήσασθαι, ὃς\nλεοντῆν περιβαλόμενος ἠξίου λέων αὐτὸς εἶναι,\nπρὸς ἀγνοοῦντας τοὺς Κυμαίους ὀγκώμενος μάλα\nτραχὺ καὶ καταπληκτικόν, ἄχρι δή τις αὐτὸν\nξένος καὶ λέοντα ἰδὼν καὶ ὄνον πολλάκις ἤλεγξε\nκαὶ ἀπεδίωξε παίων τοῖς ξύλοις.\nὋ δὲ μάλιστά μοι θενόν, ὦ Φιλοσοφία, κατεφαίνετο,\nτοῦτο ἦν· οἱ γὰρ ἄνθρωποι εἴ τινα\nτούτων ἑώρων πονηρὸν ἢ ἄσχημον ἢ ἀσελγές τι\nἐπιτηδεύοντα, οὐκ ἔστιν ὅστις οὐ Φιλοσοφίαν\nαὐτὴν ᾐτιᾶτο καὶ τὸν Χρύσιππον εὐθὺς ἡ Πλάτωνα\nἢ Πυθαγόραν ἢ ὅτου ἐπώνυμον αὐτὸν ὁ\nδιαμαρτάνων ἐκεῖνος ἐποιεῖτο καὶ οὗ τοὺς λόγους\nἐμιμεῖτο· καὶ ἀπὸ τοῦ κακῶς βιοῦντος πονηρὰ\nπερὶ ὑμῶν εἴκαζον τῶν πρὸ πολλοῦ τεθνηκότων·\nοὐ γὰρ παρὰ ζῶντας ὑμᾶς ἡ ἐξέτασις αὐτοῦ ἐγίγνετο,\nἀλλʼ ὑμεῖς μὲν ἐκποδών, ἐκεῖνον δὲ ἑώρων\nσαφῶς ἄπαντες δεινὰ καὶ ἄσεμνα ἐπιτηδεύοντα,\nὥστε ἐρήμην ἡλίσκεσθε μετʼ αὐτοῦ καὶ ἐπὶ τὴν\nὁμοίαν διαβολὴν συγκατεσπᾶσθε.\n33 Ταῦτα οὐκ ἤνεγκα ὁρῶν ἔγωγε, ἀλλʼ ἤλεγχον\nαὐτοὺς καὶ διέκρινον ἀφʼ ὑμῶν· ὑμεῖς δέ, τιμᾶν\nἐπὶ τούτοις δέον, εἰς δικαστήριόν με ἄγετε. οὐκοῦν\nἤν τινα καὶ τῶν μεμυημενων ἰδὼν ἐξαγορεύοντα\nταῖν θεαῖν τὰ ἀπόρρητα καὶ ἐξορχούμενον\nἀγανακτήσω καὶ διελέγξω, ἐμὲ τὸν ἀσεβοῦντα\n\n\n\nἡγήσεσθε εἶναι; ἀλλʼ οὐ δίκαιον. ἐπεὶ καὶ οἱ\nἀθλοθέται μαστιγοῦν εἰώθασιν, ἤν τις ὑποκριτὴς\nἈθηνᾶν ἢ Ποσειδῶνα ἢ τὸν Δία ὑποδεδυκὼς μὴ\nκαλῶς ὑποκρίνηται μηδὲ κατʼ ἀξίαν τῶν θεῶν,\nκαὶ οὐ δή που ὀργίζονται αὐτοῖς ἐκεῖνοι, διότι\nτὸν περικείμενον αὐτῶν τὰ προσωπεῖα καὶ τὸ\nσχῆμα ἐνδεδυκότα ἐπέτρεψαν παίειν τοῖς μαστιγοφόροις,\nἀλλὰ καὶ ἥδοιντ’ ἄν, οἶμαι, μᾶλλον\nμαστιγουμένῳ· οἰκέτην μὲν γάρ τινα ἢ ἄγγελον\nμὴ δεξιῶς ὑποκρίνασθαι μικρὸν τὸ πταῖσμα, τὸν\nΔία δὲ ἡ τὸν Ἡρακλέα μὴ κατʼ ἀξίαν ἐπιδείξασθαι\nτοῖς θεαταῖς, ἀποτρόπαιον ὡς αἰσχρόν.\n34 Καὶ γὰρ αὖ καὶ τόδε πάντων ἀτοπώτατόν\nἐστιν, ὅτι τοὺς μὲν λόγους ὑμῶν πάνυ ἀκριβοῦσιν\nοἱ πολλοὶ αὐτῶν, καθάπερ δὲ ἐπὶ τοῦτο μόνον\nἀναγιγνώσκοντες αὐτοὺς καὶ μελετῶντες, ὡς τἀναντία\nἐπιτηδεύοιεν, οὕτως βιοῦσιν. τὸ μὲν γὰρ\nβιβλίον χρημάτων φησὶ δεῖν καταφρονεῖν καὶ\nδόξης καὶ μόνον τὸ καλὸν ἀγαθὸν οἴεσθαι καὶ\nἀόργητον εἶναι καὶ τῶν λαμπρῶν τούτων ὑπερορᾶν\nκαὶ ἐξ ἰσοτιμίας αὐτοῖς διαλέγεσθαι, καλά\nὦ θεοί, καὶ σοφὰ καὶ θαυμάσια λέγον 5 ὡς ἀληθῶς.\nοἱ δὲ καὶ αὐτὰ ταῦτα ἐπὶ μισθῷ διδάσκουσιν\nκαὶ τοὺς πλουσίους τεθήπασιν καὶ πρὸς τὸ\nἀργύριον κεχήνασιν, ὀργιλώτεροι μὲν τῶν κυνιδίων\nὄντες, δειλότεροι δὲ τῶν λαγωῶν, κολακικώτεροι\nδὲ τῶν πιθήκων, ἀσελγέστεροι δὲ τῶν ὄνων,\nἁρπακτικώτεροι δὲ τῶν γαλόων, φιλονεικότεροι δὲ\nτῶν ἀλεκτριυόνων. τοιγαροῦν γέλωτα ὀφλισκάνουσιν\nὠθιζόμενοι ἐπʼ αὐτὰ καὶ περὶ τὰς τῶν\n\n\n\n\nπλουσίων πυλῶνας ἀλλήλους παραγκωνιζόμενοι\nκαὶ δεῖπνα πολυάνθρωπα δειπνοῦντες καὶ ἐν αὐτοῖς\nτούτοις ἐπαινοῦντες φορτικῶς καὶ πέρα τοῦ\nκαλῶς ἔχοντος ἐμφορούμενοι καὶ μεμψίμοιροι\nφαινόμενοι καὶ ἐπὶ τῆς κύλικος ἀτερπῆ καὶ\nἀπῳδὰ φιλοσοφοῦντες καὶ τὸν ἄκρατον οὐ φέροντες·\nοἱ ἰδιῶται δὲ ὁπόσοι πάρεισιν, γελῶσι\nδηλαδὴ καὶ καταπτύουσιν φιλοσοφίας, εἰ τοιαῦτα\nκαθάρματα ἐκτρέφει.\n35 Τὸ δὲ πάντων αἴσχιστον, ὅτι μηδενὸς δεῖσθαι\nλέγων ἕκαστος αὐτῶν, ἀλλὰ μόνον πλούσιον εἶναι\nτὸν σοφὸν κεκραγὼς μικρὸν ὕστερον προσελθὼν\nαἰτεῖ καὶ ἀγανακτεῖ μὴ λαβών, ὅμοιον ὡς εἴ τις\nἐν βασιλικῷ σχήματι ὀρθὴν τιάραν ἔχων καὶ\nδιάδημα καὶ τὰ ἄλλα ὅσα βασιλείας γνωρίσματα\nπροσαιτοίη τῶν ὑποδεεστέρων δεόμενος.\nὍταν μὲν οὖν λαβεῖν αὐτοὺς δέῃ, πολὺς ὁ περὶ\nτοῦ κοινωνικὸν εἶναι δεῖν λόγος καὶ ὡς ἀδιάφορον\nὁ πλοῦτος καί, “Τί γὰρ τὸ χρυσίον ἢ τἀργύριον,\nοὐδὲν τῶν ἐν τοῖς αἰγιαλοῖς ψήφων διαφέρον;”\nὅταν δέ τις ἐπικουρίας δεόμενος ἑταῖρος ἐκ παλαιοῦ\nκαὶ φίλος ἀπὸ πολλῶν ὀλίγα αἰτῇ προσελθών,\nσιωπὴ καὶ ἀπορία καὶ ἀμαθία καὶ παλινῳδία\nτῶν δογμάτων πρὸς τὸ ἐναντίον· οἱ δὲ πολλοὶ\nπερὶ φιλίας ἐκεῖνοι λόγοι καὶ ἡ ἀρετὴ καὶ τὸ\nκαλὸν οὐκ οἶδα ὅποι ποτὲ οἴχεται ταῦτα ἀποπτάμενα\nπάντα, πτερόεντα ὡς ἀληθῶς ἔπη, μάτην\nὁσημέραι πρὸς αὐτῶν ἐν ταῖς διατριβαῖς σκιαμαχούμενα.\n36 μέχρι γὰρ τούτου φίλος ἕκαστος αὐτῶν,\nεἰς ὅσον ἂν μὴ ἀργύριον ἢ χρνσίον ᾖ προκείμενον\nἐν τῷ μέσῳ· ἢν δέ τις ὀβολὸν ἐπιδείξῃ\nμόνον, λέλυται μὲν ἡ εἰρήνη, ἄσπονδα δὲ κάκηρυκτα\n\n\nπάντα, καὶ τὰ βιβλία ἐξαλήλιπται καὶ ἡ\nἀρετὴ πέφευγεν. οἶόν τι καὶ οἱ κύνες πάσχουσιν\nἐπειδάν τις ὀστοῦν εἰς μέσους αὐτοὺς ἐμβάλῃ·\nἀναπηδήσαντες δάκνουσιν ἀλλήλους καὶ τὸν προαρπάσαντα\nτὸ ὀστοῦν ὑλακτοῦσιν.\nΛέγεται δὲ καὶ βασιλεύς τις Αἰγύπτιος πιθήκους\nποτὲ πυρριχίζειν διδάξαι καὶ τὰ θηρίκμιμηλότατα\nδέ ἐστι τῶν ἀνθρωπίνων—ἐκμαθεῖν\nτάχιστα καὶ ὀρχεῖσθαι ἁλουργίδας ἀμπεχόμενα\nκαὶ προσωπεῖα περικείμενα, καὶ μέχρι γε πολλοῦ\nεὐδοκιμεῖν τὴν θέαν, ἄχρι δὴ θεατής τις\nἀστεῖος κάρυα ὑπὸ κόλπου ἔχων ἀφῆκεν εἰς τὸ\nμέσον· οἱ δὲ πίθηκοι ἰδόντες καὶ ἐκλαθόμενοι τῆς\nὀρχήσεως, τοῦθʼ ὅπερ ἦσαν, πίθηκοι ἐγένοντο ἀντὶ\nπυρριχιστῶν καὶ συνέτριβον τὰ προσωπεῖα καὶ\nτὴν ἐσθῆτα κατερρήγνυον καὶ ἐμάχοντο περὶ τῆς\nὀπώρας πρὸς ἀλλήλους, τὸ δὲ σύνταγμα τῆς\nπυρρίχης διελέλυτο καὶ κατεγελᾶτο ὑπὸ τοῦ\nθεάτρου.\n37 Τοιαῦτα καὶ οὗτοι ποιοῦσιν, καὶ ἔγωγε τοὺς\nτοιούτους κακῶς ἠγόρευον καὶ οὔποτε παύσομαι\nδιελέγχων καὶ κωμῳδῶν, περὶ ὑμῶν δὲ ἡ τῶν\nὑμῖν παραπλησίων—είσὶ γάρ, εἰσί τινες ὡς ἀληθῶς\nφιλοσοφίαν ζηλοῦντες καὶ τοῖς ὑμετέροις\nνόμοις ἐμμένοντες—μὴ οὕτως μανείην ἔγωγε ὡς\nβλάσφημον εἰπεῖν τι ἢ σκαιόν. ἢ τί γὰρ ἂν\nεἰπεῖν ἔχοιμι; τί γὰρ ὑμῖν τοιοῦτον βεβίωται;\nτοὺς δὲ ἀλαζόνας ἐκείνους καὶ θεοῖς ἐχθροὺς ἄξιον\nοἶμαι μισεῖν. ἢ σὺ γάρ, ὦ Πυθαγόρα καὶ Πλάτων\nκαὶ Χρύσιππε καὶ Ἀριστότελες, τί φατε ;\nπροσήκειν ὑμῖν τοὺς τοιούτους ἢ οἰκεῖόν τι καὶ\n\n\n\nσνγγενὲς ἐπιδείκνυσθαι τῷ βίῳ; νὴ Διʼ Ἡρακλῆς,\nφασίν, καὶ πίθηκος. ἢ διότι πώγωνας ἔχουσι καὶ\nφιλοσοφεῖν φάσκουσι καὶ σκυθρωποί εἰσι, διὰ\nτοῦτο χρὴ ὑμῖν εἰκάζειν αὐτούς; ἀλλὰ ἤνεγκα ἄν,\nεἰ πιθανοὶ γοῦν ἦσαν καὶ ἐπὶ τῆς ὑποκρίσεως\nαὐτῆς· νῦν δὲ θᾶττον ἂν γὺψ ἀηδόνα μιμήσαιτο\nἢ οὗτοι φιλοσόφους.\nΕἴρηκα ὑπὲρ ἐμαυτοῦ ὁπόσα εἶχον. σὺ δέ, ὦ\nἉλήθεια, μαρτύρει πρὸς αὐτοὺς εἰ ἀληθῇ ἐστιν.\nΦΙΛΟΣΟΦΙΑ38 Μετάστηθι, ὦ Παρρησιάδη· ἔτι πορρωτέρω. τί\nποιῶμεν ἡμεῖς; πῶς ὑμῖν εἰρηκέναι ἀνὴρ ἔδοξεν;\nΑΛΟΣΟΦΙΑἘγὼ μέν, Φιλοσοφία, μεταξὺ λέγοντος αὐτοῦ\nκατὰ τῆς γῆς δῦναι εὐχόμην· οὕτως ἀληθῇ\nπάντα εἶπεν. ἐγνώριζον γοῦν ἀκούουσα ἕκαστον\nτῶν ποιούντων αὐτὰ καὶ ἐφήρμοζον μεταξὺ τοῖς\nλεγομένοις, τοῦτο μὲν εἰς τόνδε, τοῦτο δὲ ὁ δεῖνα\nποιεῖ· καὶ ὅλως ἔδειξε τοὺς ἄνδρας ἐναργῶς\nκαθάπερ ἐπί τινος γραφῆς τὰ πάντα προσεοικότας,\nοὐ τὰ σώματα μόνον ἀλλὰ καὶ τὰς ψυχὰς\nαὐτὰς εἰς τὸ ἀκριβέστατον ἀπεικάσας.\nΑΡΕΤΗΚἀγὼ πάνυ ἠρνθρίασα ἡ Ἀρετή.\nΦΙΛΟΣΟΦΙΑὙμεῖς δὲ τί φατέ;\nΠΛΑΤΩΝΤί δὲ ἄλλο ἢ ἀφεῖσθαι αὐτὸν τοῦ ἐγκλήματος\nκαὶ φίλον ἡμῖν καὶ εὐεργέτην ἀναγεγράφθαι; τὸ\nγοῦν τῶν Ἰλιέων ἀτεχνῶς πεπόνθαμεν· τραγῳδόν\nτινα τοῦτον ἐφʼ ἡμᾶς κεκινήκαμεν ᾀσόμενον τὰς\nΦρυγῶν συμφοράς. ᾀδέτω δʼ οὖν καὶ τοὺς θεοῖς\nἐχθροὺς ἐκτραγῳδείτω.\nΔΙΟΓΕΝΗΣΚαὶ αὐτός, ὦ Φιλοσοφία, πάνυ ἐπαινῶ τὸν\nἄνδρα καὶ ἀνατίθεμαι τὰ κατηγορούμενα καὶ\nφίλον ποιοῦμαι αὐτὸν γενναῖον ὄντα.\nΦΙΛΟΣΟΦΙΑ39 Εὖ ἔχει· πρόσιθι Παρρησιάδη· ἀφίεμέν σε τῆς\nαἰτίας, καὶ ἀπάσαις κρατεῖς, καὶ τὸ λοιπὸν ἴσθι\nἡμέτερος ὤν.\nΠΑΡΡΗΣΙΑΔΗΣΠροσεκύνησα τήν γε πρώτην· μᾶλλον δέ,\nτραγικώτερον αὐτὸ ποιήσειν μοι δοκῶ· σεμνότερον\nγάρ·\nὦ μέγα σεμνὴ Νίκη, τὸν ἐμὸνβίοτον κατέχοιςκαὶ μὴ λήγοις στεφανοῦσα.\nΑΡΕΤΗΟὐκοῦν δευτέρου κρατῆρος ἤδη καταρχώμεθα·\nπροσκαλῶμεν κἀκείνους, ὡς δίκην ὑπόσχωσιν ἀνθʼ\nὧν εἰς ἡμᾶς ὑβρίζουσι· κατηγορήσει δὲ Παρρησιάδης\nἑκάστου.\nΦΙΛΟΣΟΦΙΑὈρθῶς, ὦ Ἀρετή, ἔλεξας. ὥστε σύ, παῖ Συλλογισμμέ,\nκατακύψας εἰς τὸ ἄστυ προσκήρυττε\nτοὺς φιλοσόφους.\nΣΥΛΛΟΦΙΣΜΟΣ Ἄκουε, σίγα· τοὺς φιλοσόφους ἥκειν εἰς\nἀκρόπολιν ἀπολογησομένους ἐπὶ τῆς Ἀρετῆς καὶ\nΦιλοσοφίας καὶ Δίκης.\nΠΑΡΡΗΣΙΑΔΗΣὉρᾶς; ὀλίγοι ἀνίασι γνωρίσαντες τὸ κήρυγμα,\nκαὶ ἄλλως δεδίασι τὴν Δίκην· οἱ πολλοὶ δὲ αὐτῶν\nοὐδὲ σχολὴν ἄγονσιν ἀμφὶ τοὺς πλουσίους ἔχον·\nτες. εἰ δὲ βούλει πάντας ἥκειν, κατὰ τάδε, ὦ\nΣυλλογισμέ, κήρυττε —\nΣΤΛΛΟΓΙΣΜΟΣΜηδαμῶς, ἀλλὰ σύ, ὦ Παρρησιάδη, προσκάλει\nκαθʼ ὅ τι σοι δοκεῖ.\n41 Οὐδὲν τόδε χαλεπόν. Ἄκουε, σίγα. ὅσοι φιλόσοφοι\nεἶναι λέγουσιν καὶ ὅσοι προσήκειν αὐτοῖς\nοἴονται τοῦ ὀνόματος, ἥκειν εἰς ἀκρόπολιν ἐπὶ τὴν\nδιανομήν. δύο μναῖ ἑκάστῳ δοθήσονται καὶ\nσησαμαῖος πλακοῦς· ὃς δʼ ἂν πώγωνα βαθὺν\nἐπιδείξηται, καὶ παλάθην ἰσχάδων οὗτός γε προσεπιλήψεται.\nκομίζειν δʼ ἕκαστον σωφροσύνην\nμὲν ἢ δικαιοσύνην ἢ ἐγκράτειαν μηδαμῶς· οὐκ\nἀναγκαῖα γὰρ ταῦτά γε, ἢν μὴ παρῇ· πέντε δὲ\nσυλλογισμοὺς ἐξ ἅπόντος· οὐ γὰρ θέμις ἄνευ\nτούτων εἶναι σοφόν.\nκεῖται δʼ ἐν μέσσοισι δύο χρυσοῖο τάλαντα,τῷ δόμεν, ὃς μετὰ πᾶσιν ἐριζέμεν ἔξοχος εἴη.\nΦΙΛΟΣΦΙΑ42 Βαβαί, ὅσοι· πλήρης μὲν ἡ ἄνοδος ὠθιζομένων\nἐπὶ τὰς δύο μνᾶς, ὡς ἤκουσαν μόνον· παρὰ δὲ τὸ\nΠελασγικὸν ἄλλοι καὶ κατὰ τὸ Ἀσκληπιεῖον\nἕτεροι καὶ παρὰ τὸν Ἀρειον πάγον ἔτι πλείους,\nἕνιοι δὲ καὶ κατὰ τὸν Γάλω τάφον, οἱ δὲ καὶ πρὸς\nτὸ Ἀνακεῖον προσθέμενοι κλίμακας ἀνέρπουσι\nβομβηδὸν νὴ Δία καὶ βοτρυδὸν ἑσμοῦ δίκην, ἵνα\nκαὶ καθʼ Ὅμηρον εἴπω· ἀλλὰ κἀκεῖθεν εὖ μάλα\nπολλοὶ κἀντεῦθεν\nμυρίοι, ὅσσα τε φύλλα καὶ ἄνθεα γίνεται ὥρῃ.\nμεστὴ δὲ ἡ ἀκρόπολις ἐν βραχεῖ κλαγγηδὸν προκαθιζόντων\nκαὶ πανταχοῦ πήρα κολακεία, πώγων\nἀναισχυντία, βακτηρία λιχνεία, συλλογισμὸς\nφιλαργυρία· οἱ ὀλίγοι δέ, ὁπόσοι πρὸς τὸ πρῶτον\nκήρυγμα ἐκεῖνο ἀνήεσαν, ἀφανεῖς καὶ ἄσημοι,\nἀναμιχθέντες τῷ πλήθει τῶν ἄλλων, καὶ λελήθασιν\nἐν τῇ ὁμοιότητι τῶν ἄλλων σχημάτων.\nΠΑΡΡΗΣΙΑΔΗΣΤοῦτο γοῦν τὸ δεινότατόν ἐστιν, ὦ Φιλοσοφία,\nκαὶ ὅ τις ἂν μέμψαιτο μάλιστά σου, τὸ μηδὲν ἐπιβαλεῖν\nγνώρισμα καὶ σημεῖον αὐτοῖς· πιθανώτεροι\nγὰρ οἱ γόητες οὗτοι πολλάκις τῶν ἀληθῶς φιλοσοφούντων.\nΦΙΛΟΣΟΦΙΑἜσται τοῦτο μετʼ ὀλίγον, ἀλλὰ δεχώμεθα ἤδη\nαὐτούς.\nΠΛΑΤΩΝΙΚΟΣ43 Ἡμᾶς πρώτους χρὴ τοὺς Πλατωνικοὺς λαβεῖν.\nΠΥΘΑΓΟΡΙΚΟΣΟὔκ, ἀλλὰ τοὺς Πυθαγορικοὺς ἡμᾶς· πρότερος\nγὰρ ὁ Πυθαγόρας ἦν.\nΣΤΩΙΚΟΣΛηρεῖτε· ἀμείνους ἡμεῖς οἱ ἀπὸ τῆς Στοᾶς.\nΠΕΡΙΠΑΤΗΤΙΚΟΣΟὐ μὲν οὖν, ἀλλʼ ἔν γε τοῖς χρήμασι πρῶτοι ἂν\nἡμεῖς εἴημεν οἱ ἐκ τοῦ Περιπάτου.\nΕΠΙΚΟΥΠΕΙΟΣἩμῖν τοῖς Ἐπικουρείοις τοὺς πλακοῦντας δότα\nκαὶ τὰς παλάθας· περὶ δὲ τῶν μνῶν περιμενοῦμεν,\nκἂν ὑστάτους δέῃ λαβεῖν.\nΑΚΑΔΗΜΑΙΚΟΣΠοῦ τὰ δύο τάλαντα ; δείξομεν γὰρ οἱ Ἀκαδημαϊκοὶ\nὅσον τῶν ἄλλων ἐσμὲν ἐριστικώτεροι.\nΣΤΩΙΚΟΣΟὐχ ἡμῶν γε τῶν Στωϊκῶν παρόντων.\nΦΙΛΟΣΟΦΙΑ44 Παύσασθε φιλονεικοῦντες· ὑμεῖς δὲ οἱ Κυνικοὶ\nμήτε ὠθεῖτε ἀλλήλους μήτε τοῖς ξύλοις παίετε·\nἐπʼ ἄλλα γὰρ ἴστε κεκλημένοι. καὶ νῦν ἔγωγε ἡ\nΦιλοσοφία καὶ Ἀρετὴ αὕτη καὶ Ἀλήθεια δικάσομεν\nοἵτινες οἱ ὀρθῶς φιλοσοφοῦντές εἰσιν. εἶτα\nὅσοι μὲν ἂν εὑρεθῶσιν κατὰ τὰ ἡμῖν δοκοῦντα\nβιοῦντες, εὐδαιμονήσουσιν ἄριστοι κεκριμένοι·\nτοὺς γόητας δὲ καὶ οὐδὲν ἡμῖν προσήκοντας κακοὺς\n\n\nκακῶς ἐπιτρίψομεν, ὡς μὴ ἀντιποιῶνται τῶν\nὑπὲρ αὐτοὺς ἀλαζόνες ὄντες. τί τοῦτο; φεύγετε;\nνὴ Δία, κατὰ τῶν γε κρημνῶν οἱ πολλοὶ ἁλλόμενοι.\nκενὴ δʼ οὖν ἀκρόπολις, πλὴν ὀλίγων\nτούτων ὁπόσοι μεμενήκασιν οὐ φοβηθέντες τὴν\nκρίσιν.\n45 οἱ ὑπηρέται ἀνέλεσθε τὴν πήραν, ἢν ὁ\nΚυνικὸς ἀπέρριψεν ἐν τῇ τροπῇ. φέρʼ ἴδω τί καὶ\nἔχει· ἦ που θέρμους ἢ βιβλίον ἢ ἄρτους τῶν\nαὐτοπυριτῶν;\nΥΠΗΡΕΤΗΣΟὔκ, ἀλλὰ χρυσίον τουτὶ καὶ μύρον καὶ μαχαίριον\nκουρευτικὸν καὶ κάτοπτρον καὶ κύβους.\nΦΙΛΟΣΟΦΙΑΕὖ γε, ὦ γενναῖε. τοιαῦτα ἦν σοι τὰ ἐφόδια\nτῆς ἀσκήσεως καὶ μετὰ τούτων ἠξίους λοιδορεῖσθαι\nπᾶσιν καὶ τοὺς ἄλλους παιδαγωγεῖν;\nΠΑΡΡΗΣΙΑΔΗΣΤοιοῦτοι μὲν οὖν ὑμῖν οὗτοι. χρὴ δὲ ὑμᾶς\nσκοπεῖν ὅντινα τρόπον ἀγνοούμενα ταῦτα πεπαύσεται\nκαὶ διαγνώσονται οἱ ἐντυγχάνοντες, οἵτινες\nοἱ ἀγαθοὶ αὐτῶν εἰσι καὶ οἵτινες αὖ πάλιν οἱ τοῦ\nἑτέρου βίου.\nΦΙΛΟΣΟΦΙΑΣύ, ὦ Αλήθεια, ἐξεύρισκε ὑπὲρ σοῦ γὰρ τοῦτο\nγένοιτʼ ἄν, ὡς μὴ ἐπικρατῇ σου τὸ Ψεῦδος μηδὲ\nὑπὸ τῇ Ἀγνοίᾳ λανθάναωσιν οἱ φαῦλοι τῶν ἀνδρῶν\nσε τοὺς χρηστοὺς μεμεμημένοι.\nΑΛΗΘΕΙΑ46 Ἐπʼ αὐτῷ, εἰ δοκεῖ, Παρρησιάδῃ ποιησώμεθα\nτὸ τοιοῦτον, ἐπεὶ χρηστὸς ὦπται καὶ εὔνους ἡμῖν\nκαὶ σέ, ὦ Φιλοσοφία, μάλιστα θαυμάζων, παραλαβόντα\nμεθʼ ἑαυτοῦ τὸν Ἔλεγχον ἅπασι τοῖς\nφάσκουσι φιλοσοφεῖν ἐντυγχάνειν. εἶθ’ ὃν μὲν ἂν\nεὕρῃ γνήσιον ὡς ἀληθῶς φιλόσοφον, στεφανωσάτω\nθαλλοῦ στεφάνῳ καὶ εἰς τὸ Πρυτανεῖον\nκαλεσάτω, ἢν δέ τινι—οἷοι πολλοί εἰσι—καταράτῳ\nἀνδρὶ ὑποκριτῇφιλοσοφίας ἐντύχῃ, τὸ τριβώνιον\nπερισπάσας ἀποκειράτω τὸν πώγωνα ἐν χρῷ\nπάνυ τραγοκουρικῇ μαχαίρᾳ καὶ ἐπὶ τοῦ μετώπου\nστίγματα ἐπιβαλέτω ἢ ἐγκαυσάτω κατὰ τὸ\nμεσόφρυον· ὁ δὲ τύπος τοῦ καυτῆρος ἔστω ἀλώπηξ\nἡ πίθηκος.\nΦΙΛΟΣΟΦΙΑΕὖ γε, ὦ Ἁλήθεια, φής· ὁ δὲ ἔλεγχος, Παρρησιάδη,\nτοιόσδε ἔστω, οἷος ὁ τῶν ἀετῶν πρὸς\nτὸν ἥλιον εἶναι λέγεται, οὐ μὰ Δί ὥστε κἀκείνους\nἀντιβλέπειν τῷ φωτὶ καὶ πρὸς ἐκεῖνο δοκιμάζεσθαι,\nἀλλὰ προθεὶς χρυσίον καὶ δόξαν καὶ ἡδονὴν\nὃν μὲν ἂν αὐτῶν ἴδῃς ὑπερορῶντα καὶ μηδαμῶς\nἑλκόμενον πρὸς τὴν ὄψιν, οὗτος ἔστω ὁ τῷ θαλλῷ\nστεφόμενος, ὃν δʼ ἂν ἀτενὲς ἀποβλέποντα καὶ τὴν\nχεῖρα ὀρέγοντα ἐπὶ τὸ χρνσίον, ἀπάγειν ἐπὶ τὸ\nκαυτήριον τοῦτον ἀποκείρας πρότερον τὸν πώγωνα\nὡς ἔδοξεν.\nΠΑΡΡΙΣΙΑΔΗΣ47 Ἔσται ταῦτα, ὦ Φιλοσοφία, καὶ ὄψει αὐτίκα\nμάλα τοὺς πολλοὺς αὐτῶν ἀλωπεκίας ἢ πιθηκοφόρους,\n\n\n\nφόρους, ὀλίγους δὲ καὶ ἐστεφανωμένους· εἰ βούλεσθε\nμέντοι, κἀνταῦθα ὑμῖν ἀνάξω τινὰς ἤδη\nαὐτῶν.\nΦΙΛΟΣΟΦΙΑΠῶς λέγεις; ἀνάξεις τοὺς φυγόντας;\nΠΑΡΡΗΣΙΑΔΗΣΚαὶ μάλα, ἤνπερ ἡ ἱέρειά μοι ἐθελήσῃ πρὸς\nὀλίγον χρῆσαι τὴν ὁρμιὰν ἐκείνην καὶ τὸ ἄγκιστρον,\nὅπερ ὁ ἁλιεὺς ἀνέθηκεν ὁ ἐκ Πειραιῶς.\nΙΕΡΕΙΑἸδοὺ δὴ λαβέ, καὶ τὸν κάλαμόν γε ἅμα, ὡς\nπάντα ἔχῃς.\nΠΑΡΡΗΣΙΑΔΗΣΟὐκοῦν, ὦ ἱέρεια, καὶ ἰσχάδας μοί τινας δὸς\nἀνύσασα καὶ ὀλίγον τοῦ χρυσίου.\nΛάμβανε.\nΙΕΡΕΙΑΛάμβανε.\nΦΙΛΟΣΟΦΙΑΤί πράττειν ἁνὴρ διανοεῖται; δελεάσας τὸ ἄγκιστρον\nἰσχάδι καὶ τῷ χρυσίῳ καθεζόμενος ἐπὶ τὸ\nἄκρον τοῦ τειχίου καθῆκεν εἰς τὴν πόλιν. τί\nταῦτα, ὦ Παρρησιάδη, ποιεῖς; ἦ που τοὺς λίθους\nἁλιεύσειν διεγνωκας ἐκ τοῦ Πελασγικοῦ;\nΠΑΡΡΗΣΙΑΔΗΣΣιώπησον, ὦ Φιλοσοφία, καὶ τὴν ἄγραν περίμενε·\nσὺ δέ, ὦ Πόσειδον ἀγρεῦ καὶ Ἀμφιτρίτη\nφίλη, πολλοὺς ἡμῖν ἀνάπεμπε τῶν ἰχθύων.\n48 ἀλλʼ\nὁρῶ τινα λάβρακα εὐμεγέθη, μᾶλλον δὲχρύσοφριν·\nοὐκ, ἀλλὰ γαλεός ἐστιν. πρόσεισι γοῦν τῷ ἀγκίστρῳ\nκεχηνώς· ὤσφραται τοῦ χρνσίου· πλησίον\n\n\nἤδη ἐστίν· ἔψαυσεν· εἴληπται· ἀνασπάσωμεν.\nκαὶ σύ, ὦ Ἔλεγχε, ἀνάσπα· Ἔλεγχε, συνεπιλαβοῦ\nτῆς ὁρμιᾶς.\nΕΛΕΓΧΟΣἌνω ἐστί. φέῤ ἴδω τίς εἶ. ὦ βέλτιστε ἰχθύων;\nκύων οὗτός γε. Ἡράκλεις τῶν ὀδόντων. τι τοῦτο,\nγενναιότατε; εἴληψαι λιχνεύων περὶ τὰς πέτρας,\nἔνθα λήσειν ἤλπισας ὑποδεδυκώς; ἀλλὰ νῦν\nἔσῃ φανερὸς ἅπασιν ἐκ τῶν βραγχίων ἀπηρτημένος.\nἐξέλωμεν τὸ ἄγκιστρον καὶ τὸ δέλεαρ.\nμὰ Δί᾿’ ἔπιεν. τουτὶ κενόν σοι τὸ ἄγκιστρον· ἡ\nδʼ ἰσχὰς ἤδη προσέσχηται καὶ τὸ χρυσίον ἐν τῇ\nκοιλίᾳ.\nΠΑΡΡΗΣΙΑΔΗΣἘξεμεσάτω νὴ Δία, ὡς καὶ ἐπʼ ἄλλους δελεάσωμεν.\nεὖ ἔχει· τί φής, ὦ Διόγενες; οἶσθα τοῦτον\nὅστις ἐστιν, ἢ προσήκει τί σοι ἀνήρ;\nΔΙΟΓΕΝΗΣΟὐδαμῶς.\nΠΑΡΡΗΣΙΑΔΗΣΤί οὖν; πόσου ἄξιον αὐτὸν χρὴ φάναι; ἐγὼ μὲν\nγὰρ δύʼ ὀβολῶν πρῴην αὐτὸν ἐτιμησάμην.\nΔΙΟΓΕΝΗΣΠολὺ λέγεις· ἄβρωτός τε γάρ ἐστιν καὶ εἰδεχθὴς\nκαὶ σκληρὸς καὶ ἄτιμος· ἄφες αὐτὸν ἐπὶ\nκεφαλὴν κατὰ τῆς πέτρας· σὺ δὲ ἄλλον ἀνάσπασον\nκαθεὶς τὸ ἄγκιστρον. ἐκεῖνο μέντοι· ὅρα,\nὦ Παρρησιάδη, μὴ καμπτόμενός σοι ὁ κάλαμος\nἀποκλασθῇ.\nΠΑΡΡΗΣΙΑΔΗΣΘάρρει, ὦ Διόγενες· κοῦφοί εἰσι καὶ τῶν\nἀφύων ἐλαφρότεροι.\nΔΙΟΓΕΝΗΣΝὴ Δί᾿, ἀφυέστατοί γε· ἀνάσπα δὲ ὅμως.\nΠΑΡΡΗΣΙΑΔΗΣ49 Ἰδού τις ἄλλος ὑπόπλατος ὥσπερ ἡμίτομος\nἰχθὺς πρόσεισιν, ψῆττά τις, κεχηνὼς εἰς τὸ ἄγκιστρον·\nκατέπιεν, ἔχεται, ἀνεσπάσθω. τίς ἐστιν;\nΕΛΕΓΧΟΣὉ Πλατωνικὸς εἶναι λέγων.\nΠΑΡΡΗΣΙΑΔΗΣΚαὶ σύ, ὦ κατάρατε, ἥκεις ἐπὶ τὸ χρυσίον ; τί\nφής, ὦ Πλάτων; τί ποιῶμεν αὐτόν;\nΠΛΑΤΩΝ50 Ἀπὸ τῆς αὐτῆς πέτρας καὶ οὗτος· ἐπʼ ἄλλον\nκαθείσθω.\nΠΑΡΡΗΣΙΑΔΗΣΚαὶ μὴν ὁρῶ τινα πάγκαλον προσιόντα, ὡς ἂν\nἐν βυθῷ δόξειεν, ποικίλον τὴν χρόαν, ταινίας\nτινὰς ἐπὶ τοῦ νώτου ἐπιχρύσους ἔχοντα. ὁρᾷς, ὦ\nἜλεγχε;\nΕΛΕΓΧΟΣὉ τὸν Ἀριστοτέλη προσποιούμενος οὗτός\nἐστιν.\nΠΑΡΡΗΣΙΑΔΗΣἮλθεν, εἶτα πάλιν ἄπεισιν. περισκοπεῖ ἀκριβῶς,\nαὖθις ἐπανῆλθεν, ἔχανεν, εἴληπται, ἀνιμήσθω.\nΑΡΙΣΤΟΤΕΛΗΣΜὴ ἀνέρῃ με, ὦ Παρρησιάδη, περὶ αὐτοῦ·\nἀγνοῶ γὰρ ὅστις ἐστίν.\nΠΑΡΡΗΣΙΑΔΗΣΟὐκοῦν καὶ οὗτος, ὦ Ἀριστότελες, κατὰ τῶν\n51 πετρῶν. ἀλλʼ ἢν ἰδού, πολλούς που τοὺς ἰχθῦς\nὁρῶ κατὰ ταὐτὸν ὁμόχροας, ἀκανθώδεις καὶ τὴν\nἐπιφάνειαν ἐκτετραχυσμένους, ἐχίνων δυσληπτοτέρους.\nἦ που σαγήνης ἐπʼ αὐτοὺς δεήσει;\nΦΙΛΟΣΟΦΙΑἈλλ’ οὐ πάρεστιν. ἱκανὸν εἰ κἂν ἕνα τινὰ ἐκ\nτῆς ἀγέλης ἀνασπάσαιμεν. ἥξει δὲ ἐπὶ τὸ ἄγκιστρον\nδηλαδὴ ὃς ἂν αὐτῶν θρασύτατος ᾖ.\nΕΛΕΓΧΟΣΚάθες, εἰ δοκεῖ, σιδηρώσας γε πρότερον ἐπὶ\nπολὺ τῆς ὁρμιᾶς, ὡς μὴ ἀποπρίσῃ τοῖς ὁδοῦσι\nκαταπιὼν τὸ χρυσίον.\nΠΑΡΡΗΣΙΑΔΗΣΚαθῆκα. καὶ σὺ δέ, Πόσειδον, ταχεῖαν ἐπιτέλει\nτὴν ἄγραν. βαβαί, μάχονται περὶ τοῦ\nδελέατος, καὶ οἱ μὲν συνάμα πολλοὶ περιτρώγουσι\nτὴν ἰσχάδα, οἱ δὲ προσφύντες ἔχονται τοῦ\nχρνσίου. εὖ ἔχει· περιεπάρη τις μάλα καρτερός.\nφέρʼ ἴδω τίνος ἐπώνυμον σεαυτὸν εἶναι λέγεις;\n\n\n\n\n\nκαίτοι γελοῖός εἰμι ἀναγκάζων ἰχθὺν λαλεῖν·\nἄφωνοι γὰρ οὗτοί γε. ἀλλὰ σύ, ὦ Ἔλεγχε, εἰπὲ\nὅντινα ἔχει διδάσκαλον αὐτοῦ.\nΕΛΕΓΧΟΣΧρύσιππον τουτονί.\nΠΑΡΡΗΣΑΔΗΣΜανθάνω· διότι χρυσίον προσῆν, οἶμαι, τῷ\nὀνόματι. σὺ δʼ οὖν, Χρύσιππε, πρὸς τῆς Ἀθηνᾶς\nεἰπέ, οἶσθα τοὺς ἄνδρας ἢ τοιαῦτα παραινεῖς\nαὐτοῖς ποιεῖν;\nΧΡΥΣΙΠΠΟΣΝὴ Δί,᾿  ὑβριστικὰ ἐρωτᾷς, ὦ Παρρησιάδη,\nπροσήκειν τι ἡμῖν ὑπολαμβάνων τοιούτους ὄντας.\nΠΑΡΡΗΣΙΑΔΗΣΕὖ γε, ὦ Χρύσιππε, γενναῖος εἶ. οὗτος δὲ καὶ\nαὐτὸς ἐπὶ κεφαλὴν μετὰ τῶν ἄλλων, ἐπεὶ καὶ\nἀκανθώδης ἐστί, καὶ δέος μὴ διαπαρῇ τις τὸν\nλαιμὸν ἐσθίων.\nΦΙΛΟΣΟΦΙΑ52 Ἅλις, ὦ Παρρησιάδη, τῆς ἄγρας. μὴ καί τίς\nσοι, οἷοι πολλοί εἰσιν, οἴχηται ἀποσπάσας τὸ\nχρνσίον καὶ τὸ ἄγκιστρον, εἶτά σε ἀποτῖσαι τῇ\nἱερείᾳ δεήσῃ. ὥστε ἡμεῖς μὲν ἀπίωμεν περιπατήσουσαι·\nκαιρὸς δὲ καὶ ὑμᾶς ἀπιέναι ὅθεν\nἥκετε, μὴ καὶ ὑπερήμεροι γένησθε τῆς προθεσμίας.\nσφὼ δέ, σύ καὶ ὁ Ἔλεγχος, ὦ Παρρησιάδη,\nἐν κύκλῳ ἐπὶ πάντας αὐτοὺς ἰόντες ἢ\nστεφανοῦτε ἢ ἐγκάετε, ὡς ἔφην.\nΠΑΡΡΗΣΙΑΔΗΣἜσται ταῦτα, Φιλοσοφία. χαίρετε, ὦ βέλτιστοι\nἀνδρῶν. ἡμεῖς δὲ κατίωμεν, ὦ Ἔλεγχε,\nκαὶ τελῶμεν τὰ παρηγγελμένα.\nΕΛΕΓΧΟΣΠοῖ δὲ καὶ πρῶτον ἀπιέναι δεήσει; μῶν εἰς τὴν\nἈκαδημίαν ἢ εἰς τὴν Στοὰν ἢ ἀπὸ τοῦ Λυκείου\nποιησώμεθα τὴν ἀρχήν;\nΠΑΡΡΗΣΙΑΔΗΣΟὐδὲν διοίσει τοῦτο. πλὴν οἶδά γε ἐγὼ ὡς\nὅποι ποτʼ ἂν ἀπέλθωμεν, ὀλίγων μὲν τῶν στεφάνων,\nπολλῶν δὲ τῶν καυτηρίων δεησόμεθα.\n","locs":[{"loc":"urn:cts:greekLit:tlg0062.tlg025:1","start":0,"length":563},{"loc":"urn:cts:greekLit:tlg0062.tlg025:2","start":563,"length":769},{"loc":"urn:cts:greekLit:tlg0062.tlg025:3","start":1332,"length":948},{"loc":"urn:cts:greekLit:tlg0062.tlg025:4","start":2280,"length":694},{"loc":"urn:cts:greekLit:tlg0062.tlg025:5","start":2974,"length":874},{"loc":"urn:cts:greekLit:tlg0062.tlg025:6","start":3848,"length":908},{"loc":"urn:cts:greekLit:tlg0062.tlg025:7","start":4756,"length":500},{"loc":"urn:cts:greekLit:tlg0062.tlg025:8","start":5256,"length":882},{"loc":"urn:cts:greekLit:tlg0062.tlg025:9","start":6138,"length":693},{"loc":"urn:cts:greekLit:tlg0062.tlg025:10","start":6831,"length":748},{"loc":"urn:cts:greekLit:tlg0062.tlg025:11","start":7579,"length":625},{"loc":"urn:cts:greekLit:tlg0062.tlg025:12","start":8204,"length":1155},{"loc":"urn:cts:greekLit:tlg0062.tlg025:13","start":9359,"length":594},{"loc":"urn:cts:greekLit:tlg0062.tlg025:14","start":9953,"length":1134},{"loc":"urn:cts:greekLit:tlg0062.tlg025:15","start":11087,"length":720},{"loc":"urn:cts:greekLit:tlg0062.tlg025:16","start":11807,"length":871},{"loc":"urn:cts:greekLit:tlg0062.tlg025:17","start":12678,"length":837},{"loc":"urn:cts:greekLit:tlg0062.tlg025:18","start":13515,"length":252},{"loc":"urn:cts:greekLit:tlg0062.tlg025:19","start":13767,"length":552},{"loc":"urn:cts:greekLit:tlg0062.tlg025:20","start":14319,"length":1026},{"loc":"urn:cts:greekLit:tlg0062.tlg025:21","start":15345,"length":462},{"loc":"urn:cts:greekLit:tlg0062.tlg025:22","start":15807,"length":966},{"loc":"urn:cts:greekLit:tlg0062.tlg025:23","start":16773,"length":1015},{"loc":"urn:cts:greekLit:tlg0062.tlg025:24","start":17788,"length":663},{"loc":"urn:cts:greekLit:tlg0062.tlg025:25","start":18451,"length":1416},{"loc":"urn:cts:greekLit:tlg0062.tlg025:26","start":19867,"length":689},{"loc":"urn:cts:greekLit:tlg0062.tlg025:27","start":20556,"length":713},{"loc":"urn:cts:greekLit:tlg0062.tlg025:28","start":21269,"length":206},{"loc":"urn:cts:greekLit:tlg0062.tlg025:29","start":21475,"length":977},{"loc":"urn:cts:greekLit:tlg0062.tlg025:30","start":22452,"length":424},{"loc":"urn:cts:greekLit:tlg0062.tlg025:31","start":22876,"length":882},{"loc":"urn:cts:greekLit:tlg0062.tlg025:32","start":23758,"length":996},{"loc":"urn:cts:greekLit:tlg0062.tlg025:33","start":24754,"length":809},{"loc":"urn:cts:greekLit:tlg0062.tlg025:34","start":25563,"length":1182},{"loc":"urn:cts:greekLit:tlg0062.tlg025:35","start":26745,"length":863},{"loc":"urn:cts:greekLit:tlg0062.tlg025:36","start":27608,"length":968},{"loc":"urn:cts:greekLit:tlg0062.tlg025:37","start":28576,"length":922},{"loc":"urn:cts:greekLit:tlg0062.tlg025:38","start":29498,"length":938},{"loc":"urn:cts:greekLit:tlg0062.tlg025:39","start":30436,"length":550},{"loc":"urn:cts:greekLit:tlg0062.tlg025:40","start":30986,"length":408},{"loc":"urn:cts:greekLit:tlg0062.tlg025:41","start":31394,"length":551},{"loc":"urn:cts:greekLit:tlg0062.tlg025:42","start":31945,"length":1007},{"loc":"urn:cts:greekLit:tlg0062.tlg025:43","start":32952,"length":536},{"loc":"urn:cts:greekLit:tlg0062.tlg025:44","start":33488,"length":605},{"loc":"urn:cts:greekLit:tlg0062.tlg025:45","start":34093,"length":756},{"loc":"urn:cts:greekLit:tlg0062.tlg025:46","start":34849,"length":1071},{"loc":"urn:cts:greekLit:tlg0062.tlg025:47","start":35920,"length":927},{"loc":"urn:cts:greekLit:tlg0062.tlg025:48","start":36847,"length":1223},{"loc":"urn:cts:greekLit:tlg0062.tlg025:49","start":38070,"length":271},{"loc":"urn:cts:greekLit:tlg0062.tlg025:50","start":38341,"length":443},{"loc":"urn:cts:greekLit:tlg0062.tlg025:51","start":38784,"length":1318},{"loc":"urn:cts:greekLit:tlg0062.tlg025:52","start":40102,"length":763}]}
{"id":"urn:cts:greekLit:tlg0062.tlg025.perseus-grc2","text":"Σωκράτης βάλλε βάλλε τὸν κατάρατον ἀφθόνοις τοῖς λίθοις· ἐπίβαλλε τῶν βώλων· προσεπίβαλλε καὶ τῶν ὀστράκων παῖε τοῖς ξύλοις τὸν ἀλιτήριον ὅρα μὴ διαφύγῃ· καὶ σὺ βάλλε, ὦ Πλάτων καὶ σύ, ὦ Χρύσιππε, καὶ σὺ δέ, καὶ πάντες ἅμα συνασπίσωμεν ἐπʼ αὐτόν, ὡς πήρη πήρῃφιν ἀρήγῃ, βάκτρα δὲ βάκτροις, κοινὸς γὰρ πολέμιος, καὶ οὐκ ἔστιν ἡμῶν ὅντινα οὐχ ὕβρικε. σὺ δέ, ὦ Διόγενες, εἴ ποτε καὶ ἄλλοτε, χρῶ τῷ ξύλῳ· μηδὲ ἀνῆτε· διδότω τὴν ἀξίαν βλάσφημος ὤν. τί τοῦτο; κεκμήκατε, ὦ Ἐπίκουρε καὶ Ἀρίστιππε; καὶ μὴν οὐκ ἐχρῆν. ἀνέρες ἔστε, σοφοί, μνήσασθε δὲ θούριδος ὀργῆς.\nΣωκράτης Ἀριστότελες, ἐπισπούδασον ἔτι θᾶττον εὖ ἔχει· ἑάλωκεν τὸ θηρίον. εἰλήφαμέν σε, ὦ μιαρέ. εἴσῃ γοῦν αὐτίκα οὕστινας ἡμᾶς ὄντας ἐκακηγόρεις. τῷ ʼτρόπῳ δέ τις αὐτὸν καὶ μετέλθῃ; ποικίλον γάρ τινα θάνατον ἐπινοῶμεν κατʼ αὐτοῦ πᾶσιν ἡμῖν ἐξαρκέσαι δυνάμενον· καθʼ ἕκαστον γοῦν ἑπτάκις δίκαιός ἐστιν ἀπολωλέναι.\nΦιλόσοφος ἐμοὶ μὲν ἀνασκολοπισθῆναι δοκεῖ αὐτόν.\nἌλλος νὴ Δία, μαστιγωθέντα γε πρότερον.\nἌλλος πολὺ πρότερον τοὺς ὀφθαλμοὺς ἐκκεκολάφθω.\nἌλλος τὴν γλῶτταν αὐτὴν ἔτι πολὺ πρότερον ἀποτετμήσθω.\nΣωκράτης σοὶ δὲ τί, Ἐμπεδόκλεις, δοκεῖ;\nἘμπεδοκλῆς εἰς τοὺς κρατῆρας ἐμπεσεῖν αὐτόν, ὡς μάθῃ μὴ λοιδορεῖσθαι τοῖς κρείττοσιν.\nΠλάτων καὶ μὴν ἄριστον ἦν καθάπερ τινὰ Πενθέα ἢ Ὀρφέα λακιστὸν ἐν πέτραισιν·εὑρέσθαι μόρον, ἵνα ἂν καὶ τὸ μέρος αὐτοῦ ἕκαστος ἔχων ἀπηλλάττετο.\nΠαρρησιάδης μηδαμῶς· ἀλλὰ πρὸς Ἱκεσίου φείσασθέ μου.\nΠλάτων ἄραρεν οὐκ ἂν ἀφεθείης ἔτι. ὁρᾷς δὲ δὴ καὶ τὸν Ὅμηρον ἅ φησιν, ὡς οὐκ ἔστι λέουσι καὶ ἀνδράσιν ὅρκια πιστά.\nΠαρρησιάδης καὶ μὴν καθʼ Ὅμηρον ὑμᾶς καὶ αὐτὸς ἱκετεύσω· αἰδέσεσθε γὰρ ἴσως τὰ ἔπη καὶ οὐ παρόψεσθε ῥαψῳδήσαντά με· ζωγρεῖτʼ οὐ κακὸν ἄνδρα καὶ ἄξια δέχθε ἄποινα, χαλκόν τε χρυσόν τε, τὰ δὴ φιλέουσι σοφοί περ.\nΠλάτων ἀλλʼ οὐδὲ ἡμεῖς ἀπορήσομεν πρὸς σὲ Ὁμηρικῆς ἀντιλογίας. ἄκουε γοῦν μὴ δή μοι φύξιν γε, κακηγόρε, βάλλεο θυμῷ χρυσόν περ λέξας, ἐπεὶ ἵκεο χεῖρας ἐς ἀμάς.\nΠαρρησιάδης οἴμοι τῶν κακῶν. ὁ μὲν Ὅμηρος ἡμῖν ἄπρακτος, ἡ μεγίστη ἐλπίς. ἐπὶ τὸν Εὐριπίδην δή μοι καταφευκτέον· τάχα γὰρ ἂν ἐκεῖνος σώσειέ με. μὴ κτεῖνε· τὸν ἱκέτην γὰρ οὐ θέμις κτανεῖν.\nΠλάτων τί δέ; οὐχὶ κἀκεῖνα Εὐριπίδου ἐστίν, οὐ δεινὰ πάσχειν δεινὰ τοὺς εἰργασμένους;\nΠαρρησιάδηςνῦν οὖν ἕκατι ῥημάτων κτενεῖτὲ με;\nΠλάτων νὴ Δία· φησὶ γοῦν ἐκεῖνος αὐτός, ἀχαλίνων στομάτων ἀνόμου τʼ ἀφροσύνας τὸ τέλος δυστυχία.\nΠαρρησιάδης οὐκοῦν ἐπεὶ δέδοκται πάντως ἀποκτιννύναι καὶ οὐδεμία μηχανὴ τὸ διαφυγεῖν με, φέρε τοῦτο γοῦν εἴπατέ μοι, τίνες ὄντες ἢ τί πεπονθότες ἀνήκεστον πρὸς ἡμῶν ἀμείλικτα ὀργίζεσθε καὶ ἐπὶ θανάτῳ συνειλήφατε;\nΠλάτων ἅτινα μὲν εἴργασαι ἡμᾶς τὰ δεινά, σεαυτὸν ἐρώτα, ὦ κάκιστε, καὶ τοὺς καλοὺς ἐκείνους σου λόγους ἐν οἷς φιλοσοφίαν τε αὐτὴν κακῶς ἠγόρευες καὶ εἰς ἡμᾶς ὕβριζες, ὥσπερ ἐξ ἀγορᾶς ἀποκηρύττων σοφοὺς ἄνδρας, καὶ τὸ μέγιστον, ἐλευθέρους· ἐφʼ οἷς ἀγανακτήσαντες ἀνεληλύθαμεν ἐπὶ σὲ παραιτησάμενοι πρὸς ὀλίγον τὸν Ἀϊδωνέα, Χρύσιππος οὑτοσὶ καὶ Ἐπίκουρος καὶ ὁ Πλάτων ἐγὼ καὶ Ἀριστοτέλης ἐκεῖνος καὶ ὁ σιωπῶν οὗτος Πυθαγόρας καὶ Διογένης καὶ ἅπαντες ὁπόσους διέσυρες ἐν τοῖς λόγοις.\nΠαρρησιάδης ἀνέπνευσα· οὐ γὰρ ἀποκτενεῖτέ με, ἢν μάθητε ὁποῖος ἐγὼ περὶ ὑμᾶς ἐγενόμην ὥστε ἀπορρίψατε τοὺς λίθους, μᾶλλον δὲ φυλάττετε. χρήσεσθε γὰρ αὐτοῖς κατὰ τῶν ἀξίων.\nΠλάτων ληρεῖς. σὲ δὲ χρὴ τήμερον ἀπολωλέναι, καὶ ἤδη γε λάϊνον ἕσσο χιτῶνα κακῶν ἕνεχʼ ὅσσα ἔοργας.\nΠαρρησιάδης καὶ μήν, ὦ ἄριστοι, ὃν ἐχρῆν μόνον ἐξ ἁπάντων ἐπαινεῖν οἰκεῖόν τε ὑμῖν ὄντα καὶ εὔνουν καὶ ὁμογνώμονα καί, εἰ μὴ φορτικὸν εἰπεῖν, κηδεμόνα τῶν ἐπιτηδευμάτων εὖ ἴστε ἀποκτενοῦντες, ἢν ἐμὲ ἀποκτείνητε τοσαῦτα ὑπὲρ ὑμῶν πεπονηκότα. ὁρᾶτε οὖν μὴ κατὰ τοὺς πολλοὺς τῶν νῦν φιλοσόφων αὐτοὶ ποιεῖτε, ἀχάριστοι καὶ ὀργίλοι καὶ ἀγνώμονες φαινόμενοι πρὸς ἄνδρα εὐεργέτην.\nΠλάτων, Ὢ τῆς ἀναισχυντίας. καὶ χάριν σοι τῆς κακηγορίας προσοφείλομεν; οὕτως ἀνδραπόδοις ὡς ἀληθῶς οἴει διαλέγεσθαι; ἢ καὶ εὐεργεσίαν καταλογιῇ πρὸς ἡμᾶς ἐπὶ τῇ τοσαύτῃ ὕβρει καὶ παροινίᾳ τῶν λόγων;\nΠαρρησιάδης ποῦ γὰρ ἐγὼ ὑμᾶς ἢ πότε ὕβρικα, ὃς ἀεὶ φιλοσοφίαν τε θαυμάζων διατετέλεκα καὶ ὑμᾶς αὐτοὺς ὑπερεπαινῶν καὶ τοῖς λόγοις οἷς καταλελοίπατε ὁμιλῶν; αὐτὰ γοῦν ἅ φημι ταῦτα, πόθεν ἄλλοθεν ἢ παρʼ ὑμῶν λαβὼν καὶ κατὰ τὴν μέλιτταν ἀπανθισάμενος ἐπιδείκνυμαι τοῖς ἀνθρώποις; οἱ δὲ ἐπαινοῦσι καὶ γνωρίζουσιν ἕκαστον τὸ ἄνθος ὅθεν καὶ παρʼ ὅτου καὶ ὅπως ἀνελεξάμην, καὶ λόγῳ μὲν ἐμὲ ζηλοῦσι τῆς ἀνθολογίας, τὸ δʼ ἀληθὲς ὑμᾶς καὶ τὸν λειμῶνα τὸν ὑμέτερον, οἳ τοιαῦτα ἐξηνθήκατε ποικίλα καὶ πολυειδῆ τὰς βαφάς, εἴ τις ἀναλέξασθαί τε αὐτὰ ἐπίσταιτο καὶ ἀναπλέξαι καὶ ἁρμόσαι, ὡς μὴ ἀπᾴδειν θάτερον θατέρου. ἔσθʼ ὅστις οὖν ταῦτα εὖ πεπονθὼς παρʼ ὑμῶν κακῶς ἂν εἰπεῖν ἐπιχειρήσειεν εὐεργέτας ἄνδρας, ἀφʼ ὧν εἶναί τις ἔδοξεν; ἐκτὸς εἰ μὴ κατὰ τὸν Θάμυριν ἢ τὸν Εὔρυτον εἴη τὴν φύσιν, ὡς ταῖς Μούσαις ἀντᾴδειν, παρʼ ὧν εἴληφε τὴν ᾠδήν, ἢ τῷ Ἀπόλλωνι ἐριδαίνειν ἐναντία τοξεύων, καὶ ταῦτα δοτῆρι ὄντι τῆς τοξικῆς.\nΠλάτων τοῦτο μέν, ὦ γενναῖε, κατὰ τοὺς ῥήτορας εἴρηταί σοι· ἐναντιώτατον δʼ οὖν ἐστι τῷ πράγματι καὶ χαλεπωτέραν σου ἐπιδείκνυσι τὴν τόλμαν, εἴ γε τῇ ἀδικίᾳ καὶ ἀχαριστία πρόσεστιν, ὃς παρʼ ἡμῶν τὰ τοξεύματα, ὡς φής, λαβὼν καθʼ ἡμῶν ἐτόξευες, ἕνα τοῦτον ὑποθέμενος τὸν σκοπόν, ἅπαντας ἡμᾶς ἀγορεύειν κακῶς· τοιαῦτα παρὰ σοῦ ἀπειλήφαμεν ἀνθʼ ὧν σοι τὸν λειμῶνα ἐκεῖνον ἀναπετάσαντες οὐκ ἐκωλύομεν δρέπεσθαι καὶ τὸ προκόλπιον ἐμπλησάμενον ἀπελθεῖν ὥστε διά γε τοῦτο μάλιστα δίκαιος ἂν εἴης ἀποθανεῖν.\nΠαρρησιάδης ὁρᾶτε· πρὸς ὀργὴν ἀκούετε καὶ οὐδὲν τῶν δικαίων προσίεσθε. καίτοι οὐκ ἂν ᾠήθην ποτὲ ὡς ὀργὴ Πλάτωνος ἢ Χρυσίππου ἢ Ἀριστοτέλους ἢ τῶν ἄλλων ὑμῶν καθίκοιτο ἄν, ἀλλά μοι ἐδοκεῖτε μόνοι δὴ πόρρω εἶναι τοῦ τοιούτου. πλὴν ἀλλὰ μὴ ἄκριτόν γε, ὦ θαυμάσιοι, μηδὲ πρὸ δίκης ἀποκτείνητέ με. ὑμέτερον γοῦν καὶ τοῦτο ἦν, μὴ βίᾳ μηδὲ κατὰ τὸ ἰσχυρότερον πολιτεύεσθαι, δίκῃ δὲ τὰ διάφορα λύεσθαι διδόντας λόγον καὶ δεχομένους ἐν τῷ μέρει. ὥστε δικαστὴν ἑλόμενοι κατηγορήσατε μὲν ὑμεῖς ἢ ἅμα πάντες ἢ ὅντινα ἂν χειροτονήσητε ὑπὲρ ἁπάντων, ἐγὼ δὲ ἀπολογήσομαι πρὸς τὰ ἐγκλήματα. κᾆτα ἢν μέν τι ἀδικῶν φαίνωμαι καὶ τοῦτο περὶ ἐμοῦ γνῷ τὸ δικαστήριον, ὑφέξω δηλαδὴ τὴν ἀξίαν ὑμεῖς δὲ βίαιον οὐδὲν τολμήσετε· ἢν δὲ τὰς εὐθύνας ὑποσχὼν καθαρὸς ὑμῖν καὶ ἀνεπίληπτος εὑρίσκωμαι, ἀφήσουσί με οἱ δικασταί, ὑμεῖς δὲ εἰς τοὺς ἐξαπατήσαντας ὑμᾶς καὶ παροξύναντας καθʼ ἡμῶν τὴν ὀργὴν τρέψετε.\nΠλάτων τοῦτʼ ἐκεῖνο· εἰς πεδίον τὸν ἵππον, ὡς παρακρουσάμενος τοὺς δικαστὰς ἀπέλθῃς. φασὶ γοῦν ῥήτορά σε καὶ δικανικόν τινα εἶναι καὶ πανοῦργον ἐν τοῖς λόγοις. τίνα δὲ καὶ δικαστὴν ἐθέλεις γενέσθαι, ὅντινα μὴ σὺ δωροδοκήσας, οἷα πολλὰ ποιεῖτε, ἄδικα πείσεις ὑπὲρ σοῦ ψηφίσασθαι;\nΠαρρησιάδης θαρρεῖτε τούτου γε ἕνεκα· οὐδένα τοιοῦτον διαιτητὴν ὕποπτον ἢ ἀμφίβολον ἀξιώσαιμʼ ἂν γενέσθαι καὶ ὅστις ἀποδώσεταί μοι τὴν ψῆφον. ὁρᾶτε γοῦν, τὴν Φιλοσοφίαν αὐτὴν μεθʼ ὑμῶν ποιοῦμαι δικάστριαν ἔγωγε.\nΠλάτων καὶ τίς ἂν κατηγορήσειεν, εἴ γε ἡμεῖς δικάσομεν;\nΠαρρησιάδης οἱ αὐτοὶ κατηγορεῖτε καὶ δικάζετε· οὐδὲν οὐδὲ τοῦτο δέδια. τοσοῦτον ὑπερφέρω τοῖς δικαίοις καὶ ἐκ περιουσίας ἀπολογήσεσθαι ὑπολαμβάνω.\nΠλάτων τί ποιοῦμεν, ὦ Πυθαγόρα καὶ Σώκρατες; ἔοικε γὰρ ἁνὴρ οὐκ ἄλογα προκαλεῖσθαι δικάζεσθαι ἀξιῶν.\nΣωκράτης τί δὲ ἄλλο ἢ βαδίζωμεν ἐπὶ τὸ δικαστήριον καὶ τὴν Φιλοσοφίαν παραλαβόντες ἀκούσωμεν ὅ τι καὶ ἀπολογήσεται· τὸ πρὸ δίκης γὰρ οὐχ ἡμέτερον, ἀλλὰ δεινῶς ἰδιωτικόν, ὀργίλων τινῶν ἀνθρώπων καὶ τὸ δίκαιον ἐν τῇ χ;χειρὶ τιθεμένων. παρέξομεν οὖν ἀφορμὰς τοῖς κακηγορεῖν ἐθέλουσιν καταλεύσαντες ἄνδρα μηδὲ ἀπολογησάμενον ὑπὲρ ἑαυτοῦ, καὶ ταῦτα δικαιοσύνῃ χαίρειν αὐτοὶ λέγοντες. ἢ τί ἂν εἴποιμεν Ἀνύτου καὶ Μελήτου πέρι, τῶν ἐμοῦ κατηγορησάντων, ἢ τῶν τότε δικαστῶν, εἰ οὗτος τεθνήξεται μηδὲ τὸ παράπαν ὕδατος μεταλαβών;\nΠλάτων ἄριστα παραινεῖς, ὦ Σώκρατες· ὥστε ἀπίωμεν ἐπὶ τὴν Φιλοσοφίαν. ἡ δὲ δικασάτω, καὶ ἡμεῖς ἀγαπήσομεν οἷς ἂν ἐκείνη διαγνῷ.\nΠαρρησιάδης εὖ γε, ὦ σοφώτατοι, ἀμείνω ταῦτα καὶ νομιμώτερα. τοὺς μέντοι λίθους φυλάττετε, ὡς ἔφην· δεήσει γὰρ αὐτῶν μικρὸν ὕστερον ἐν τῷ δικαστηρίῳ.\nποῦ δὲ τὴν Φιλοσοφίαν εὕροι τις ἄν; οὐ γὰρ οἶδα ἔνθα οἰκεῖ· καίτοι πάνυ πολὺν ἐπλανήθην χ;χρόνον ἀναζητῶν τὴν οἰκίαν, ὡς συγγενοίμην αὐτῇ. εἶτα ἐντυγχάνων ἄν τισι τριβώνια περιβεβλημένοις καὶ πώγωνας βαθεῖς καθειμένοις παρʼ αὐτῆς ἐκείνης ἥκειν φάσκουσιν, οἰόμενος εἰδέναι αὐτοὺς ἀνηρώτων· οἱ δὲ πολὺ μᾶλλον ἐμοῦ ἀγνοοῦντες ἢ οὐδὲν ὅλως ἀπεκρίναντό μοι, ὡς μὴ ἐλέγχοιντο οὐκ εἰδότες ἢ ἄλλην θύραν ἀντʼ ἄλλης ἐπεδείκνυον. οὐδέπω γοῦν καὶ τήμερον ἐξευρεῖν δεδύνημαι τὴν οἰκίαν.\nΠαρρησιάδηςπολλάκις δὲ ἢ αὐτὸς εἰκάσας ἢ ξεναγήσαντός τινος ἧκον ἂν ἐπί τινας θύρας βεβαίως ἐλπίσας τότε γοῦν εὑρηκέναι, τεκμαιρόμενος τῷ πλήθει τῶν εἰσιόντων τε καὶ ἐξιόντων, ἁπάντων σκυθρωπῶν καὶ τὰ σχήματα εὐσταλῶν καὶ φροντιστικῶν τὴν πρόσοψιν μετὰ τούτων οὖν συμπαραβυσθεὶς καὶ αὐτὸς εἰσῆλθον ἄν. εἶτα ἑώρων γύναιόν τι οὐχ ἁπλοϊκόν, εἰ καὶ ὅτι μάλιστα εἰς τὸ ἀφελὲς καὶ ἀκόσμητον ἑαυτὴν ἐπερρύθμιζεν, ἀλλὰ κατεφάνη μοι αὐτίκα οὐδὲ τὸ ἄνετον δοκοῦν τῆς κόμης ἀκαλλώπιστον ἐῶσα οὐδὲ τοῦ ἱματίου τὴν ἀναβολὴν ἀνεπιτηδεύτως περιστέλλουσα· πρόδηλος δὲ ἦν κοσμουμένη αὐτοῖς καὶ πρὸς εὐπρέπειαν τῷ ἀθεραπεύτῳ δοκοῦντι προσχρωμένη. ὑπεφαίνετο δέ τι καὶ ψιμύθιον καὶ φῦκος, καὶ τὰ ῥήματα πάνυ ἑταιρικά, καὶ ἐπαινουμένη ὑπὸ τῶν ἐραστῶν εἰς κάλλος ἔχαιρε, καὶ εἰ δοίη τις προχείρως ἐδέχετο, καὶ τοὺς πλουσιωτέρους ἂν παρακαθισαμένη πλησίον τοὺς πένητας τῶν ἐραστῶν οὐδὲ προσέβλεπεν. πολλάκις δὲ καὶ γυμνωθείσης αὐτῆς κατὰ τὸ ἀκούσιον ἑώρων περιδέραια χρυσᾶ τῶν κλοιῶν παχύτερα. ταῦτα ἰδὼν ἐπὶ πόδα ἂν εὐθὺς ἀνέστρεφον, οἰκτείρας δηλαδὴ τοὺς κακοδαίμονας ἐκείνους ἑλκομένους πρὸς αὐτῆς οὐ τῆς ῥινὸς ἀλλὰ τοῦ πώγωνος καὶ κατὰ τὸν Ἰξίονα εἰδώλῳ ἀντὶ τῆς Ἥρας συνόντας.\nΠλάτων τοῦτο μὲν ὀρθῶς ἔλεξας· οὐ γὰρ πρόδηλος οὐδὲ πᾶσι γνώριμος ἡ θύρα. πλὴν ἀλλὰ οὐδὲν δεήσει βαδίζειν ἐπὶ τὴν οἰκίαν ἐνταῦθα γὰρ ἐν Κεραμεικῷ ὑπομενοῦμεν αὐτήν. ἡ δὲ ἤδη που ἀφίξεται ἐπανιοῦσα ἐξ Ἀκαδημίας, ὡς περιπατήσειε καὶ ἐν τῇ Ποικίλῃ· τοῦτο γὰρ ὁσημέραι ποιεῖν ἔθος αὐτῇ· μᾶλλον δὲ ἤδη πρόσεισιν. ὁρᾷς τὴν κόσμιον, τὴν ἀπὸ τοῦ σχήματος, τὴν προσηνῆ τὸ βλέμμα, τὴν ἐπὶ συννοίας ἠρέμα βαδίζουσαν;\nΠαρρησιάδης πολλὰς ὁμοίας ὁρῶ τό γε σχῆμα καὶ τὸ βάδισμα καὶ τὴν ἀναβολήν. καίτοι μία πάντως ἥ γε ἀληθὴς Φιλοσοφία καὶ ἐν αὐταῖς.\nΠλάτων εὖ λέγεις. ἀλλὰ δηλώσει ἥτις ἐστὶ φθεγξαμένη μόνον.\nΦιλοσοφία παπαῖ· τί Πλάτων καὶ Χρύσιππος ἄνω καὶ Ἀριστοτέλης καὶ οἱ λοιποὶ ἅπαντες, αὐτὰ δὴ τὰ κεφάλαιά μου τῶν μαθημάτων; τί αὖθις εἰς τὸν βίον; ἆρά τι ὑμᾶς ἐλύπει τῶν κάτω; ὀργιζομένοις γοῦν ἐοίκατε. καί τίνα τοῦτον συλλαβόντες ἄγετε; ἦ που τυμβωρύχος τις ἢ ἀνδροφόνος ἢ ἱερόσυλός ἐστιν;\nΠλάτων νὴ Δία, ὦ Φιλοσοφία, πάντων γε ἱεροσύλων ἀσεβέστατος, ὃς τὴν ἱερωτάτην σὲ κακῶς ἀγορεύειν ἐπεχείρησεν καὶ ἡμᾶς ἅπαντας, ὁπόσοι τι παρὰ σοῦ μαθόντες τοῖς μεθʼ ἡμᾶς καταλελοίπαμεν.\nΦιλοσοφία εἶτα ἠγανακτήσατε λοιδορησαμένου τινός, καὶ ταῦτα εἰδότες ἐμέ, οἷα πρὸς τῆς Κωμῳδίας ἀκούουσα ἐν Διονυσίοις ὅμως φίλην τε αὐτὴν ἥγημαι καὶ οὔτε ἐδικασάμην οὔτε ᾐτιασάμην προσελθοῦσα, ἐφίημι δὲ παίζειν τὰ εἰκότα καὶ τὰ συνήθη τῇ ἑορτῇ; οἶδα γὰρ ὡς οὐκ ἄν τι ὑπὸ σκώμματος χεῖρον γένοιτο, ἀλλὰ τοὐναντίον ὅπερ ἂν ᾖ καλόν, ὥσπερ τὸ χρυσίον ἀποσμώμενον τοῖς κόμμασι, λαμπρότερον ἀποστίλβει καὶ φανερώτερον γίγνεται. ὑμεῖς δὲ οὐκ οἶδα ὅπως ὀργίλοι καὶ ἀγανακτικοὶ γεγόνατε. τί δʼ οὖν αὐτὸν ἄγχετε;\nΠλάτων μίαν ἡμέραν ταύτην παραιτησάμενοι ἥκομεν ἐπʼ αὐτὸν ὡς ὑπόσχῃ τὴν ἀξίαν ὧν δέδρακεν. φῆμαι γὰρ ἡμῖν διήγγελλον οἷα ἔλεγεν εἰς τὰ πλήθη καθʼ ἡμῶν.\nΦιλοσοφία εἶτα πρὸ δίκης οὐδὲ ἀπολογησάμενον ἀποκτενεῖτε; δῆλος γοῦν ἐστιν εἰπεῖν τι θέλων.\nΠλάτων οὔκ, ἀλλʼ ἐπὶ σὲ τὸ πᾶν ἀνεβαλόμεθα, καὶ σοὶ ὅτι ἂν δοκῇ, τοῦτο ποιήσῃ τέλος τῆς δίκης.\nΦιλοσοφία τί φὴς σύ;\nΠαρρησιάδης τοῦτο αὐτό, ὦ δέσποινα Φιλοσοφία, ἥπερ καὶ ʼ μόνη τἀληθὲς ἂν ἐξευρεῖν δύναιο· μόλις γοῦν εὑρόμην πολλὰ ἱκετεύσας τὸ σοὶ φυλαχθῆναι τὴν δίκην.\nΠλάτων νῦν, ὦ κατάρατε, δέσποιναν αὐτὴν καλεῖς; πρῴην δὲ τὸ ἀτιμότατον Φιλοσοφίαν ἀπέφαινες ἐν τοσούτῳ θεάτρῳ ἀποκηρύττων κατὰ μέρη δύʼ ὀβολῶν ἕκαστον εἶδος αὐτῆς τῶν λόγων.\nΦιλοσοφία ὁρᾶτε μὴ οὐ Φιλοσοφίαν οὗτός γε ἀλλὰ γόητας ἄνδρας ἐπὶ τῷ ἡμετέρῳ ὀνόματι πολλὰ καὶ μιαρὰ πράττοντας ἠγόρευεν κακῶς.\nΠαρρησιάδης εἴσῃ αὐτίκα, ἢν ἐθέλῃς ἀπολογουμένου ἀκούειν μόνον.\nΦιλοσοφία ἀπίωμεν εἰς Ἄρειον πάγον, μᾶλλον δὲ εἰς τὴν ἀκρόπολιν αὐτήν, ὡς ἂν ἐκ περιωπῆς ἅμα καταφανείη πάντα ἐν τῇ πόλει.\nΦιλοσοφίαὑμεῖς δέ, ὦ φίλαι, ἐν τῇ Ποικίλῃ τέως περιπατήσατε· ἥξω γὰρ ὑμῖν ἐκδικάσασα τὴν δίκην.\nΠαρρησιάδης τίνες δὲ εἰσιν, ὦ Φιλοσοφία; πάνυ γάρ μοι κόσμιαι καὶ αὗται δοκοῦσιν.\nΦιλοσοφία ἀρετὴ μὲν ἡ ἀνδρώδης αὕτη, Σωφροσύνη δὲ ἐκείνη καὶ Δικαιοσύνη ἡ παρʼ αὐτήν. ἡ προηγουμένη δὲ Παιδεία, ἡ ἀμυδρὰ δὲ καὶ ἀσαφὴς τὸ χρῶμα ἡ Ἀλήθειά ἐστιν.\nΠαρρησιάδης οὐχ ὁρῶ ἥντινα καὶ λέγεις.\nΦιλοσοφία τὴν ἀκαλλώπιστον ἐκείνην οὐχ ὁρᾷς, τὴν γυμνήν, τὴν ὑποφεύγουσαν ἀεὶ καὶ διολισθάνουσαν;\nΠαρρησιάδης ὁρῶ νῦν μόλις. ἀλλὰ τί οὐχὶ καὶ ταύτας ἄγεις, ὡς πλῆρες γένοιτο καὶ ἐντελὲς τὸ συνέδριον; τὴν Ἀλήθειαν δέ γε καὶ συνήγορον ἀναβιβάσασθαι πρὸς τὴν δίκην βούλομαι.\nΦιλοσοφία νὴ Δία, ἀκολουθήσατε καὶ ὑμεῖς· οὐ βαρὺ γὰρ μίαν δικάσαι δίκην, καὶ ταῦτα περὶ τῶν ἡμετέρων ἐσομένην.\nἈλήθεια ἄπιτε ὑμεῖς· ἐγὼ γὰρ οὐδὲν δέομαι ἀκούειν ἃ πάλαι οἶδα ὁποῖά ἐστιν.\nΦιλοσοφία ἀλλʼ ἡμῖν, ὦ Ἀλήθεια, ἐν δέοντι συνδικάζοις ἂν καὶ καταμηνύοις ἕκαστα.\nἈλήθεια οὐκοῦν ἐπάγωμαι καὶ τὼ θεραπαινιδίω τούτω εὐνοϊκοτάτω μοι ὄντε;\nΦιλοσοφία καὶ μάλα ὁπόσας ἂν ἐθέλῃς.\nἈλήθεια ἕπεσθον, ὦ Ἐλευθερία καὶ Παρρησία, μεθʼ ἡμῶν, ὡς τὸν δείλαιον τουτονὶ ἀνθρωπίσκον ἐραστὴν ἡμέτερον ὄντα καὶ κινδυνεύοντα ἐπὶ μηδεμιᾷ προφάσει δικαίᾳ σῶσαι δυνηθῶμεν. σὺ δέ, ὦ Ἔλεγχε, αὐτοῦ περίμεινον.\nΠαρρησιάδης μηδαμῶς, ὦ δέσποινα, ἡκέτω δὲ καὶ οὗτος, εἰ καί τις ἄλλος·̆ οὐ γὰρ τοῖς τυχοῦσι θηρίοις προσπολεμῆσαι δεήσει με, ἀλλʼ ἀλαζόσιν ἀνθρώποις καὶ δυσελέγκτοις, ἀεί τινας ἀποφυγὰς εὑρισκομένοις, ὥστε ἀναγκαῖος ὁ Ἔλεγχος.\nἜλεγχος ἀναγκαιότατος μὲν οὖν ἄμεινον δέ, εἰ καὶ τὴν Ἀπόδειξιν παραλάβοις.\nἈλήθεια ἕπεσθε πάντες, ἐπείπερ ἀναγκαῖοι δοκεῖτε πρὸς τὴν δίκην.\nΠλάτων ὁρᾷς; προσεταιρίζεται καθʼ ἡμῶν, ὦ Φιλοσοφία, τὴν Ἀλήθειαν.\nΦιλοσοφία εἶτα δέδιτε, ὦ Πλάτων καὶ Χρύσιππε καὶ Ἀριστότελες, μή τι ψεύσηται ὑπὲρ αὐτοῦ Ἀλήθεια οὖσα;\nΠλάτων οὐ τοῦτο, ἀλλὰ δεινῶς πανοῦργός ἐστιν καὶ κολακικός· ὥστε παραπείσει αὐτήν.\nΦιλοσοφία θαρρεῖτε· οὐδὲν μὴ γένηται ἄδικον, Δικαιοσύνης ταύτης συμπαρούσης.\nΦιλοσοφία ἀνίωμεν οὖν. ἀλλὰ εἰπέ μοι σύ, τί σοι τοὔνομα;\nΠαρρησιάδης ἐμοί; Παρρησιάδης Ἀληθίωνος τοῦ Ἐλεγξικλέους.\nΦιλοσοφία πατρὶς δέ;\nΠαρρησιάδης Σύρος, ὦ Φιλοσοφία, τῶν Ἐπευφρατιδίων. ἀλλὰ τί τοῦτο; καὶ γὰρ τούτων τινὰς οἶδα τῶν ἀντιδίκων μου οὐχ ἧττον ἐμοῦ βαρβάρους τὸ γένος· ὁ τρόπος δὲ καὶ ἡ παιδεία οὐ κατὰ Σολέας ἢ Κυπρίους ἢ Βαβυλωνίους ἢ Σταγειρίτας. καίτοι πρός γε σὲ οὐδὲν ἂν ἔλαττον γένοιτο οὐδʼ εἰ τὴν φωνὴν βάρβαρος εἴη τις, εἴπερ ἡ γνώμη ὀρθὴ καὶ δικαία φαίνοιτο οὖσα.\nΦιλοσοφία εὖ λέγεις· ἄλλως γοῦν ἠρόμην. ἡ τέχνη δέ σοι τίς; ἄξιον γὰρ ἐπίστασθαι τοῦτό γε.\nΠαρρησιάδης μισαλαζών εἰμι καὶ μισογόης καὶ μισοψευδὴς καὶ μισότυφος καὶ μισῶ πᾶν τὸ τοιουτῶδες εἶδος τῶν μιαρῶν ἀνθρώπων πάνυ δὲ πολλοὶ εἰσιν, ὡς οἶσθα.\nΦιλοσοφία Ἡράκλεις, πολυμισῆ τινα μέτει τὴν τέχνην.\nΠαρρησιάδης εὖ λέγεις· ὁρᾷς γοῦν ὁπόσοις ἀπεχθάνομαι καὶ ὡς κινδυνεύω διʼ αὐτήν.\nοὐ μὴν ἀλλὰ καὶ τὴν ἐναντίαν αὐτῇ πάνυ ἀκριβῶς οἶδα, λέγω δὲ τὴν ἀπὸ τοῦ φιλο τὴν ἀρχὴν ἔχουσαν φιλαλήθης τε γὰρ καὶ φιλόκαλος καὶ φιλαπλοϊκὸς καὶ ὅσα τῷ φιλεῖσθαι συγγενῆ. πλὴν ἀλλʼ ὀλίγοι πάνυ ταύτης ἄξιοι τῆς τέχνης, οἱ δὲ ὑπὸ τῇ ἐναντίᾳ ταττόμενοι καὶ τῷ μίσει οἰκειότεροι πεντακισμύριοι. κινδυνεύω τοιγαροῦν τὴν μὲν ὑπʼ ἀργίας ἀπομαθεῖν ἤδη, τὴν δὲ πάνυ ἠκριβωκέναι.\nΦιλοσοφία καὶ μὴν οὐκ ἐχρῆν τοῦ γὰρ αὐτοῦ καὶ τάδε, φασί, καὶ τάδε· ὥστε μὴ διαίρει τὼ τέχνα· μία γὰρ ἐστὸν δύʼ εἶναι δοκούσα.\nΠαρρησιάδης ἄμεινον σὺ ταῦτα οἶσθα, ὦ Φιλοσοφία. τὸ μέντοι ἐμὸν τοιοῦτόν ἐστιν, οἷον τοὺς μὲν πονηροὺς μισεῖν, ἐπαινεῖν δὲ τοὺς χρηστοὺς καὶ φιλεῖν.\nΦιλοσοφία ἄγε δή, πάρεσμεν γὰρ ἔνθα ἐχρῆν, ἐνταῦθά που ἐν τῷ προνάῳ τῆς Πολιάδος δικάσωμεν. ἡ Ἱέρεια διάθες ἡμῖν τὰ βάθρα, ἡμεῖς δὲ ἐν τοσούτῳ προσκυνήσωμεν τὴν θεόν.\nΠαρρησιάδης ὦ Πολιάς, ἐλθέ μοι κατὰ τῶν ἀλαζόνων σύμμαχος ἀναμνησθεῖσα ὁπόσα ἐπιορκούντων ὁσημέραι ἀκούεις αὐτῶν· καὶ ἃ πράττουσι δὲ μόνη ὁρᾷς ἅτε δὴ ἐπὶ σκοπῆς οἰκοῦσα νῦν καιρὸς ἀμύνασθαι αὐτούς. ἐμὲ δὲ ἤν που κρατούμενον ἴδῃς καὶ πλείους ὦσιν αἱ μέλαιναι, σὺ προσθεῖσα τὴν σεαυτῆς σῶζέ με.\nΦιλοσοφία εἶεν ἡμεῖς μὲν ὑμῖν καὶ δὴ καθήμεθα ἕτοιμοι ἀκούειν τῶν λόγων, ὑμεῖς δὲ προελόμενοί τινα ἐξ ἁπάντων, ὅστις ἄριστα κατηγορῆσαι ἂν δοκεῖ, συνείρετε τὴν κατηγορίαν καὶ διελέγχετε· πάντας γὰρ ἅμα λέγειν ἀμήχανον σὺ δέ, ὦ Παρρησιάδη, ἀπολογήσῃ τὸ μετὰ τοῦτο.\nΠλάτων τίς οὖν ὁ ἐπιτηδειότατος ἐξ ἡμῶν ἂν γένοιτο πρὸς τὴν δίκην;\nΧρύσιππος σύ, ὦ Πλάτων. ἥ τε γὰρ μεγαλόνοια θαυμαστὴ καὶ ἡ καλλιφωνία δεινῶς Ἀττικὴ καὶ τὸ κεχαρισμένον καὶ πειθοῦς μεστὸν ἥ τε σύνεσις καὶ τὸ ἀκριβὲς καὶ τὸ ἐπαγωγὸν ἐν καιρῷ τῶν ἀποδείξεων, πάντα ταῦτά σοι ἀθρόα πρόσεστιν ὥστε τὴν προηγορίαν δέχου καὶ ὑπὲρ ἁπάντων εἰπὲ τὰ εἰκότα. νῦν ἀναμνήσθητι πάντων ἐκείνων καὶ συμφόρει εἰς τὸ αὐτό, εἲ τί σοι πρὸς Γοργίαν ἢ Πῶλον ἢ Πρόδικον ἢ Ἱππίαν εἴρηται· δεινότερος οὗτός ἐστιν. ἐπίπαττε οὖν καὶ τῆς εἰρωνείας καὶ τὰ κομψὰ ἐκεῖνα καὶ συνεχῆ ἐρώτα, κἄν σοι δοκῇ, κἀκεῖνό που παράβυσον, ὡς ὁ μέγας ἐν οὐρανῷ Ζεὺς πτηνὸν ἅρμα ἐλαύνων ἀγανακτήσειεν ἄν, εἰ μὴ οὗτος ὑπόσχοι τὴν δίκην.\nΠλάτων μηδαμῶς, ἀλλά τινα τῶν σφοδροτέρων προχειρισώμεθα, Διογένη τοῦτον ἢ Ἀντισθένη ἢ Κράτητα ἢ καὶ σέ, ὦ Χρύσιππε· οὐ γὰρ δὴ κάλλους ἐν τῷ παρόντι καὶ δεινότητος συγγραφικῆς ὁ καιρός, ἀλλά τινος ἐλεγκτικῆς καὶ δικανικῆς παρασκευῆς· ῥήτωρ δὲ ὁ Παρρησιάδης ἐστίν.\nΔιογένης ἀλλʼ ἐγὼ αὐτοῦ κατηγορήσω οὐδὲ γὰρ πάνυ μακρῶν οἶμαι τῶν λόγων δεήσεσθαι. καὶ ἄλλως ὑπὲρ ἅπαντας ὕβρισμαι δύʼ ὀβολῶν πρῴην ἀποκεκηρυγμένος.\nΠλάτων ὁ Διογένης, ὦ Φιλοσοφία, ἐρεῖ τὸν λόγον ὑπὲρ ἁπάντων. μέμνησο δέ, ὦ γενναῖε, μὴ τὰ σεαυτοῦ μόνον πρεσβεύειν ἐν τῇ κατηγορίᾳ, τὰ κοινὰ δὲ ὁρᾶν εἰ γάρ τι καὶ πρὸς ἀλλήλους διαφερόμεθα ἐν τοῖς δόγμασι, σὺ δὲ τοῦτο μὲν μὴ ἐξέταζε, μηδὲ ὅστις ἐστὶν ὁ ἀληθέστερος νῦν λέγε, ὅλως δὲ ὑπὲρ Φιλοσοφίας αὐτῆς ἀγανάκτει περιυβρισμένης καὶ κακῶς ἀκουούσης ἐν τοῖς Παρρησιάδου λόγοις, καὶ τὰς προαιρέσεις ἀφείς, ἐν αἷς διαλλάττομεν, ὃ κοινὸν ἅπαντες ἔχομεν, τοῦτο ὑπερμάχει. ὅρα· σὲ μόνον προεστησάμεθα καὶ ἐν σοὶ τὰ πάντα ἡμῶν νῦν κινδυνεύεται, ἢ σεμνότατα δόξαι ἢ τοιαῦτα πιστευθῆναι οἷα οὗτος ἀπέφηνε.\nΔιογένης θαρρεῖτε, οὐδὲν ἐλλείψομεν ὑπὲρ ἁπάντων ἐρῶ. κἂν ἡ Φιλοσοφία δὲ πρὸς τοὺς λόγους ἐπικλασθεῖσα — φύσει γὰρ ἥμερος καὶ πρᾶός ἐστιν — ἀφεῖναι διαβουλεύηται αὐτόν, ἀλλʼ οὐ τὰ ἐμὰ ἐνδεήσει· δείξω γὰρ αὐτῷ ὅτι μὴ μάτην ξυλοφοροῦμεν.\nΦιλοσοφία τοῦτο μὲν μηδαμῶς, ἀλλὰ τῷ λόγῳ μᾶλλον ἄμεινον γὰρ ἤπερ τῷ ξύλῳ. μὴ μέλλε δʼ οὖν. ἤδη γὰρ ἐγκέχυται τὸ ὕδωρ καὶ πρὸς σὲ τὸ δικαστήριον ἀποβλέπει.\nΠαρρησιάδης οἱ λοιποὶ καθιζέτωσαν, ὦ Φιλοσοφία, καὶ ψηφοφορείτωσαν μεθʼ ὑμῶν, Διογένης δὲ κατηγορείτω μόνος.\nΦιλοσοφία οὐ δέδιας οὖν μή σου καταψηφίσωνται;\nΠαρρησιάδης οὐδαμῶς· πλείοσι γοῦν κρατῆσαι βούλομαι.\nΦιλοσοφία γενναῖά σου ταῦτα· καθίσατε δʼ οὖν. σὺ δέ, ὦ Διόγενες, λέγε.\nΔιογένης οἷοι μὲν ἡμεῖς ἄνδρες ἐγενόμεθα παρὰ τὸν βίον, ὦ Φιλοσοφία, πάνυ ἀκριβῶς οἶσθα καὶ οὐδὲν δεῖ λόγων ἵνα γὰρ τὸ κατʼ ἐμὲ σιωπήσω, ἀλλὰ Πυθαγόραν τοῦτον καὶ Πλάτωνα καὶ Ἀριστοτέλη καὶ Χρύσιππον καὶ τοὺς ἄλλους τίς οὐκ οἶδεν ὅσα εἰς τὸν βίον καλὰ εἰσεκομίσαντο; ἃ δὲ τοιούτους ὄντας ἡμᾶς ὁ τρισκατάρατος οὑτοσὶ Παρρησιάδης ὕβρικεν ἤδη ἐρῶ.\nῥήτωρ γάρ τις, ὥς φασιν, ὤν, ἀπολιπὼν τὰ δικαστήρια καὶ τὰς ἐν ἐκείνοις εὐδοκιμήσεις, ὁπόσον ἢ δεινότητος ἢ ἀκμῆς ἐπεπόριστο ἐν τοῖς λόγοις, τοῦτο πᾶν ἐφʼ ἡμᾶς συσκευασάμενος οὐ παύεται αὐτὸς μὲν ἀγορεύων κακῶς γόητας καὶ ἀπατεῶνας ἀποκαλῶν, τὰ πλήθη δὲ ἀναπείθων καταγελᾶν ἡμῶν καὶ καταφρονεῖν ὡς τὸ μηδὲν ὄντων μᾶλλον δὲ καὶ μισεῖσθαι πρὸς τῶν πολλῶν ἤδη πεποίηκεν αὐτούς τε ἡμᾶς καὶ σὲ τὴν Φιλοσοφίαν, φληνάφους καὶ λήρους ἀποκαλῶν τὰ σὰ καὶ τὰ σπουδαιότατα ὧν ἡμᾶς ἐπαίδευσας ἐπὶ χλευασμῷ διεξιών, ὥστε αὐτὸν μὲν κροτεῖσθαι καὶ ἐπαινεῖσθαι πρὸς τῶν θεατῶν, ἡμᾶς δὲ ὑβρίζεσθαι. φύσει γὰρ τοιοῦτόν ἐστιν ὁ πολὺς λεώς, χαίρουσι τοῖς ἀποσκώπτουσιν καὶ λοιδορουμένοις, καὶ μάλισθʼ ὅταν τὰ σεμνότατα εἶναι δοκοῦντα διασύρηται, ὥσπερ ἀμέλει καὶ πάλαι ἔχαιρον Ἀριστοφάνει καὶ Εὐπόλιδι Σωκράτη τουτονὶ ἐπὶ χλευασίᾳ παράγουσιν ἐπὶ τὴν σκηνὴν καὶ κωμῳδοῦσιν ἀλλοκότους τινὰς περὶ αὐτοῦ κωμῳδίας.\nκαίτοι ἐκεῖνοι μὲν καθʼ ἑνὸς ἀνδρὸς ἐτόλμων τοιαῦτα, καὶ ἐν Διονυσίοις ἐφειμένον αὐτὸ ἔδρων, καὶ τὸ σκῶμμα ἐδόκει μέρος τι τῆς ἑορτῆς, καὶ ὁ θεὸς ἴσως ἔχαιρε φιλόγελώς τις ὤν.\nΔιογένηςὁ δὲ τοὺς ἀρίστους συγκαλῶν, ἐκ πολλοῦ φροντίσας καὶ παρασκευασάμενος καὶ βλασφημίας τινὰς εἰς παχὺ βιβλίον ἐγγράψας, μεγάλῃ τῇ φωνῇ ἀγορεύει κακῶς Πλάτωνα, Πυθαγόραν, Ἀριστοτέλη τοῦτον, Χρύσιππον ἐκεῖνον, ἐμὲ καὶ ὅλως ἅπαντας οὔτε ἑορτῆς ἐφιείσης οὔτε ἰδίᾳ τι πρὸς ἡμῶν παθών· εἶχε γὰρ ἄν τινα συγγνώμην αὐτῷ τὸ πρᾶγμα, εἰ ἀμυνόμενος, ἀλλὰ μὴ ἄρχων αὐτὸς ἔδρα.\nὃ δὲ πάντων δεινότατον, ὅτι τοιαῦτα ποιῶν καὶ τὸ σὸν ὄνομα ὦ Φιλοσοφία, ὑποδύεται καὶ ὑπελθὼν τὸν Διάλογον ἡμέτερον οἰκέτην ὄντα, τούτῳ συναγωνιστῇ καὶ ὑποκριτῇ χρῆται καθʼ ἡμῶν, ἔτι καὶ Μένιππον ἀναπείσας ἑταῖρον ἡμῶν ἄνδρα συγκωμῳδεῖν αὐτῷ τὰ πολλά, ὃς μόνος οὐ πάρεστιν οὐδὲ κατηγορεῖ μεθʼ ἡμῶν, προδοὺς τὸ κοινόν.\nΔιογένηςἀνθʼ ὧν ἁπάντων ἄξιόν ἐστιν ὑποσχεῖν αὐτὸν τὴν δίκην. ἢ τί γὰρ ἂν εἰπεῖν ἔχοι τὰ σεμνότατα διασύρας ἐπὶ τοσούτων μαρτύρων; χρήσιμον γοῦν καὶ πρὸς ἐκείνους τὸ τοιοῦτον, εἰ θεάσαιντο αὐτὸν κολασθέντα, ὡς μηδὲ ἄλλος τις ἔτι καταφρονοίη Φιλοσοφίας· ἐπεὶ τό γε τὴν ἡσυχίαν ἄγειν καὶ ὑβριζόμενον ἀνέχεσθαι οὐ μετριότητος, ἀλλὰ ἀνανδρίας καὶ εὐηθείας εἰκότως ἂν νομίζοιτο. τὰ μὲν γὰρ τελευταῖα τίνι φορητά; ὃς καθάπερ τὰ ἀνδράποδα παραγαγὼν ἡμᾶς ἐπὶ τὸ πωλητήριον καὶ κήρυκα ἐπιστήσας ἀπημπόλησεν, ὥς φασιν, τοὺς μὲν ἐπὶ πολλῷ, ἐνίους δὲ μνᾶς Ἀττικῆς, ἐμὲ δὲ ὁ παμπονηρότατος οὗτος δύʼ ὀβολῶν οἱ παρόντες δὲ ἐγέλων.\nἀνθʼ ὧν αὐτοί τε ἀνεληλύθαμεν ἀγανακτήσαντες καὶ σὲ ἀξιοῦμεν τιμωρήσειν ἡμῖν τὰ ἔσχατα ὑβρισμένοις.\nΠλάτων εὖ γε, ὦ Διόγενες, ὑπὲρ ἁπάντων καλῶς ὁπόσα ἐχρῆν ἅπαντα εἴρηκας.\nΦιλοσοφία παύσασθε ἐπαινοῦντες· ἔγχει τῷ ἀπολογουμένῳ. σὺ δὲ ὁ Παρρησιάδης λέγε ἤδη ἐν τῷ μέρει· σοὶ γὰρ τὸ νῦν ῥεῖ. μὴ μέλλε οὖν.\nΠαρρησιάδης οὐ πάντα μου, ὦ Φιλοσοφία, κατηγόρησε Διογένης, ἀλλὰ τὰ πλείω καὶ ὅσα ἦν χαλεπώτερα οὐκ οἶδα ὅ τι παθὼν παρέλιπεν. ἐγὼ δὲ τοσούτου δέω ἔξαρνος γενέσθαι ὡς οὐκ εἶπον αὐτά, ἢ ἀπολογίαν τινὰ μεμελετηκὼς ἀφῖχθαι, ὥστε καὶ εἴ τινα ἢ αὐτὸς ἀπεσιώπησεν ἢ ἐγὼ μὴ πρότερον ἔφθην εἰρηκώς, νῦν προσθήσειν μοι δοκῶ. οὕτως γὰρ ἂν μάθοις οὕστινας ἀπεκήρυττον καὶ κακῶς ἠγόρευον ἀλαζόνας καὶ γόητας ἀποκαλῶν, καί μοι μόνον τοῦτο παραφυλάττετε, εἰ ἀληθῆ περὶ αὐτῶν ἐρῶ. εἰ δέ τι βλάσφημον ἢ τραχὺ φαίνοιτο ἔχων ὁ λόγος, οὐ τὸν διελέγχοντα, ἐμέ, ἀλλʼ ἐκείνους ἂν οἶμαι δικαιότερον αἰτιάσαισθε τοιαῦτα ποιοῦντας.\nἐγὼ γὰρ ἐπειδὴ τάχιστα συνεῖδον ὁπόσα τοῖς ῥητορεύουσιν ἀναγκαῖον τὰ δυσχερῆ προσεῖναι, ἀπάτην καὶ ψεῦδος καὶ θρασύτητα καὶ βοὴν καὶ ὠθισμοὺς καὶ μυρία ἄλλα, ταῦτα μέν, ὥσπερ εἰκὸς ἦν, ἀπέφυγον, ἐπὶ δὲ τὰ σά, ὦ Φιλοσοφία, καλὰ ὁρμήσας ἠξίουν ὁπόσον ἔτι μοι λοιπὸν τοῦ βίου καθάπερ ἐκ ζάλης καὶ κλύδωνος εἰς εὔδιὸν τινα λιμένα ἐσπλεύσας ὑπὸ σοὶ σκεπόμενος καταβιῶναι.\nΠαρρησιάδηςκἀπειδὴ μόνον παρέκυψα εἰς τὰ ὑμέτερα, σὲ μέν, ὥσπερ ἀναγκαῖον ἦν, καὶ τούσδε ἅπαντας ἐθαύμαζον ἀρίστου βίου νομοθέτας ὄντας καὶ τοῖς ἐπʼ αὐτὸν ἐπειγομένοις χεῖρα ὀρέγοντας, τὰ κάλλιστα καὶ συμφορώτατα παραινοῦντας, εἴ τις μὴ παραβαίνοι αὐτὰ μηδὲ διολισθάνοι, ἀλλʼ ἀτενὲς ἀποβλέπων εἰς τοὺς κανόνας οὓς προτεθείκατε, πρὸς τούτους ῥυθμίζοι καὶ ἀπευθύνοι τὸν ἑαυτοῦ βίον, ὅπερ νὴ Δία καὶ τῶν καθʼ ὑμᾶς αὐτοὺς ὀλίγοι ποιοῦσιν.\nΠαρρησιάδηςὁρῶν δὲ πολλοὺς οὐκ ἔρωτι φιλοσοφίας ἐχομένους ἀλλὰ δόξης μόνον τῆς ἀπὸ τοῦ πράγματος ἐφιεμένους, καὶ τὰ μὲν πρόχειρα ταῦτα καὶ δημόσια καὶ ὁπόσα παντὶ μιμεῖσθαι ῥᾴδιον εὖ μάλα ἐοικότας ἀγαθοῖς ἀνδράσι, τὸ γένειον λέγω καὶ τὸ βάδισμα καὶ τὴν. ἀναβολήν, ἐπὶ δὲ τοῦ βίου καὶ τῶν πραγμάτων ἀντιφθεγγομένους τῷ σχήματι καὶ τἀναντία ὑμῖν ἐπιτηδεύοντας καὶ διαφθείροντας τὸ ἀξίωμα τῆς ὑποσχέσεως, ἠγανάκτουν, καὶ τὸ πρᾶγμα ὅμοιον ἐδόκει μοι καθάπερ ἂν εἴ τις ὑποκριτὴς τραγῳδίας μαλθακὸς αὐτὸς ὢν καὶ γυναικεῖος Ἀχιλλέα ἢ Θησέα ἢ καὶ τὸν Ἡρακλέα ὑποκρίνοιτο αὐτὸν μήτε βαδίζων μήτε βοῶν ἡρωϊκόν, ἀλλὰ θρυπτόμενος ὑπὸ τηλικούτῳ προσωπείῳ, ὃν οὐδʼ ἂν ἡ Ἑλένη ποτὲ ἢ Πολυξένη ἀνάσχοιντο πέρα τοῦ μετρίου αὐταῖς προσεοικότα, οὐχ ὅπως ὁ Ἡρακλῆς ὁ Καλλίνικος, ἀλλά μοι δοκεῖ τάχιστʼ ἂν ἐπιτρῖψαι τῷ ῥοπάλῳ παίων τοῦτον αὐτόν τε καὶ τὸ προσωπεῖον, οὕτως ἀτίμως κατατεθηλυμμένος πρὸς αὐτοῦ.\nΠαρρησιάδηςτοιαῦτα καὶ αὐτὸς ὑμᾶς πάσχοντας ὑπʼ ἐκείνων ὁρῶν οὐκ ἤνεγκα τὴν αἰσχύνην τῆς ὑποκρίσεως, εἰ πίθηκοι ὄντες ἐτόλμησαν ἡρώων προσωπεῖα περιθέσθαι ἢ τὸν ἐν Κύμῃ ὄνον μιμήσασθαι, ὃς λεοντῆν περιβαλόμενος ἠξίου λέων αὐτὸς εἶναι, πρὸς ἀγνοοῦντας τοὺς Κυμαίους ὀγκώμενος μάλα τραχὺ καὶ καταπληκτικόν, ἄχρι δή τις αὐτὸν ξένος καὶ λέοντα ἰδὼν καὶ ὄνον πολλάκις ἤλεγξε καὶ ἀπεδίωξε παίων τοῖς ξύλοις.\nὅ δὲ μάλιστά μοι δεινόν, ὦ Φιλοσοφία, κατεφαίνετο, τοῦτο ἦν οἱ γὰρ ἄνθρωποι εἴ τινα τούτων ἑώρων πονηρὸν ἢ ἄσχημον ἢ ἀσελγές τι ἐπιτηδεύοντα, οὐκ ἔστιν ὅστις οὐ Φιλοσοφίαν αὐτὴν ᾐτιᾶτο καὶ τὸν Χρύσιππον εὐθὺς ἢ Πλάτωνα ἢ Πυθαγόραν ἢ ὅτου ἐπώνυμον αὑτὸν ὁ διαμαρτάνων ἐκεῖνος ἐποιεῖτο καὶ οὗ τοὺς λόγους ἐμιμεῖτο· καὶ ἀπὸ τοῦ κακῶς βιοῦντος πονηρὰ περὶ ὑμῶν εἴκαζον τῶν πρὸ πολλοῦ τεθνηκότων οὐ γὰρ παρὰ ζῶντας ὑμᾶς ἡ ἐξέτασις αὐτοῦ ἐγίγνετο, ἀλλʼ ὑμεῖς μὲν ἐκποδών, ἐκεῖνον δὲ ἑώρων σαφῶς ἅπαντες δεινὰ καὶ ἄσεμνα ἐπιτηδεύοντα, ὥστε ἐρήμην ἡλίσκεσθε μετʼ αὐτοῦ καὶ ἐπὶ τὴν ὁμοίαν διαβολὴν συγκατεσπᾶσθε.\nΠαρρησιάδηςταῦτα οὐκ ἤνεγκα ὁρῶν ἔγωγε, ἀλλʼ ἤλεγχον αὐτοὺς καὶ διέκρινον ἀφʼ ὑμῶν ὑμεῖς δέ, τιμᾶν ἐπὶ τούτοις δέον, εἰς δικαστήριόν με ἄγετε. οὐκοῦν ἤν τινα καὶ τῶν μεμυημένων ἰδὼν ἐξαγορεύοντα ταῖν θεαῖν τὰ ἀπόρρητα καὶ ἐξορχούμενον ἀγανακτήσω καὶ διελέγξω, ἐμὲ τὸν ἀσεβοῦντα ἡγήσεσθε εἶναι; ἀλλʼ οὐ δίκαιον. ἐπεὶ καὶ οἱ ἀθλοθέται μαστιγοῦν εἰώθασιν, ἤν τις ὑποκριτὴς Ἀθηνᾶν ἢ Ποσειδῶνα ἢ τὸν Δία ὑποδεδυκὼς μὴ καλῶς ὑποκρίνηται μηδὲ κατʼ ἀξίαν τῶν θεῶν, καὶ οὐ δή που ὀργίζονται αὐτοῖς ἐκεῖνοι, διότι τὸν περικείμενον αὐτῶν τὰ προσωπεῖα καὶ τὸ σχῆμα ἐνδεδυκότα ἐπέτρεψαν παίειν τοῖς μαστιγοφόροις, ἀλλὰ καὶ ἥδοιντʼ ἄν, οἶμαι, μᾶλλον μαστιγουμένῳ· οἰκέτην μὲν γάρ τινα ἢ ἄγγελον μὴ δεξιῶς ὑποκρίνασθαι μικρὸν τὸ πταῖσμα, τὸν Δία δὲ ἢ τὸν Ἡρακλέα μὴ κατʼ ἀξίαν ἐπιδείξασθαι τοῖς θεαταῖς, ἀποτρόπαιον ὡς αἰσχρόν.\nΠαρρησιάδηςκαὶ γὰρ αὖ καὶ τόδε πάντων ἀτοπώτατόν ἐστιν, ὅτι τοὺς μὲν λόγους ὑμῶν πάνυ ἀκριβοῦσιν οἱ πολλοὶ αὐτῶν, καθάπερ δὲ ἐπὶ τοῦτο μόνον ἀναγιγνώσκοντες αὐτοὺς καὶ μελετῶντες, ὡς τἀναντία ἐπιτηδεύοιεν, οὕτως βιοῦσιν. τὸ μὲν γὰρ βιβλίον χρημάτων φησὶ δεῖν καταφρονεῖν καὶ δόξης καὶ μόνον τὸ καλὸν ἀγαθὸν οἴεσθαι καὶ ἀόργητον εἶναι καὶ τῶν λαμπρῶν τούτων ὑπερορᾶν καὶ ἐξ ἰσοτιμίας αὐτοῖς διαλέγεσθαι, καλά, ὦ θεοί, καὶ σοφὰ καὶ θαυμάσια λέγον ὡς ἀληθῶς. οἱ δὲ καὶ αὐτὰ ταῦτα ἐπὶ μισθῷ διδάσκουσιν καὶ τοὺς πλουσίους τεθήπασιν καὶ πρὸς τὸ ἀργύριον κεχήνασιν, ὀργιλώτεροι μὲν τῶν κυνιδίων ὄντες, δειλότεροι δὲ τῶν λαγωῶν, κολακικώτεροι δὲ τῶν πιθήκων, ἀσελγέστεροι δὲ τῶν ὄνων, ἁρπακτικώτεροι δὲ τῶν γαλῶν, φιλονεικότεροι δὲ τῶν ἀλεκτρυόνων. τοιγαροῦν γέλωτα ὀφλισκάνουσιν ὠθιζόμενοι ἐπʼ αὐτὰ καὶ περὶ τὰς τῶν πλουσίων πυλῶνας ἀλλήλους παραγκωνιζόμενοι καὶ δεῖπνα πολυάνθρωπα δειπνοῦντες καὶ ἐν αὐτοῖς τούτοις ἐπαινοῦντες φορτικῶς καὶ πέρα τοῦ καλῶς ἔχοντος ἐμφορούμενοι καὶ μεμψίμοιροι φαινόμενοι καὶ ἐπὶ τῆς κύλικος ἀτερπῆ καὶ ἀπῳδὰ φιλοσοφοῦντες καὶ τὸν ἄκρατον οὐ φέροντες· οἱ ἰδιῶται δὲ ὁπόσοι πάρεισιν, γελῶσι δηλαδὴ καὶ καταπτύουσιν φιλοσοφίας, εἰ τοιαῦτα καθάρματα ἐκτρέφει.\nΠαρρησιάδηςτὸ δὲ πάντων αἴσχιστον, ὅτι μηδενὸς δεῖσθαι λέγων ἕκαστος αὐτῶν, ἀλλὰ μόνον πλούσιον εἶναι τὸν σοφὸν κεκραγὼς μικρὸν ὕστερον προσελθὼν αἰτεῖ καὶ ἀγανακτεῖ μὴ λαβών, ὅμοιον ὡς εἴ τις ἐν βασιλικῷ σχήματι ὀρθὴν τιάραν ἔχων καὶ διάδημα καὶ τὰ ἄλλα ὅσα βασιλείας γνωρίσματα προσαιτοίη τῶν ὑποδεεστέρων δεόμενος.\nὅταν μὲν οὖν λαβεῖν αὐτοὺς δέῃ, πολὺς ὁ περὶ τοῦ κοινωνικὸν εἶναι δεῖν λόγος καὶ ὡς ἀδιάφορον ὁ πλοῦτος καί, τί γὰρ τὸ χρυσίον ἢ τἀργύριον, οὐδὲν τῶν ἐν τοῖς αἰγιαλοῖς ψήφων διαφέρον; ὅταν δέ τις ἐπικουρίας δεόμενος ἑταῖρος ἐκ παλαιοῦ καὶ φίλος ἀπὸ πολλῶν ὀλίγα αἰτῇ προσελθών, σιωπὴ καὶ ἀπορία καὶ ἀμαθία καὶ παλινῳδία τῶν δογμάτων πρὸς τὸ ἐναντίον· οἱ δὲ πολλοὶ περὶ φιλίας ἐκεῖνοι λόγοι καὶ ἡ ἀρετὴ καὶ τὸ καλὸν οὐκ οἶδα ὅποι ποτὲ οἴχεται ταῦτα ἀποπτάμενα πάντα, πτερόεντα ὡς ἀληθῶς ἔπη, μάτην ὁσημέραι πρὸς αὐτῶν ἐν ταῖς διατριβαῖς σκιαμαχούμενα\nΠαρρησιάδηςμέχρι. γὰρ τούτου φίλος ἕκαστος αὐτῶν, εἰς ὅσον ἂν μὴ ἀργύριον ἢ χρυσίον ᾖ προκείμενον ἐν τῷ μέσῳ· ἢν δέ τις ὀβολὸν ἐπιδείξῃ μόνον, λέλυται μὲν ἡ εἰρήνη, ἄσπονδα δὲ κἀκήρυκτα πάντα, καὶ τὰ βιβλία ἐξαλήλιπται καὶ ἡ ἀρετὴ πέφευγεν. οἷόν τι καὶ οἱ κύνες πάσχουσιν ἐπειδάν τις ὀστοῦν εἰς μέσους αὐτοὺς ἐμβάλῃ· ἀναπηδήσαντες δάκνουσιν ἀλλήλους καὶ τὸν προαρπάσαντα τὸ ὀστοῦν ὑλακτοῦσιν.\nλέγεται δὲ καὶ βασιλεύς τις Αἰγύπτιος πιθήκους ποτὲ πυρριχίζειν διδάξαι καὶ τὰ θηρία — μιμηλότατα δέ ἐστι τῶν ἀνθρωπίνων — ἐκμαθεῖν τάχιστα καὶ ὀρχεῖσθαι ἁλουργίδας ἀμπεχόμενα καὶ προσωπεῖα περικείμενα, καὶ μέχρι γε πολλοῦ εὐδοκιμεῖν τὴν θέαν, ἄχρι δὴ θεατής τις ἀστεῖος κάρυα ὑπὸ κόλπου ἔχων ἀφῆκεν εἰς τὸ μέσον· οἱ δὲ πίθηκοι ἰδόντες καὶ ἐκλαθόμενοι τῆς ὀρχήσεως, τοῦθʼ ὅπερ ἦσαν, πίθηκοι ἐγένοντο ἀντὶ πυρριχιστῶν καὶ συνέτριβον τὰ προσωπεῖα καὶ τὴν ἐσθῆτα κατερρήγνυον καὶ ἐμάχοντο περὶ τῆς ὀπώρας πρὸς ἀλλήλους, τὸ δὲ σύνταγμα τῆς πυρρίχης διελέλυτο καὶ κατεγελᾶτο ὑπὸ τοῦ θεάτρου.\nΠαρρησιάδηςτοιαῦτα καὶ οὗτοι ποιοῦσιν, καὶ ἔγωγε τοὺς τοιούτους κακῶς ἠγόρευον καὶ οὔποτε παύσομαι διελέγχων καὶ κωμῳδῶν, περὶ ὑμῶν δὲ ἢ τῶν ὑμῖν παραπλησίων — εἰσὶ γάρ, εἰσί τινες ὡς ἀληθῶς φιλοσοφίαν ζηλοῦντες καὶ τοῖς ὑμετέροις νόμοις ἐμμένοντες — μὴ οὕτως μανείην ἔγωγε ὡς βλάσφημον εἰπεῖν τι ἢ σκαιόν. ἤ τί γὰρ ἂν εἰπεῖν ἔχοιμι; τί γὰρ ὑμῖν τοιοῦτον βεβίωται; τοὺς δὲ ἀλαζόνας ἐκείνους καὶ θεοῖς ἐχθροὺς ἄξιον οἶμαι μισεῖν. ἢ σὺ γάρ, ὦ Πυθαγόρα καὶ Πλάτων καὶ Χρύσιππε καὶ Ἀριστότελες, τί φατε ; προσήκειν ὑμῖν τοὺς τοιούτους ἢ οἰκεῖόν τι καὶ συγγενὲς ἐπιδείκνυσθαι τῷ βίῳ; νὴ Δίʼ Ἡρακλῆς, φασίν, καὶ πίθηκος. ἢ διότι πώγωνας ἔχουσι καὶ φιλοσοφεῖν φάσκουσι καὶ σκυθρωποί εἰσι, διὰ τοῦτο χρὴ ὑμῖν εἰκάζειν αὐτούς; ἀλλὰ ἤνεγκα ἄν, εἰ πιθανοὶ γοῦν ἦσαν καὶ ἐπὶ τῆς ὑποκρίσεως αὐτῆς· νῦν δὲ θᾶττον ἂν γὺψ ἀηδόνα μιμήσαιτο ἢ οὗτοι φιλοσόφους.\nεἴρηκα ὑπὲρ ἐμαυτοῦ ὁπόσα εἶχον. σὺ δέ, ὦ Ἀλήθεια, μαρτύρει πρὸς αὐτοὺς εἰ ἀληθῆ ἐστιν.\nΦιλοσοφία μετάστηθι, ὦ Παρρησιάδη· ἔτι πορρωτέρω. τί ποιῶμεν ἡμεῖς; πῶς ὑμῖν εἰρηκέναι ἁνὴρ ἔδοξεν;\nἈλήθεια ἐγὼ μέν, ὦ Φιλοσοφία, μεταξὺ λέγοντος αὐτοῦ κατὰ τῆς γῆς δῦναι εὐχόμην οὕτως ἀληθῆ πάντα εἶπεν. ἐγνώριζον γοῦν ἀκούουσα ἕκαστον τῶν ποιούντων αὐτὰ καὶ ἐφήρμοζον μεταξὺ τοῖς λεγομένοις, τοῦτο μὲν εἰς τόνδε, τοῦτο δὲ ὁ δεῖνα ποιεῖ καὶ ὅλως ἔδειξε τοὺς ἄνδρας ἐναργῶς καθάπερ ἐπί τινος γραφῆς τὰ πάντα προσεοικότας, οὐ τὰ σώματα μόνον ἀλλὰ καὶ τὰς ψυχὰς αὐτὰς εἰς τὸ ἀκριβέστατον ἀπεικάσας.\nἈρετή κἀγὼ πάνυ ἠρυθρίασα ἡ Ἀρετή.\nΦιλοσοφία ὑμεῖς δὲ τί φατέ;\nΠλάτων τί δὲ ἄλλο ἢ ἀφεῖσθαι αὐτὸν τοῦ ἐγκλήματος καὶ φίλον ἡμῖν καὶ εὐεργέτην ἀναγεγράφθαι; τὸ γοῦν τῶν Ἰλιέων ἀτεχνῶς πεπόνθαμεν τραγῳδόν τινα τοῦτον ἐφʼ ἡμᾶς κεκινήκαμεν ᾀσόμενον τὰς Φρυγῶν συμφοράς. ᾀδέτω δʼ οὖν καὶ τοὺς θεοῖς ἐχθροὺς ἐκτραγῳδείτω.\nΔιογένης καὶ αὐτός, ὦ Φιλοσοφία, πάνυ ἐπαινῶ τὸν ἄνδρα καὶ ἀνατίθεμαι τὰ κατηγορούμενα καὶ φίλον ποιοῦμαι αὐτὸν γενναῖον ὄντα.\nΦιλοσοφία εὖ ἔχει· πρόσιθι Παρρησιάδη· ἀφίεμέν σε τῆς αἰτίας, καὶ ἁπάσαις κρατεῖς, καὶ τὸ λοιπὸν ἴσθι ἡμέτερος ὤν.\nΠαρρησιάδης προσεκύνησα τήν γε πρώτην μᾶλλον δέ, τραγικώτερον αὐτὸ ποιήσειν μοι δοκῶ· σεμνότερον γάρ· ὦ μέγα σεμνὴ Νίκη, τὸν ἐμὸν βίοτον κατέχοις καὶ μὴ λήγοις στεφανοῦσα.\nἈρετή οὐκοῦν δευτέρου κρατῆρος ἤδη καταρχώμεθα· προσκαλῶμεν κἀκείνους, ὡς δίκην ὑπόσχωσιν ἀνθʼ ὧν εἰς ἡμᾶς ὑβρίζουσι· κατηγορήσει δὲ Παρρησιάδης ἑκάστου.\nΦιλοσοφία , Ὀρθῶς, ὦ Ἀρετή, ἔλεξας. ὥστε σύ, παῖ Συλλογισμέ, κατακύψας εἰς τὸ ἄστυ προσκήρυττε τοὺς φιλοσόφους.\nΣυλλογισμός ἄκουε, σίγα· τοὺς φιλοσόφους ἥκειν εἰς ἀκρόπολιν ἀπολογησομένους ἐπὶ τῆς Ἀρετῆς καὶ Φιλοσοφίας καὶ Δίκης.\nΠαρρησιάδης ὁρᾷς; ὀλίγοι ἀνίασι γνωρίσαντες τὸ κήρυγμα, καὶ ἄλλως δεδίασι τὴν Δίκην οἱ πολλοὶ δὲ αὐτῶν οὐδὲ σχολὴν ἄγουσιν ἀμφὶ τοὺς πλουσίους ἔχοντες. εἰ δὲ βούλει πάντας ἥκειν, κατὰ τάδε, ὦ Συλλογισμέ, κήρυττε —\nΣυλλογισμός Μηδαμῶς, ἀλλὰ σύ, ὦ Παρρησιάδη, προσκάλει καθʼ ὅ τι σοι δοκεῖ.\nΠαρρησιάδης οὐδὲν τόδε χαλεπόν. ἄκουε, σίγα. ὅσοι φιλόσοφοι εἶναι λέγουσιν καὶ ὅσοι προσήκειν αὐτοῖς οἴονται τοῦ ὀνόματος, ἥκειν εἰς ἀκρόπολιν ἐπὶ τὴν διανομήν. δύο μναῖ ἑκάστῳ δοθήσονται καὶ σησαμαῖος πλακοῦς· ὃς δʼ ἂν πώγωνα βαθὺν ἐπιδείξηται, καὶ παλάθην ἰσχάδων οὗτός γε προσεπιλήψεται. κομίζειν δʼ ἕκαστον σωφροσύνην μὲν ἢ δικαιοσύνην ἢ ἐγκράτειαν μηδαμῶς· οὐκ ἀναγκαῖα γὰρ ταῦτά γε, ἢν μὴ παρῇ· πέντε δὲ συλλογισμοὺς ἐξ ἅπαντος· οὐ γὰρ θέμις ἄνευ τούτων εἶναι σοφόν. κεῖται δʼ ἐν μέσσοισι δύο χρυσοῖο τάλαντα, τῷ δόμεν, ὃς μετὰ πᾶσιν ἐριζέμεν ἔξοχος εἴη.\nΦιλοσοφία βαβαί, ὅσοι· πλήρης μὲν ἡ ἄνοδος ὠθιζομένων ἐπὶ τὰς δύο μνᾶς, ὡς ἤκουσαν μόνον παρὰ δὲ τὸ Πελασγικὸν ἄλλοι καὶ κατὰ τὸ Ἀσκληπιεῖον ἕτεροι καὶ παρὰ τὸν Ἄρειον πάγον ἔτι πλείους, ἔνιοι δὲ καὶ κατὰ τὸν Τάλω τάφον, οἱ δὲ καὶ πρὸς τὸ Ἀνακεῖον προσθέμενοι κλίμακας ἀνέρπουσι βομβηδὸν νὴ Δία καὶ βοτρυδὸν ἑσμοῦ δίκην, ἵνα καὶ καθʼ Ὅμηρον εἴπω· ἀλλὰ κἀκεῖθεν εὖ μάλα πολλοὶ κἀντεῦθεν μυρίοι, ὅσσα τε φύλλα καὶ ἄνθεα γίνεται ὥρῃ. μεστὴ δὲ ἡ ἀκρόπολις ἐν βραχεῖ κλαγγηδὸν προκαθιζόντων καὶ πανταχοῦ πήρα κολακεία, πώγων ἀναισχυντία, βακτηρία λιχνεία, συλλογισμὸς φιλαργυρία· οἱ ὀλίγοι δέ, ὁπόσοι πρὸς τὸ πρῶτον κήρυγμα ἐκεῖνο ἀνῄεσαν, ἀφανεῖς καὶ ἄσημοι, ἀναμιχθέντες τῷ πλήθει τῶν ἄλλων, καὶ λελήθασιν ἐν τῇ ὁμοιότητι τῶν ἄλλων σχημάτων.\nΠαρρησιάδης τοῦτο γοῦν τὸ δεινότατόν ἐστιν, ὦ Φιλοσοφία, καὶ ὅ τις ἂν μέμψαιτο μάλιστά σου, τὸ μηδὲν ἐπιβαλεῖν γνώρισμα καὶ σημεῖον αὐτοῖς· πιθανώτεροι γὰρ οἱ γόητες οὗτοι πολλάκις τῶν ἀληθῶς φιλοσοφούντων τῶν.\nΦιλοσοφία ἔσται τοῦτο μετʼ ὀλίγον, ἀλλὰ δεχώμεθα ἤδη αὐτούς.\nΠλατωνικός ἡμᾶς πρώτους χρὴ τοὺς Πλατωνικοὺς λαβεῖν.\nΠυθαγορικός οὔκ, ἀλλὰ τοὺς Πυθαγορικοὺς ἡμᾶς· πρότερος γὰρ ὁ Πυθαγόρας ἦν.\nΣτωικός Ληρεῖτε· ἀμείνους ἡμεῖς οἱ ἀπὸ τῆς Στοᾶς.\nΠεριπατητικός οὐ μὲν οὖν, ἀλλʼ ἔν γε τοῖς χρήμασι πρῶτοι ἂν ἡμεῖς εἴημεν οἱ ἐκ τοῦ Περιπάτου.\nἘπιικούρειος ἡμῖν τοῖς Ἐπικουρείοις τοὺς πλακοῦντας δότε καὶ τὰς παλάθας· περὶ δὲ τῶν μνῶν περιμενοῦμεν, κἂν ὑστάτους δέῃ λαβεῖν.\nἈκαδημαικός ποῦ τὰ δύο τάλαντα ; δείξομεν γὰρ οἱ Ἀκαδημαϊκοὶ ὅσον τῶν ἄλλων ἐσμὲν ἐριστικώτεροι.\nΣτωικός οὐχ ἡμῶν γε τῶν Στωϊκῶν παρόντων.\nΦιλοσοφία παύσασθε φιλονεικοῦντες· ὑμεῖς δὲ οἱ Κυνικοὶ μήτε ὠθεῖτε ἀλλήλους μήτε τοῖς ξύλοις παίετε· ἐπʼ ἄλλα γὰρ ἴστε κεκλημένοι. καὶ νῦν ἔγωγε ἡ Φιλοσοφία καὶ Ἀρετὴ αὕτη καὶ Ἀλήθεια δικάσομεν οἵτινες οἱ ὀρθῶς φιλοσοφοῦντὲς εἰσιν. εἶτα ὅσοι μὲν ἂν εὑρεθῶσιν κατὰ τὰ ἡμῖν δοκοῦντα βιοῦντες, εὐδαιμονήσουσιν ἄριστοι κεκριμένοι· τοὺς γόητας δὲ καὶ οὐδὲν ἡμῖν προσήκοντας κακοὺς κακῶς ἐπιτρίψομεν, ὡς μὴ ἀντιποιῶνται τῶν ὑπὲρ αὐτοὺς ἀλαζόνες ὄντες. τί τοῦτο; φεύγετε; νὴ Δία, κατὰ τῶν γε κρημνῶν οἱ πολλοὶ ἁλλόμενοι. κενὴ δʼ οὖν ἡ ἀκρόπολις, πλὴν ὀλίγων τούτων ὁπόσοι μεμενήκασιν οὐ φοβηθέντες τὴν κρίσιν.\nΦιλοσοφίαοἱ ὑπηρέται ἀνέλεσθε τὴν πήραν, ἣν ὁ Κυνικὸς ἀπέρριψεν ἐν τῇ τροπῇ. φέρʼ ἴδω τί καὶ ἔχει· ἦ που θέρμους ἢ βιβλίον ἢ ἄρτους τῶν αὐτοπυριτῶν;\nὙπηρέτης Οὔκ, ἀλλὰ χρυσίον τουτὶ καὶ μύρον καὶ μαχαίριον κουρευτικὸν καὶ κάτοπτρον καὶ κύβους.\nΦιλοσοφία εὖ γε, ὦ γενναῖε. τοιαῦτα ἦν σοι τὰ ἐφόδια τῆς ἀσκήσεως καὶ μετὰ τούτων ἠξίους λοιδορεῖσθαι πᾶσιν καὶ τοὺς ἄλλους παιδαγωγεῖν;\nΠαρρησιάδης τοιοῦτοι μὲν οὖν ὑμῖν οὗτοι. χρὴ δὲ ὑμᾶς σκοπεῖν ὅντινα τρόπον ἀγνοούμενα ταῦτα πεπαύσεται καὶ διαγνώσονται οἱ ἐντυγχάνοντες, οἵτινες οἱ ἀγαθοὶ αὐτῶν εἰσι καὶ οἵτινες αὖ πάλιν οἱ τοῦ ἑτέρου βίου.\nΦιλοσοφία Σύ, ὦ Ἀλήθεια, ἐξεύρισκε· ὑπέρ σοῦ γὰρ τοῦτο γένοιτʼ ἄν, ὡς μὴ ἐπικρατῇ σου τὸ Ψεῦδος μηδὲ ὑπὸ τῇ Ἀγνοίᾳ λανθάνωσιν οἱ φαῦλοι τῶν ἀνδρῶν σε τοὺς χρηστοὺς μεμιμημένοι.\nἈλήθεια ἐπʼ αὐτῷ, εἰ δοκεῖ, Παρρησιάδῃ ποιησώμεθα τὸ τοιοῦτον, ἐπεὶ χρηστὸς ὦπται καὶ εὔνους ἡμῖν καὶ σέ, ὦ Φιλοσοφία, μάλιστα θαυμάζων, παραλαβόντα μεθʼ ἑαυτοῦ τὸν Ἔλεγχον ἅπασι τοῖς φάσκουσι φιλοσοφεῖν ἐντυγχάνειν. εἶθʼ ὃν μὲν ἂν εὕρῃ γνήσιον ὡς ἀληθῶς φιλόσοφον, στεφανωσάτω θαλλοῦ στεφάνῳ καὶ εἰς τὸ Πρυτανεῖον καλεσάτω, ἢν δέ τινι — οἷοι πολλοί εἰσι — καταράτῳ ἀνδρὶ ὑποκριτῇ φιλοσοφίας ἐντύχῃ,τὸ τριβώνιον περισπάσας ἀποκειράτω τὸν πώγωνα ἐν χρῷ πάνυ τραγοκουρικῇ μαχαίρᾳ καὶ ἐπὶ τοῦ μετώπου στίγματα ἐπιβαλέτω ἢ ἐγκαυσάτω κατὰ τὸ μεσόφρυον· ὁ δὲ τύπος τοῦ καυτῆρος ἔστω ἀλώπηξ ἢ πίθηκος.\nΦιλοσοφία εὖ γε, ὦ Ἀλήθεια, φής· ὁ δὲ ἔλεγχος, Παρρησιάδη, τοιόσδε ἔστω, οἷος ὁ τῶν ἀετῶν πρὸς τὸν ἥλιον εἶναι λέγεται, οὐ μὰ Δίʼ ὥστε κἀκείνους ἀντιβλέπειν τῷ φωτὶ καὶ πρὸς ἐκεῖνο δοκιμάζεσθαι, ἀλλὰ προθεὶς χρυσίον καὶ δόξαν καὶ ἡδονὴν ὃν μὲν ἂν αὐτῶν ἴδῃς ὑπερορῶντα καὶ μηδαμῶς ἑλκόμενον πρὸς τὴν ὄψιν, οὗτος ἔστω ὁ τῷ θαλλῷ στεφόμενος, ὃν δʼ ἂν ἀτενὲς ἀποβλέποντα καὶ τὴν χεῖρα ὀρέγοντα ἐπὶ τὸ χρυσίον, ἀπάγειν ἐπὶ τὸ καυτήριον τοῦτον ἀποκείρας πρότερον τὸν πώγωνα ὡς ἔδοξεν.\nΠαρρησιάδης ἔσται ταῦτα, ὦ Φιλοσοφία, καὶ ὄψει αὐτίκα μάλα τοὺς πολλοὺς αὐτῶν ἀλωπεκίας ἢ πιθηκοφόρους, ὀλίγους δὲ καὶ ἐστεφανωμένους· εἰ βούλεσθε μέντοι, κἀνταῦθα ὑμῖν ἀνάξω τινὰς ἤδη αὐτῶν.\nΦιλοσοφία πῶς λέγεις; ἀνάξεις τοὺς φυγόντας;\nΠαρρησιάδης καὶ μάλα, ἤνπερ ἡ ἱέρειά μοι ἐθελήσῃ πρὸς ὀλίγον χρῆσαι τὴν ὁρμιὰν ἐκείνην καὶ τὸ ἄγκιστρον, ὅπερ ὁ ἁλιεὺς ἀνέθηκεν ὁ ἐκ Πειραιῶς.\nἹερεία ἰδοὺ δὴ λαβέ, καὶ τὸν κάλαμόν γε ἅμα, ὡς πάντα ἔχῃς.\nΠαρρησιάδης οὐκοῦν, ὦ ἱέρεια, καὶ ἰσχάδας μοί τινας δὸς ἀνύσασα καὶ ὀλίγον τοῦ χρυσίου.\nἹερεία λάμβανε\nΦιλοσοφία. τί πράττειν ἁνὴρ διανοεῖται; δελεάσας τὸ ἄγκιστρον ἰσχάδι καὶ τῷ χρυσίῳ καθεζόμενος ἐπὶ τὸ ἄκρον τοῦ τειχίου καθῆκεν εἰς τὴν πόλιν. τί ταῦτα, ὦ Παρρησιάδη, ποιεῖς; ἦ που τοὺς λίθους ἁλιεύσειν διέγνωκας ἐκ τοῦ Πελασγικοῦ;\nΠαρρησιάδης σιώπησον, ὦ Φιλοσοφία, καὶ τὴν ἄγραν περίμενε· σὺ δέ, ὦ Πόσειδον ἀγρεῦ καὶ Ἀμφιτρίτη φίλη, πολλοὺς ἡμῖν ἀνάπεμπε τῶν ἰχθύων.\nΠαρρησιάδης ἀλλʼ ὁρῶ τινα λάβρακα εὐμεγέθη, μᾶλλον δὲ χρύσοφρυν· οὐκ, ἀλλὰ. γαλεός ἐστιν. πρόσεισι γοῦν τῷ ἀγκίστρῳ κεχηνώς· ὤσφραται τοῦ χρυσίου· πλησίον ἤδη ἐστὶν ἔψαυσεν εἴληπται· ἀνασπάσωμεν. καὶ σύ, ὦ Ἔλεγχε, ἀνάσπα· ἔλεγχε, συνεπιλαβοῦ τῆς ὁρμιᾶς.\nἜλεγχος ἄνω ἐστί. φέρʼ ἴδω τίς εἶ, ὦ βέλτιστε ἰχθύων; κύων οὗτός γε. Ἡράκλεις τῶν ὀδόντων. τί τοῦτο, ὦ γενναιότατε; εἴληψαι λιχνεύων περὶ τὰς πέτρας, ἔνθα λήσειν ἤλπισας ὑποδεδυκώς; ἀλλὰ νῦν ἔσῃ φανερὸς ἅπασιν ἐκ τῶν βραγχίων ἀπηρτημένος. ἐξέλωμεν τὸ ἄγκιστρον καὶ τὸ δέλεαρ. μὰ Δίʼ ἔπιεν. τουτὶ κενόν σοι τὸ ἄγκιστρον ἡ δʼ ἰσχὰς ἤδη προσέσχηται καὶ τὸ χρυσίον ἐν τῇ κοιλίᾳ.\nΠαρρησιάδης ἐξεμεσάτω νὴ Δία, ὡς καὶ ἐπʼ ἄλλους δελεάσωμεν. εὖ ἔχει· τί φής, ὦ Διόγενες; οἶσθα τοῦτον ὅστις ἐστίν, ἢ προσήκει τί σοι ἁνήρ;\nΔιογένης οὐδαμῶς.\nΠαρρησιάδης τί οὖν; πόσου ἄξιον αὐτὸν χρὴ φάναι; ἐγὼ μὲν γὰρ δύʼ ὀβολῶν πρῴην αὐτὸν ἐτιμησάμην.\nΔιογένης πολὺ λέγεις· ἄβρωτός τε γάρ ἐστιν καὶ εἰδεχθὴς καὶ σκληρὸς καὶ ἄτιμος· ἄφες αὐτὸν ἐπὶ κεφαλὴν κατὰ τῆς πέτρας· σὺ δὲ ἄλλον ἀνάσπασον καθεὶς τὸ ἄγκιστρον. ἐκεῖνο μέντοι· ὅρα, ὦ Παρρησιάδη, μὴ καμπτόμενός σοι ὁ κάλαμος ἀποκλασθῇ.\nΠαρρησιάδης θάρρει, ὦ Διόγενες· κοῦφοί εἰσι καὶ τῶν ἀφύων ἐλαφρότεροι.\nΔιογένης νὴ Δίʼ, ἀφυέστατοί γε· ἀνάσπα δὲ ὅμως.\nΠαρρησιάδης ἰδού τις ἄλλος ὑπόπλατος ὥσπερ ἡμίτομος ἰχθὺς πρόσεισιν, ψῆττά τις, κεχηνὼς εἰς τὸ ἄγκιστρον κατέπιεν, ἔχεται, ἀνεσπάσθω. τίς ἐστιν;\nἜλεγχος ὁ Πλατωνικὸς εἶναι λέγων.\nΠαρρησιάδης καὶ σύ, ὦ κατάρατε, ἥκεις ἐπὶ τὸ χρυσίον ; τί φής, ὦ Πλάτων; τί ποιῶμεν αὐτόν;\nΠλάτων ἀπὸ τῆς αὐτῆς πέτρας καὶ οὗτος· ἐπʼ ἄλλον καθείσθω.\nΠαρρησιάδης καὶ μὴν ὁρῶ τινα πάγκαλον προσιόντα, ὡς ἂν ἐν βυθῷ δόξειεν, ποικίλον τὴν χρόαν, ταινίας τινὰς ἐπὶ τοῦ νώτου ἐπιχρύσους ἔχοντα. ὁρᾷς, ὦ Ἔλεγχε;\nἜλεγχος ὁ τὸν Ἀριστοτέλη προσποιούμενος οὗτός ἐστιν.\nΠαρρησιάδης ἦλθεν, εἶτα πάλιν ἄπεισιν. περισκοπεῖ ἀκριβῶς, αὖθις ἐπανῆλθεν, ἔχανεν, εἴληπται, ἀνιμήσθω.\nἈριστοτέλης μὴ ἀνέρῃ με, ὦ Παρρησιάδη, περὶ αὐτοῦ ἀγνοῶ γὰρ ὅστις ἐστίν.\nΠαρρησιάδης οὐκοῦν καὶ οὗτος, ὦ Ἀριστότελες, κατὰ τῶν πετρῶν.\nΠαρρησιάδηςἀλλʼ ἢν ἰδού, πολλούς που τοὺς ἰχθῦς ὁρῶ κατὰ ταὐτὸν ὁμόχροας, ἀκανθώδεις καὶ τὴν ἐπιφάνειαν ἐκτετραχυσμένους, ἐχίνων δυσληπτοτέρους. ἦ που σαγήνης ἐπʼ αὐτοὺς δεήσει;\nΦιλοσοφία ἀλλʼ οὐ πάρεστιν. ἱκανὸν εἰ κἂν ἕνα τινὰ ἐκ τῆς ἀγέλης ἀνασπάσαιμεν. ἥξει δὲ ἐπὶ τὸ ἄγκιστρον δηλαδὴ ὃς ἂν αὐτῶν θρασύτατος ᾖ.\nἜλεγχος κάθες, εἰ δοκεῖ, σιδηρώσας γε πρότερον ἐπὶ πολὺ τῆς ὁρμιᾶς, ὡς μὴ ἀποπρίσῃ τοῖς ὀδοῦσι καταπιὼν τὸ χρυσίον.\nΠαρρησιάδης καθῆκα. καὶ σὺ δέ, ὦ Πόσειδον, ταχεῖαν ἐπιτέλει τὴν ἄγραν. βαβαί, μάχονται περὶ τοῦ δελέατος, καὶ οἱ μὲν συνάμα πολλοὶ περιτρώγουσι τὴν ἰσχάδα, οἱ δὲ προσφύντες ἔχονται τοῦ χρυσίου. εὖ ἔχει· περιεπάρη τις μάλα καρτερός. φέρʼ ἴδω τίνος ἐπώνυμον σεαυτὸν εἶναι λέγεις; καίτοι γελοῖός εἰμι ἀναγκάζων ἰχθὺν λαλεῖν ἄφωνοι γὰρ οὗτοί γε. ἀλλὰ σύ, ὦ Ἔλεγχε, εἰπὲ ὅντινα ἔχει διδάσκαλον αὐτοῦ.\nἜλεγχος Χρύσιππον τουτονί.\nΠαρρησιάδης μανθάνω· διότι χρυσίον προσῆν, οἶμαι, τῷ ὀνόματι. σὺ δʼ οὖν, Χρύσιππε, πρὸς τῆς Ἀθηνᾶς εἰπέ, οἶσθα τοὺς ἄνδρας ἢ τοιαῦτα παραινεῖς αὐτοῖς ποιεῖν;\nΧρύσιππος νὴ Δίʼ, ὑβριστικὰ ἐρωτᾷς, ὦ Παρρησιάδη, προσήκειν τι ἡμῖν ὑπολαμβάνων τοιούτους ὄντας.\nΠαρρησιάδης εὖ γε, ὦ Χρύσιππε, γενναῖος εἶ. οὗτος δὲ καὶ αὐτὸς ἐπὶ κεφαλὴν μετὰ τῶν ἄλλων, ἐπεὶ καὶ ἀκανθώδης ἐστί, καὶ δέος μὴ διαπαρῇ τις τὸν λαιμὸν ἐσθίων.\nΦιλοσοφία ἅλις, ὦ Παρρησιάδη, τῆς ἄγρας, μὴ καὶ τίς σοι, οἷοι πολλοὶ εἰσιν, οἴχηται ἀποσπάσας τὸ χρυσίον καὶ τὸ ἄγκιστρον, εἶτά σε ἀποτῖσαι τῇ ἱερείᾳ δεήσῃ. ὥστε ἡμεῖς μὲν ἀπίωμεν περιπατήσουσαι· καιρὸς δὲ καὶ ὑμᾶς ἀπιέναι ὅθεν ἥκετε, μὴ καὶ ὑπερήμεροι γένησθε τῆς προθεσμίας. σφὼ δέ, σὺ καὶ ὁ Ἔλεγχος, ὦ Παρρησιάδη, ἐν κύκλῳ ἐπὶ πάντας αὐτοὺς ἰόντες ἢ στεφανοῦτε ἢ ἐγκάετε, ὡς ἔφην.\nΠαρρησιάδης ἔσται ταῦτα, ὦ Φιλοσοφία. χαίρετε, ὦ βέλτιστοι ἀνδρῶν. ἡμεῖς δὲ κατίωμεν, ὦ Ἔλεγχε, καὶ τελῶμεν τὰ παρηγγελμένα.\nἜλεγχος ποῖ δὲ καὶ πρῶτον ἀπιέναι δεήσει; μῶν εἰς τὴν Ἀκαδημίαν ἢ εἰς τὴν Στοὰν ἢ ἀπὸ τοῦ Λυκείου ποιησώμεθα τὴν ἀρχήν;\nΠαρρησιάδης οὐδὲν διοίσει τοῦτο. πλὴν οἶδά γε ἐγὼ ὡς ὅποι ποτʼ ἂν ἀπέλθωμεν, ὀλίγων μὲν τῶν στεφάνων, πολλῶν δὲ τῶν καυτηρίων δεησόμεθα.\n","locs":[{"loc":"urn:cts:greekLit:tlg0062.tlg025:1","start":0,"length":558},{"loc":"urn:cts:greekLit:tlg0062.tlg025:2","start":558,"length":776},{"loc":"urn:cts:greekLit:tlg0062.tlg025:3","start":1334,"length":955},{"loc":"urn:cts:greekLit:tlg0062.tlg025:4","start":2289,"length":694},{"loc":"urn:cts:greekLit:tlg0062.tlg025:5","start":2983,"length":846},{"loc":"urn:cts:greekLit:tlg0062.tlg025:6","start":3829,"length":906},{"loc":"urn:cts:greekLit:tlg0062.tlg025:7","start":4735,"length":499},{"loc":"urn:cts:greekLit:tlg0062.tlg025:8","start":5234,"length":877},{"loc":"urn:cts:greekLit:tlg0062.tlg025:9","start":6111,"length":694},{"loc":"urn:cts:greekLit:tlg0062.tlg025:10","start":6805,"length":750},{"loc":"urn:cts:greekLit:tlg0062.tlg025:11","start":7555,"length":625},{"loc":"urn:cts:greekLit:tlg0062.tlg025:12","start":8180,"length":1160},{"loc":"urn:cts:greekLit:tlg0062.tlg025:13","start":9340,"length":595},{"loc":"urn:cts:greekLit:tlg0062.tlg025:14","start":9935,"length":1131},{"loc":"urn:cts:greekLit:tlg0062.tlg025:15","start":11066,"length":850},{"loc":"urn:cts:greekLit:tlg0062.tlg025:16","start":11916,"length":762},{"loc":"urn:cts:greekLit:tlg0062.tlg025:17","start":12678,"length":842},{"loc":"urn:cts:greekLit:tlg0062.tlg025:18","start":13520,"length":329},{"loc":"urn:cts:greekLit:tlg0062.tlg025:19","start":13849,"length":486},{"loc":"urn:cts:greekLit:tlg0062.tlg025:20","start":14335,"length":1026},{"loc":"urn:cts:greekLit:tlg0062.tlg025:21","start":15361,"length":460},{"loc":"urn:cts:greekLit:tlg0062.tlg025:22","start":15821,"length":956},{"loc":"urn:cts:greekLit:tlg0062.tlg025:23","start":16777,"length":1011},{"loc":"urn:cts:greekLit:tlg0062.tlg025:24","start":17788,"length":672},{"loc":"urn:cts:greekLit:tlg0062.tlg025:25","start":18460,"length":1410},{"loc":"urn:cts:greekLit:tlg0062.tlg025:26","start":19870,"length":688},{"loc":"urn:cts:greekLit:tlg0062.tlg025:27","start":20558,"length":717},{"loc":"urn:cts:greekLit:tlg0062.tlg025:28","start":21275,"length":204},{"loc":"urn:cts:greekLit:tlg0062.tlg025:29","start":21479,"length":974},{"loc":"urn:cts:greekLit:tlg0062.tlg025:30","start":22453,"length":435},{"loc":"urn:cts:greekLit:tlg0062.tlg025:31","start":22888,"length":888},{"loc":"urn:cts:greekLit:tlg0062.tlg025:32","start":23776,"length":1006},{"loc":"urn:cts:greekLit:tlg0062.tlg025:33","start":24782,"length":813},{"loc":"urn:cts:greekLit:tlg0062.tlg025:34","start":25595,"length":1183},{"loc":"urn:cts:greekLit:tlg0062.tlg025:35","start":26778,"length":868},{"loc":"urn:cts:greekLit:tlg0062.tlg025:36","start":27646,"length":980},{"loc":"urn:cts:greekLit:tlg0062.tlg025:37","start":28626,"length":931},{"loc":"urn:cts:greekLit:tlg0062.tlg025:38","start":29557,"length":939},{"loc":"urn:cts:greekLit:tlg0062.tlg025:39","start":30496,"length":553},{"loc":"urn:cts:greekLit:tlg0062.tlg025:40","start":31049,"length":407},{"loc":"urn:cts:greekLit:tlg0062.tlg025:41","start":31456,"length":561},{"loc":"urn:cts:greekLit:tlg0062.tlg025:42","start":32017,"length":1011},{"loc":"urn:cts:greekLit:tlg0062.tlg025:43","start":33028,"length":541},{"loc":"urn:cts:greekLit:tlg0062.tlg025:44","start":33569,"length":603},{"loc":"urn:cts:greekLit:tlg0062.tlg025:45","start":34172,"length":766},{"loc":"urn:cts:greekLit:tlg0062.tlg025:46","start":34938,"length":1075},{"loc":"urn:cts:greekLit:tlg0062.tlg025:47","start":36013,"length":912},{"loc":"urn:cts:greekLit:tlg0062.tlg025:48","start":36925,"length":1238},{"loc":"urn:cts:greekLit:tlg0062.tlg025:49","start":38163,"length":270},{"loc":"urn:cts:greekLit:tlg0062.tlg025:50","start":38433,"length":506},{"loc":"urn:cts:greekLit:tlg0062.tlg025:51","start":38939,"length":1268},{"loc":"urn:cts:greekLit:tlg0062.tlg025:52","start":40207,"length":766}]}
{"id":"urn:cts:greekLit:tlg0062.tlg026.1st1K-grc1","text":"ΖΕΥΣ1 Ἀλλ᾿  ἐπιτριβεῖεν ὁπόσοι τῶν φιλοσόφων\nπαρὰ μόνοις τὴν εὐδαιμονίαν φασὶν εἶναι τοῖς\nθεοῖς. εἰ γοῦν ᾔδεσαν ὁπόσα τῶν ἀνθρώπων ἕνεκα\nπάσχομεν, οὐκ ἂν ἡμᾶς τοῦ νέκταρος ἢ τῆς\nἀμβροσίας ἐμακάριζον Ὁμήρῳ πιστεύσαντες\nἀνδρὶ τυφλῷ καὶ γόητι, μάκαρας ἡμᾶς καλοῦντι\nκαὶ τὰ ἐν οὐρανῷ διηγουμένῳ, ὃς οὐδὲ τὰ ἐν τῇ\nγῇ καθορᾶν ἐδύνατο. αὐτίκα γέ τοι ὁ μὲν Ἥλιος\nοὑτοσὶ ζευξάμενος τὸ ἅρμα πανήμερος τὸν οὐρανὸν\nπεριπολεῖ πῦρ ἐνδεδυκὼς καὶ τῶν ἀκτίνων\nἀποστίλβων, οὐδʼ ὅσον κνήσασθαι τὸ οὖς, φασί,\nσχολὴν ἄγων· ἢν γάρ τι κἂν ὀλίγον ἐπιρραθυμησας\nλάθῃ, ἀφηνιάσαντες οἱ ἵπποι καὶ τῆς ὁδοῦ\nπαρατραπομενοι κατέφλεξαν τὰ πάντα. ἡ Σελήνη\nδὲ ἄγρυπνος καὶ αὐτὴ περίεισιν φαίνουσα\nτοῖς κωμάζουσιν καὶ τοῖς ἀωρὶ ἀπὸ τῶν δείπνων\nἐπανιοῦσιν. ὁ Ἀπόλλων τε αὖ πολυπράγμονα τὴν\nτέχνην ἐπανελόμενος ὀλίγου δεῖν τὰ ὦτα ἐκκεκώφηται\nπρὸς τῶν ἐνοχλούντων κατὰ χρείαν τῆς\nμαντικῆς, καὶ ἄρτι μὲν αὐτῷ ἐν Δελφοῖς ἀναγκαῖον\nεἶναι, μετʼ ὀλίγον δὲ εἰς Κολοφῶνα θεῖ,\nκἀκεῖθεν εἰς Ξάνθον μεταβαίνει καὶ δρομαῖος\n\n\n\n\nαὖθις εἰς Δῆλον ἢ εἰς Βραγχίδας· καὶ ὅλως ἔνθα\nἂν ἡ πρόμαντις πιοῦσα τοῦ ἱεροῦ νάματος καὶ\nμασησαμένη τῆς δάφνης καὶ τὸν τρίποδα διασείσασα\nκελεύῃ παρεῖναι, ἄοκνον χρὴ αὐτίκα\nμάλα παρεστάναι συνείροντα τοὺς χρησμοὺς ἢ\nοἴχεσθαί οἱ τὴν δόξαν τῆς τέχνης. ἐῶ γὰρ\nλέγειν ὁπόσα ἐπὶ πείρᾳ τῆς μαντικῆς ἐπιτεχνῶνται\nαὐτῷ ἄρνεια κρέα καὶ χελώνας εἰς τὸ αὐτὸ\nἕψοντες, ὥστε εἰ μὴ τὴν ῥῖνα ὀξὺς ἦν, κἂν\nἀπῆλθεν αὐτοῦ ὁ Λυδὸς καταγελῶν. ὁ μὲν γὰρ\nἈσκληπιὸς ὑπὸ τῶν νοσούντων ἐνοχλούμενος\n“ὁρῇ τε δεινὰ θιγγάνει τε ἀηδέων ἐπʼ ἀλλοτρίῃσί\nτε συμφορῇσιν ἰδίας καρποῦται λύπας.” τί γὰρ\nἂν ἢ τοὺς Ἀνέμους φυτουργοῦντας λέγοιμι καὶ\nπαραπέμποντας τὰ πλοῖα καὶ τοῖς λικμῶσιν\nἐπιπνέοντας, ἢ τὸν Ὕπνον ἐπὶ πάντας πετόμενον,\nἢ τὸν Ὄνειρον μετὰ τοῦ Ὕπνου διανυκτερεύοντα\nκαὶ ὑποφητεύοντα αὐτῷ; πάντα γὰρ ταῦτα ὑπὸ\nφιλανθρωπίας οἱ θεοὶ πονοῦσιν, πρὸς τὸν ἐπὶ τῆς\nγῆς βίον ἕκαστος συντελοῦντες.\n2 Καίτοι τὰ μὲν τῶν ἄλλων μέτρια· ἐγὼ δὲ αὐτὸς\nὁ πάντων βασιλεὺς καὶ πατὴρ ὅσας μὲν ἀηδίας\nἀνέχομαι, ὅσα δὲ πράγματα ἔχω πρὸς τοσαύτας\nφροντίδας διῃρημένος· ᾦ πρῶτα μὲν τὰ τῶν\nἄλλων θεῶν ἔργα ἐπισκοπεῖν ἀναγκαῖον ὁπόσοι\nτι ἡμῖν συνδιαπράττουσι τῆς ἀρχῆς, ὡς μὴ βλακεύωσιν\nἐν αὐτοῖς, ἔπειτα δὲ καὶ αὐτῷ μυρία\nἄττα πράττειν καὶ σχεδὸν ἀνέφικτα ὑπὸ λεπτότητος·\nοὐ γὰρ μόνον τὰ κεφάλαια ταῦτα τῆς\n\n\n\n\nδιοικήσεως, ὑετοὺς καὶ χαλάζας καὶ πνεύματα\nκαὶ ἀστραπὰς αὐτὸς οἰκονομησάμενος καὶ διατάξας\nπέπαυμαι τῶν ἐπὶ μέρους φροντίδων ἀπηλλαγμένος,\nἀλλά με δεῖ καὶ ταῦτα μὲν ποιεῖν\nἀποβλέπειν δὲ κατὰ τὸν αὐτὸν χρόνον ἁπανταχόσε\nκαὶ πάντα ἐπισκοπεῖν ὥσπερ τὸν ἐν τῇ Νεμέᾳ\nβουκόλον, τοὺς κλέπτοντας, τοὺς ἐπιορκοῦντας,\nτοὺς θύοντας, εἴ τις ἔσπεισε, πόθεν ἡ κνῖσα καὶ\nὁ καπνὸς ἀνέρχεται, τίς νοσῶν ἢ πλέων ἐκάλεσεν,\nκαὶ τὸ πάντων ἐπιπονώτατον, ὑφʼ ἕνα καιρὸν ἕν\nτε Ὀλυμπίᾳ τῇ ἑκατόμβῃ παρεῖναι καὶ ἐν Βαβυλῶνι\nτοὺς πολεμοῦντας ἐπισκοπεῖν καὶ ἐν\nΓέταις χαλαζᾶν καὶ ἐν Αἰθίοψιν εὐωχεῖσθαι.\nΤὸ δὲ μεμψίμοιρον οὐδὲ οὕτω διαφυγεῖν ῥᾴδιον,\nἀλλὰ πολλάκις οἱ μὲν ἄλλοι θεοί τε καὶ ἀνέρες\nἱπποκορυσταὶ εὕδουσι παννύχιοι, τὸν Δία δὲ ἐμὲ\nοὐκ ἔχει νήδυμος ὕπνος· ἢν γάρ τί που καὶ\nμικρὸν ἐπινυστάσωμεν, ἀληθὴς εὐθὺς ὁ Ἐπίκουρος,\nἀπρονοήτους ἡμᾶς ἀποφαίνων τῶν ἐπὶ γῆς\nπραγμάτων. καὶ ὁ κίνδυνος οὐκ εὐκαταφρόνητος\nεἰ ταῦτα οἱ ἄνθρωποι πιστεύσουσιν αὐτῷ, ἀλλʼ\nἀστεφάνωτοι μὲν ἡμῖν οἱ ναοὶ ἔσονται, ἀκνίσωτοι\nδὲ αἱ ἀγυιαί, ἄσπονδοι δὲ οἱ κρατῆρες, ψυχροὶ δὲ\nοἱ βωμοί, καὶ ὅλως ἄθυτα καὶ ἀκαλλιέρητα\nπάντα καὶ ὁ λιμὸς πολύς. τοιγαροῦν ὥσπερ οἱ\nκυβερνῆται ὑψηλὸς μόνος ἐπὶ τῆς πρύμνης\nἕστηκα τὸ πηδάλιον ἔχων ἐν ταῖν χεροῖν, καὶ οἱ\nμὲν ἐπιβάται μεθύοντες εἰ τύχοι ἐγκαθεύδουσιν,\n\n\n\nἐγὼ δὲ ἄγρυπνος καὶ ἄσιτος ὑπὲρ ἁπάντων\n“μερμηρίζω κατὰ φρένα καὶ κατὰ θυμὸν μόνῳ\nτῷ δεσπότης εἶναι δοκεῖν τετιμημένος.\n3 ὥστε\nἡδέως ἂν ἐροίμην τοὺς φιλοσόφους, οἳ μόνους\nτοὺς θεοὺς εὐδαιμονίζουσιν, πότε καὶ σχολάζειν\nἡμᾶς τῷ νέκταρι καὶ τῇ ἀμβροσίᾳ νομίζουσι μυρία\nὅσα ἔχοντας πράγματα.\nἸδού γέ τοι ὑπʼ ἀσχολίας τοσαύτας ἑώλους\nδίκας φυλάττομεν ἀποκειμένας ὑπʼ εὐρῶτος ἤδη\nκαὶ ἀραχνίων διεφθαρμένας, καὶ μάλιστα ὁπόσαι\nταῖς ἐπιστήμαις καὶ τέχναις πρὸς ἀνθρώπους\nτινὰς συνεστᾶσιν, πάνυ παλαιὰς ἐνίας αὐτῶν,\nοἱ δὲ κεκράγασιν ἁπανταχόθεν καὶ ἀγανακτοῦσιν\nκαὶ τὴν δίκην ἐπιβοῶνται κἀμὲ τῆς βραδυτῆτος\nαἰτιῶνται, ἀγνοοῦντες ὡς οὐκ ὀλιγωρίᾳ τὰς κρίσεις\nὑπερημέρους συνέβη γενέσθαι, ἀλλʼ ὑπὸ τῆς\nεὐδαιμονίας ᾖ συνεῖναι ἡμᾶς ὑπολαμβάνουσιν.\nτοῦτο γὰρ τὴν ἀσχολίαν καλοῦσιν.\nΕΡΜΗΣ4 Καὐτός, ὦ Ζεῦ, πολλὰ τοιαῦτα ἐπὶ τῆς γῆς\nἀκούων δυσχεραινόντων λέγειν πρὸς σὲ οὐκ ἐτόλμων.\nἐπεὶ δὲ σὺ περὶ τούτων τοὺς λόγους ἐνέβαλες,\nκαὶ δὴ λέγω. πάνυ ἀγανακτοῦσιν, ὦ\nπάτερ, καὶ σχετλιάζουσιν καὶ εἰς τὸ φανερὸν μὲν\nοὐ τολμῶσι λέγειν, ὑποτονθορύζουσι δὲ συγκεκυφότες\nαἰτιώμενοι τὸν χρόνον· οὓς ἔδει πάλαι\nτὰ καθʼ αὐτοὺς εἰδότας στέργειν ἕκαστον τοῖς\nδεδικασμένοις.\nΖΕΥΣΤί οὖν, ὦ Ἑρμῆ. δοκεῖ; προτίθεμεν αὐτοῖς\nἀγορὰν δικῶν, ἢ θέλεις εἰς νέωτα παραγγελοῦμεν;\nΕΡΜΗΣΟὐ μὲν οὖν, ἀλλὰ ἤδη προθῶμεν.\nΖΕΥΣΟὕτω ποίει· σὺ μὲν κήρυττε καταπτάμενος ὅτι\nἀγορὰ δικῶν ἔσται κατὰ τάδε. πάντας ὁπόσοι\nτὰς γραφὰς ἀπενηνόχασιν, ἥκειν τήμερον εἰς\nἌρειον πάγον, ἐκεῖ δὲ τὴν μὲν Δίκην ἀποκληροῦν\nσφίσι τὰ δικαστήρια κατὰ λόγον τῶν τιμημάτων\nἐξ ἀπάντων Ἀθηναίων· εἰ δέ τις ἄδικον\nοἴοιτο γεγενῆσθαι τὴν κρίσιν, ἐξεῖναι ἐφέντι ἐπʼ\nἐμὲ δικάζεσθαι ἐξ ὑπαρχῆς. ὡς εἰ μηδὲ τὸ παράπαν\nἐδεδίκαστο. σὺ δὲ, ᾦ θύγατερ, καθεζομένη\nπαρὰ τὰς σεμνὰς θεὰς ἀποκλήρου τὰς δίκας καὶ\nἐπισκόπει τοὺς δικάζοντας.\nΔΙΚΗ5 Αὖθις εἰς τὴν γῆν, ἵνʼ ἐξελαυνομένη πρὸς αὐτῶν\nδραπετεύω πάλιν ἐκ τοῦ βίου τὴν Ἀδικίαν ἐπιγελῶσαν\nοὐ φέρουσα;\nΖΕΥΣΧρηστὰ ἐλπίζειν σε δεῖ· πάντως γὰρ ἤδη\nπεπείκασιν αὐτοὺς οἱ φιλόσοφοι σὲ τῆς Ἀδικίας\nπροτιμᾶν, καὶ μάλιστα ὁ τοῦ Σωφρονίσκου τὸ\nδίκαιον ὑπερεπαινέσας καὶ ἀγαθῶν τὸ μέγιστον\nἀποφήνας.\nΔΙΚΗΠάνυ γοῦν ὃν φὴς αὐτὸν ἐκεῖνον ὤνησαν οἱ\nπερὶ ἐμοῦ λόγοι, ὃς παραδοθεὶς τοῖς ἕνδεκα καὶ\nεἰς τὸ δεσμωτήριον ἐμπεσὼν ἔπιεν ἄθλιος τοῦ\nκωνείου, μηδὲ τὸν ἀλεκτρυόνα τῷ Ἀσκληπιῷ\n\n\nἀποδεδωκώς· παρὰ τοσοῦτον ὑπερέσχον οἱ κατήγοροι\nτἀναντία περὶ τῆς Ἀδικίας φιλοσοφοῦντες.\nΖΕΥΣ6 Ξένα ἔτι τοῖς πολλοῖς τὰ τῆς φιλοσοφίας ἦν\nτότε, καὶ ὀλίγοι ἦσαν οἱ φιλοσοφοῦντες, ὥστε\nεἰκότως εἰς τὸν Ἄνυτον καὶ Μέλητον ἔρρεπεν τὰ\nδικαστήρια. τὸ δὲ νῦν εἶναι, οὐχ ὁρᾶς ὅσοι τρίβωνες\nκαὶ βακτηρίαι καὶ πῆραι; καὶ ἀπανταχοῦ\nπώγων βαθὺς καὶ βιβλίον ἐν τῇ ἀριστερᾷ, καὶ\nπάντες ὑπὲρ σοῦ φιλοσοφοῦσι, μεστοὶ δὲ οἱ περίπατοι\nκατὰ ἴλας καὶ φάλαγγας ἀλλήλοις ἀπαντώντων,\nκαὶ οὐδεὶς ὅστις οὐ τρόφιμος τῆς ἀρετῆς\nεἶναι δοκεῖν βούλεται. πολλοὶ γοῦν τὰς τέχνας\nἀφέντες ἃς εἶχον τέως, ἐπὶ τὴν πήραν ᾄξαντες\nκαὶ τὸ τριβώνιον, καὶ τὸ σῶμα πρὸς τὸν ἥλιον εἰς\nτὸ Αἰθιοπικὸν ἐπιχράναντες αὐτοσχέδιοι φιλόσοφοι\nἐκ σκυτοτόμων ἢ τεκτόνων περινοστοῦσι\nσὲ καὶ τὴν σὴν ἀρετὴν ἐπαινοῦντες. ὥστε κατὰ\nτὴν παροιμίαν, θᾶττον ἄν τις ἐν πλοίῳ πεσὼν\nδιαμάρτοι ξύλου ἢ ἔνθα ἂν ἀπίδῃ ὁ ὀφθαλμός,\nἀπορήσει φιλοσόφου.\nΔΙΚΗ7 Καὶ μὴν οὗτοί με, ὦ Ζεῦ, δεδίττονται πρὸς\nἀλλήλους ἐρίζοντες καὶ ἀγνωμονοῦντες ἐν αὐτοῖς\nοἷς περὶ ἐμοῦ διεξέρχονται. φασὶ δὲ καὶ τοὺς\nπλείστους αὐτῶν ἐν μὲν τοῖς λόγοις προσποιεῖσθαί\nμε, ἐπὶ δὲ τῶν πραγμάτων μηδὲ τὸ παράπαν\nεἰς τὴν οἰκίαν παραδέχεσθαι, ἀλλὰ δήλους εἶναι\nἀποκλείσοντας ἢν ἀφίκωμαί ποτε αὐτοῖς ἐπὶ τὰς\nθύρας· πάλαι γὰρ τὴν Ἀδικίαν προεπεξενῶσθαι\nαὐτοῖς.\nΖΕΥΣΟὐ πάντες, ὦ θύγατερ, μοχθηροί εἰσιν· ἱκανὸν\nδὲ κἂν ἐνίοις τισὶν χρηστοῖς ἐντύχῃς. ἀλλʼ ἄπιτε\nἤδη, ὡς κἂν ὀλίγαι τήμερον ἐκδικασθῶσιν.\nΕΡΜΗΣ8 Προΐωμεν, ὦ Δίκη, ταύτῃ εὐθὺ τοῦ Σουνίου\nμικρὸν ὑπὸ τὸν Ὑμηττὸν ἐπὶ τὰ λαιὰ τῆς Πάρνηθος,\nἔνθα αἱ δύο ἐπεῖναι ἄκραι· σὺ γὰρ ἔοικας\nἐκλελῆσθαι πάλαι τὴν ὁδόν. ἀλλὰ τί δακρύεις\nκαὶ σχετλιάζεις; μὴ δέδιθι· οὐκίθʼ ὅμοια τὰ ἐν\nτῷ βίῳ· τεθνᾶσιν ἐκεῖνοι πάντες οἱ Σκείρωνες καὶ\nΠιτυοκάμπται καὶ Βουσίριδες καὶ Φαλάριδες οὓς\nἐδεδίεις τότε, νυνὶ δὲ Σοφία καὶ Ἀκαδήμεια καὶ\nΣτοὰ κατέχουσι πάντα καὶ πανταχοῦ σε ζητοῦσιν\nκαὶ περὶ σοῦ διαλέγονται, κεχηνότες εἴ ποθεν εἰς\nαὐτοὺς καταπτοῖο πάλιν.\nΔΙΚΗΣὺ γοῦν μοι τἀληθές, ὦ Ἐρμῇ, ἂν εἴποις μόνος,\nἄτε συνὼν αὐτοῖς τὰ πολλὰ καὶ συνδιατρίβων ἔν\nτε γυμνασίοις καὶ ἐν τῇ ἀγορᾷ—καὶ ἀγοραῖος γὰρ\nεἶ καὶ ἐν ταῖς ἐκκλησίαις κηρύττεις —ὁποῖοι γεγένηνται\nκαὶ εἰ δυνατή μοι παρ᾿ αὐτοῖς ἡ μονή.\nΕΡΜΗΣNὴ Δία, ἀδικοίην γὰρ ἂν πρὸς ἀδελφήν σε\nοὖσαν μὴ λέγων. οὐκ ὀλίγα πρὸς τῆς φιλοσοφίας\n\n\n\nὠφέληνται οἱ πολλοὶ αὐτῶν· καὶ γὰρ εἰ μηδὲν\nἄλλο, αἰδοῖ γοῦν τοῦ σχήματος μετριώτερα διαμαρτάνουσιν.\nπλὴν ἀλλὰ καὶ μοχθηροῖς τισιν\nἐντεύξῃ αὐτῶν—χρὴ γάρ, οἶμαι, τἀληθῆ λέγειν—\nἐνίοις δὲ ἡμισόφοις καὶ ἡμιφαύλοις. ἐπεὶ γὰρ\nαὐτοὺς μετέβαπτεν ἡ σοφία παραλαβοῦσα, ὁπόσοι\nμὲν εἰς κόρον ἔπιον τῆς βαφῆς. χρηστοὶ ἀκριβῶς\nἀπετελέσθησαν ἀμιγεῖς ἑτέρων χρωμάτων, καὶ\nπρός γε τὴν σὴν ὑποδοχὴν οὗτοι ἑτοιμότατοι·\nὅσοι δὲ ὑπὸ τοῦ πάλαι ῥύπου μὴ εἰς βάθος παρεδέξαντο\nὁπόσον δευσοποιὸν τοῦ φαρμάκου, τῶν\nἄλλων ἀμείνους, ἀτελεῖς δὲ ὅμως καὶ μιξόλενκοι\nκαὶ κατεστιγμένοι καὶ παρδαλωτοὶ τὴν χρόαν.\nεἰσὶ δʼ οἳ καὶ μόνον ψαύσαντες ἕκτοσθεν τοῦ\nλέβητος ἄκρῳ τῷ δακτύλῳ καὶ ἐπιχρισάμενοι τῆς\nἀσβόλου ἱκανῶς οἴονται καὶ οὗτοι μεταβεβάφθαι.\nσοὶ μέντοι δῆλον ὅτι μετὰ τῶν ἀρίστων ἡ διατριβὴ\nἔσται.\n9 Ἀλλὰ μεταξὺ λόγων ἤδη πλησιάζομεν τῇ\nἈττικῇ· ὥστε τὸ μὲν Σούνιον ἐν δεξιᾷ καταλείπωμεν,\nεἰς δὲ τὴν ἀκρόπολιν ἀπονεύωμεν ἤδη. καὶ\nἐπείπερ καταβεβήκαμεν, αὐτὴ μὲν ἐνταῦθά που\nἐπὶ τοῦ πάγου κάθησο εἰς τὴν πνύκα ὁρῶσα καὶ\nπεριμένουσα ἔστʼ ἂν κηρύξω τὰ παρὰ τοῦ Διός,\nἐγὼ δὲ εἰς τὴν ἀκρόπολιν ἀναβὰς ῥᾷον οὕτως\nἅπαντας ἐκ τοῦ ἐπηκόου προσκαλέσομαι.\nΔΙΚΗΜὴ πρότερον ἀπέλθῃς, ὦ Ἑρμῆ. πρὶν εἰπεῖν\nὅστις οὗτος ὁ προσιών ἐστιν, ὁ κερασφόρος, ὁ τὴν\nσύριγγα, ὁ λάσιος ἐκ τοῖν σκελοῖν.\nΕΡΜΗΣΤί φής; ἀγνοεῖς τὸν Πᾶνα, τῶν Διονύσου θεραπόντων\nτὸν βακχικώτατον; οὗτος ᾤκει μὲν τὸ\nπρόσθεν ἀνὰ τὸ Παρθένιον, ὑπὸ δὲ τὸν Δάτιδος\nἐπίπλουν καὶ τὴν Μαραθῶνάδε τῶν βαρβάρων\nἀπόβασιν ἧκεν ἄπλητος τοῖς Ἀθηναίοις σύμμαχος.\nκαὶ τὸ ἀπʼ ἐκείνου τὴν ὑπὸ τῇ ἀκροπόλει σπήλυγγα\nταύτην ἀπολαβόμενος οἰκεῖ μικρὸν ὑπὲρ τοῦ\nΠελασγικοῦ εἰς τὸ μετοίκιον συντελῶν. καὶ νῦν\nὡς τὸ εἰκὸς ἰδὼν ἡμᾶς ἐκ γειτόνων πρόσεισι δεξιωσόμενος.\nΠΑΝ10 Χαίρετε, ὦ Ἑρμῆ καὶ Δίκη.\nΕΡΜΗΣΚαὶ σύ γε, ὦ Πάν, μουσικώτατε καὶ πηδητικώτατε\nΣατύρων ἀπάντων, Ἀθήνησι δὲ καὶ\nπολεμικώτατε.\nΠΑΝΤίς δὲ ὑμᾶς, ὦ Ἑρμῆ. χρεία δεῦρο ἤγαγεν;\nΕΡΜΗΣΑὕτη σοι διηγήσεται τὰ πάντα· ἐγὼ δὲ ἐπὶ τὴν\nἀκρόπολιν ἄπειμι καὶ τὸ κήρυγμα.\nΔΙΚΗὉ Ζεύς, ὦ Πάν, κατέπεμψέ με ἀποκληρώσουσαν\nτὰς δίκας. σοὶ δὲ πῶς τὰ ἐν Ἀθήναις ἔχει;\nΠΑΝΤὸ μὲν ὅλον οὐ κατʼ ἀξίαν πράττω παῤ αὐτοῖς,\nἀλλὰ πολὺ καταδεέστερον τῆς ἐλπίδος, καὶ ταῦτα\n\n\n\nτηλικοῦτον ἀπωσάμενος κυδοιμὸν τὸν ἐκ τῶν\nβαρβάρων. ὅμως δὲ δὶς ἢ τρὶς τοῦ ἔτους ἀνιόντες\nἐπιλεξάμενοι τράγον ἔνορχην θύουσί μοι πολλῆς\nτῆς κινάβρας ἀπόζοντα, εἶτʼ εὐωχοῦνται τὰ κρέα,\nποιησάμενοί με τῆς εὐφροσύνης μάρτυρα καὶ ψιλῷ\nτιμήσαντες τῷ κρότῳ. πλὴν ἀλλʼ ἔχει τινά μοι\nψυχαγωγίαν ὁ γέλως αὐτῶν καὶ ἡ παιδιά.\nΔΙΚΗ11 Τὰ δʼ ἄλλα, ὦ Πάν, ἀμείνους πρὸς ἀρετὴν\nἐγένοντο ὑπὸ τῶν φιλοσόφων;\nΠΑΝΤίνας λέγεις τοὺς φιλοσόφους; ἆῤ ἐκείνους\nτοὺς κατηφεῖς, τοὺς συνάμα πολλούς, τοὺς τὸ\nγένειον ὁμοίους ἐμοί, τοὺς λάλους;\nΔΙΚΗΚαὶ μάλα.\nΠΑΝΟὐκ οἶδα ὅλως ὅ τι καὶ λέγουσιν οὐδὲ συνίημι\nτὴν σοφίαν αὐτῶν· ὄρειος γὰρ ἔγωγε καὶ τὰ\nκομψὰ ταῦτα ῥημάτια καὶ ἀστικὰ οὐ μεμάθηκα,\nὦ Δίκη. πόθεν γὰρ ἐν Ἀρκαδίᾳ σοφιστὴς ἡ\nφιλόσοφος; μέχρι τοῦ πλαγίου καλάμου καὶ τῆς\nσύριγγος ἐγὼ σοφός, τὰ δʼ ἄλλα αἰπόλος καὶ\nχορευτὴς καὶ πολεμιστής, ἢν δέῃ. πλὴν ἀλλʼ\nἀκούω γε αὐτῶν ἀεὶ κεκραγότων καὶ ἀρετήν τινα\nκαὶ ἰδέας καὶ φύσιν καὶ ἀσώματα διεξιόντων,\nἄγνωστα ἐμοὶ καὶ ξένα ὀνόματα. καὶ τὰ πρῶτα\nμὲν εἰρηνικῶς ἐνάρχονται τῶν πρὸς ἀλλήλους\nλόγων, προιούσης δὲ τῆς συνουσίας ἐπιτείνουσι\nτὸ φθέγμα μέχρι πρὸς τὸ ὄρθιον, ὥστε ὑπερδιατεινομένων\nκαὶ ἅμα λέγειν ἐθελόντων τό τε πρόσωπον\n\n\nἐρυθριᾷ καὶ ὁ τράχηλος οἰδεῖ καὶ αἰ φλέβες\nἐξανίστανται ὥσπερ τῶν αὐλητῶν ὁπόταν εἰς\nστενὸν τὸν αὐλὸν ἐμπνεῖν βιάζωνται. διαταράξαντες\nγοῦν τοὺς λόγους καὶ τὸ ἐξ ἀρχῆς ἐπισκοπούμενον\nσυγχέαντες ἀπίασι λοιδορησάμενοι\nἀλλήλοις οἱ πολλοί, τὸν ἱδρῶτα ἐκ τοῦ μετώπου\nἀγκύλῳ τῷ δακτύλῳ ἀποξυόμενοι, καὶ οὗτος κρατεῖν\nἔδοξεν ὃς ἂν μεγαλοφωνότερος αὐτῶν ᾖ καὶ\nθρασύτερος καὶ διαλυομένων ἀπέλθῃ ὕστερος.\nπλὴν ἀλλʼ ὅ γε λεὼς ὁ πολὺς τεθήπασιν αὐτούς,\nκαὶ μάλιστα ὁπόσους μηδὲν τῶν ἀναγκαιοτέρων\nἀσχολεῖ, καὶ παρεστᾶσι πρὸς τὸ θράσος καὶ τὴν\nβοὴν κεκηλημένοι. ἐμοὶ μὲν οὖν ἀλαζόνες τινὲς\nἐδόκουν ἀπὸ τούτων καὶ ἠνιώμην ἐπὶ τῇ τοῦ\nπώγωνος ὁμοιότητι. εἰ δέ γε δημωφελές τι ἐνῆν\nτῇ βοῇ αὐτῶν καί τι ἀγαθὸν ἐκ τῶν ῥημάτων\nἐκείνων ἀνεφύετο αὐτοῖς, οὐκ ἂν εἰπεῖν ἔχοιμι.\nπλὴν ἀλλʼ εἴ γε δεῖ μηδὲν ὑποστειλάμενον τἀληθὲς\nδιηγήσασθαι—οἰκῶ γὰρ ἐπὶ σκοπῆς, ὡς ὁρᾷς—\nπολλοὺς αὐτῶν πολλάκις ἤδη ἐθεασάμην περὶ\nδείλην ὀψίαν—\nΔΙΚΗ12 Ἐπίσχες, ὦ Πάν. οὐχ ὁ Ἑρμῆς σοι κηρύττειν\nἔδοξεν;\nΠΑΝΠάνυ μὲν οὖν.\nΕΡΜΗΣἈκούετε λεῴ, ἀγορὰν δικῶν ἀγαθῇ τύχῃ\nκαταστησόμεθα τήμερον Ἐλαφηβολιῶνος ἑβδόμῃ\nἱσταμένου. ὁπόσοι γραφὰς ἀπήνεγκαν, ἥκειν εἰς\nἌρειον πάγον, ἔνθα ἡ Δίκη ἀποκληρώσει τὰ\n\n\n\nδικαστήρια καὶ αὐτὴ παρέσται τοῖς δικάζουσιν·\nοἱ δικασταὶ ἐξ ἀπάντων Ἀθηναίων· ὁ μισθὸς\nτριώβολον ἑκάστης δίκης· ἀριθμὸς τῶν δικαστῶν\nκατὰ λόγον τοῦ ἐγκλήματος. ὁπέσοι δὲ ἀποθέμενοι\nγραφὴν πρὶν εἰσελθεῖν ἀπέθανον, καὶ τούτους\nὁ Αἰακὸς ἀναπεμψάτω. ἢν δέ τις ἄδικα\nδεδικάσθαι οἴηται, ἐφέσιμον ἀγωνιεῖται τὴν δίκην·\nἡ δὲ ἔφεσις ἐπὶ τὸν Δία.\nΠΑΝΒαβαὶ τοῦ θορύβου· ἡλίκον, ὦ Δίκη, ἀνεβόησαν,\nὡς δὲ καὶ σπουδῇ συνθέουσιν ἕλκοντες ἀλλήλους\nπρὸς τὸ ἄναντες εὐθὺ τοῦ Ἀρείου πάγου.\nκαὶ ὁ Ἑρμῆς δὲ ἤδη πάρεστιν. ὥστε ὑμεῖς μὲν\nἀμφὶ τὰς δίκας ἔχετε καὶ ἀποκληροῦτε καὶ διακρίνατε\nὥσπερ ὑμίν νόμος, ἐγὼ δὲ ἐπὶ τὸ σπήλαιον\nἀπελθὼν συρίξομαί τι μέλος τῶν ἐρωτικῶν ᾧ τὴν\nἨχὼ εἴωθα ἐπικερτομεῖν· ἀκροάσεων δὲ καὶ λόγων\nτῶν δικανικῶν ἅλις ἔχει μοι ὁσημέραι τῶν ἐν\nἈρείῳ πάγῳ δικαζομένων ἀκούοντι.\nΕΡΜΗΣ13 Ἄγε, ὦ Δίκη, προσκαλῶμεν.\nΔΙΚΗΕὖ λέγεις. ἀθρόοι γοῦν, ὡς ὁρᾶς, προσίασι\nθορυβοῦντες, ὥσπερ οἱ σφῆκες περιβομβοῦντες\nτὴν ἄκραν.\nΑΘΗΝΑΙΟΣΕἴληφά σε, ὦ κατάρατε.\nΑΛΛΟΣΣυκοφαντεῖς.\nΑΛΛΟΣΔώσεις ποτὲ ἤδη τὴν δίκην.\nΑΛΛΟΣἘξελέγξω σε δεινὰ εἰργασμένον.\nΑΛΛΟΣἘμοὶ πρώτῳ ἀποκλήρωσον.\nΑΛΛΟΣἝπου, μιαρέ, πρὸς τὸ δικαστήριον.\nΑΛΛΟΣΜὴ ἄγχε με.\nΔΙΚΗΟἶσθα ὃ δράσωμεν, ὦ Ἑρμῆ; τὰς μὲν ἄλλας\nδίκας εἰς τὴν αὔριον ὑπερβαλώμεθα, τήμερον δὲ\nκληρῶμεν τὰς τοιαύτας ὁπόσαι τέχναις ἢ βίοις ἢ\nἐπιστήμαις πρὸς ἄνδρας εἰσὶν ἐπηγγελμέναι. καί\nμοι ταύτας ἀνάδος τῶν γραφῶν.\nΕΡΜΗΣΜέθη κατὰ τῆς Ἀκαδημείας περὶ Πολέμωνος\nἀνδραποδισμοῦ.\nΔΙΚΗἙπτὰ κλήρωσον.\nΕΡΜΗΣἩ Στοὰ κατὰ τῆς Ἡδονῆς ἀδικίας, ὅτι τὸν\nἐραστὴν αὐτῆς Διονύσιον ἀπεβουκόλησεν.\nΔΙΚΗΠέντε ἱκανοί.\nΕΡΜΗΣΠερὶ Ἀριστίππου Τρυφὴ πρὸς Ἀρετήν.\nΔΙΚΗΠέντε καὶ τούτοις δικασάτωσαν.\nΕΡΜΗΣἈργυραμοιβικὴ δρασμοῦ Διογένει.\nΔΙΚΗΤρεῖς ἀποκλήρου μόνους.\nΕΡΜΗΣΓραφικὴ κατὰ Πύρρωνος λιποταξίου.\nΔΙΚΗἘννέα κρινάτωσαν.\nΕΡΜΗΣ14 Βούλει καὶ ταύτας ἀποκληρῶμεν, ὦ Δίκη, τὰς\nδύο, τὰς πρῴην ἀπενηνεγμένας κατὰ τοῦ ῥήτορος;\nΔΙΚΗΤὰς παλαιὰς πρότερον διανύσωμεν· αὗται δὲ\nεἰς ὕστερον δεδικάσονται.\nΕΡΜΗΣΚαὶ μὴν ὅμοιαί γε καὶ αὗται καὶ τὸ ἔγκλημα,\nεἰ καὶ νεαρόν, ἀλλὰ παραπλήσιον τοῖς προαποκεκληρωμένοις·\nὥστε ἐν τούτοις δικασθῆναι ἄξιον.\nΔΙΚΗἜοικας, ὦ Ἑρμῆ, χαριζομένῳ τὴν δέησιν.\nἀποκληρῶμεν δʼ ὅμως, εἰ δοκεῖ, πλὴν ἀλλὰ ταύτας\nμόνας· ἱκαναὶ γὰρ αἱ ἀποκεκληρωμέναι. δὸς τὰς\nγραφάς.\nΕΡΜΗΣῬητορικὴ κακώσεως τῷ Σύρῳ· Διάλογος τῷ\nαὐτῷ ὕβρεως.\nΔΙΚΗΤίς δὲ οὗτός ἐστιν; οὐ γὰρ ἐγγέγραπται τοὔνομα.\nΕΡΜΗΣΟὕτως ἀποκλήρου, τῷ ῥήτορι τῷ Σύρῳ· κωλύσει\nγὰρ οὐδὲν καὶ ἄνευ τοῦ ὀνόματος.\nΔΙΚΗἸδοῦ, καὶ τὰς ὑπερορίους ἤδη Ἀθήνησιν ἐν\nἈρείῳ πάγῳ ἀποκληρώσομεν, ἂς ὑπὲρ τὸν Εὐφράτην\nκαλῶς εἶχε δεδικάσθαι; πλὴν ἀλλὰ κλήρου\nἕνδεκα τοὺς αὐτοὺς ἑκατέρᾳ τῶν δικῶν.\nΕΡΜΗΣΕὖ γε, ὦ Δίκη, φείδῃ μὴ πολὺ ἀναλίσκεσθαι\nτὸ δικαστικόν.\nΔΙΚΗ15 Οἱ πρῶτοι καθιζέτωσαν τῇ Ἀκαδημείᾳ καὶ τῇ\nΜέθῃ· σὺ δὲ τὸ ὕδωρ ἔγχει. προτέρα δὲ σὺ λέγε\nἡ Μέθη. τί σιγᾷ καὶ διανεύει; μάθε, ὦ Ἑρμῆ,\nπροσελθών.\nΕΡΜΗΣ“Οὐ δύναμαι,” φησί, “ τὸν ἀγῶνα εἰπεῖν ὑπὸ\nτοῦ ἀκράτου τὴν γλῶτταν πεπεδημένη, μὴ γέλωτα\n\n\nὄφλω ἐν τῷ δικαστηρίῳ.' μόλις δὲ καὶ ἕστηκεν,\nὡς ὁρᾶς.\nΔΙΚΗΟὐκοῦν συνήγορον ἀναβιβασάσθω τῶν κοινῶν\nτούτων τινά· πολλοὶ γὰρ οἱ κἂν ἐπὶ τριωβόλῳ\nδιαρραγῆναι ἕτοιμοι.\nΕΡΜΗΣἈλλ᾿ οὐδὲ εἷς ἐθελήσει ἔν γε τῷ φανερῷ συναγορεῦσαι\nΜέθῃ. πλὴν εὐγνώμονά γε ταῦτα ἔοικεν\nἀξιοῦν.\nΔΙΚΗΤὰ ποῖα;\nΕΡΜΗΣ“Ἡ Ἀκαδήμεια πρὸς ἀμφοτέρους ἀεὶ παρεσκεύασται\nτοὺς λόγους καὶ τοῦτʼ ἀσκεῖ τἀναντία\nκαλῶς δύνασθαι λέγειν. αὕτη τοίνυν,” φησίν,\n“ ὑπὲρ ἐμοῦ πρότερον εἰπάτω, εἶτα ὕστερον ὑπὲρ\nἑαυτῆς ἐρεῖ.”\nΔΙΚΗΚαινὰ μὲν ταῦτα, εἰπὲ δὲ ὅμως, ὦ Ἀκαδήμεια,\nτὸν λόγον ἑκάτερον, ἐπεί σοι ῥᾴδιον.\nΑΚΑΔΗΜΕΙΑ16 Ἀκούετε, ὦ ἄνδρες δικασταί, πρότερα τὰ ὑπὲρ\nτῆς Μέθης· ἐκείνης γὰρ τό γε νῦν ῥέον.\nἨδίκηται ἡ ἀθλία τὰ μέγιστα ὑπὸ τῆς Ἀκαδημείας\nἐμοῦ, ἀνδράποδον ὃ μόνον εἶχεν εὔνουν καὶ\nπιστὸν αὐτῇ, μηδὲν αίσχρὸν ὧν προστάξειεν\nοἰόμενον, ἀφαιρεθεῖσα τὸν Πολέμωνα ἐκεῖνον, ὃς\nμεθʼ ἡμέραν ἐκώμαζεν διὰ τῆς ἀγορᾶς μέσης,\nψαλτρίαν ἔχων καὶ κατᾳδόμενος ἔωθεν εἰς ἑσπέραν,\nμεθύων ἀεὶ καὶ κραιπαλῶν καὶ τὴν κεφαλὴν τοῖς\n\n\n\nστεφάνοις διηνθισμένος. καὶ ταῦτα ὅτι ἀληθῆ,\nμάρτυρες Ἀθηναῖοι ἄπαντες, οἳ μηδὲ πώποτε\nνήφοντα Πολέμωνα εἶδον. ἐπεὶ δὲ ὁ κακοδαίμων\nἐπὶ τὰς τῆς Ἀκαδημείας θύρας ἐκώμασεν, ὥσπερ\nἐπὶ πάντας εἰώθει, ἀνδραποδισαμένη αὐτὸν καὶ\nἀπὸ τῶν χειρῶν τῆς Μέθης ἁρπάσασα μετὰ βίας\nκαὶ πρὸς αὐτὴν ἀγαγοῦσα ὑδροποτεῖν τε κατηνάγκασεν\nκαὶ νήφειν μετεδίδαξεν καὶ τοὺς στεφάνους\nπεριέσπασεν καὶ δέον πίνειν κατακείμενον,\nῥημάτια σκολιά καὶ δύστηνα καὶ πολλῆς φροντίδος\nἀνάμεστα ἐπαίδευσεν· ὥστε ἀντὶ τοῦ τέως ἐπανθοῦντος\nαὐτῷ ἐρυθήματος ὠχρὸς ὁ ἄθλιος καὶ\nῥικνὸς τὸ σῶμα γεγένηται, καὶ τὰς ᾠδὰς ἁπάσας\nἀπομαθὼν ἄσιτος ἐνίοτε καὶ διψαλέος εἰς μέσην\nἑσπέραν κάθηται ληρῶν ὁποῖα πολλὰ ἡ Ἀκαδήμεια\nἐγὼ ληρεῖν διδάσκω. τὸ δὲ μέγιστον, ὅτι\nκαὶ λοιδορεῖται τῇ Μέθῃ πρὸς ἐμοῦ ἐπαρθεὶς καὶ\nμυρία κακὰ διέξεισι περὶ αὐτῆς.\nΕἴρηται σχεδὸν τὰ ὑπὲρ τῆς Μέθης. ἤδη καὶ\nὑπὲρ ἐμαυτῆς ἐρῶ, καὶ τὸ ἀπὸ τούτου ἐμοὶ ῥευσάτω.\nΔΙΚΗΤί ἄρα πρὸς ταῦτα ἐρεῖ; πλὴν ἀλλʼ ἔγχει τὸ\nἴσον ἐν τῷ μέρει.\nΑΚΑΔΗΜΕΙΑ17 Οὑτωσὶ μὲν ἀκοῦσαι πάνυ εὔλογα, ὦ ἄνδρες\nδικασταί, ἡ συνήγορος εἴρηκεν ὑπὲρ τῆς Μέθης,\nἢν δὲ κἀμοῦ μετʼ εὐνοίας ἀκούσητε, εἴσεσθε ὡς\nοὐδὲν αὐτὴν ἠδίκηκα.\nΤὸν γὰρ Πολέμωνα τοῦτον, ὅν φησιν ἑαυτῆς\nοἰκέτην εἶναι, πεφυκότα οὐ φαύλως οὐδὲ κατὰ τὴν\n\n\n\nΜέθην, ἀλλʼ οἰκεῖον ἐμοὶ τὴν φύσιν, προαρπάσασα\nνέον ἔτι καὶ ἁπαλὸν ὄντα συναγωνιζομένης τῆς\nἩδονῆς, περ αὐτῇ τὰ πολλὰ ὑπουργεῖ, διέφθειρε\nτὸν ἄθλιον τοῖς κώμοις καὶ ταῖς ἑταίραις παρασχοῦσα\nἔκδοτον, ὡς μηδὲ μικρὸν αὐτῷ τῆς αἰδοῦς\nὑπολείπεσθαι. καὶ ἅ γε ὑπὲρ ἑαυτῆς λέγεσθαι\nμικρὸν ἔμπροσθεν ᾤετο, ταῦτα ὑπὲρ ἐμοῦ μᾶλλον\nεἰρῆσθαι νομίσατε· περιῄει γὰρ ἕωθεν ὁ ἄθλιος\nἐστεφανωμένος, κραιπαλῶν, διὰ τῆς ἀγορᾶς μέσης\nκαταυλούμενος, οὐδέποτε νήφων, κωμάζων ἐπὶ\nπάντας, ὕβρις τῶν προγόνων καὶ τῆς πόλεως\nὅλης καὶ γέλως τοῖς ξένοις.\nἘπεὶ μέντοι γε παῤ ἐμὲ ἧκεν, ἐγὼ μὲν ἔτυχον,\nὥσπερ εἴωθα ποιεῖν, ἀναπεπταμένων τῶν θυρῶν\nπρὸς τοὺς παρόντας τῶν ἑταίρων λόγους τινὰς\nπερὶ ἀρετῆς καὶ σωφροσύνης διεξιοῦσα· ὁ δὲ μετὰ\nτοῦ αὐλοῦ καὶ τῶν στεφάνων ἐπιστὰς τὰ μὲν\nπρῶτα ἐβόα καὶ συγχεῖν ἡμῶν ἐπειρᾶτο τὴν\nσυνουσίαν ἐπιταράξας τῇ βοῇ· ἐπεὶ δὲ οὐδὲν\nἡμεῖς ἐπεφροντίκειμεν αὐτοῦ, κατʼ ὀλίγον—οὐ γὰρ\nτέλεον ἦν διάβροχος τῇ Μέθῃ—ἀνένηφε πρὸς τοὺς\nλόγους καὶ ἀφῃρεῖτο τοὺς στεφάνους καὶ τὴν\nαὐλητρίδα κατεσιώπα καὶ ἐπὶ τῇ πορφυρίδι ᾐσχύνετο,\nκαὶ ὥσπερ ἐξ ὕπνου βαθέος ἀνεγρόμενος\nἑαυτόν τε ἑώρα ὅπως διέκειτο καὶ τοῦ πάλαι βίου\nκατεγίγνωσκεν. καὶ τὸ μὲν ἐρύθημα τὸ ἐκ τῆς\nΜέθης ἀπήνθει καὶ ἠφανίζετο, ἠρυθρία δὲ κατʼ\nαἰδῶ τῶν δρωμένων· καὶ τέλος ἀποδρὰς ὥσπερ\nεἶχεν ηὐτομόλησεν παῤ ἐμέ, οὔτε ἐπικαλεσαμένης\nοὔτε βιασαμένης, ὡς αὕτη φησίν, ἐμοῦ, ἀλλʼ\nἑκὼν αὐτὸς ἀμείνω ταῦτα εἶναι ὑπολαμβάνων.\nΚαί μοι ἤδη κάλει αὐτόν, ὅπως καταμάθητε ὃν\nτρόπον διάκειται πρὸς ἐμοῦ. —τοῦτον, ὦ ἄνδρες\nδικασταί, παραλαβοῦσα γελοίως ἔχοντα, μήτε\nφωνὴν ἀφιέναι μήτε ἑστάναι ὑπὸ τοῦ ἀκράτου\nδυνάμενον, ὑπέστρεψα καὶ ἀνένηψα καὶ ἀντὶ\nἀνδραπόδου κόσμιον ἄνδρα καὶ σώφρονα καὶ\nπολλοῦ ἄξιον τοῖς Ἕλλησιν ἀπέδειξα· καί μοι\nαὐτός τε χάριν οἶδεν ἐπὶ τούτοις καὶ οἱ προσήκοντες\nὑπὲρ αὐτοῦ.\nΕἴρηκα· ὑμεῖς δὲ ἤδη σκοπεῖτε ποτέρᾳ ἡμῶν\nἄμεινον ἦν αὐτῷ συνεῖναι.\nΔΙΚΗ18 Ἄγε δή, μὴ μέλλετε, ψηφοφορήσατε, ἀνάστητε·\nκαὶ ἄλλοις χρὴ δικάζειν.\nΕΡΜΗΣΠάσαις ἡ Ἀκαδήμεια κρατεῖ πλὴν μιᾶς.\nΔΙΚΗΠαράδοξον οὐδέν, εἶναί τινα καὶ τῇ Μέθῃ\n19 τιθέμενον. καθίσατε οἱ τῇ Στοᾷ πρὸς τὴν Ἡδονὴν\nλαχόντες περὶ τοῦ ἐραστοῦ δικάζειν· ἐγκέχυται τὸ\nὕδωρ. ἡ κατάγραφος ἡ τὰ ποικίλα σὺ ἤδη λέγε.\nΣΤΟΑ20 Οὐκ ἀγνοῶ μέν, ὦ ἄνδρες δικασταί, ὡς πρὸς\nεὐπρόσωπόν μοι τὴν ἀντίδικον ὁ λόγος ἔσται,\nἀλλὰ καὶ ὑμῶν τοὺς πολλοὺς ὁρῶ πρὸς μὲν ἐκείνην\nἀποβλέποντας καὶ μειδιῶντας πρὸς αὐτήν, ἐμοῦ\nδὲ καταφρονοῦντας, ὅτι ἐν χρῇ κέκαρμαι καὶ\nἀρρενωπὸν βλέπω καὶ σκυθρωπὴ δοκῶ. ὅμως δέ,\n\n\n\nἢν ἐθελήσητε ἀκοῦσαί μου λεγούσης, θαρρῶ πολὺ\nδικαιότερα ταύτης ἐρεῖν.\nΤοῦτο γάρ τοι καὶ τὸ παρὸν ἔγκλημά ἐστιν, ὅτι\nοὕτως ἑταιρικῶς ἐσκευασμένη τῷ ἐπαγωγῷ τῆς\nὄψεως ἐραστὴν ἐμὸν ἄνδρα τότε σώφρονα τὸν\nΔιονύσιον φενακίσασα πρὸς ἑαυτὴν περιέσπασεν,\nκαὶ ἥν γε οἱ πρὸ ὑμῶν δίκην ἐδίκασαν τῇ Ἀκαδημείᾳ\nκαὶ τῇ Μέθῃ, ἀδελφὴ τῆς παρούσης δίκης\nἐστίν· ἐξετάζεται γὰρ ἐν τῷ παρόντι πότερα\nχοίρων δίκην κάτω νενευκότας ἡδομένους χρὴ\nβιοῦν μηδὲν μεγαλόφρον ἐπινοοῦντας ἢ ἐν δευτέρῳ\nτοῦ καλῶς ἔχοντος ἡγησαμένους τὸ τερπνὸν ἐλευθέρους\nἐλευθέρως φιλοσοφεῖν, μήτε τὸ ἀλγεινὸν\nὡς ἄμαχον δεδιότας μήτε τὸ ἡδὺ ἀνδραποδωδῶς\nπροαιρουμένους καὶ τὴν εὐδαιμονίαν ζητοῦντας ἐν\nτῷ μέλιτι καὶ ταῖς ἰσχάσιν. τὰ τοιαῦτα γὰρ\nαὕτη δελέατα τοῖς ἀνοήτοις προτείνουσα καὶ\nμορμολυττομένη τῷ πόνῳ προσάγεται αὐτῶν τοὺς\nπολλούς, ἐν οἷς καὶ τὸν δείλαιον ἐκεῖνον ἀφηνιάσαι\nἡμῶν πεποίηκεν, νοσοῦντα τηρήσασα· οὐ γὰρ\nἄν ὑγιαίνων ποτὲ προσήκατο τοὺς παρὰ ταύτης\nλόγους.\nΚαίτοι τί ἂν ἔγωγε ἀγανακτοίην κατʼ αὐτῆς,\nὅπου μηδὲ τῶν θεῶν φείδεται, ἀλλὰ τὴν ἐπιμέλειαν\nαὐτῶν διαβάλλει; ὥστε εἰ σωφρονεῖτε, καὶ\nἀσεβείας ἂν δίκην λάβοιτε παῤ αὐτῆς. ἀκούω\nδὲ ἔγωγε ὡς οὐδὲ αὐτὴ παρεσκεύασται ποιήσασθαι\nτοὺς λόγους, ἀλλὰ τὸν Ἐπίκουρον ἀναβιβάσεται\n\n\n\n\nσυναγορεύσοντα· οὕτως ἐντρυφᾷ τῷ δικαστηρίῳ.\nπλὴν ἀλλὰ ἐκεῖνά γε· αὐτὴν ἐρωτᾶτε, οἵους ἂν\nοἴεται γενέσθαι τὸν Ἡρακλέα καὶ τὸν ὑμέτερον\nΘησέα, εἰ προσθέντες τῇ ἡδονῇ ἔφυγον τοὺς\nπόνους· οὐδὲν γὰρ ἂν ἐκώλυεν μεστὴν ἀδικίας\nεἶναι τὴν γῆν, ἐκείνων μὴ πονησάντων.\nΤαῦτα εἶπον οὐ πάνυ τοῖς μακροῖς τῶν λόγων\nχαίρουσα. εἰ δέ γε ἐθελήσειε κατὰ μικρὸν\nἀποκρίνασθαί μοι συνερωτωμένη, τάχιστα ἂν\nγνωσθείη τὸ μηδὲν οὖσα. πλὴν ἀλλὰ ὑμεῖς γε\nτοῦ ὅρκου μνημονεύσαντες ψηφίσασθε ἤδη τὰ\nεὔορκα μὴ πιστεύσαντες Ἐπικούρῳ λέγοντι μηδὲν\nἐπισκοπεῖν τῶν παῤ ἡμῖν γιγνομένων τοὺς θεούς.\nΔΙΚΗΜετάστηθι. ὁ Ἐπίκουρος ὑπὲρ τῆς Ἡδονῆς\nλέγε.\nΕΠΙΚΟΥΡΟΣ21 Οὐ μακρά, ὦ ἄνδρες δικασταί, πρὸς ὑμᾶς ἐρῶ·\nδεῖ γὰρ οὐδὲ πολλῶν μοι τῶν λόγων.\nἈλλ᾿ εἰ μὲν ἐπῳδαῖς τισιν ἢ φαρμάκοις ὅν φησιν\nἐραστὴν ἑαυτῆς ἡ Στοὰ τὸν Διονύσιον κατηνάγκασεν\nταύτης μὲν ἀπέχεσθαι, πρὸς ἑαυτὴν δὲ\nἀποβλέπειν ἡ Ἡδονή, φαρμακὶς ἂν εἰκότως ἔδοξεν\nκαὶ ἀδικεῖν ἐκέκριτο ἐπὶ τοὺς ἀλλοτρίους ἐραστὰς\nμαγγανεύουσα. εἰ δέ τις ἐλεύθερος ἐν ἐλευθέρᾳ\nτῇ πόλει, μὴ ἀπαγορευόντων τῶν νόμων, τὴν παρὰ\nταύτης ἀηδίαν μυσαχθεὶς καὶ ἥν φησι κεφάλαιον\nτῶν πόνων τὴν εὐδαιμονίαν παραγίγνεσθαι λῆρον\nοἰηθείς, τοὺς μὲν ἀγκύλους ἐκείνους λόγους καὶ\nλαβυρίνθοις ὁμοιους ἀπέφυγε, πρὸς δὲ τὴν Ἡδονὴν\nἄσμενος ἐδραπέτευσεν ὥσπερ δεσμά τινα διακόψας\n\n\n\nτὰς τῶν λόγων πλεκτάνας, ἀνθρώπινα καὶ οὐ\nβλακώδη φρονήσας καὶ τὸν μὲν πόνον, ὅπερ ἐστί,\nπονηρόν, ἡδεῖαν δὲ τὴν ἡδονὴν οἰηθείς, ἀποκλείειν\nἐχρῆν αὐτόν, ὥσπερ ἐκ ναυαγίου λιμένι προσνέοντα\nκαὶ γαλήνης ἐπιθυμοῦντα συνωθοῦντας ἐπὶ\nκεφαλὴν εἰς τὸν πόνον, καὶ ἔκδοτον τὸν ἄθλιον\nπαρέχειν ταῖς ἀπορίαις, καὶ ταῦτα ὥσπερ ἱκέτην\nἐπὶ τὸν τοῦ Ἐλέου βωμὸν ἐπὶ τὴν Ἡδονὴν καταφεύγοντα,\nἵνα τὴν πολυθρύλητον ἀρετὴν δηλαδὴ\nἐπὶ τὸ ὄρθιον ἱδρῶτι πολλῷ ἀνελθὼν ἴδῃ κἆτα δι᾿ \nὅλου πονήσας τοῦ βίου εὐδαιμονήσῃ μετὰ τὸν\nβίον;\nΚαίτοι τίς ἂν κριτὴς δικαιότερος δόξειεν αὐτοῦ\nἐκείνου, ὃς τὰ παρὰ τῆς Στοᾶς εἰδώς, εἰ καί τις\nἄλλος, καὶ μόνον τέως τὸ καλὸν ἀγαθὸν οἰόμενος\nεἶναι, μεταμαθὼν ὡς κακὸν ὁ πόνος ἦν, τὸ βέλτιον\nἐξ ἀμφοῖν δοκιμάσας εἴλετο; ἑώρα γάρ, οἶμαι,\nτούτους περὶ τοῦ καρτερεῖν καὶ ἀνέχεσθαι τοὺς\nπόνους πολλὰ διεξιόντας, ἰδίᾳ δὲ τὴν Ἡδονὴν\nθεραπεύοντας, καὶ μέχρι τοῦ λόγου νεανιευομένους,\nοἴκοι δὲ κατὰ τοὺς τῆς Ἡδονῆς νόμους βιοῦντας,\nαἰσχυνομένους μὲν εἰ φανοῦνται χαλῶντες τοῦ\nτόνου καὶ προδιδόντες τὸ δόγμα, πεπονθότας δὲ\nἀθλίους τὸ τοῦ Ταντάλου, καὶ ἔνθα ἂν λήσειν καὶ\nἀσφαλῶς παρανομήσειν ἐλπίσωσιν, χανδὸν ἐμπιμπλαμένους\nτοῦ ἡδέος. εἰ γοῦν τις αὐτοῖς τὸν\nτοῦ Γύγου δακτύλιον ἔδωκεν, ὡς περιθεμένους μὴ\nὁρᾶσθαι, ἢ τὴν τοῦ Ἄϊδος κυνῆν, εὖ οἶδʼ ὅτι μακρὰ\n\n\nχαίρειν τοῖς πόνοις φράσαντες ἐπὶ τὴν Ἡδονὴν\nὠθοῦντο ἂν καὶ ἐμιμοῦντο ἅπαντες τὸν Διονύσιον,\nὃς μέχρι μὲν τῆς νόσου ἤλπιζεν ὠφελήσειν τι\nαὐτὸν τοὺς περὶ τῆς καρτερίας λόγους· ἐπεὶ δὲ\nἤλγησεν καὶ ἐνόσησεν καὶ ὁ πόνος ἀληθέστερος\nαὐτοῦ καθίκετο, ἰδὼν τὸ σῶμα τὸ ἑαυτοῦ ἀντιφιλοσοφοῦν\nτῇ Στοᾷ καὶ τἀναντία δογματίζον, αὐτῷ\nμᾶλλον ἢ τούτοις ἐπίστευσεν καὶ ἔγνω ἄνθρωπος\nὢν καὶ ἀνθρώπου σῶμα ἔχων, καὶ διετέλεσεν οὐχ\nὡς ἀνδριάντι αὐτῷ χρώμενος, εἰδὼς ὅτι ὃς ἂν\nἄλλως λέγῃ καὶ Ἡδονῆς κατηγορῇ.\nλόγοισι χαίρει, τὸν δὲ νοῦν ἐκεῖσʼ ἔχει.\nΕἴρηκα· ὑμεῖς δʼ ἐπὶ τούτοις ψηφοφορήσατε.\nΣΤΟΑ22 Μηδαμπως, ἀλλʼ ὀλίγα μοι συνερωτῆσαι ἐπιτρέψατε.\nΕΠΙΚΟΥΡΟΣἘρώτησον· ἀποκρινοῦμαι γάρ.\nΣΤΟΑΚακὸν ἡγῇ τὸν πόνον;\nΕΠΙΚΟΥΡΟΣΝαί.\nΣΤΟΑΤὴν ἡδονὴν δὲ ἀγαθόν;\nΕΠΙΚΟΥΡΟΣΠάνυ μὲν οὖν.\nΣΟΤΑΤί δέ; οἶσθα τί διάφορον καὶ ἀδιάφορον καὶ\nπροηγμένον καὶ ἀποπροηγμένον;\nΕΠΙΚΟΥΡΟΣΜάλιστα.\nΕΡΜΗΣΟὔ φασιν, ὦ Στοά, συνιέναι οἱ δικασταὶ τὰ\nδισύλλαβα ταῦτα ἐρωτήματα· ὥστε ἡσυχίαν\nἄγετε. ψηφοφοροῦσι γάρ.\nΣΤΟΑΚαὶ μὴν ἐκράτησα ἄν, εἰ συνηρώτησα ἐν τῷ\nτρίτῳ τῶν ἀναποδείκτων σχήματι.\nΔΙΚΗΤίς ὑπερέσχεν;\nΕΡΜΣΗΠάσαις ἡ Ἡδονή.\nΣΤΟΑἘφίημι ἐπὶ τὸν Δία.\nΔΙΚΗΤύχῃ τῇ ἀγαθῇ. σὺ δὲ ἄλλους κάλει.\nΕΡΜΗΣ23 Περὶ Ἀριστίππου Ἀρετὴ καὶ Τρυφή, καὶ\nἈρίστιππος δὲ αὐτὸς παρέστω.\nΑΡΕΤΗΠροτέραν ἐμὲ χρὴ τὴν Ἀρετὴν λέγειν· ἐμὸς γάρ\nἐστιν Ἀρίστιππος, ὡς δηλοῦσιν οἱ λόγοι καὶ τὰ\nἔργα.\nΤΡΥΦΗΟὐ μὲν οὖν, ἀλλʼ ἐμὲ τὴν Τρυφήν· ἐμὸς γὰρ ὁ\nἀνήρ, ὡς ἔστιν ὁρᾶν ἀπὸ τῶν στεφάνων καὶ τῆς\nπορφυρίδος καὶ τῶν μύρων.\nΔΙΚΗΜὴ φιλονεικεῖτε· ὑπερκείσεται γὰρ καὶ αὕτη\nἡ δίκη ἔστʼ ἂν ὁ Ζεὺς δικάσῃ περὶ τοῦ Διονυσίου·\nπαραπλήσιον γάρ τι καὶ τοῦτο ἔοικεν εἶναι. ὥστʼ\nἐὰν μὲν ἡ Ἡδονὴ κρατήσῃ, καὶ τὸν Ἀρίστιππον\nἕξει ἡ Τρυφή· νικώσης δὲ αὖ τῆς Στοᾶς, καὶ οὗτος\nἔσται τῆς Ἀρετῆς κεκριμένος. ὥστε ἄλλοι παρέστωσαν.\nτὸ δεῖνα μέντοι, μὴ λαμβανέτωσαν\nοὗτοι τὸ δικαστικόν· ἀδίκαστος γὰρ ἡ δίκη μεμένηκεν\nαὐτοῖς.\nΕΡΜΗΣΜάτην οὖν ἀνεληλυθότες ὦσι γέροντες ἄνδρες\nοὕτω μακρὰν τὴν ἀνάβασιν;\nΔΙΚΗἹκανόν, εἰ τριτημόριον λάβοιεν. ἄπιτε, μὴ\nἀγανακτεῖτε, αὖθις δικάσετε.\nΕΡΜΗΣ24 Διογένη Σινωπέα παρεῖναι καιρός, καὶ σὺ ἡ\nἈργυραμοιβικὴ λέγε.\nΔΙΟΓΕΝΗΣΚαὶ μὴν ἄν γε μὴ παύσηται ἐνοχλοῦσα, ὦ\nΔίκη, οὐκέτι δρασμοῦ δικάσεταί μοι, ἀλλὰ πολλῶν\nκαὶ βαθέων τραυμάτων· ἐγὼ γὰρ αὐτίκα μάλα\nπατάξας τῷ φύλῳ—\nΔΙΚΗΤί τοῦτο; πέφευγεν ἡ Ἀργυραμοιβική, ὁ δὲ\nδιώκει ἐπηρμένος τὸ βάκτρον. οὐ μέτριόν τι\nκακὸν ἡ ἀθλία ἔοικε λήψεσθαι. τὸν Πύρρωνα\nκήρυττε.\nΕΡΜΣΗ25 Ἀλλ᾿ ἡ μὲν Γραφικὴ πάρεστιν, ὦ Δίκη, ὁ\nΠύρρων δὲ οὐδὲ τὴν ἀρχὴν ἀνελήλυθεν, καὶ ἐῴκει\nτοῦτο πράξειν.\nΔΙΚΗΔιὰ τί, ὦ Ἑρμῆ;\nΕΡΜΗΣὍτι οὐδὲν ἡγεῖται κριτήριον ἀληθὲς εἶναι.\nΔΙΚΗΤοιγαροῦν ἐρήμην αὐτοῦ καταδικασάτωσαν.\nτὸν λογογράφον ἤδη κάλει τὸν Σύρον. καίτοι\nπρῴην ἀπηνέχθησαν κατʼ αὐτοῦ αἰ γραφαί, καὶ\nοὐδὲν ἥπειγεν ἤδη κεκρίσθαι. πλὴν ἀλλʼ ἐπεὶ\nἔδοξεν, προτέραν εἰσάγαγε τῆς Ῥητορικῆς τὴν\nδίκην. βαβαί, ὅσοι συνεληλύθασιν ἐπὶ τὴν\nἀκρόασιν.\nΕΡΜΣΗΕἰκότως, ὦ Δίκη· τό τε γὰρ μὴ ἕωλον εἶναι\nτὴν κρίσιν, ἀλλὰ καινὴν καὶ ξένην, χθές, ὥσπερ\nἔφης, ἐπηγγελμένην, καὶ τὸ ἐλπίζειν ἀκούσεσθαι\nῬητορικῆς μὲν καὶ Διαλόγου ἐν τῷ μέρει κατηγορούντων,\nἀπολογουμένου δὲ πρὸς ἀμφοτέρους τοῦ\nΣύρου, τοῦτο πολλοὺς ἐπήγαγε τῷ δικαστηρίῳ.\nπλὴν ἀλλὰ ἄρξαι ποτέ, ὦ Ῥητορική, τῶν λόγων.\nΡΗΤΟΡΙΚΗ26 Πρῶτον μέν, ὦ ἄνδρες Ἀθηναῖοι, τοῖς θεοῖς\nεὔχομαι πᾶσι καὶ πάσαις, ὅσην εὔνοιαν ἔχουσα\nδιατελῶ τῇ τε πόλει καὶ πᾶσιν ὑμῖν, τοσαύτην\nὑπάρξαι μοι παῤ ὑμῶν εἰς τουτονὶ τὸν ἀγῶνα,\nἔπειθʼ ὅπερ ἐστι μάλιστα δίκαιον, τοῦτο παραστῆσαι\nτοὺς θεοὺς ὑμῖν, τὸν μὲν ἀντίδικον σιωπᾶν\n\n\n\nκελεύειν, ἐμὲ δὲ ὡς προῄρημαι καὶ βεβούλημαι\nτὴν κατηγορίαν ἐᾶσαι ποιήσασθαι. οὐχὶ δὲ ταὐτὰ\nπαρίσταταί μοι γιγνώσκειν ὅταν τε εἰς πέπονθα\nἀποβλέψω καὶ ὅταν εἰς τοὺς λόγους οὓς ἀκούω·\nτοὺς μὲν γὰρ λόγους ὡς ὁμοιοτάτους τοῖς ἐμοῖς\nοὗτος ἐρεῖ πρὸς ὑμᾶς, τὰ δὲ πράγματα εἰς τοῦτο\nπροήκοντα ὄψεσθε ὥστε ὅπως μὴ χεῖρόν τι πείσομαι\nπρὸς αὐτοῦ σκέψασθαι δέον. ἀλλὰ γὰρ\nἵνα μὴ μακρὰ προοιμιάζωμαι τοῦ ὕδατος πάλαι\nεἰκῆ ῥέοντος, ἄρξομαι τῆς κατηγορίας.\n27 Ἐγὼ γάρ, ὦ ἄνδρες δικασταί, τουτονὶ κομιδῇ\nμειράκιον ὄντα, βάρβαρον ἔτι τὴν φωνὴν καὶ\nμονονουχὶ κάνδυν ἐνδεδυκότα εἰς τὸν Ἀσσύριον\nτρόπον, περὶ τὴν Ἰωνίαν εὑροῦσα πλαζόμενον ἔτι\nκαὶ ὅ τι χρήσαιτο ἑαυτῷ οὐκ εἰδότα παραλαβοῦσα\nἐπαίδευσα. καὶ ἐπειδὴ ἐδόκει μοι εὐμαθὴς εἶναι\nκαὶ ἀτενὲς ὁρᾶν εἰς ἐμέ—ὑπέπτησσε γὰρ τότε καὶ\nἐθεράπευεν καὶ μόνην ἐθαύμαζεν —ἀπολιποῦσα\nτοὺς ἄλλους ὁπόσοι ἐμνήστευόν με πλούσιοι καὶ\nκαλοὶ καὶ λαμπροὶ τὰ προγονικά, τῷ ἀχαρίστῳ\nτούτῳ ἐμαυτὴν ἐνεγγύησα πένητι καὶ ἀφανεῖ καὶ\nνέῳ προῖκα οὐ μικρὰν ἐπενεγκαμένη πολλοὺς καὶ\nθαυμασίους λόγους. εἶτα ἀγαγοῦσα αὐτὸν εἰς\nτοὺς φυλέτας τοὺς ἐμοὺς παρενέγραψα καὶ ἀστὸν\nἀπέφηνα, ὥστε τοὺς διαμαρτόντας τῆς ἐγγύης\nἀποπνίγεσθαι, δόξαν δὲ αὐτῷ περινοστεῖν ἐπιδειξομένῳ\nτοῦ γάμου τὴν εὐποτμίαν, οὐδὲ τότε\n\n\n\nἀπελείφθην, ἀλλὰπανταχοῦ ἑπομένη ἄνω  καὶ κάτω\nπεριηγόμην· καὶ κλεινὸν αὐτὸν καὶ ἀοίδιμον ἐποίουν\nκατακοσμοῦσα καὶ περιστέλλουσα. καὶ τὰ μὲν\nἐπὶ τῆς Ἑλλάδος καὶ τῆς Ἰωνίας μέτρια, εἰς δὲ\nτὴν Ἰταλίαν ἀποδημῆσαι θελήσαντι αὐτῷ τὸν\nἸόνιον συνδιέπλευσα καὶ τὰ τελευταῖα μέχρι τῆς\nΚελτικῆς συναπάρασα εὐπορεῖσθαι ἐποίησα.\nΚαὶ μέχρι μὲν πολλοῦ πάντα μοι ἐπείθετο καὶ\nσυνῆν ἀεί, μηδεμίαν νύκτα γιγνόμενος ἀπόκοιτος\n28 παῤ ἡμῶν. ἐπεὶ δὲ ἱκανῶς ἐπεσιτίσατο καὶ τὰ\nπρὸς εὐδοξίαν εὖ ἔχειν αὐτῷ ὑπέλαβεν, τὰς ὀφρῦς\nἐπάρας καὶ μέγα φρονήσας ἐμοῦ μὲν ἠμέλησεν,\nμᾶλλον δὲ τέλεον εἴασεν, αὐτὸς δὲ τὸν γενειήτην\nἐκεῖνον, τὸν ἀπὸ τοῦ σχήματος, τὸν Διάλογον,\nΦιλοσοφίας υἱὸν εἶναι λεγόμενον, ὑπεραγαπήσας\nμάλα ἐρωτικῶς πρεσβύτερον αὐτοῦ ὄντα, τούτῳ\nσύνεστιν. καὶ οὐκ αἰσχύνεται τὴν μὲν ἐλευθερίαν\nκαὶ τὸ ἄνετον τῶν ἐν ἐμοὶ λόγων συντεμών, εἰς\nμικρὰ δὲ καὶ κομματικὰ ἐρωτήματα κατακλείσας\nἑαυτόν, καὶ ἀντὶ τοῦ λέγειν ὅ τι βούλεται μεγάλῃ\nτῇ φωνῇ βραχεῖς τινας λόγους ἀναπλέκων καὶ\nσυλλαβίζων, ἀφʼ ὧν ἀθρόος μὲν ἔπαινος ἢ κρότος\nπολὺς οὐκ ἂν ἀπαντήσειεν αὐτῷ, μειδίαμα δὲ\nπαρὰ τῶν ἀκουόντων καὶ τὸ ἐπισεῖσαι τὴν χεῖρα\nἐντὸς τῶν ὅρων καὶ μικρὰ ἐπινεῦσαι τῇ κεφαλῇ\nκαὶ ἐπιστενάξαι τοῖς λεγομένοις. τοιούτων ἠράσθη\nὁ γενναῖος ἐμοῦ καταφρονήσας. φασὶν δὲ αὐτὸν\nμηδὲ πρὸς τὸν ἐρώμενον τοῦτον εἰρήνην ἄγειν,\nἀλλὰ ὅμοια καὶ ἐκεῖνον ὑβρίζειν.\n29 Πῶς οὖν οὐκ ἀχάριστος οὗτος καὶ ἔνοχος τοῖς\nπερὶ τῆς κακώσεως νόμοις, ὃς τὴν μὲν νόμῳ\nγαμετὴν παῤ ἧς τοσαῦτα εἴληφεν καὶ διʼ ἣν\nἔνδοξός ἐστιν οὕτως ἀτίμως ἀπέλιπεν, καινῶν δὲ\nὠρέχθη πραγμάτων, καὶ ταῦτα νῦν ὁπότε μόνην\nἐμὲ θαυμάζουσιν καὶ ἐπιγράφονται ἄπαντες προστάτιν\nἑαυτῶν; ἀλλʼ ἐγὼ μὲν ἀντέχω τοσούτων\nμνηστευόντων, καὶ κόπτουσιν αὐτοῖς τὴν θύραν\nκαὶ τοὔνομα ἐπιβοωμένοις μεγάλῃ τῇ φωνῇ οὔτε\nἀνοίγειν οὔτε ὑπακούειν βούλομαι· ὁρῶ γὰρ αὐτοὺς\nοὐδὲν πλέον τῆς βοῆς κομίζοντας. οὗτος δὲ οὐδὲ\nοὕτως ἐπιστρέφεται πρὸς ἐμέ, ἀλλὰ πρὸς τὸν\nἐρώμενον βλέπει, τί, ὦ θεοί, χρηστὸν παῤ αὐτοῦ\nλήψεσθαι προσδοκῶν, ὃν οἶδε τοῦ τρίβωνος οὐδὲν\nπλέον ἔχοντα;\nΕἴρηκα, ὦ ἄνδρες δικασταί, ὑμεῖς δέ, ἢν εἰς\nτὸν ἐμὸν τρόπον τῶν λόγων ἀπολογεῖσθαι θέλῃ,\nτοῦτο μὲν μὴ ἐπιτρέπετε,—ἄγνωμον γὰρ ἐπʼ ἐμὲ\nτὴν ἐμὴν μάχαιραν ἀκονᾶν—κατὰ δὲ τὸν αὐτοῦ\nἐρώμενον τὸν Διάλογον οὕτως ἀπολογείσθω, ἢν\nδύνηται.\nΕΡΜΗΣΤοῦτο μὲν ἀπίθανον· οὐ γὰρ οἷόν τε, ὦ Ῥητορική,\nμόνον αὐτὸν ἀπολογεῖσθαι κατὰ σχῆμα τοῦ\nΔιαλόγου, ἀλλὰ ῥῆσιν καὶ αὐτὸς εἰπάτω.\nΣΥΡΟΣ30 Ἐπεὶ καὶ τοῦτο, ὦ ἄνδρες δικασταί, ἡ ἀντίδικος\nἠγανάκτησεν, εἰ μακρῇ χρήσομαι τῷ λόγῳ, καὶ\nταῦτα τὸ δύνασθαι λέγειν παῤ ἐκείνης λαβών,\nπολλὰ μὲν οὐκ ἐρῶ πρὸς ὑμᾶς, τὰ κεφάλαια δὲ\nαὐτὰ ἀπολυσάμενος τῶν κατηγορηθέντων ὑμῖν\n\n\n\nἀπολείψω σκοπεῖν περὶ ἀπάντων. πάντα γὰρ\nὁπόσα διηγήσατο περὶ ἐμοῦ ἀληθῇ ὄντα διηγήσατο·\nκαὶ γὰρ ἐπαίδευσεν καὶ συναπεδήμησεν\nκαὶ εἰς τοὺς Ἕλληνας ἐνέγραψεν, καὶ κατά γε\nτοῦτο χάριν ἂν εἰδείην τῷ γάμῳ. δι᾿  ἃς δὲ αἰτίας\nἀπολιπὼν αὐτὴν ἐπὶ τουτονὶ τὸν Διάλογον ἐτραπόμην,\nἀκούσατε, ὦ ἄνδρες δικασταί, καί με μηδὲν\nτοῦ χρησίμου ἕνεκα ψεύδεσθαι ὑπολάβητε.\n31 Ἐγὼ γὰρ ὁρῶν ταύτην οὐκέτι σωφρονοῦσαν\nοὐδὲ μένουσαν ἐπὶ τοῦ κοσ μίου σχήματος οἷόν\nποτε ἐσχηματισμένην αὐτὴν ὁ Παιανιεὺς ἐκεῖνος\nἠγάγετο, κοσ μονμένην δὲ καὶ τὰς τρίχας εὐθετίζουσαν\nεἰς τὸ ἑταιρικὸν καὶ φυκίον ἐντριβομένην\nκαὶ τὠφθαλμὼ ὑπογραφομένην, ὑπώπτευον εὐθὺς\nκαὶ παρεφύλαττον ὅποι τὸν ὀφθαλμὸν φέρει. καὶ\nτὰ μὲν ἄλλα ἐῶ· καθʼ ἑκάστην δὲ τὴν νύκτα ὁ μὲν\nστενωπὸς ἡμῶν ἐνεπίμπλατο μεθυόντων ἐραστῶν\nκωμαζόντων ἐπʼ αὐτὴν καὶ κοπτόντων τὴν θύραν,\nἐνίων δὲ καὶ εἰσβιάζεσθαι σὺν οὐδενὶ κόσμῳ\nτολμώντων. αὐτὴ δὲ ἐγέλα καὶ ἥδετο τοῖς δρωμένοις\nκαὶ τὰ πολλὰ ἢ παρέκυπτεν ἀπὸ τοῦ\nτέγους ᾀδόντων ἀκούουσα τραχείᾳ τῇ φωνῇ ᾠδάς\nτινας ἐρωτικὰς ἢ καὶ παρανοίγουσα τὰς θυρίδας\nἐμὲ οἰομένη λανθάνειν ἠσέλγαινε καὶ ἐμοιχεύετο\nπρὸς αὐτῶν. ὅπερ ἐγὼ μὴ φέρων γράψασθαι μὲν\nαὐτὴν μοιχείας οὐκ ἐδοκίμαζον, ἐν γειτόνων δὲ\nοἰκοῦντι τῷ Διαλόγῳ προσελθὼν ἠξίουν καταδεχθῆναι\nὑπʼ αὐτοῦ.\n32 Ταῦτά ἐστιν ἂ τὴν Ῥητορικὴν ἐγὼ μεγάλα\nἠδίκηκα. καίτοι εἰ καὶ μηδὲν αὐτῇ τοιοῦτο ἐπέπρακτο,\nκαλῶς εἶχέ μοι ἀνδρὶ ἤδη τετταράκοντα\nἔτη σχεδὸν γεγονότι θορύβων μὲν ἐκείνων καὶ\n\n\nδικῶν ἀπηλλάχθαι καὶ τοὺς ἄνδρας τοὺς δικαστὰς\nἀτρεμεῖν ἐᾶν, τυράννων κατηγορίας καὶ ἀριστέων\nἐπαίνους ἐκφυγόντα, εἰς δὲ τὴν Ἀκαδήμειαν ἢ εἰς\nτὸ Λύκειον ἐλθόντα τῷ βελτίστῳ τούτῳ Διαλόγῳ\nσυμπεριπατεῖν ἠρέμα διαλεγομένους, τῶν ἐπαίνων\nκαὶ κρότων οὐ δεομένους.\nΠολλὰ ἔχων εἰπεῖν ἤδη παύσομαι. ὑμεῖς δὲ\nεὔορκον τὴν ψῆφον ἐνέγκατε.\nΔΙΚΗΤίς κρατεῖ;\nΕΡΜΗΣΠάσαις ὁ Σύρος πλὴν μιᾶς.\nΔΙΚΗῬήτωρ τις ἔοικεν εἶναι ὁ τὴν ἐναντίαν θέμενος.\n33 ὁ Διάλογος ἐπὶ τῶν αὐτῶν λέγε. ὑμεῖς δὲ περιμείνατε,\nδιπλάσιον ἀποισόμενοι τὸν μισθὸν ἐπʼ\nἀμφοτέραις ταῖς δίκαις.\nΔΙΑΛΟΓΟΣἘγὼ δέ, ὦ ἄνδρες δικασταί, μακροὺς μὲν ἀποτείνειν\nτοὺς λόγους οὐκ ἂν ἐβουλόμην πρὸς ὑμᾶς,\nἀλλὰ κατὰ μικρὸν ὥσπερ εἴωθα. ὅμως δὲ ὡς\nνόμος ἐν τοῖς δικαστηρίοις, οὕτω ποιήσομαι τὴν\nκατηγορίαν ἰδιώτης παντάπασιν καὶ ἄτεχνος τῶν\nτοιούτων ὤν· καί μοι τοῦτο ἔστω πρὸς ὑμᾶς τὸ\nπροοίμιον.\nἋ δὲ ἠδίκημαι καὶ περιύβρισμαι πρὸς τούτου,\nταῦτά ἐστιν, ὅτι με σεμνὸν τέως ὄντα καὶ θεῶν τε\nπέρι καὶ φύσεως καὶ τῆς τῶν ὅλων περιόδου σκοπούμενον,\nὑψηλὸν ἄνω που τῶν νεφῶν ἀεροβατοῦντα,\n\n\nἔνθα ὁ μέγας ἐν οὐρανῷ Ζεὺς πτηνὸν ἅρμα\nἐλαύνων φέρεται, κατασπάσας αὐτὸς ἤδη κατὰ τὴν\nἀψῖδα πετόμενον καὶ ἀναβαίνοντα ὑπὲρ τὰ νῶτα\nτοῦ οὐρανοῦ καὶ τὰ πτερὰ συντρίψας ἰσοδίαιτον\nτοῖς πολλοῖς ἐποίησεν, καὶ τὸ μὲν τραγικὸν ἐκεῖνο\nκαὶ σωφρονικὸν προσωπεῖον ἀφεῖλέ μου, κωμικὸν\nδὲ καὶ σατυρικὸν ἄλλο ἐπέθηκέ μοι καὶ μικροῦ\nδεῖν γελοῖον. εἶτά μοι εἰς τὸ αὐτὸ φέρων συγκαθεῖρξεν\nτὸ σκῶμμα καὶ τὸν ἴαμβον καὶ κυνισμὸν\nκαὶ τὸν Εὔπολιν καὶ τὸν Ἀριστοφάνη, δεινοὺς\nἄνδρας ἐπικερτομῆσαι τὰ σεμνὰ καὶ χλευάσαι τὰ\nὀρθῶς ἔχοντα. τελευταῖον δὲ καὶ Μένιππόν τινα\nτῶν παλαιῶν κυνῶν μάλα ὑλακτικὸν ὡς δοκεῖ\nκαὶ κάρχαρον ἀνορύξας, καὶ τοῦτον ἐπεισήγαγεν\nμοι φοβερόν τινα ὡς ἀληθῶς κύνα καὶ τὸ δῆγμα\nλαθραῖον, ὅσῳ καὶ γελῶν ἅμα ἔδακνεν.\nΠῶς οὖν οὐ δεινὰ ὕβρισμαι μηκέτʼ ἐπὶ τοῦ\nοἰκείου διακείμενος, ἀλλὰ κωμῳδῶν καὶ γελωτοποιῶν\nκαὶ ὑποθέσεις ἀλλοκότους ὑποκρινόμενος\nαὐτῷ; τὸ γὰρ πάντων ἀτοπώτατον, κρᾶσίν τινα\nπαράδοξον κέκραμαι καὶ οὔτε πεζός εἰμι οὔτε\nἐπὶ τῶν μέτρων βέβηκα, ἀλλὰ ἱπποκενταύρου\nδίκην σύνθετόν τι καὶ ξένον φάσμα τοῖς ἀκούουσι\nδοκῶ.\nΕΡΜΗΣ34 Τί οὖν πρὸς ταῦτα ἐρεῖς, ὦ Σύρε;\nΣΥΡΟΣἈπροσδόκητον, ὦ ἄνδρες δικασταί, τὸν ἀγῶνα\nτοῦτον ἀγωνίζομαι παῤ ὑμῖν· πάντα γοῦν μᾶλλον\n\n\n\nἂν ἤλπισα ἢ τὸν Διάλογον τοιαῦτα ἐρεῖν\nπερὶ ἐμοῦ, ὃν παραλαβὼν ἐγὼ σκυθρωπὸν ἔτι\nτοῖς πολλοῖς δοκοῦντα καὶ ὑπὸ τῶν συνεχῶν ἐρωτήσεων\nκατεσκληκότα, καὶ ταύτῃ αἰδέσιμον μὲν\nεἶναι δοκοῦντα, οὐ πάντη δὲ ἡδὺν οὐδὲ τοῖς πλήθεσι\nκεχαρισ μένον, πρῶτον μὲν αὐτὸν ἐπὶ γῆς\nβαίνειν εἴθισα εἰς τὸν ἀνθρώπινον τοῦτον τρόπον,\nμετὰ δὲ τὸν αὐχμὸν τὸν πολὺν ἀποπλύνας καὶ μειδιᾶν\nκαταναγκάσας ἡδίω τοῖς ὁρῶσι παρεσκεύασα,\nἐπὶ πᾶσι δὲ τὴν κωμῳδίαν αὐτῷ παρέζευξα, καὶ\nκατὰ τοῦτο πολλήν οἱ μηχανώμενος τὴν εὔνοιαν\nπαρὰ τῶν ἀκουόντων, οἳ τέως τὰς ἀκάνθας τὰς ἐν\nαὐτῷ δεδιότες ὥσπερ τὸν ἐχῖνον εἰς τὰς χεῖρας\nλαβεῖν αὐτὸν ἐφυλάττοντο.\nἈλλ᾿  ἐγὼ οἶδʼ ὅπερ μάλιστα λυπεῖ αὐτόν, ὅτι\nμὴ τὰ γλίσχρα ἐκεῖνα καὶ λεπτὰ κάθημαι πρὸς\nαὐτὸν σμικρολογούμενος, εἰ ἀθάνατος ἡ ψυχή,\nκαὶ πόσας κοτύλας ὁ θεὸς ὁπότε τὸν κόσμον\nεἰργάσατο τῆς ἀμιγοῦς καὶ κατὰ ταὐτὰ ἐχούσης\nοὐσίας ἐνέχεεν εἰς τὸν κρατῆρα ἐν ᾧ τὰ πάντα\nἐκεράννυτο, καὶ εἰ ἡ Ῥητορικὴ πολιτικῆς μορίου\nεἴδωλον, κολακείας τὸ τέταρτον. χαίρει γὰρ οὐκ\nοἶδ᾿  ὅπως τὰ τοιαῦτα λεπτολογῶν καθάπερ οἱ\nτὴν ψώραν ἡδέως κνώμενοι, καὶ τὸ φρόντισμα\nἡδὺ αὐτῷ δοκεῖ καὶ μέγα φρονεῖ ἢν λέγηται ὡς οὐ\nπαντὸς ἀνδρός ἐστι συνιδεῖν ἃ περὶ τῶν ἰδεῶν\nὀξυδορκεῖ.\nΤαῦτα δηλαδὴ καὶ παῤ ἐμοῦ ἀπαιτεῖ καὶ τὰ\nπτερὰ ἐκεῖνα ζητεῖ καὶ ἄνω βλέπει τὰ πρὸ τοῖν\n\n\nποδοῖν οὐχ ὁρῶν. ἐπεὶ τῶν γε ἄλλων ἕνεκα οὐκ\nἂν οἶμαι μέμψαιτό μοι, ὡς θοἰμάτιον τοῦτο τὸ\nἙλληνικὸν περισπάσας αὐτοῦ βαρβαρικόν τι\nμετενέδυσα, καὶ ταῦτα βάρβαρος αὐτὸς εἶναι\nδοκῶν· ἠδίκουν γὰρ ἂν τὰ τοιαῦτα εἰς αὐτὸν\nπαρανομῶν καὶ τὴν πάτριον ἐσθῆτα λωποδυτῶν.\nἈπολελόγημαι ὡς δυνατὸν ἐμοί· ὑμεῖς δὲ\nὁμοίαν τῇ πάλαι τὴν ψῆφον ἐνέγκατε.\nΕΡΜΗΣ35 Βαβαί, δέκα ὅλαις κρατεῖς· ὁ γὰρ αὐτὸς ἐκεῖνος\nὁ πάλαι οὐδὲ νῦν ὁμόψηφός ἐστιν. ἀμέλει\nτοῦτο ἔθος ἐστίν, καὶ πᾶσι τὴν τετρυπημένην\nοὗτος φέρεν· καὶ μὴ παύσαιτο φθονῶν τοῖς ἀρίστοις.\nἀλλʼ ὑμεῖς μὲν ἄπιτε ἀγαθῇ τύχῃ, αὔριον\nδὲ τὰς λοιπὰς δικάσομεν.\n","locs":[{"loc":"urn:cts:greekLit:tlg0062.tlg026:1","start":0,"length":1846},{"loc":"urn:cts:greekLit:tlg0062.tlg026:2","start":1846,"length":1771},{"loc":"urn:cts:greekLit:tlg0062.tlg026:3","start":3617,"length":647},{"loc":"urn:cts:greekLit:tlg0062.tlg026:4","start":4264,"length":978},{"loc":"urn:cts:greekLit:tlg0062.tlg026:5","start":5242,"length":572},{"loc":"urn:cts:greekLit:tlg0062.tlg026:6","start":5814,"length":791},{"loc":"urn:cts:greekLit:tlg0062.tlg026:7","start":6605,"length":514},{"loc":"urn:cts:greekLit:tlg0062.tlg026:8","start":7119,"length":1594},{"loc":"urn:cts:greekLit:tlg0062.tlg026:9","start":8713,"length":893},{"loc":"urn:cts:greekLit:tlg0062.tlg026:10","start":9606,"length":759},{"loc":"urn:cts:greekLit:tlg0062.tlg026:11","start":10365,"length":1739},{"loc":"urn:cts:greekLit:tlg0062.tlg026:12","start":12104,"length":1028},{"loc":"urn:cts:greekLit:tlg0062.tlg026:13","start":13132,"length":933},{"loc":"urn:cts:greekLit:tlg0062.tlg026:14","start":14065,"length":879},{"loc":"urn:cts:greekLit:tlg0062.tlg026:15","start":14944,"length":805},{"loc":"urn:cts:greekLit:tlg0062.tlg026:16","start":15749,"length":1364},{"loc":"urn:cts:greekLit:tlg0062.tlg026:17","start":17113,"length":2066},{"loc":"urn:cts:greekLit:tlg0062.tlg026:18","start":19179,"length":118},{"loc":"urn:cts:greekLit:tlg0062.tlg026:19","start":19297,"length":188},{"loc":"urn:cts:greekLit:tlg0062.tlg026:20","start":19485,"length":2090},{"loc":"urn:cts:greekLit:tlg0062.tlg026:21","start":21575,"length":2477},{"loc":"urn:cts:greekLit:tlg0062.tlg026:22","start":24052,"length":567},{"loc":"urn:cts:greekLit:tlg0062.tlg026:23","start":24619,"length":827},{"loc":"urn:cts:greekLit:tlg0062.tlg026:24","start":25446,"length":363},{"loc":"urn:cts:greekLit:tlg0062.tlg026:25","start":25809,"length":767},{"loc":"urn:cts:greekLit:tlg0062.tlg026:26","start":26576,"length":726},{"loc":"urn:cts:greekLit:tlg0062.tlg026:27","start":27302,"length":1087},{"loc":"urn:cts:greekLit:tlg0062.tlg026:28","start":28389,"length":997},{"loc":"urn:cts:greekLit:tlg0062.tlg026:29","start":29386,"length":1009},{"loc":"urn:cts:greekLit:tlg0062.tlg026:30","start":30395,"length":585},{"loc":"urn:cts:greekLit:tlg0062.tlg026:31","start":30980,"length":871},{"loc":"urn:cts:greekLit:tlg0062.tlg026:32","start":31851,"length":554},{"loc":"urn:cts:greekLit:tlg0062.tlg026:33","start":32405,"length":1676},{"loc":"urn:cts:greekLit:tlg0062.tlg026:34","start":34081,"length":1726},{"loc":"urn:cts:greekLit:tlg0062.tlg026:35","start":35807,"length":255}]}
{"id":"urn:cts:greekLit:tlg0062.tlg026.perseus-grc2","text":"Ζεύς ἀλλʼ βττιτριββιβν ὀπόσοι τῶν φιλοσόφων παρα μόνοις τὴν εὐδαιμονίαν φασὶν εἶναι τοῖς θεοῖς. εἰ γοῦν ᾔδεσαν ὁπόσα τῶν ἀνθρώπων ἕνεκα πάσχομεν, οὐκ ἂν ἡμᾶς τοῦ νέκταρος ἢ τῆς ἀμβροσίας ἐμακάριζον Ὁμήρῳ πιστεύσαντες ἀνδρὶ τυφλῷ καὶ γόητι, μάκαρας ἡμᾶς καλοῦντι καὶ τὰ ἐν οὐρανῷ διηγουμένῳ, ὃς οὐδὲ τὰ ἐν τῇ γῇ καθορᾶν ἐδύνατο. αὐτίκα γέ τοι ὁ μὲν Ἥλιος οὑτοσὶ ζευξάμενος τὸ ἅρμα πανήμερος τὸν οὐρανὸν περιπολεῖ πῦρ ἐνδεδυκὼς καὶ τῶν ἀκτίνων ἀποστίλβων, οὐδʼ ὅσον κνήσασθαι τὸ οὖς, φασί, σχολὴν ἄγων ἢν γάρ τι κἂν ὀλίγον ἐπιρρᾳθυμήσας λάθῃ, ἀφηνιάσαντες οἱ ἵπποι καὶ τῆς ὁδοῦ παρατραπόμενοι κατέφλεξαν τὰ πάντα. ἡ Σελήνη δὲ ἄγρυπνος καὶ αὐτὴ περίεισιν φαίνουσα τοῖς κωμάζουσιν καὶ τοῖς ἀωρὶ ἀπὸ τῶν δείπνων ἐπανιοῦσιν. ὁ Ἀπόλλων τε αὖ πολυπράγμονα τήν τέχνην ἐπανελόμενος ὀλίγου δεῖν τὰ ὦτα ἐκκεκώφηται πρὸς τῶν ἐνοχλούντων κατὰ χρείαν τῆς μαντικῆς, καὶ ἄρτι μὲν αὐτῷ ἐν Δελφοῖς ἀναγκαῖον εἶναι, μετʼ ὀλίγον δὲ εἰς Κολοφῶνα θεῖ, κἀκεῖθεν εἰς Ξάνθον μεταβαίνει καὶ δρομαῖος αὖθις εἰς Δῆλον ἢ εἰς Βραγχίδας· καὶ ὅλως ἔνθα ἂν ἡ πρόμαντις πιοῦσα τοῦ ἱεροῦ νάματος καὶ μασησαμένη τῆς δάφνης καὶ τὸν τρίποδα διασείσασα κελεύῃ παρεῖναι, ἄοκνον ʼχρὴ αὐτίκα . μάλα· παρεστάναι συνείροντα τοὺς χρησμοὺς ἢ οἴχεσθαὶ οἱ τὴν δόξαν τῆς τέχνης;. ἐῶ γὰρ λέγειν ὁπόσα ἐπὶ πείρᾳ τῆς μαντικῆς ἐπιτεχνῶνται αὐτῷ ἄρνεια κρέα καὶ χελώνας εἰς τὸ αὐτὸ ἕψοντες, ὥστε εἰ μὴ τὴν ῥῖνα ὀξὺς ἦν, κἂν ἀπῆλθεν αὐτοῦ ὁ Λυδὸς καταγελῶν. ὁ μὲν γὰρ Ἀσκληπιὸς ὑπὸ τῶν νοσούντων ἐνοχλούμενος ὁρῇ τε δεινὰ θιγγάνει τε ἀηδέων ἐπʼ ἀλλοτρίῃσὶ τε συμφορῇσιν ἰδίας καρποῦται λύπας. τί γὰρ ἂν ἢ τοὺς Ἀνέμους φυτουργοῦντας λέγοιμι καὶ παραπέμποντας τὰ πλοῖα καὶ τοῖς λικμῶσιν ἐπιπνέοντας, ἢ τὸν Ὕπνον ἐπὶ πάντας πετόμενον, ἢ τὸν Ὄνειρον μετὰ τοῦὝπνου διανυκτερεύοντα καὶ ὑποφητεύοντα αὐτῷ; πάντα γὰρ ταῦτα ὑπὸ φιλανθρωπίας οἱ θεοὶ πονοῦσιν, πρὸς τὸν ἐπὶ τῆς γῆς βίον ἕκαστος συντελοῦντες.\nΖεύςκαίτοι τὰ μὲν τῶν ἄλλων μέτρια· ἐγὼ δὲ αὐτὸς ὁ πάντων βασιλεὺς καὶ πατὴρ ὅσας μὲν ἀηδίας ἀνέχομαι, ὅσα δὲ πράγματα ἔχω πρὸς τοσαύτας φροντίδας διῃρημένος· ᾧ πρῶτα μὲν τὰ τῶν ἄλλων θεῶν ἔργα ἐπισκοπεῖν ἀναγκαῖον ὁπόσοι τι ἡμῖν συνδιαπράττουσι τῆς ἀρχῆς, ὡς μὴ βλακεύωσιν ὲν αὐτοῖς, ἔπειτα δὲ καὶ. αὐτῷ μυρία ἄττα πράττειν καὶ σχεδὸν ἀνέφικτα ὑπὸ λεπτότητος· οὐ γὰρ μόνον τὰ κεφάλαια ταῦτα τῆς διοικήσεως, ὑετοὺς καὶ χαλάζας καὶ πνεύματα καὶ ἀστραπὰς αὐτὸς οἰκονομησάμενος καὶ διατάξας πέπαυμαι τῶν ἐπί μέρους φροντίδων ἀπηλλαγμένος, ἀλλά με δεῖ καὶ ταῦτα μὲν ποιεῖν ἀποβλέπειν δὲ κατὰ τὸν αὐτὸν χρόνον ἁπανταχόσε καὶ πάντα ἐπισκοπεῖν ὥσπερ τὸν ἐν τῇ Νεμέᾳ βουκόλον, τοὺς κλέπτοντας, τοὺς ἐπιορκοῦντας, τοὺς θύοντας, εἴ τις ἔσπεισε, πόθεν ἡ κνῖσα καὶ ὁ καπνὸς ἀνέρχεται, τίς νοσῶν ἢ πλέων ἐκάλεσεν, καὶ τὸ πάντων ἐπιπονώτατον, ὑφʼ ἕνα καιρὸν ἒν τε Ὀλυμπίᾳ τῇ ἑκατόμβῃ παρεῖναι καὶ ἐν Βαβυλῶνι τοὺς πολεμοῦντας ἐπισκοπεῖν καὶ ἐν Γέταις χαλαζᾶν καὶ ἐν Αἰθίοψιν εὐωχεῖσθαι.\nτὸ δὲ μεμψίμοιρον οὐδὲ οὕτω διαφυγεῖν ῥᾴδιον, ἀλλὰ πολλάκις οἱ μὲν ἄλλοι θεοί τε καὶ ἀνέρες ἱπποκορυσταὶ εὕδουσι παννύχιοι, τὸν Δία δὲ ἐμὲ οὐκ ἔχει νήδυμος ὕπνος· ἢν γάρ τί που καὶ μικρὸν ἐπινυστάσωμεν, ἀληθὴς εὐθὺς ὁ Ἐπίκουρος, ἀπρονοήτους ἡμᾶς ἀποφαίνων τῶν ἐπὶ γῆς πραγμάτων. καὶ ὁ κίνδυνος οὐκ εὐκαταφρόνητος εἰ ταῦτα οἱ ἄνθρωποι πιστεύσουσιν αὐτῷ, ἀλλʼ ἀστεφάνωτοι μὲν ἡμῖν οἱ ναοὶ ἔσονται, ἀκνίσωτοι δὲ αἱ ἀγυιαί, ἄσπονδοι δὲ οἱ κρατῆρες, ψυχροὶ δὲ οἱ βωμοί, καὶ ὅλως ἄθυτα καὶ ἀκαλλιέρητα πάντα καὶ ὁ λιμὸς πολύς. τοιγαροῦν ὥσπερ οἱ κυβερνῆται ὑψηλὸς μόνος ἐπὶ τῆς πρύμνης ἕστηκα τὸ πηδάλιον ἔχων ἐν ταῖν χεροῖν, καὶ οἱ μὲν ἐπιβάται μεθύοντες εἰ τύχοι ἐγκαθεύδουσιν, ἐγὼ δὲ ἄγρυπνος καὶ ἄσιτος ὑπὲρ ἁπάντων μερμηρίζω κατὰ φρένα καὶ κατὰ θυμὸν μόνῳ τῷ δεσπότης εἶναι δοκεῖν τετιμημένος.\nΖεύςὥστε ἡδέως ἂν ἐροίμην τοὺς φιλοσόφους, οἳ μόνους τοὺς θεοὺς εὐδαιμονίζουσιν, πότε καὶ σχολάζειν ἡμᾶς τῷ νέκταρι καὶ τῇ ἀμβροσίᾳ νομίζουσι μυρία ὅσα ἔχοντας πράγματα.\nἰδοὺ γέ τοι ὑπʼ ἀσχολίας τοσαύτας ἑώλους δίκας φυλάττομεν ἀποκειμένας ὑπʼ εὐρῶτος ἤδη καὶ ἀραχνίων διεφθαρμένας, καὶ μάλιστα ὁπόσαι ταῖς ἐπιστήμαις καὶ τέχναις πρὸς ἀνθρώπους τινὰς συνεστᾶσιν, πάνυ παλαιὰς ἐνίας αὐτῶν. οἱ δὲ κεκράγασιν ἁπανταχόθεν καὶ ἀγανακτοῦσιν καὶ τὴν δίκην ἐπιβοῶνται κἀμὲ τῆς βραδυτῆτος αἰτιῶνται, ἀγνοοῦντες ὡς οὐκ ὀλιγωρίᾳ τὰς κρίσεις ὑπερημέρους συνέβη γενέσθαι, ἀλλʼ ὑπὸ τῆς εὐδαιμονίας ᾗ συνεῖναι ἡμᾶς ὑπολαμβάνουσιν. τοῦτο γὰρ τὴν ἀσχολίαν καλοῦσιν.\nἙρμῆς καὐτός, ὦ Ζεῦ, πολλὰ τοιαῦτα ἐπὶ τῆς γῆς ἀκούων δυσχεραινόντων λέγειν πρὸς σὲ οὐκ ἐτόλμων. ἐπεὶ δὲ σὺ περὶ τούτων τοὺς λόγους ἐνέβαλες, καὶ δὴ λέγω. πάνυ ἀγανακτοῦσιν, ὦ πάτερ, καὶ σχετλιάζουσιν καὶ εἰς τὸ φανερὸν μὲν οὐ τολμῶσι λέγειν, ὑποτονθορύζουσι δὲ συγκεκυφότες αἰτιώμενοι τὸν χρόνον οὓς ἔδει πάλαι τὰ καθʼ αὑτοὺς εἰδότας στέργειν ἕκαστον τοῖς δεδικασμένοις. .\nΖεύς .; τί οὖν, ὦ Ἑρμῆ, δοκεῖ ,· προτίθεμεν αὐτοῖς ἀγορὰν δικῶν, ἢ θέλεις εἰς νέωτα παραγγελοῦμεν;\nἙρμῆς οὐ μὲν οὖν, ἀλλὰ ἤδη προθῶμεν.\nΖεύς οὕτω ποίει· σὺ μὲν κήρυττε καταπτάμενος ὅτι ἀγορὰ δικῶν ἔσται κατὰ τάδε. πάντας ὁπόσοι τὰς γραφὰς ἀπενηνόχασιν, ἥκειν τήμερον εἰς ʼ Ἄρειον πάγον, ἐκεῖ δὲ τὴν μὲν Δίκην ἀποκληροῦν σφίσι τὰ δικαστήρια κατὰ λόγον τῶν τιμημάτων ἐξ ἁπάντων Ἀθηναίων εἰ δέ τις ἄδικον οἴοιτο γεγενῆσθαι τὴν κρίσιν, ἐξεῖναι ἐφέντι ἐπʼ ἐμὲ δικάζεσθαι ἐξ ὑπαρχῆς, ὡς εἰ μηδὲ τὸ παράπαν ἐδεδίκαστο. σὺ δέ, ὦ θύγατερ, καθεζομένη παρὰ τὰς σεμνὰς θεὰς ἀποκλήρου τὰς δίκας καὶ ἐπισκόπει τοὺς δικάζοντας.\nΔίκη αὖθις εἰς τὴν γῆν, ἵνʼ ἐξελαυνομένη πρὸς αὐτῶν δραπετεύω πάλιν ἐκ τοῦ βίου τὴν Ἀδικίαν ἐπιγελῶσαν οὐ φέρουσα;\nΖεύς χρηστὰ ἐλπίζειν σε δεῖ· πάντως γὰρ ἤδη πεπείκασιν αὐτοὺς οἱ φιλόσοφοι σὲ τῆς Ἀδικίας προτιμᾶν, καὶ μάλιστα ὁ τοῦ Σωφρονίσκου τὸ δίκαιον ὑπερεπαινέσας καὶ ἀγαθῶν τὸ μέγιστον ἀποφήνας.\nΔίκη ʼ Πάνυ γοῦν ὃν φὴς αὐτὸν ἐκεῖνον ὤνησαν οἱ περὶ ἐμοῦ λόγοι, ὃς παραδοθεὶς τοῖς ἕνδεκα καὶ εἰς τὸ δεσμωτήριον ἐμπεσὼν ἔπιεν ἄθλιος τοῦ κωνείου, μηδὲ τὸν ἀλεκτρυόνα τῷ Ἀσκληπιῷ ἀποδεδωκώς· παρὰ τοσοῦτον ὑπερέσχον οἱ κατήγοροι τἀναντία περὶ τῆς Ἀδικίας φιλοσοφοῦντες.\nΖεύς ξένα ἔτι τοῖς πολλοῖς τὰ τῆς φιλοσοφίας ἦν τότε, καὶ ὀλίγοι ἦσαν οἱ φιλοσοφοῦντες, ὥστε εἰκότως εἰς τὸν Ἄνυτον καὶ Μέλητον ἔρρεπεν τὰ δικαστήρια. τὸ δὲ νῦν εἶναι, οὐχ ὁρᾷς ὅσοι τρίβωνες καὶ βακτηρίαι καὶ πῆραι; καὶ ἁπανταχοῦ πώγων βαθὺς καὶ βιβλίον ἐν τῇ ἀριστερᾷ, καὶ πάντες ὑπὲρ σοῦ φιλοσοφοῦσι, μεστοὶ δὲ οἱ περίπατοι κατὰ ἴλας καὶ φάλαγγας ἀλλήλοις ἀπαντώντων, καὶ οὐδεὶς ὅστις οὐ τρόφιμος τῆς ἀρετῆς εἶναι δοκεῖν βούλεται. πολλοὶ γοῦν τὰς τέχνας ἀφέντες ἃς εἶχον τέως, ἐπὶ τὴν πήραν ᾄξαντες καὶ τὸ τριβώνιον, καὶ τὸ σῶμα πρὸς τὸν ἥλιον εἰς τὸ Αἰθιοπικὸν ἐπιχράναντες αὐτοσχέδιοι φιλόσοφοι ἐκ σκυτοτόμων ἢ τεκτόνων περινοστοῦσι σὲ καὶ τὴν σὴν ἀρετὴν ἐπαινοῦντες. ὥστε κατὰ τὴν παροιμίαν, θᾶττον ἄν τις ἐν πλοίῳ πεσὼν διαμάρτοι ξύλου ἢ ἔνθα ἂν ἀπίδῃ ὁ ὀφθαλμός, ἀπορήσει φιλοσόφου.\nΔίκη καὶ μὴν οὗτοί με, ὦ Ζεῦ, δεδίττονται πρὸς ἀλλήλους ἐρίζοντες καὶ ἀγνωμονοῦντες ἐν αὐτοῖς οἷς περὶ ἐμοῦ διεξέρχονται. φασὶ δὲ καὶ τοὺς πλείστους αὐτῶν ἐν μὲν τοῖς λόγοις προσποιεῖσθαί με, ἐπὶ δὲ τῶν πραγμάτων μηδὲ τὸ παράπαν εἰς τὴν οἰκίαν παραδέχεσθαι, ἀλλὰ δήλους εἶναι ἀποκλείσοντας ἢν ἀφίκωμαί ποτε αὐτοῖς ἐπὶ τὰς θύρας· πάλαι γὰρ τὴν Ἀδικίαν προεπεξενῶσθαι αὐτοῖς.\nΖεύς οὐ πάντες, ὦ θύγατερ, μοχθηροί εἰσιν ἱκανὸν δὲ κἂν ἐνίοις τισὶν χρηστοῖς ἐντύχῃς.. ἀλλʼ ἄπιτε ἤδη, ὡς κἂν ὀλίγαι τήμερον ἐκδικασθῶσιν.\nἙρμῆς προΐωμεν, ὦ Δίκη, ταύτῃ εὐθὺ τοῦ Σουνίου μικρὸν ὑπὸ τὸν Ὑμηττὸν ἐπὶ τὰ λαιὰ τῆς Πάρνηθος, ἔνθα αἱ δύο ἐκεῖναι ἄκραι· σὺ γὰρ ἔοικας ἐκλελῆσθαι πάλαι τὴν ὁδόν. ʼἀλλὰ τί δακρύεις καὶ σχετλιάζεις; μὴ δέδιθι· οὐκέθʼ ὅμοια τὰ ἐν τῷ βίῳ· τεθνᾶσιν ἐκεῖνοι πάντες οἱ Σκείρωνες καὶ Πιτυοκάμπται καὶ Βουσίριδες καὶ Φαλάριδες οὓς ἐδεδίεις τότε, νυνὶ δὲ Σοφία καὶ Ἀκαδήμεια καὶ Στοὰ κατέχουσι πάντα καὶ πανταχοῦ σε ζητοῦσιν καὶ περὶ σοῦ διαλέγονται, κεχηνότες εἴ ποθεν εἰς αὐτοὺς καταπτοῖο πάλιν.\nΔίκη σὺ γοῦν μοι τἀληθές, ὦ Ἑρμῆ, ἂν εἴποις μόνος, ἅτε συνὼν αὐτοῖς τὰ πολλὰ καὶ συνδιατρίβων ἒν τε γυμνασίοις καὶ ἐν τῇ ἀγορᾷ — καὶ ἀγοραῖος γὰρ εἶ καὶ ἐν ταῖς ἐκκλησίαις κηρύττεις — ὁποῖοι γεγένηνται καὶ εἰ δυνατή μοι παρʼ αὐτοῖς ἡ μονή.\nἙρμῆς νὴ Δία, ἀδικοίην γὰρ ἂν πρὸς ἀδελφήν σε οὖσαν μὴ λέγων. οὐκ ὀλίγα πρὸς τῆς φιλοσοφίας ὠφέληνται οἱ πολλοὶ αὐτῶν καὶ γὰρ εἰ μηδὲν ἄλλο, αἰδοῖ γοῦν τοῦ σχήματος μετριώτερα διαμαρτάνουσιν. πλὴν ἀλλὰ καὶ μοχθηροῖς τισιν ἐντεύξῃ αὐτῶν — χρὴ γάρ, οἶμαι, τἀληθῆ λέγειν — ἐνίοις δὲ ἡμισόφοις καὶ ἡμιφαύλοις. ἐπεὶ γὰρ αὐτοὺς μετέβαπτεν ἡ σοφία παραλαβοῦσα, ὁπόσοι μὲν εἰς κόρον ἔπιον τῆς βαφῆς, χρηστοὶ ἀκριβῶς ἀπετελέσθησαν ἀμιγεῖς ἑτέρων χρωμάτων, καὶ πρός γε τὴν σὴν ὑποδοχὴν οὗτοι ἑτοιμότατοι· ὅσοι δὲ ὑπὸ τοῦ πάλαι ῥύπου μὴ εἰς βάθος παρεδέξαντο ὁπόσον δευσοποιὸν τοῦ φαρμάκου, τῶν. ἄλλων ἀμείνους, ἀτελεῖς δὲ ὅμως καὶ μιξόλευκοι καὶ κατεστιγμένοι καὶ παρδαλωτοὶ τὴν χρόαν. εἰσὶ δʼ οἳ καὶ μόνον ψαύσαντες ἔκτοσθεν τοῦ λέβητος ἄκρῳ τῷ δακτύλῳ καὶ ἐπιχρισάμενοι τῆς ἀσβόλου ἱκανῶς οἴονται καὶ οὗτοι μεταβεβάφθαι. σοὶ μέντοι δῆλον ὅτι μετὰ τῶν ἀρίστων ἡ διατριβὴ ἔσται.\nἙρμῆςἀλλὰ μεταξὺ λόγων ἤδη πλησιάζομεν τῇ Ἀττικῇ· ὥστε τὸ μὲν Σούνιον ἐν δεξιᾷ καταλείπωμεν, εἰς δὲ τὴν ἀκρόπολιν ἀπονεύωμεν ἤδη. καὶ ἐπείπερ καταβεβήκαμεν, αὐτὴ μὲν ἐνταῦθά που ἐπὶ τοῦ πάγου κάθησο εἰς τὴν πνύκα ὁρῶσα καὶ περιμένουσα ἔστʼ ἂν κηρύξω τὰ παρὰ τοῦ Διός, ἐγὼ δὲ εἰς τὴν ἀκρόπολιν ἀναβὰς ῥᾷον οὕτως ἅπαντας ἐκ τοῦ ἐπηκόου προσκαλέσομαι.\nΔίκη μὴ πρότερον ἀπέλθῃς, ὦ Ἑρμῆ, πρὶν εἰπεῖν ὅστις οὗτος ὁ προσιών ἐστιν, ὁ κερασφόρος, ὁ τὴν σύριγγα, ὁ λάσιος ἐκ τοῖν σκελοῖν.\nἙρμῆς τί φής; ἀγνοεῖς τὸν Πᾶνα, τῶν Διονύσου θεραπόντων τὸν βακχικώτατον; οὗτος ᾤκει μὲν τὸ πρόσθεν ἀνὰ τὸ Παρθένιον, ὑπὸ δὲ τὸν Δάτιδος ἐπίπλουν καὶ τὴν Μαραθῶνάδε τῶν βαρβάρων ἀπόβασιν ἧκεν ἄκλητος τοῖς Ἀθηναίοις σύμμαχος, καὶ τὸ ἀπʼ ἐκείνου τὴν ὑπὸ τῇ ἀκροπόλει σπήλυγγα ταύτην ἀπολαβόμενος οἰκεῖ μικρὸν ὑπὲρ τοῦ Πελασγικοῦ εἰς τὸ μετοίκιον συντελῶν. καὶ νῦν ὡς τὸ εἰκὸς ἰδὼν ἡμᾶς ἐκ γειτόνων πρόσεισι δεξιωσόμενος.\nΠάν χαίρετε, ὦ Ἑρμῆ καὶ Δίκη.\nἙρμῆς καὶ σὺ ʼ γε, ὦ Πάν, μουσικώτατε καὶ πηδητικώτατε Σατύρων ἁπάντων, Ἀθήνησι δὲ καὶ πολεμικώτατε.\nΠάν. τίς δὲ ὑμᾶς, ὦ Ἑρμῆ, χρεία δεῦρο ἤγαγεν;\nἙρμῆς αὕτη σοι διηγήσεται τὰ πάντα· ἐγὼ δὲ ἐπὶ τὴν ἀκρόπολιν ἄπειμι καὶ τὸ κήρυγμα.\nΔίκη ὁ Ζεύς, ὦ Πάν, κατέπεμψέ με ἀποκληρώσουσαν τὰς δίκας. σοὶ δὲ πῶς τὰ ἐν Ἀθήναις ἔχει;\nΠάν τὸ μὲν ὅλον οὐ κατʼ ἀξίαν πράττω παρʼ αὐτοῖς, ἀλλὰ πολὺ καταδεέστερον τῆς ἐλπίδος, καὶ ταῦτα τηλικοῦτον ἀπωσάμενος κυδοιμὸν τὸν ἐκ τῶν βαρβάρων. ὅμως δὲ δὶς ἢ τρὶς τοῦ ἔτους ἀνιόντες ἐπιλεξάμενοι τράγον ἔνορχην θύουσί μοι πολλῆς τῆς κινάβρας ἀπόζοντα, εἶτʼ εὐωχοῦνται τὰ κρέα, ποιησάμενοί με τῆς εὐφροσύνης μάρτυρα καὶ ψιλῷ τιμήσαντες τῷ κρότῳ. πλὴν ἀλλʼ ἔχει τινά μοι ψυχαγωγίαν ὁ γέλως αὐτῶν καὶ ἡ παιδιά.\nΔίκη τὰ δʼ ἄλλα, ὦ Πάν, ἀμείνους πρὸς ἀρετὴν ἐγένοντο ὑπὸ τῶν φιλοσόφων;\nΠάν τίνας λέγεις τοὺς φιλοσόφους; ἆρʼ ἐκείνους τοὺς κατηφεῖς, τοὺς συνάμα πολλούς, τοὺς τὸ γένειον ὁμοίους ἐμοί, τοὺς λάλους;\nΔίκη καὶ μάλα.\nΠάν οὐκ οἶδα ὅλως ὅ τι καὶ λέγουσιν οὐδὲ συνίημι τὴν σοφίαν αὐτῶν ὄρειος γὰρ ἔγωγε καὶ τὰ κομψὰ ταῦτα ῥημάτια, καὶ ἀστικὰ οὐ μεμάθηκα, ὦ Δίκη. πόθεν γὰρ ἐν Ἀρκαδίᾳ σοφιστὴς ἢ φιλόσοφος; μέχρι τοῦ πλαγίου καλάμου καὶ τῆς σύριγγος ἐγὼ σοφός, τὰ δʼ ἄλλα αἰπόλος καὶ χορευτὴς καὶ πολεμιστής, ἢν δέῃ. πλὴν ἀλλʼ ἀκούω γε αὐτῶν ἀεὶ κεκραγότων καὶ ἀρετήν τινα καὶ ἰδέας καὶ φύσιν καὶ ἀσώματα διεξιόντων, ἄγνωστα ἐμοὶ καὶ ξένα ὀνόματα. καὶ τὰ πρῶτα μὲν εἰρηνικῶς ἐνάρχονται τῶν πρὸς ἀλλήλους λόγων, προιούσης δὲ τῆς συνουσίας ἐπιτείνουσι τὸ φθέγμα μέχρι πρὸς τὸ ὄρθιον, ὥστε ὑπερδιατεινομένων καὶ ἅμα λέγειν ἐθελόντων τό τε πρόσωπον ἐρυθριᾷ καὶ ὁ τράχηλος οἰδεῖ καὶ αἱ φλέβες ἐξανίστανται ὥσπερ τῶν αὐλητῶν ὁπόταν εἰς στενὸν τὸν αὐλὸν ἐμπνεῖν βιάζωνται. διαταράξαντες γοῦν τοὺς λόγους καὶ τὸ ἐξ ἀρχῆς ἐπισκοπούμενον συγχέαντες ἀπίασι λοιδορησάμενοι ἀλλήλοις οἱ πολλοί, τὸν ἱδρῶτα ἐκ τοῦ μετώπου ἀγκύλῳ τῷ δακτύλῳ ἀποξυόμενοι, καὶ οὗτος κρατεῖν ἔδοξεν ὃς ἂν μεγαλοφωνότερος αὐτῶν ᾖ καὶ θρασύτερος καὶ διαλυομένων ἀπέλθῃ ὕστερος. πλὴν ἀλλʼ ὅ γε λεὼς ὁ πολὺς τεθήπασιν αὐτούς, καὶ μάλιστα ὁπόσους μηδὲν τῶν ἀναγκαιοτέρων ἀσχολεῖ, καὶ παρεστᾶσι πρὸς τὸ θράσος καὶ τὴν βοὴν κεκηλημένοι. ἐμοὶ μὲν οὖν ἀλαζόνες τινὲς ἐδόκουν ἀπὸ τούτων καὶ ἠνιώμην ἐπὶ τῇ τοῦ πώγωνος ὁμοιότητι. εἰ δέ γε δημωφελές τι ἐνῆν τῇ βοῇ αὐτῶν καί τι ἀγαθὸν ἐκ τῶν ῥημάτων ἐκείνων ἀνεφύετο αὐτοῖς, οὐκ ἂν εἰπεῖν ἔχοιμι. πλὴν ἀλλʼ εἴ γε δεῖ μηδὲν ὑποστειλάμενον τἀληθὲς διηγήσασθαι — οἰκῶ γὰρ ἐπὶ σκοπῆς, ὡς ὁρᾷς — πολλοὺς αὐτῶν πολλάκις ἤδη ἐθεασάμην περὶ δείλην ὀψίαν —\nΔίκη ἐπίσχες, ὦ Πάν. οὐχ ὁ Ἑρμῆς σοι κηρύττειν ἔδοξεν;\nΠάν πάνυ μὲν οὖν.\nἙρμῆς ἀκούετε λεῴ, ἀγορὰν δικῶν ἀγαθῇ τύχῃ καταστησόμεθα τήμερον Ἐλαφηβολιῶνος ἑβδόμῃ ἱσταμένου. ὁπόσοι γραφὰς ἀπήνεγκαν, ἥκειν εἰς Ἄρειον πάγον, ἔνθα ἡ Δίκη ἀποκληρώσει τὰ δικαστήρια καὶ αὐτὴ παρέσται τοῖς δικάζουσιν οἱ δικασταὶ ἐξ ἁπάντων Ἀθηναίων ὁ μισθὸς τριώβολον ἑκάστης δίκης· ἀριθμὸς τῶν δικαστῶν κατὰ λόγον τοῦ ἐγκλήματος. ὁπόσοι δὲ ἀποθέμενοι γραφὴν πρὶν εἰσελθεῖν ἀπέθανον, καὶ τούτους ὁ Αἰακὸς ἀναπεμψάτω. ἢν δέ τις ἄδικα δεδικάσθαι οἴηται, ἐφέσιμον ἀγωνιεῖται τὴν δίκην ἡ δὲ ἔφεσις ἐπὶ τὸν Δία.\nΠάν βαβαὶ τοῦ θορύβου· ἡλίκον, ὦ Δίκη, ἀνεβόησαν, ὡς δὲ καὶ σπουδῇ συνθέουσιν ἕλκοντες ἀλλήλους πρὸς τὸ ἄναντες εὐθὺ τοῦ Ἀρείου πάγου. καὶ ὁ Ἑρμῆς δὲ ἤδη πάρεστιν. ὥστε ὑμεῖς μὲν ἀμφὶ τὰς δίκας ἔχετε καὶ ἀποκληροῦτε καὶ διακρίνατε ὥσπερ ὑμῖν νόμος, ἐγὼ δὲ ἐπὶ τὸ σπήλαιον ἀπελθὼν συρίξομαί τι μέλος τῶν ἐρωτικῶν τὴν Ἠχὼ εἴωθα ἐπικερτομεῖν· ἀκροάσεων δὲ καὶ λόγων τῶν δικανικῶν ἅλις ἔχει μοι ὁσημέραι τῶν ἐν Ἀρείῳ πάγῳ δικαζομένων ἀκούοντι.\nἙρμῆς ἄγε, ὦ Δίκη, προσκαλῶμεν.\nΔίκη εὖ λέγεις. ἀθρόοι γοῦν, ὡς ὁρᾷς, προσίασι θορυβοῦντες, ὥσπερ οἱ σφῆκες περιβομβοῦντες τὴν ἄκραν.\nἈθηναῖος εἴληφά σε, ὦ κατάρατε.\nἌλλος συκοφαντεῖς.\nἌλλος δώσεις ποτὲ ἤδη τὴν δίκην.\nἌλλος ἐξελέγξω σε δεινὰ εἰργασμένον.\nἌλλος ἐμοὶ πρώτῳ ἀποκλήρωσον.\nἌλλος ἕπου, μιαρέ, πρὸς τὸ δικαστήριον.\nἌλλος μὴ ἄγχε με.\nΔίκη οἶσθα ὃ δράσωμεν, ὦ Ἑρμῆ; τὰς μὲν ἄλλας δίκας εἰς τὴν αὔριον ὑπερβαλώμεθα, τήμερον δὲ κληρῶμεν τὰς τοιαύτας ὁπόσαι τέχναις ἢ βίοις ἢ ἐπιστήμαις πρὸς ἄνδρας εἰσὶν ἐπηγγελμέναι. καί μοι ταύτας ἀνάδος τῶν γραφῶν.\nἙρμῆς μέθη κατὰ τῆς Ἀκαδημείας περὶ Πολέμωνος ἀνδραποδισμοῦ.\nΔίκη ἑπτὰ κλήρωσον.\nἙρμῆς ἡ Στοὰ κατὰ τῆς Ἡδονῆς ἀδικίας, ὅτι τὸν ἐραστὴν αὐτῆς Διονύσιον ἀπεβουκόλησεν.\nΔίκη πέντε ἱκανοί.\nἙρμῆς περὶ Ἀριστίππου Τρυφὴ πρὸς Ἀρετήν.\nΔίκη πέντε καὶ τούτοις δικασάτωσαν.\nἙρμῆς Ἀργυραμοιβικὴ δρασμοῦ Διογένει.\nΔίκη τρεῖς ἀποκλήρου μόνους.\nἙρμῆς γραφικὴ κατὰ Πύρρωνος λιποταξίου.\nΔίκη ἐννέα κρινάτωσαν.\nἙρμῆς βούλει καὶ ταύτας ἀποκληρῶμεν, ὦ Δίκη, τὰς δύο, τὰς πρῴην ἀπενηνεγμένας κατὰ τοῦ ῥήτορος;\nΔίκη τὰς παλαιὰς πρότερον διανύσωμεν αὗται δὲ εἰς ὕστερον δεδικάσονται.\nἙρμῆς καὶ μὴν ὅμοιαί γε καὶ αὗται καὶ τὸ ἔγκλημα, εἰ καὶ νεαρόν, ἀλλὰ παραπλήσιον τοῖς προαποκεκληρωμένοις· ὥστε ἐν τούτοις δικασθῆναι ἄξιον.\nΔίκη ἔοικας, ὦ Ἑρμῆ, χαριζομένῳ τὴν δέησιν. ἀποκληρῶμεν δʼ ὅμως, εἰ δοκεῖ, πλὴν ἀλλὰ ταύτας μόνας· ἱκαναὶ γὰρ αἱ ἀποκεκληρωμέναι. δὸς τὰς γραφάς.\nἙρμῆς ῥητορικὴ κακώσεως τῷ Σύρῳ· διάλογος τῷ αὐτῷ ὕβρεως.\nΔίκη τίς δὲ οὗτός ἐστιν; οὐ γὰρ ἐγγέγραπται τοὔνομα.\nἙρμῆς οὕτως ἀποκλήρου, τῷ ῥήτορι τῷ Σύρῳ· κωλύσει γὰρ οὐδὲν καὶ ἄνευ τοῦ ὀνόματος.\nΔίκη ἰδοῦ, καὶ τὰς ὑπερορίους ἤδη Ἀθήνησιν ἐν Ἀρείῳ πάγῳ ἀποκληρώσομεν, ἃς ὑπὲρ τὸν Εὐφράτην καλῶς εἶχε δεδικάσθαι; πλὴν ἀλλὰ κλήρου ἕνδεκα τοὺς αὐτοὺς ἑκατέρᾳ τῶν δικῶν.\nἙρμῆς . εὖ γε, ὦ Δίκη, φείδῃ μὴ πολὺ ἀναλίσκεσθαι τὸ δικαστικόν.\nΔίκη οἱ πρῶτοι καθιξέτωσαν τῇ Ἀκαδημείᾳ καὶ τῇ Μέθῃ· σὺ δὲ τὸ ὕδωρ ἔγχει. προτέρα δὲ σὺ λέγε ἡ Μέθη. τί σιγᾷ καὶ διανεύει; μάθε, ὦ Ἑρμῆ, προσελθών.\nἙρμῆςοὐ δύναμαι, φησί, τὸν ἀγῶνα εἰπεῖν ὑπὸ τοῦ ἀκράτου τὴν γλῶτταν πεπεδημένη, μὴ γέλωτα ὄφλω ἐν τῷ δικαστηρίῳ. μόλις δὲ καὶ ἕστηκεν ὡς ὁρᾷς.\nΔίκη οὐκοῦν συνήγορον ἀναβιβασάσθω τῶν κοινῶν τούτων τινά· πολλοὶ γὰρ οἱ κἂν ἐπὶ τριωβόλῳ διαρραγῆναι ἕτοιμοι.\nἙρμῆς ἀλλʼ οὐδὲ εἷς ἐθελήσει ἔν γε τῷ φανερῷ συναγορεῦσαι Μέθῃ. πλὴν εὐγνώμονά γε ταῦτα ἔοικεν ἀξιοῦν.\nΔίκη τὰ ποῖα;\nἙρμῆςἡ Ἀκαδήμεια πρὸς ἀμφοτέρους ἀεὶ παρεσκεύασται τοὺς λόγους καὶ τοῦτʼ ἀσκεῖ τἀναντία καλῶς δύνασθαι λέγειν. αὕτη τοίνυν, φησίν, ὑπὲρ ἐμοῦ πρότερον εἰπάτω, εἶτα ὕστερον ὑπὲρ ἑαυτῆς ἐρεῖ.\nΔίκη καινὰ μὲν ταῦτα, εἰπὲ δὲ ὅμως, ὦ Ἀκαδήμεια, τὸν λόγον ἑκάτερον, ἐπεί σοι ῥᾴδιον.\nἈκαδημεια ἀκούετε, ὦ ἄνδρες δικασταί, πρότερα τὰ ὑπὲρ τῆς Μέθης· ἐκείνης γὰρ τό γε νῦν ῥέον. ἠδίκηται ἡ ἀθλία τὰ μέγιστα ὑπὸ τῆς Ἀκαδημείας ἐμοῦ, ἀνδράποδον ὃ μόνον εἶχεν εὔνουν καὶ πιστὸν αὐτῇ, μηδὲν αἰσχρὸν ὧν προστάξειεν οἰόμενον, ἀφαιρεθεῖσα τὸν Πολέμωνα ἐκεῖνον, ὃς μεθʼ ἡμέραν ἐκώμαζεν διὰ τῆς ἀγορᾶς μέσης, ψαλτρίαν ἔχων καὶ κατᾳδόμενος ἕωθεν εἰς ἑσπέραν, μεθύων ἀεὶ καὶ κραιπαλῶν καὶ τὴν κεφαλὴν τοῖς στεφάνοις διηνθισμένος. καὶ ταῦτα ὅτι ἀληθῆ, μάρτυρες Ἀθηναῖοι ἅπαντες, οἳ μηδὲ πώποτε νήφοντα Πολέμωνα εἶδον. ἐπεὶ δὲ ὁ κακοδαίμων ἐπὶ τὰς τῆς Ἀκαδημείας θύρας ἐκώμασεν, ὥσπερ ἐπὶ πάντας εἰώθει, ἀνδραποδισαμένη αὐτὸν καὶ ἀπὸ τῶν χειρῶν τῆς Μέθης ἁρπάσασα μετὰ βίας καὶ πρὸς αὑτὴν ἀγαγοῦσα ὑδροποτεῖν τε κατηνάγκασεν καὶ νήφειν μετεδίδαξεν καὶ τοὺς στεφάνους περιέσπασεν καὶ δέον πίνειν κατακείμενον, ῥημάτια σκολιὰ καὶ δύστηνα καὶ πολλῆς φροντίδος ἀνάμεστα ἐπαίδευσεν ὥστε ἀντὶ τοῦ τέως ἐπανθοῦντος αὐτῷ ἐρυθήματος ὠχρὸς ὁ ἄθλιος καὶ ῥικνὸς τὸ σῶμα γεγένηται, καὶ τὰς ᾠδὰς ἁπάσας ἀπομαθὼν ἄσιτος ἐνίοτε καὶ διψαλέος εἰς μέσην ἑσπέραν κάθηται ληρῶν ὁποῖα πολλὰ ἡ Ἀκαδήμεια ἐγὼ ληρεῖν διδάσκω. τὸ δὲ μέγιστον, ὅτι καὶ λοιδορεῖται τῇ Μέθῃ πρὸς ἐμοῦ ἐπαρθεὶς καὶ μυρία κακὰ διέξεισι περὶ αὐτῆς.\nεἴρηται σχεδὸν τὰ ὑπὲρ τῆς Μέθης. ἤδη καὶ ὑπὲρ ἐμαυτῆς ἐρῶ, καὶ τὸ ἀπὸ τούτου ἐμοὶ ῥευσάτω.\nΔίκη τί ἄρα πρὸς ταῦτα ἐρεῖ; πλὴν ἀλλʼ ἔγχει τὸ ἴσον ἐν τῷ μέρει.\nἈκαδημεια , οὑτωσὶ μὲν ἀκοῦσαι πάνυ εὔλογα, ὦ ἄνδρες δικασταί, ἡ συνήγορος εἴρηκεν ὑπὲρ τῆς Μέθης, ἢν δὲ κἀμοῦ μετʼ εὐνοίας ἀκούσητε, εἴσεσθε ὡς οὐδὲν αὐτὴν ἠδίκηκα.\nτὸν γὰρ Πολέμωνα τοῦτον, ὅν φησιν ἑαυτῆς οἰκέτην εἶναι, πεφυκότα οὐ φαύλως οὐδὲ κατὰ τὴν Μέθην, ἀλλʼ οἰκεῖον ἐμοὶ τὴν φύσιν, προαρπάσασα νέον ἔτι καὶ ἁπαλὸν ὄντα συναγωνιζομένης τῆς Ἡδονῆς, ἥπερ αὐτῇ τὰ πολλὰ ὑπουργεῖ, διέφθειρε τὸν ἄθλιον τοῖς κώμοις καὶ ταῖς ἑταίραις παρασχοῦσα ἔκδοτον, ὡς μηδὲ μικρὸν αὐτῷ τῆς αἰδοῦς ὑπολείπεσθαι. καὶ ἅ γε ὑπέρ ἑαυτῆς λέγεσθαι μικρὸν ἔμπροσθεν ᾤετο, ταῦτα ὑπὲρ ἐμοῦ μᾶλλον εἰρῆσθαι νομίσατε· περιῄει γὰρ ἕωθεν ὁ ἄθλιος ἐστεφανωμένος, κραιπαλῶν, διὰ τῆς ἀγορᾶς μέσης καταυλούμενος, οὐδέποτε νήφων, κωμάζων ἐπὶ πάντας, ὕβρις τῶν προγόνων καὶ τῆς πόλεως ὅλης καί γέλως τοῖς ξένοις.\nἐπεὶ μέντοι γε παρʼ ἐμὲ ἧκεν, ἐγὼ μὲν ἔτυχον, ὥσπερ εἴωθα ποιεῖν, ἀναπεπταμένων τῶν θυρῶν πρὸς τοὺς παρόντας τῶν ἑταίρων λόγους τινὰς περὶ ἀρετῆς καὶ σωφροσύνης διεξιοῦσα· ὁ δὲ μετὰ τοῦ αὐλοῦ καὶ τῶν στεφάνων ἐπιστὰς τὰ μὲν πρῶτα ἐβόα καὶ συγχεῖν ἡμῶν ἐπειρᾶτο τὴν συνουσίαν ἐπιταράξας τῇ βοῇ· ἐπεὶ δὲ οὐδὲν ἡμεῖς ἐπεφροντίκειμεν αὐτοῦ, κατʼ ὀλίγον — οὐ γὰρ τέλεον ἦν διάβροχος τῇ Μέθῃ — ἀνένηφε πρὸς τοὺς λόγους καὶ ἀφῃρεῖτο τοὺς στεφάνους καὶ τὴν αὐλητρίδα κατεσιώπα καὶ ἐπὶ τῇ πορφυρίδι ᾐσχύνετο, καὶ ὥσπερ ἐξ ὕπνου βαθέος ἀνεγρόμενος ἑαυτόν τε ἑώρα ὅπως διέκειτο καὶ τοῦ πάλαι βίου κατεγίγνωσκεν. καὶ τὸ μὲν ἐρύθημα τὸ ἐκ τῆς Μέθης ἀπήνθει καὶ ἠφανίζετο, ἠρυθρία δὲ κατʼ αἰδῶ τῶν δρωμένων· καί τέλος ἀποδρὰς ὥσπερ εἶχεν ηὐτομόλησεν παρʼ ἐμέ, οὔτε ἐπικαλεσαμένης οὔτε βιασαμένης, ὡς αὕτη φησίν, ἐμοῦ, ἀλλʼ ἑκὼν αὐτὸς ἀμείνω ταῦτα εἶναι ὑπολαμβάνων.\nΚαί μοι ἤδη κάλει αὐτόν, ὅπως καταμάθητε ὃν τρόπον διάκειται πρὸς ἐμοῦ. — τοῦτον, ὦ ἄνδρες δικασταί, παραλαβοῦσα γελοίως ἔχοντα, μήτε φωνὴν ἀφιέναι μήτε ἑστάναι ὑπὸ τοῦ ἀκράτου δυνάμενον, ὑπέστρεψα καὶ ἀνένηψα καὶ ἀντὶ ἀνδραπόδου κόσμιον ἄνδρα καὶ σώφρονα καὶ πολλοῦ ἄξιον τοῖς Ἕλλησιν ἀπέδειξα· καί μοι αὐτός τε χάριν οἶδεν ἐπὶ τούτοις καὶ οἱ προσήκοντες ὑπὲρ αὐτοῦ.\nεἴρηκα· ὑμεῖς δὲ ἤδη σκοπεῖτε ποτέρᾳ ἡμῶν ἄμεινον ἦν αὐτῷ συνεῖναι.\nΔίκη ἄγε δή, μὴ μέλλετε, ψηφοφορήσατε, ἀνάστητε· καὶ ἄλλοις χρὴ δικάζειν.\nἙρμῆς πάσαις ἡ Ἀκαδήμεια κρατεῖ πλὴν μιᾶς.\nΔίκη παράδοξον οὐδέν, εἶναί τινα καὶ τῇ Μέθῃ τιθέμενον.\nΔίκηκαθίσατε οἱ τῇ Στοᾷ πρὸς τὴν Ἡδονὴν λαχόντες περὶ τοῦ ἐραστοῦ δικάζειν ἐγκέχυται τὸ ὕδωρ. ἡ κατάγραφος ἡ τὰ ποικίλα σὺ ἤδη λέγε.\nΣτοά οὐκ ἀγνοῶ μέν, ὦ ἄνδρες δικασταί, ὡς πρὸς εὐπρόσωπόν μοι τὴν ἀντίδικον ὁ λόγος ἔσται, ἀλλὰ καὶ ὑμῶν τοὺς πολλοὺς ὁρῶ πρὸς μὲν ἐκείνην ἀποβλέποντας καὶ μειδιῶντας πρὸς αὐτήν, ἐμοῦ δὲ καταφρονοῦντας, ὅτι ἐν χρῷ κέκαρμαι καὶ ἀρρενωπὸν βλέπω καὶ σκυθρωπὴ δοκῶ. ὅμως δέ, ἢν ἐθελήσητε ἀκοῦσαί μου λεγούσης, θαρρῶ πολὺ δικαιότερα ταύτης ἐρεῖν.\nτοῦτο γάρ τοι καὶ τὸ παρὸν ἔγκλημά ἐστιν, ὅτι οὕτως ἑταιρικῶς ἐσκευασμένη τῷ ἐπαγωγῷ τῆς ὄψεως ἐραστὴν ἐμὸν ἄνδρα τότε σώφρονα τὸν Διονύσιον φενακίσασα πρὸς ἑαυτὴν περιέσπασεν, καὶ ἥν γε οἱ πρὸ ὑμῶν δίκην ἐδίκασαν τῇ Ἀκαδημείᾳ καὶ τῇ Μέθῃ, ἀδελφὴ τῆς παρούσης δίκης ἐστίν ἐξετάζεται γὰρ ἐν τῷ παρόντι πότερα χοίρων δίκην κάτω νενευκότας ἡδομένους χρὴ βίοῦν μηδὲν μεγαλόφρον ἐπινοοῦντας ἢ ἐν δευτέρῳ τοῦ καλῶς ἔχοντος ἡγησαμένους τὸ τερπνὸν ἐλευθέρους ἐλευθέρως φιλοσοφεῖν, μήτε τὸ ἀλγεινὸν ὡς ἄμαχον δεδιότας μήτε τὸ ἡδὺ ἀνδραποδωδῶς προαιρουμένους καὶ τὴν εὐδαιμονίαν ζητοῦντας ἐν τῷ μέλιτι καὶ ταῖς ἰσχάσιν. τὰ τοιαῦτα γὰρ αὕτη δελέατα τοῖς ἀνοήτοις προτείνουσα καὶ μορμολυττομένη τῷ πόνῳ προσάγεται αὐτῶν τοὺς πολλούς, ἐν οἷς καὶ τὸν δείλαιον ἐκεῖνον ἀφηνιάσαι ἡμῶν πεποίηκεν, νοσοῦντα τηρήσασα· οὐ γὰρ ἂν ὑγιαίνων ποτὲ προσήκατο τοὺς παρὰ ταύτης λόγους.\nκαίτοι τί ἂν ἔγωγε ἀγανακτοίην κατʼ αὐτῆς, ὅπου μηδὲ τῶν θεῶν φείδεται, ἀλλὰ τὴν ἐπιμέλειαν αὐτῶν διαβάλλει; ὥστε εἰ σωφρονεῖτε, καὶ ἀσεβείας ἂν δίκην λάβοιτε παρʼ αὐτῆς. ἀκούω δὲ ἔγωγε ὡς οὐδὲ αὐτὴ παρεσκεύασται ποιήσασθαι τοὺς λόγους, ἀλλὰ τὸν Ἐπίκουρον ἀναβιβάσεται συναγορεύσοντα· οὕτως ἐντρυφᾷ τῷ δικαστηρίῳ. πλὴν ἀλλὰ ἐκεῖνά γε· αὐτὴν ἐρωτᾶτε, οἵους ἂν οἴεται γενέσθαι τὸν Ἡρακλέα καὶ τὸν ὑμέτερον Θησέα, εἰ προσθέντες τῇ ἡδονῇ ἔφυγον τοὺς πόνους· οὐδὲν γὰρ ἂν ἐκώλυεν μεστὴν ἀδικίας εἶναι τὴν γῆν, ἐκείνων μὴ πονησάντων. ταῦτα εἶπον οὐ πάνυ τοῖς μακροῖς τῶν λόγων χαίρουσα. εἰ δέ γε ἐθελήσειε κατὰ, μικρὸν ἀποκρίνασθαί μοι συνερωτωμένη, τάχιστα ἂν γνωσθείη τὸ μηδὲν οὖσα. πλὴν ἀλλὰ ὑμεῖς γε τοῦ ὅρκου μνημονεύσαντες ψηφίσασθε ἤδη τὰ εὔορκα μὴ πιστεύσαντες Ἐπικούρῳ λέγοντι μηδὲν ἐπισκοπεῖν τῶν παρʼ ἡμῖν γιγνομένων τοὺς θεούς.\nΔίκη μετάστηθι. ὁ Ἐπίκουρος ὑπὲρ τῆς Ἡδονῆς λέγε.\nἘπίκουρος οὐ μακρά, ὦ ἄνδρες δικασταί, πρὸς ὑμᾶς ἐρῶ· δεῖ γὰρ οὐδὲ πολλῶν μοι τῶν λόγων.\nἀλλʼ εἰ μὲν ἐπῳδαῖς τισιν ἢ φαρμάκοις ὅν φησιν ἐραστὴν ἑαυτῆς ἡ Στοὰ τὸν Διονύσιον κατηνάγκασεν ταύτης μὲν ἀπέχεσθαι, πρὸς ἑαυτὴν δὲ ἀποβλέπειν ἡ Ἡδονή, φαρμακὶς ἂν εἰκότως ἔδοξεν καὶ ἀδικεῖν ἐκέκριτο ἐπὶ τοὺς ἀλλοτρίους ἐραστὰς μαγγανεύουσα. εἰ δέ τις ἐλεύθερος ἐν ἐλευθέρᾳ τῇ πόλει, μὴ ἀπαγορευόντων τῶν νόμων, τὴν παρὰ ταύτης ἀηδίαν μυσαχθεὶς καὶ ἥν φησι κεφάλαιον τῶν πόνων τὴν εὐδαιμονίαν παραγίγνεσθαι λῆρον οἰηθείς, τοὺς μὲν ἀγκύλους ἐκείνους λόγους καὶ λαβυρίνθοις ὁμοίους ἀπέφυγε, πρὸς δὲ τὴν Ἡδονὴν ἄσμενος ἐδραπέτευσεν ὥσπερ δεσμά τινα διακόψας τὰς τῶν λόγων πλεκτάνας, ἀνθρώπινα καὶ οὐ βλακώδη φρονήσας καὶ τὸν μὲν πόνον, ὅπερ ἐστί, πονηρόν, ἡδεῖαν δὲ τὴν ἡδονὴν οἰηθείς, ἀποκλείειν ἐχρῆν αὐτόν, ὥσπερ ἐκ ναυαγίου λιμένι προσνέοντα καὶ γαλήνης ἐπιθυμοῦντα συνωθοῦντας ἐπὶ κεφαλὴν εἰς τὸν πόνον, καὶ ἔκδοτον τὸν ἄθλιον παρέχειν ταῖς ἀπορίαις, καὶ ταῦτα ὥσπερ ἱκέτην ἐπὶ τὸν τοῦ Ἐλέου βωμὸν ἐπὶ τὴν Ἡδονὴν καταφεύγοντα, ἵνα τὴν πολυθρύλητον ἀρετὴν δηλαδὴ ἐπὶ τὸ ὄρθιον ἱδρῶτι πολλῷ ἀνελθὼν ἴδῃ κᾆτα διʼ ὅλου πονήσας τοῦ βίου εὐδαιμονήσῃ μετὰ τὸν βίον;\nκαίτοι τίς ἂν κριτὴς δικαιότερος δόξειεν αὐτοῦ ἐκείνου, ὃς τὰ παρὰ τῆς Στοᾶς εἰδώς, εἰ καί τις ἄλλος, καὶ μόνον τέως τὸ καλὸν ἀγαθὸν οἰόμενος εἶναι, μεταμαθὼν ὡς κακὸν ὁ πόνος ἦν, τὸ βέλτιον ἐξ ἀμφοῖν δοκιμάσας εἵλετο; ἑώρα γάρ, οἶμαι, τούτους περὶ τοῦ καρτερεῖν καὶ ἀνέχεσθαι τοὺς πόνους πολλὰ διεξιόντας, ἰδίᾳ δὲ τὴν Ἡδονὴν θεραπεύοντας, καὶ μέχρι τοῦ λόγου νεανιευομένους, οἴκοι δὲ κατὰ τοὺς τῆς Ἡδονῆς νόμους βιοῦντας, αἰσχυνομένους μὲν εἰ φανοῦνται χαλῶντες τοῦ τόνου καὶ προδιδόντες τὸ δόγμα, πεπονθότας δὲ ἀθλίους τὸ τοῦ Ταντάλου, καὶ ἔνθα ἂν λήσειν καὶ ἀσφαλῶς παρανομήσειν ἐλπίσωσιν, χανδὸν ἐμπιμπλαμένους τοῦ ἡδέος. εἰ γοῦν τις αὐτοῖς τὸν τοῦ Γύγου δακτύλιον ἔδωκεν, ὡς περιθεμένους μὴ ὁρᾶσθαι, ἢ τὴν τοῦ Ἄϊδος κυνῆν, εὖ οἶδʼ ὅτι μακρὰ χαίρειν τοῖς πόνοις φράσαντες ἐπὶ τὴν Ἡδονὴν ὠθοῦντο ἂν καὶ ἐμιμοῦντο ἅπαντες τὸν Διονύσιον, ὃς μέχρι μὲν τῆς νόσου ἤλπιζεν ὠφελήσειν τι αὐτὸν τοὺς περὶ τῆς καρτερίας λόγους· ἐπεὶ δὲ ἤλγησεν καὶ ἐνόσησεν καὶ ὁ πόνος ἀληθέστερος αὐτοῦ καθίκετο, ἰδὼν τὸ σῶμα τὸ ἑαυτοῦ ἀντιφιλοσοφοῦν τῇ Στοᾷ καὶ τἀναντία δογματίζον, αὐτῷ μᾶλλον ἢ τούτοις ἐπίστευσεν καὶ ἔγνω ἄνθρωπος ὢν καὶ ἀνθρώπου σῶμα ἔχων, καὶ διετέλεσεν οὐχ ὡς ἀνδριάντι αὐτῷ χρώμενος, εἰδὼς ὅτι ὃς ἂν ἄλλως λέγῃ καὶ Ἡδονῆς κατηγορῇ, λόγοισι χαίρει, τὸν δὲ νοῦν ἐκεῖσʼ ἔχει. εἴρηκα· ὑμεῖς δʼ ἐπὶ τούτοις ψηφοφορήσατε.\nΣτοά μηδαμῶς, ἀλλʼ ὀλίγα μοι συνερωτῆσαι ἐπιτρέψατε.\nἘπίκουρος ἐρώτησον ἀποκρινοῦμαι γάρ.\nΣτοά κακὸν ἡγῇ τὸν πόνον;\nἘπίκουρος ναί.\nΣτοά τὴν ἡδονὴν δὲ ἀγαθόν;\nἘπίκουρος πάνυ μὲν οὖν.\nΣτοά τί δέ; οἶσθα τί διάφορον καὶ ἀδιάφορον καὶ προηγμένον καὶ ἀποπροηγμένον;\nἘπίκουρος μάλιστα.\nἙρμῆς οὔ φασιν, ὦ Στοά, συνιέναι οἱ δικασταὶ τὰ δισύλλαβα ταῦτα ἐρωτήματα· ὥστε , ἡσυχίαν ἄγετε. ψηφοφοροῦσι γάρ.\nΣτοά καὶ μὴν ἐκράτησα ἄν, εἰ συνηρώτησα ἐν τῷ τρίτῳ τῶν ἀναποδείκτων σχήματι.\nΔίκη τίς ὑπερέσχεν;\nἙρμῆς πάσαις ἡ Ἡδονή.\nΣτοά ἐφίημι ἐπὶ τὸν Δία.\nΔίκη τύχῃ τῇ ἀγαθῇ. σὺ δὲ ἄλλους κάλει.\nἙρμῆς περὶ Ἀριστίππου Ἀρετὴ καὶ Τρυφή, καὶ Ἀρίστιππος δὲ αὐτὸς παρέστω.\nἈρετή προτέραν ἐμὲ χρὴ τὴν Ἀρετὴν λέγειν ἐμὸς γάρ ἐστιν Ἀρίστιππος, ὡς δηλοῦσιν οἱ λόγοι καὶ τὰ ἔργα.\nΤρυφή οὐ μὲν οὖν, ἀλλʼ ἐμὲ τὴν Τρυφήν· ἐμὸς γὰρ ὁ ἀνήρ, ὡς ἔστιν ὁρᾶν ἀπὸ τῶν στεφάνων καὶ τῆς πορφυρίδος καὶ τῶν μύρων.\nΔίκη μὴ φιλονεικεῖτε· ὑπερκείσεται γὰρ καὶ αὕτη ἡ δίκη ἔστʼ ἂν ὁ Ζεὺς δικάσῃ περὶ τοῦ Διονυσίου· παραπλήσιον γάρ τι καὶ τοῦτο ἔοικεν εἶναι. ὥστʼ ἐὰν μὲν ἡ Ἡδονὴ κρατήσῃ, καὶ τὸν Ἀρίστιππον ἕξει ἡ Τρυφή· νικώσης δὲ αὖ τῆς Στοᾶς, καὶ οὗτος ἔσται τῆς Ἀρετῆς κεκριμένος. ὥστε ἄλλοι παρέστωσαν. τὸ δεῖνα μέντοι, μὴ λαμβανέτωσαν οὗτοι τὸ δικαστικὸν ἀδίκαστος γὰρ ἡ δίκη μεμένηκεν αὐτοῖς.\nἙρμῆς μάτην οὖν ἀνεληλυθότες ὦσι γέροντες ἄνδρες οὕτω μακρὰν τὴν ἀνάβασιν;\nΔίκη ἱκανόν, εἰ τριτημόριον λάβοιεν. ἄπιτε, μὴ ἀγανακτεῖτε, αὖθις δικάσετε.\nἙρμῆς Διογένη Σινωπέα παρεῖναι καιρός, καὶ σὺ ἡ Ἀργυραμοιβικὴ λέγε.\nΔιογένης καὶ μὴν ἄν γε μὴ παύσηται ἐνοχλοῦσα, ὦ Δίκη, οὐκέτι δρασμοῦ δικάσεταί μοι, ἀλλὰ πολλῶν καὶ βαθέων τραυμάτων ἐγὼ γὰρ αὐτίκα μάλα πατάξας τῷ ξύλῳ —\nΔίκη τί τοῦτο; πέφευγεν ἡ Ἀργυραμοιβική, ὁ δὲ διώκει ἐπηρμένος τὸ βάκτρον. οὐ μέτριόν τι κακὸν ἡ ἀθλία ἔοικε λήψεσθαι. τὸν Πύρρωνα κήρυττε.\nἙρμῆς ἀλλʼ ἡ μὲν Γραφικὴ πάρεστιν, ὦ Δίκη, ὁ Πύρρων δὲ οὐδὲ τὴν ἀρχὴν ἀνελήλυθεν, καὶ ἐῴκει τοῦτο πράξειν.\nΔίκη διὰ τί, ὦ Ἑρμῆ;\nἙρμῆς ὅτι οὐδὲν ἡγεῖται κριτήριον ἀληθὲς εἶναι.\nΔίκη τοιγαροῦν ἐρήμην αὐτοῦ καταδικασάτωσαν. τὸν λογογράφον ἤδη κάλει τὸν Σύρον. καίτοι πρῴην ἀπηνέχθησαν κατʼ αὐτοῦ αἱ γραφαί, καὶ οὐδὲν ἤπειγεν ἤδη κεκρίσθαι. πλὴν ἀλλʼ ἐπεὶ ἔδοξεν, προτέραν εἰσάγαγε τῆς Ῥητορικῆς τὴν δίκην. βαβαί, ὅσοι συνεληλύθασιν ἐπὶ τὴν ἀκρόασιν.\nἙρμῆς εἰκότως, ὦ Δίκη· τό τε γὰρ μὴ ἕωλον εἶναι τὴν κρίσιν, ἀλλὰ καινὴν καὶ ξένην χθές, ὥσπερ ἔφης, ἐπηγγελμένην, καὶ τὸ ἐλπίζειν ἀκούσεσθαι Ῥητορικῆς μὲν καὶ Διαλόγου ἐν τῷ μέρει κατηγορούντων, ἀπολογουμένου δὲ πρὸς ἀμφοτέρους τοῦ Σύρου, τοῦτο πολλοὺς ἐπήγαγε τῷ δικαστηρίῳ. πλὴν ἀλλὰ ἄρξαι ποτέ, ὦ Ῥητορική, τῶν λόγων.\nῬητορική πρῶτον μέν, ὦ ἄνδρες Ἀθηναῖοι, τοῖς θεοῖς . εὔχομαι πᾶσι καὶ πάσαις, ὅσην εὔνοιαν ἔχουσα διατελῶ τῇ τε πόλει καὶ πᾶσιν ὑμῖν, τοσαύτην ὑπάρξαι μοι παρʼ ὑμῶν εἰς τουτονὶ τὸν ἀγῶνα, ἔπειθʼ ὅπερ ἐστὶ μάλιστα δίκαιον , τοῦτο παραστῆσαι τοὺς θεοὺς ὑμῖν, τὸν μὲν ἀντίδικον σιωπᾶν κελεύειν, ἐμὲ δὲ ὡς προῄρημαι καὶ βεβούλημαι τὴν κατηγορίαν ἐᾶσαι ποιήσασθαι. οὐχὶ δὲ ταὐτὰ παρίσταταί μοι γιγνώσκειν ὅταν τε εἰς ἃ πέπονθα ἀποβλέψω καὶ ὅταν εἰς τοὺς λόγους οὓς ἀκούω· τοὺς μὲν γὰρ λόγους ὡς ὁμοιοτάτους τοῖς ἐμοῖς οὗτος ἐρεῖ πρὸς ὑμᾶς, τὰ δὲ πράγματα εἰς τοῦτο προήκοντα ὄψεσθε ὥστε ὅπως μὴ χεῖρόν τι πείσομαι πρὸς αὐτοῦ σκέψασθαι δέον. ἀλλὰ γὰρ ἵνα μὴ μακρὰ προοιμιάζωμαι τοῦ ὕδατος πάλαι εἰκῆ ῥέοντος, ἄρξομαι τῆς κατηγορίας.\nῬητορικήἐγὼ γάρ, ὦ ἄνδρες δικασταί, τουτονὶ κομιδῇ μειράκιον ὄντα, βάρβαρον ἔτι τὴν φωνὴν καὶ μονονουχὶ κάνδυν ἐνδεδυκότα εἰς τὸν Ἀσσύριον τρόπον, περὶ τὴν Ἰωνίαν εὑροῦσα πλαζόμενον ἔτι καὶ ὅ τι χρήσαιτο ἑαυτῷ οὐκ εἰδότα παραλαβοῦσα ἐπαίδευσα. καὶ ἐπειδὴ ἐδόκει μοι εὐμαθὴς εἶναι καὶ ἀτενὲς ὁρᾶν εἰς ἐμὲ — ὑπέπτησσε γὰρ τότε καὶ ἐθεράπευεν. καὶ μόνην ἐθαύμαζεν — ἀπολιποῦσα τοὺς ἄλλους ὁπόσοι ἐμνήστευόν με πλούσιοι καὶ καλοὶ καὶ λαμπροὶ τὰ προγονικά, τῷ ἀχαρίστῳ τούτῳ ἐμαυτὴν ἐνεγγύησα πένητι καὶ ἀφανεῖ καὶ νέῳ προῖκα οὐ μικρὰν ἐπενεγκαμένη πολλοὺς καὶ θαυμασίους λόγους. εἶτα ἀγαγοῦσα αὐτὸν εἰς τοὺς φυλέτας τοὺς ἐμοὺς παρενέγραψα καὶ ἀστὸν ἀπέφηνα, ὥστε τοὺς διαμαρτόντας τῆς ἐγγύης ἀποπνίγεσθαι. δόξαν δὲ αὐτῷ περινοστεῖν ἐπιδειξομένῳ τοῦ γάμου τὴν εὐποτμίαν, οὐδὲ τότε ἀπελείφθην, ἀλλὰ πανταχοῦ ἑπομένη ἄνω καὶ κάτω περιηγόμην· καὶ κλεινὸν αὐτὸν καὶ ἀοίδιμον ἐποίουν κατακοσμοῦσα καὶ περιστέλλουσα. καὶ τὰ μὲν ἐπὶ τῆς Ἑλλάδος καὶ τῆς Ἰωνίας μέτρια, εἰς δὲ τὴν Ἰταλίαν ἀποδημῆσαι θελήσαντι αὐτῷ τὸν Ἰόνιον συνδιέπλευσα καὶ τὰ τελευταῖα μέχρι τῆς Κελτικῆς συναπάρασα, εὐπορεῖσθαι ἐποίησα.\nκαὶ μέχρι μὲν πολλοῦ πάντα μοι ἐπείθετο καὶ συνῆν ἀεί, μηδεμίαν νύκτα γιγνόμενος ἀπόκοιτος παρʼ ἡμῶν.\nῬητορικήἐπεὶ δὲ ἱκανῶς ἐπεσιτίσατο καὶ τὰ πρὸς εὐδοξίαν εὖ ἔχειν; αὐτῷ ὑπέλαβεν, τὰς ὀφρῦς ἐπάρας καὶ μέγα φρονήσας ἐμοῦ μὲν ἠμέλησεν, μᾶλλον δὲ τέλεον εἴασεν, αὐτὸς δὲ τὸν γενειήτην ἐκεῖνον, τὸν ἀπὸ τοῦ σχήματος, τὸν Διάλογον, Φιλοσοφίας υἱὸν εἶναι λεγόμενον, ὑπεραγαπήσας μάλα ἐρωτικῶς πρεσβύτερον αὐτοῦ ὄντα, τούτῳ σύνεστιν. καὶ οὐκ αἰσχύνεται τὴν μὲν ἐλευθερίαν καὶ τὸ ἄνετον τῶν ἐν ἐμοὶ λόγων συντεμών, εἰς μικρὰ δὲ καὶ κομματικὰ ἐρωτήματα κατακλείσας ἑαυτόν, καὶ ἀντὶ τοῦ λέγειν ὅ τι βούλεται μεγάλῃ τῇ φωνῇ βραχεῖς τινας λόγους ἀναπλέκων καὶ συλλαβίζων, ἀφʼ ὧν ἀθρόος μὲν ἔπαινος ἢ κρότος πολὺς οὐκ ἂν ἀπαντήσειεν αὐτῷ, μειδίαμα δὲ παρὰ τῶν ἀκουόντων καὶ τὸ ἐπισεῖσαι τὴν χεῖρα ἐντὸς τῶν ὅρων καὶ μικρὰ ἐπινεῦσαι τῇ κεφαλῇ καὶ ἐπιστενάξαι τοῖς λεγομένοις. τοιούτων ἠράσθη ὁ γενναῖος ἐμοῦ καταφρονήσας. φασὶν δὲ αὐτὸν μηδὲ πρὸς τὸν ἐρώμενον τοῦτον εἰρήνην ἄγειν, ἀλλὰ ὅμοια καὶ ἐκεῖνον ὑβρίζειν.\nῬητορικήπῶς οὖν οὐκ ἀχάριστος οὗτος καὶ ἔνοχος τοῖς περὶ τῆς κακώσεως νόμοις, ὃς τὴν μὲν νόμῳ γαμετὴν παρʼ ἧς τοσαῦτα εἴληφεν καὶ διʼ ἣν ἔνδοξός ἐστιν οὕτως ἀτίμως ἀπέλιπεν, καινῶν δὲ ὠρέχθη πραγμάτων, καὶ ταῦτα νῦν ὁπότε μόνην ἐμὲ θαυμάζουσιν καὶ ἐπιγράφονται ἅπαντες προστάτιν ἑαυτῶν; ἀλλʼ ἐγὼ μὲν ἀντέχω τοσούτων μνηστευόντων, καὶ κόπτουσιν αὐτοῖς τὴν θύραν καὶ τοὔνομα ἐπιβοωμένοις μεγάλῃ τῇ φωνῇ οὔτε ἀνοίγειν οὔτε ὑπακούειν βούλομαι· ὁρῶ γὰρ αὐτοὺς οὐδὲν πλέον τῆς βοῆς κομίζοντας. οὗτος δὲ οὐδὲ οὕτως ἐπιστρέφεται πρὸς ἐμέ, ἀλλὰ πρὸς τὸν ἐρώμενον βλέπει, τί, ὦ θεοί, χρηστὸν παρʼ αὐτοῦ λήψεσθαι προσδοκῶν, ὃν οἶδε τοῦ τρίβωνος οὐδὲν πλέον ἔχοντα;\nεἴρηκα, ὦ ἄνδρες δικασταί, ὑμεῖς δέ, ἢν εἰς τὸν ἐμὸν τρόπον τῶν λόγων ἀπολογεῖσθαι θέλῃ, τοῦτο μὲν μὴ ἐπιτρέπετε, — ἄγνωμον γὰρ ἐπʼ ἐμὲ τὴν ἐμὴν μάχαιραν ἀκονᾶν — κατὰ δὲ τὸν αὑτοῦ ἐρώμενον τὸν Διάλογον οὕτως ἀπολογείσθω, ἢν δύνηται.\nἙρμῆς τοῦτο μὲν ἀπίθανον· οὐ γὰρ οἷόν τε, ὦ Ῥητορική, μόνον αὐτὸν ἀπολογεῖσθαι κατὰ σχῆμα τοῦ Διαλόγου, ἀλλὰ ῥῆσιν καὶ αὐτὸς εἰπάτω.\nΣῦρος ἐπεὶ καὶ τοῦτο, ὦ ἄνδρες δικασταί, ἡ ἀντίδικος ἠγανάκτησεν, εἰ μακρῷ χρήσομαι τῷ λόγῳ, καὶ ταῦτα τὸ δύνασθαι λέγειν παρʼ ἐκείνης λαβών, πολλὰ μὲν οὐκ ἐρῶ πρὸς ὑμᾶς, τὰ κεφάλαια δὲ αὐτὰ ἀπολυσάμενος τῶν κατηγορηθέντων ὑμῖν ἀπολείψω σκοπεῖν περὶ ἁπάντων. πάντα γὰρ ὁπόσα διηγήσατο περὶ ἐμοῦ ἀληθῆ ὄντα διηγήσατο· καὶ γὰρ ἐπαίδευσεν καὶ συναπεδήμησεν καὶ εἰς τοὺς Ἕλληνας ἐνέγραψεν, καὶ κατά γε τοῦτο χάριν ἂν εἰδείην τῷ γάμῳ. διʼ ἃς δὲ αἰτίας ἀπολιπὼν αὐτὴν ἐπὶ τουτονὶ τὸν Διάλογον ἐτραπόμην, ἀκούσατε, ὦ ἄνδρες δικασταί, καί με μηδὲν τοῦ χρησίμου ἕνεκα ψεύδεσθαι ὑπολάβητε.\nΣῦροςἐγὼ γὰρ ὁρῶν ταύτην οὐκέτι σωφρονοῦσαν οὐδὲ μένουσαν ἐπὶ τοῦ κοσμίου σχήματος οἷόν ποτε ἐσχηματισμένην αὐτὴν ὁ Παιανιεὺς ἐκεῖνος ἠγάγετο, κοσμουμένην δὲ καὶ τὰς τρίχας εὐθετίζουσαν εἰς τὸ ἑταιρικὸν καὶ φυκίον ἐντριβομένην καὶ τὠφθαλμὼ ὑπογραφομένην, ὑπώπτευον εὐθὺς καὶ παρεφύλαττον ὅποι τὸν ὀφθαλμὸν φέρει. καὶ τὰ μὲν ἄλλα ἐῶ· καθʼ ἑκάστην δὲ τὴν νύκτα ὁ μὲν στενωπὸς ἡμῶν ἐνεπίμπλατο μεθυόντων ἐραστῶν κωμαζόντων ἐπʼ αὐτὴν καὶ κοπτόντων τὴν θύραν, ἐνίων δὲ καὶ εἰσβιάζεσθαι σὺν οὐδενὶ κόσμῳ τολμώντων. αὐτὴ δὲ ἐγέλα καὶ ἥδετο τοῖς δρωμένοις καὶ τὰ πολλὰ ἢ παρέκυπτεν ἀπὸ τοῦ . τέγους ᾀδόντων ἀκούουσα τραχείᾳ τῇ φωνῇ ᾠδάς τινας ἐρωτικὰς ἢ καὶ παρανοίγουσα τὰς θυρίδας ἐμὲ οἰομένη λανθάνειν ἠσέλγαινε καὶ ἐμοιχεύετο πρὸς αὐτῶν. ὅπερ ἐγὼ μὴ φέρων γράψασθαι μὲν αὐτὴν μοιχείας οὐκ ἐδοκίμαζον, ἐν γειτόνων δὲ οἰκοῦντι τῷ Διαλόγῳ προσελθὼν ἠξίουν καταδεχθῆναι ὑπʼ αὐτοῦ.\nΣῦροςταῦτά ἐστιν ἃ τὴν Ῥητορικὴν ἐγὼ μεγάλα ἠδίκηκα. καίτοι εἰ καὶ μηδὲν αὐτῇ τοιοῦτο ἐπέπρακτο, καλῶς εἶχέ μοι ἀνδρὶ ἤδη τετταράκοντα ἔτη σχεδὸν γεγονότι θορύβων μὲν ἐκείνων καὶ δικῶν ἀπηλλάχθαι καὶ τοὺς ἄνδρας τοὺς δικαστὰς ἀτρεμεῖν ἐᾶν, τυράννων κατηγορίας καὶ ἀριστέων ἐπαίνους ἐκφυγόντα, εἰς δὲ τὴν Ἀκαδήμειαν ἢ εἰς τὸ Λύκειον ἐλθόντα τῷ βελτίστῳ τούτῳ Διαλόγῳ συμπεριπατεῖν ἠρέμα διαλεγομένους, τῶν ἐπαίνων καὶ κρότων οὐ δεομένους. πολλὰ ἔχων εἰπεῖν ἤδη παύσομαι. ὑμεῖς δὲ εὔορκον τὴν ψῆφον ἐνέγκατε.\nΔίκη τίς κρατεῖ;\nἙρμῆς πάσαις ὁ Σύρος πλὴν μιᾶς.\nΔίκη ῥήτωρ τις ἔοικεν εἶναι ὁ τὴν ἐναντίαν θέμενος.\nΔίκη ὁ Διάλογος ἐπὶ τῶν αὐτῶν λέγε. ὑμεῖς δὲ περιμείνατε, διπλάσιον ἀποισόμενοι τὸν μισθὸν ἐπʼ ἀμφοτέραις ταῖς δίκαις.\nΔιάλογος ἐγὼ δέ, ὦ ἄνδρες δικασταί, μακροὺς μὲν ἀποτείνειν τοὺς λόγους οὐκ ἂν ἐβουλόμην πρὸς ;ὑμᾶς, ἀλλὰ κατὰ μικρὸν ὥσπερ εἴωθα. ὅμως δὲ ὡς νόμος ἐν τοῖς δικαστηρίοις, οὕτω ποιήσομαι τὴν κατηγορίαν ἰδιώτης παντάπασιν καὶ ἄτεχνος τῶν τοιούτων ὤν· καί μοι τοῦτο ἔστω πρὸς ὑμᾶς τὸ προοίμιον.\nἃ δὲ ἠδίκημαι καὶ περιύβρισμαι πρὸς τούτου, ταῦτά ἐστιν, ὅτι με σεμνόν τέως ὄντα καὶ θεῶν τε πέρι καὶ φύσεως καὶ τῆς τῶν ὅλων περιόδου σκοπούμενον, ὑψηλὸν ἄνω που τῶν νεφῶν ἀεροβατοῦντα, ἔνθα ὁ μέγας ἐν οὐρανῷ Ζεὺς πτηνὸν ἅρμα ἐλαύνων φέρεται, κατασπάσας αὐτὸς ἤδη κατὰ τὴν ἁψῖδα πετόμενον καὶ ἀναβαίνοντα ὑπὲρ τὰ νῶτα τοῦ οὐρανοῦ καὶ τὰ πτερὰ συντρίψας ἰσοδίαιτον τοῖς πολλοῖς ἐποίησεν, καὶ τὸ μὲν τραγικὸν ἐκεῖνο καὶ σωφρονικὸν προσωπεῖον ἀφεῖλέ μου, κωμικὸν δὲ καὶ σατυρικὸν ἄλλο ἐπέθηκέ μοι καὶ μικροῦ δεῖν γελοῖον. εἶτά μοι εἰς τὸ αὐτὸ φέρων συγκαθεῖρξεν τὸ σκῶμμα καὶ τὸν ἴαμβον καὶ κυνισμὸν καὶ τὸν Εὔπολιν καὶ τὸν Ἀριστοφάνη, δεινοὺς ἄνδρας ἐπικερτομῆσαι τὰ σεμνὰ καὶ χλευάσαι τὰ ὀρθῶς ἔχοντα. τελευταῖον δὲ καὶ Μένιππόν τινα τῶν παλαιῶν κυνῶν μάλα ὑλακτικὸν ὡς δοκεῖ καὶ κάρχαρον ἀνορύξας, καὶ τοῦτον ἐπεισήγαγεν μοι φοβερόν τινα ὡς ἀληθῶς κύνα καὶ τὸ δῆγμα λαθραῖον, ὅσῳ καὶ γελῶν ἅμα ἔδακνεν.\nπῶς οὖν οὐ δεινὰ ὕβρισμαι μηκέτʼ ἐπὶ τοῦ οἰκείου διακείμενος, ἀλλὰ κωμῳδῶν καὶ γελωτοποιῶν καὶ ὑποθέσεις ἀλλοκότους ὑποκρινόμενος αὐτῷ; τὸ γὰρ πάντων ἀτοπώτατον, κρᾶσίν τινα παράδοξον κέκραμαι καὶ οὔτε πεζός εἰμι οὔτε ἐπὶ τῶν μέτρων βέβηκα, ἀλλὰ ἱπποκενταύρου δίκην σύνθετόν τι καὶ ξένον φάσμα τοῖς ἀκούουσι δοκῶ.\nἙρμῆς τί οὖν πρὸς ταῦτα ἐρεῖς, ὦ Σύρε;\nΣῦρος ἀπροσδόκητον, ὦ ἄνδρες δικασταί, τὸν ἀγῶνα τοῦτον ἀγωνίζομαι παρʼ ὑμῖν πάντα γοῦν μᾶλλον ἂν ἤλπισα ἢ τὸν Διάλογον τοιαῦτα ἐρεῖν περὶ ἐμοῦ, ὃν παραλαβὼν ἐγὼ σκυθρωπὸν ἔτι τοῖς πολλοῖς δοκοῦντα καὶ ὑπὸ τῶν συνεχῶν ἐρωτήσεων κατεσκληκότα, καὶ ταύτῃ αἰδέσιμον μὲν εἶναι δοκοῦντα, οὐ πάντῃ δὲ ἡδὺν οὐδὲ τοῖς πλήθεσι κεχαρισμένον, πρῶτον μὲν αὐτὸν ἐπὶ γῆς βαίνειν εἴθισα εἰς τὸν ἀνθρώπινον τοῦτον τρόπον, μετὰ δὲ τὸν αὐχμὸν τὸν πολὺν ἀποπλύνας καὶ μειδιᾶν καταναγκάσας ἡδίω τοῖς ὁρῶσι παρεσκεύασα, ἐπὶ πᾶσι δὲ τὴν κωμῳδίαν αὐτῷ παρέζευξα, καὶ κατὰ τοῦτο πολλὴν οἱ μηχανώμενος τὴν εὔνοιαν παρὰ τῶν ἀκουόντων, οἳ τέως τὰς ἀκάνθας τὰς ἐν αὐτῷ δεδιότες ὥσπερ τὸν ἐχῖνον εἰς τὰς χεῖρας λαβεῖν αὐτὸν ἐφυλάττοντο.\nἀλλʼ ἐγὼ οἶδʼ ὅπερ μάλιστα λυπεῖ αὐτόν, ὅτι μὴ τὰ γλίσχρα ἐκεῖνα καὶ λεπτὰ κάθημαι πρὸς αὐτὸν σμικρολογούμενος, εἰ ἀθάνατος ἡ ψυχή, καὶ πόσας κοτύλας ὁ θεὸς ὁπότε τὸν κόσμον εἰργάσατο τῆς ἀμιγοῦς καὶ κατὰ ταὐτὰ ἐχούσης οὐσίας ἐνέχεεν εἰς τὸν κρατῆρα ἐν ᾧ τὰ πάντα ἐκεράννυτο, καὶ εἰ ἡ Ῥητορικὴ πολιτικῆς μορίου εἴδωλον, κολακείας τὸ τέταρτον. χαίρει γὰρ οὐκ οἶδʼ ὅπως τὰ τοιαῦτα λεπτολογῶν καθάπερ οἱ τὴν ψώραν ἡδέως κνώμενοι, καὶ τὸ φρόντισμα ἡδὺ αὐτῷ δοκεῖ καὶ μέγα φρονεῖ ἢν λέγηται ὡς οὐ παντὸς ἀνδρός ἐστι συνιδεῖν ἃ περὶ τῶν ἰδεῶν ὀξυδορκεῖ.\nταῦτα δηλαδὴ καὶ παρʼ ἐμοῦ ἀπαιτεῖ καὶ τὰ πτερὰ· ἐκεῖνα ζητεῖ καὶ ἄνω βλέπει τὰ πρὸ τοῖν ποδοῖν οὐχ ὁρῶν. ἐπεὶ τῶν γε ἄλλων ἕνεκα οὐκ ἂν οἶμαι μέμψαιτό μοι, ὡς θοἰμάτιον τοῦτο τὸ Ἑλληνικὸν περισπάσας αὐτοῦ βαρβαρικόν τι μετενέδυσα, καὶ ταῦτα βάρβαρος αὐτὸς εἶναι δοκῶν ἠδίκουν γὰρ ἂν τὰ τοιαῦτα εἰς αὐτὸν παρανομῶν καὶ τὴν πάτριον ἐσθῆτα λωποδυτῶν.\nἀπολελόγημαι ὡς δυνατὸν ἐμοί· ὑμεῖς δὲ ὁμοίαν τῇ πάλαι τὴν ψῆφον ἐνέγκατε.\nἙρμῆς βαβαί, δέκα ὅλαις κρατεῖς· ὁ γὰρ αὐτὸς ἐκεῖνος ὁ πάλαι οὐδὲ νῦν ὁμόψηφός ἐστιν. ἀμέλει τοῦτο ἔθος ἐστίν, καὶ πᾶσι τὴν τετρυπημένην οὗτος φέρει· καὶ μὴ παύσαιτο φθονῶν τοῖς ἀρίστοις. ἀλλʼ ὑμεῖς μὲν ἄπιτε ἀγαθῇ τύχῃ, αὔριον δὲ τὰς λοιπὰς δικάσομεν.\n","locs":[{"loc":"urn:cts:greekLit:tlg0062.tlg026:1","start":0,"length":1842},{"loc":"urn:cts:greekLit:tlg0062.tlg026:2","start":1842,"length":1766},{"loc":"urn:cts:greekLit:tlg0062.tlg026:3","start":3608,"length":649},{"loc":"urn:cts:greekLit:tlg0062.tlg026:4","start":4257,"length":987},{"loc":"urn:cts:greekLit:tlg0062.tlg026:5","start":5244,"length":573},{"loc":"urn:cts:greekLit:tlg0062.tlg026:6","start":5817,"length":790},{"loc":"urn:cts:greekLit:tlg0062.tlg026:7","start":6607,"length":514},{"loc":"urn:cts:greekLit:tlg0062.tlg026:8","start":7121,"length":1599},{"loc":"urn:cts:greekLit:tlg0062.tlg026:9","start":8720,"length":898},{"loc":"urn:cts:greekLit:tlg0062.tlg026:10","start":9618,"length":763},{"loc":"urn:cts:greekLit:tlg0062.tlg026:11","start":10381,"length":1743},{"loc":"urn:cts:greekLit:tlg0062.tlg026:12","start":12124,"length":1021},{"loc":"urn:cts:greekLit:tlg0062.tlg026:13","start":13145,"length":950},{"loc":"urn:cts:greekLit:tlg0062.tlg026:14","start":14095,"length":886},{"loc":"urn:cts:greekLit:tlg0062.tlg026:15","start":14981,"length":794},{"loc":"urn:cts:greekLit:tlg0062.tlg026:16","start":15775,"length":1359},{"loc":"urn:cts:greekLit:tlg0062.tlg026:17","start":17134,"length":2071},{"loc":"urn:cts:greekLit:tlg0062.tlg026:18","start":19205,"length":173},{"loc":"urn:cts:greekLit:tlg0062.tlg026:19","start":19378,"length":133},{"loc":"urn:cts:greekLit:tlg0062.tlg026:20","start":19511,"length":2084},{"loc":"urn:cts:greekLit:tlg0062.tlg026:21","start":21595,"length":2469},{"loc":"urn:cts:greekLit:tlg0062.tlg026:22","start":24064,"length":578},{"loc":"urn:cts:greekLit:tlg0062.tlg026:23","start":24642,"length":828},{"loc":"urn:cts:greekLit:tlg0062.tlg026:24","start":25470,"length":363},{"loc":"urn:cts:greekLit:tlg0062.tlg026:25","start":25833,"length":768},{"loc":"urn:cts:greekLit:tlg0062.tlg026:26","start":26601,"length":727},{"loc":"urn:cts:greekLit:tlg0062.tlg026:27","start":27328,"length":1196},{"loc":"urn:cts:greekLit:tlg0062.tlg026:28","start":28524,"length":902},{"loc":"urn:cts:greekLit:tlg0062.tlg026:29","start":29426,"length":1021},{"loc":"urn:cts:greekLit:tlg0062.tlg026:30","start":30447,"length":580},{"loc":"urn:cts:greekLit:tlg0062.tlg026:31","start":31027,"length":873},{"loc":"urn:cts:greekLit:tlg0062.tlg026:32","start":31900,"length":608},{"loc":"urn:cts:greekLit:tlg0062.tlg026:33","start":32508,"length":1627},{"loc":"urn:cts:greekLit:tlg0062.tlg026:34","start":34135,"length":1718},{"loc":"urn:cts:greekLit:tlg0062.tlg026:35","start":35853,"length":253}]}
{"id":"urn:cts:greekLit:tlg0062.tlg027.1st1K-grc1","text":"1 Ἃ μὲν γὰρ ἐν ταῖς θυσίαις οἱ μάταιοι πράττουσι\nκαὶ ταῖς ἑορταῖς καὶ προσόδοις τῶν θεῶν\nκαὶ ἃ αἰτοῦσι καὶ ἃ εὔχονται καὶ ἃ γιγνώσκουσι\nπερὶ αὐτῶν, οὐκ οἶδα εἴ τις οὕτως κατηφής ἐστι\nκαὶ λελυπημένος ὅστις οὐ γελάσεται τὴν ἀβελτερίαν\nἐπιβλέψας τῶν δρωμένων. καὶ πολύ γε,\nοἶμαι, πρότερον τοῦ γελᾶν πρὸς ἑαυτὸν ἐξετάσει\nπότερον εὐσεβεῖς αὐτοὺς χρὴ καλεῖν ἢ τοὐναντίον\nθεοῖς ἐχθροὺς καὶ κακοδαίμονας, οἵ γε οὕτω ταπεινὸν\nκαὶ ἀγεννὲς τὸ θεῖον ὑπειλήφασιν ὥστε\nεἶναι ἀνθρώπων ἐνδεὲς καὶ κολακευόμενον ἥδεσθαι\nκαὶ ἀγανακτεῖν ἀμελούμενον.\nΤὰ γοὺν Αἰτωλικὰ πάθη καὶ τὰς τῶν Καλυδωνίων\nσυμφορὰς καὶ τοὺς τοσούτους φόνους καὶ\nτὴν Μελεάγρου διάλυσιν, πάντα ταῦτα ἔργα\nφασὶν εἶναι τῆς Ἀρτέμιδος μεμψιμοιρούσης ὅτι\nμὴ παρελήφθη πρὸς τὴν θυσίαν ὑπὸ τοῦ Οἰνέως·\nοὕτως ἄρα βαθέως καθίκετο αὐτῆς ἡ τῶν ἱερείων\nδιαφορά. καί μοι δοκῶ ὁρᾶν αὐτὴν ἐν τῷ οὐρανῷ\nτότε μόνην τῶν ἄλλων θεῶν εἰς Οἰνέως\nπεπορευμένων, δεινὰ ποιοῦσαν καὶ σχετλιάζουσαν\nοἵας ἑορτῆς ἀπολειφθήσεται.\n2 Tοὺς δʼ αὖ Αἰθίοπας καὶ μακαρίους καὶ τρισευδαίμονας\nεἴποι τις ἄν, εἴ γε ἀπομνημονεύει τὴν\nχάριν αὐτοῖς ὁ Ζεὺς ἣν πρὸς αὐτὸν ἐπεδείξαντο\nδώδεκα ἑξῆς ἡμέρας ἑστιάσαντες, καὶ ταῦτα ἐπαγόμενον\nκαὶ τοὺς ἄλλους θεούς.\nΟὕτως οὐδέν, ὡς ἔοικεν, ἀμισθὶ ποιοῦσιν ὧν\nποιοῦσιν, ἀλλὰ πωλοῦσιν τοῖς ἀνθρώποις τἀγαθά,\nκαὶ ἔνεστι πρίασθαι παῤ αὐτῶν τὸ μὲν ὑγιαίνειν,\nεἰ τύχοι, βοϊδίου, τὸ δὲ πλουτεῖν βοῶν τεττάρων,\nτὸ δὲ βασιλεύειν ἑκατόμβης, τὸ δὲ σῶον ἐπανελθεῖν\nἐξ Ἰλίου εἰς Πύλον ταύρων ἐννέα, καὶ τὸ ἐκ\nτῆς Αὐλίδος εἰς Ἴλιον διαπλεῦσαι παρθένου\nβασιλικῆς. ἡ μὲν γὰρ Ἑκάβη τὸ μὴ ἁλῶναι τὴν\nπόλιν τότε ἐπρίατο παρὰ τῆς Ἀθηνᾶς βοῶν\nδώδεκα καὶ πέπλου. εἰκάζειν δὲ χρὴ πολλὰ εἶναι\nἀλεκτρυόνος καὶ στεφάνου καὶ λιβανωτοῦ μόνου\nπαῤ αὐτοῖς ὤνια.\n3 Ταῦτά γε, οἶμαι, καὶ ὁ Χρύσης ἐπιστάμενος\nἅτε ἱερεὺς ὢν καὶ γέρων καὶ τὰ θεῖα σοφός, ἐπειδὴ\nἄπρακτος ἀπῄει παρὰ τοῦ Ἀγαμέμνονος, ὡς ἂν\nκαὶ προδανείσας τῷ Ἀπόλλωνι τὴν χάριν δικαιολογεῖται\nκαὶ ἀπαιτεῖ τὴν ἀμοιβὴν καὶ μόνον οὐκ\nὀνειδίζει λέγων, “Ὦ βέλτιστε Ἄπολλον, ἐγὼ μέν\nσου τὸν νεὼν τέως ἀστεφάνωτον ὄντα πολλάκις\nἐστεφάνωσα, καὶ τοσαῦτά σοι μηρία ταύρων τε\nκαὶ αἰγῶν ἔκαυσα ἐπὶ τῶν βωμῶν, σὺ δὲ ἀμελεῖς\nμου τοιαῦτα πεπονθότος καὶ παῤ οὐδὲν τίθεσαι\nτὸν εὐεργέτην.” τοιγαροῦν οὕτω κατεδυσώπησεν\nαὐτὸν ἐκ τῶν λόγων, ὥστε ἁρπασάμενος τὰ τόξα\n\n\n\nκαὶ ἐπὶ τοῦ ναυστάθμου καθίσας ἑαυτὸν κατετόξευσε\nτῷ λοιμῷ τοὺς Ἀχαιοὺς αὐταῖς ἡμιόνοις\nκαὶ κυσίν.\n4 Ἐπεὶ δὲ ἅπαξ τοῦ Ἀπόλλωνος ἐμνήσθην, βούλομαι\nκαὶ τὰ ἄλλα εἰπεῖν, ἃ περὶ αὐτοῦ οἱ σοφοὶ\nτῶν ἀνθρώπων λέγουσιν, οὐχ ὅσα περὶ τοὺς\nἔρωτας ἐδυστύχησεν οὐδὲ τοῦ Ὑακίνθου τὸν\nφόνον οὐδὲ τῆς Δάφνης τὴν ὑπεροψίαν, ἀλλʼ ὅτι\nκαὶ καταγνωσθεὶς ἐπὶ τῷ τῶν Κυκλώπων θανάτῷ\nκαὶ ἐξοστρακισθεὶς διὰ τοῦτο ἐκ τοῦ οὐρανοῦ,\nἐπέμφθη εἰς τὴν γῆν ἀνθρωπίνῃ χρησόμενος τῇ\nτύχῃ· ὅτε δὴ καὶ ἐθήτευσεν ἐν Θετταλίᾳ παρὰ\nἈδμήτῳ καὶ ἐν Φρυγίᾳ παρὰ Λαομέδοντι, παρὰ\nτούτῳ μέν γε οὐ μόνος ἀλλὰ μετὰ τοῦ Ποσειδῶνος,\nἀμφότεροι πλινθεύοντες ὑπʼ ἀπορίας καὶ ἐργαζόμενοι\nτὸ τεῖχος· καὶ οὐδὲ ἐντελῆ τὸν μισθὸν ἐκομίσαντο\nπαρὰ τοῦ Φρυγός, ἀλλὰ προσώφειλεν αὐτοῖς\nπλέον ἢ τριάκοντα, φασί, δραχμὰς Τρωϊκάς.\n5 Ἢ γὰρ οὐ ταῦτα σεμνολογοῦσιν οἱ ποιηταὶ\nπερὶ τῶν θεῶν καὶ πολὺ τούτων ἱερώτερα περί τε\nἩφαίστου καὶ Προμηθέως καὶ Κρόνου καὶ Ῥέας\nκαὶ σχεδὸν ὅλης τῆς τοῦ Διὸς οἰκίας; καὶ ταῦτα\nπαρακαλέσαντες τὰς Μούσας συνῳδοὺς ἐν ἀρχῇ\nτῶν ἐπῶν, ὑφʼ ὧν δὴ ἔνθεοι γενόμενοι, ὡς τὸ εἰκός,\nᾄδουσιν ὡς ὁ μὲν Κρόνος ἐπειδὴ τάχιστα ἐξέτεμε\nτὸν πατέρα τὸν Οὐρανόν, ἐβασίλευσέν τε ἐν\nαὐτῷ καὶ τὰ τέκνα κατήσθιεν ὥσπερ ὁ Ἀργεῖος\nΘυέστης ὕστερον· ὁ δὲ Ζεὺς κλαπεὶς ὑπὸ τῆς\nῬέας ὑποβαλομένης τὸν λίθον εἰς τὴν Κρήτην\nἐκτεθεὶς ὑπʼ αἰγὸς ἀνετράφη καθάπερ ὁ Τήλεφος\n\n\n\nὑπὸ ἐλάφου καὶ ὁ Πέρσης Κῦρος ὁ πρότερος ὑπὸ\nτῆς κυνός, εἶτ᾿  ἐξελάσας τὸν πατέρα καὶ εἰς τὸ\nδεσμωτήριον καταβαλὼν αὐτὸς ἔσχε τὴν ἀρχήν·\nἔγημε δὲ πολλὰς μὲν καὶ ἄλλας, ὑστάτην δὲ\nτὴν ἀδελφὴν κατὰ τοὺς Περσῶν καὶ Ἀσσυρίων\nνόμους· ἐρωτικὸς δὲ ὢν καὶ εἰς τὰ ἀφροδίσια ἐκκεχυμένος\nῥᾳδίως ἐνέπλησε παίδων τὸν οὐρανόν,\nτοὺς μὲν ἐξ ὁμοτίμων ποιησάμενος, ἐνίους δὲ\nνόθους ἐκ τοῦ θνητοῦ καὶ ἐπιγείου γένους, ἄρτι\nμὲν ὁ γεννάδας γενόμενος χρυσός, ἄρτι δὲ ταῦρος\nἢ κύκνος ἢ ἀετός, καὶ ὅλως ποικιλώτερος αὐτοῦ\nΠρωτέως· μόνην δὲ τὴν Ἀθηνᾶν ἔφυσεν ἐκ τῆς\nἑαυτοῦ κεφαλῆς ὑπʼ αὐτὸν ἀτεχνῶς τὸν ἐγκέφαλον\nσυλλαβών· τὸν μὲν γὰρ Διόνυσον ἡμιτελῆ,\nφασίν, ἐκ τῆς μητρὸς ἔτι καιομένης ἁρπάσας ἐν\nτῷ μηρῷ φέρων κατώρυξε κἆτα ἐξέτεμεν τῆς\nὠδῖνος ἐνστάσης.\n6 Ὅμοια δὲ τούτοις καὶ περὶ τῆς Ἥρας ᾄδουσιν,\nἄνευ τῆς πρὸς τὸν ἄνδρα ὁμιλίας ὑπηνέμιον αὐτὴν\nπαῖδα γεννῆσαι τὸν Ἥφαιστον, οὐ μάλα εὐτυχῆ\nτοῦτον, ἀλλὰ βάναυσον καὶ χαλκέα καὶ πυρίτην,\nἐν καπνῷ τὸ πᾶν βιοῦντα καὶ σπινθήρων ἀνάπλεων\nοἷα δὴ καμινευτήν, καὶ οὐδὲ ἄρτιον τὼ πόδε·\nχωλευθῆναι γὰρ αὐτὸν ἀπὸ τοῦ πτώματος, ὁπότε\nἐρρίφη ὑπὸ τοῦ Διὸς ἐξ οὐρανοῦ, καὶ εἴ γε μὴ οἱ\nΛήμνιοι καλῶς ποιοῦντες ἔτι φερόμενον αὐτὸν\nὑπεδέξαντο, κἂν ἐτεθνήκει ἡμῖν ὁ Ἥφαιστος\nὥσπερ ὁ Ἀστυάναξ ἀπὸ τοῦ πύργου\nκαταπεσών.\nΚαίτοι τὰ μὲν Ἡφαίστου μέτρια· τὸν δὲ Προμηθέα\nτίς οὐκ οἶδεν οἷα ἔπαθεν, διότι καθʼ ὑπερβολὴν\nφιλάνθρωπος ἦν; καὶ γὰρ αὖ καὶ τοῦτον\nεἰς τὴν Σκυθίαν ἀγαγὼν ὁ Ζεὺς ἀνεσταύρωσεν\nἐπὶ τοῦ Καυκάσου, τὸν ἀετὸν αὐτῷ παρακαταστήσας\nτὸ ἧπαρ ὁσημέραι κολάψοντα.\n7 Οὗτος μὲν οὖν ἐξετέλεσε τὴν καταδίκην. ἡ\nῬέα δέ—χρὴ γὰρ ἴσως καὶ ταῦτα εἰπεῖν—πῶς\nοὐκ ἀσχημονεῖ καὶ δεινὰ ποιεῖ, γραῦς μὲν ἤδη καὶ\nἔξωρος οὖσα καὶ τοσούτων μήτηρ θεῶν, παιδεραστοῦσα\nδὲ ἔτι καὶ ζηλοτυποῦσα καὶ τὸν Ἄττιν ἐπὶ\nτῶν λεόντων περιφέρουσα, καὶ ταῦτα μηκέτι\nχρήσιμον εἶναι δυνάμενον; ὥστε πῶς ἂν ἔτι μέμφοιτό\nτις ἢ τῇ Ἀφροδίτῃ ὅτι μοιχεύεται, ἢ τῇ\nΣελήνῃ πρὸς τὸν Ἐνδυμίωνα κατιούσῃ πολλάκις\nἐκ μέσης τῆς ὁδοῦ;\n8 Φέρε δὲ ἤδη τούτων ἀφέμενοι τῶν λόγων εἰς\nαὐτὸν ἀνέλθωμεν τὸν οὐρανὸν ποιητικῶς ἀναπτάμενοι\nκατὰ τὴν αὐτὴν Ὁμήρῳ καὶ Ἡσιόδῳ ὁδὸν\nκαὶ θεασώμεθα ὅπως διακεκόσμηται τὰ ἄνω. καὶ\nὅτι μὲν χαλκοῦς ἐστιν τὰ ἔξω, καὶ πρὸ ἡμῶν τοῦ\nὉμήρου λέγοντος ἠκούσαμεν· ὑπερβάντι δὲ καὶ\nἀνακύψαντι μικρὸν εἰς τὸ ἄνω καὶ ἀτεχνῶς\nἐπὶ τοῦ νώτου γενομένῳ φῶς τε λαμπρότερον\nφαίνεται καὶ ἥλιος καθαρώτερος καὶ ἄστρα\nδιαυγέστερα καὶ τὸ πᾶν ἡμέρα καὶ χρυσοῦν τὸ\nδάπεδον. εἰσιόντων δὲ πρῶτα μὲν οἰκοῦσιν αἰ\nὯραι· πυλωροῦσι γάρ· ἔπειτα δʼ ἡ Ἶρις καὶ ὁ\nἙρμῆς ὄντες ὑπηρέται καὶ ἀγγελιαφόροι τοῦ\nΔιός, ἑξῆς δὲ τοῦ Ἡφαίστου τὸ χαλκεῖον ἀνάμεστον\nἁπάσης τέχνης, μετὰ δὲ αἱ τῶν θεῶν\n\n\nοἰκίαι καὶ τοῦ Διὸς τὰ βασίλεια, ταῦτα πάντα\nπερικαλλῆ τοῦ Ἡφαίστου κατασκευάσαντος.\n9 “οἱ δὲ θεοὶ πὰρ Ζηνὶ καθήμενοι —πρέπει γάρ,\nοἶμαι, ἄνω ὄντα μεγαληγορεῖν—ἀποσκοποῦσιν\nεἰς τὴν γῆν καὶ πάντη περιβλέπουσιν ἐπικύπτοντες\nεἴ ποθεν ὄψονται πῦρ ἀναπτόμενον ἢ ἀναφερομένην\nκνῖσαν “ ἑλισσομένην περὶ καπνῷ.”\nκἂν μὲν θύῃ τις, εὐωχοῦνται πάντες ἐπικεχηνότες\nτῷ καπνῷ καὶ τὸ αἷμα πίνοντες τοῖς βωμοῖς\nπροσχεόμενον ὥσπερ αἱ μυῖαι· ἢν δὲ οἰκοσιτῶσιν,\nνέκταρ καὶ ἀμβροσία τὸ δεῖπνον. πάλαι\nμὲν οὖν καὶ ἄνθρωποι συνειστιῶντο καὶ συνέπινον\nαὐτοῖς, ὁ Ἰξίων καὶ ὁ Τάνταλος· ἐπεὶ δὲ ἦσαν\nὑβρισταὶ καὶ λάλοι, ἐκεῖνοι μὲν ἔτι καὶ νῦν κολάζονται,\nἄβατος δὲ τῷ θνητῷ γένει καὶ ἀπόρρητος\nὁ οὐρανός.\n10 Τοιοῦτος ὁ βίος τῶν θεῶν. τοιγαροῦν καὶ οἱ\nἄνθρωποι συνῳδὰ τούτοις καὶ ἀκόλουθα περὶ τὰς\nθρησκείας ἐπιτηδεύουσιν. καὶ πρῶτον μὲν ὕλας\nἀπετέμοντο καὶ ὄρη ἀνέθεσαν καὶ ὄρνεα καθιέρωσαν\nκαὶ φυτὰ ἐπεφήμισαν ἑκάστῳ θεῷ. μετα δὲ\nνειμάμενοι κατὰ ἔθνη σέβουσι καὶ πολίτας αὐτῶν\nἀποφαίνουσιν, ὁ μὲν Δελφὸς τὸν Ἀπόλλω καὶ ὁ\nΔήλιος, ὁ δὲ Ἀθηναῖος τὴν Ἀθηνᾶν—μαρτυρεῖται\nγοῦν τὴν οἰκειότητα τῷ ὀνόματι—καὶ τὴν Ἥραν\nὁ Ἀργεῖος καὶ ὁ Μυγδόνιος τὴν Ῥέαν καὶ τὴν\nἈφροδίτην ὁ Πάφιος. οἱ δʼ αὖ Κρῆτες οὐ γενέσθαι\nπαῤ αὐτοῖς οὐδὲ τραφῆναι μόνον τὸν Δία\nλέγουσιν, ἀλλὰ καὶ τάφον αὐτοῦ δεικνύουσιν· καὶ\nἡμεῖς ἄρα τοσοῦτον ἠπατήμεθα χρόνον οἰόμενοι\n\n\n\nτὸν Δία βροντᾶν τε καὶ ὕειν καὶ τὰ ἄλλα πάντα\nἐπιτελεῖν, ὁ δὲ ἐλελήθει πάλαι τεθνεὼς παρὰ\nΚρησὶ τεθαμμένος.\n11 Ἔπειτα δὲ ναοὺς ἐγείραντες ἵνα αὐτοῖς μὴ\nἄοικοι μηδὲ ἀνέστιοι δῆθεν ὦσιν, εἰκόνας αὐτοῖς\nἀπεικάζουσιν παρακαλέσαντες ἤ Πραξιτέλην ἢ\nΠολύκλειτον ἤ Φειδίαν, οἱ δὲ οὐκ οἶδ᾿  ὅπου\nἰδόντες ἀναπλάττουσι γενειήτην μὲν τὸν Δία,\nπαῖδα δὲ εἰς ἀεὶ τὸν Ἀπόλλωνα καὶ τὸν Ἑρμῆν\nὑπηνήτην καὶ τὸν Ποσειδῶνα κυανοχαίτην καὶ\nγλαυκῶπιν τὴν Ἀθηνᾶν. ὅμως δʼ οὖν οἱ παριόντες\nεἰς τὸν νεὼν οὔτε τὸν ἐξ Ἴνδῶν ἐλέφαντα\nἔτι οἴονται ὁρᾶν οὔτε τὸ ἐκ τῆς Θρᾴκης μεταλλευθὲν\nχρυσίον ἀλλʼ αὐτὸν τὸν Κρόνου καὶ Ῥέας,\nεἰς τὴν γῆν ὑπὸ Φειδίου μετῳκισμένον καὶ τὴν\nΠισαίων ἐρημίαν ἐπισκοπεῖν κεκελευσμένον, ἀγαπῶντα\nεἰ διὰ πέντε ὅλων ἐτῶν θύσει τις αὐτῷ\nπάρεργον Ὀλυμπίων.\n12 Θέμενοι δὲ βωμοὺς καὶ προρρήσεις καὶ περιρραντήρια\nπροσάγουσι τὰς θυσίας, βοῦν μὲν ἀροτῆρα\nὁ γεωργός, ἄρνα δὲ ὁ ποιμὴν καὶ αἶγα ὁ\nαἰπόλος, ὁ δέ τις λιβανωτὸν ἢ πόπανον, ὁ δὲ\nπένης ἱλάσατο τὸν θεὸν κύσας μόνον τὴν ἑαυτοῦ\nδεξιάν. ἀλλʼ οἵ γε θύοντες—ἐπ᾿  ἐκείνους γὰρ\nἐπάνειμι—στεφανώσαντες τὸ ζῷον καὶ πολύ γε\nπρότερον ἐξετάσαντες εἰ ἐντελὲς εἴη, ἵνα μηδὲ τῶν\nἀχρήστων τι κατασφάττωσιν, προσάγουσι τῷ\nβωμῷ καὶ φονεύουσιν ἐν ὀφθαλμοῖς τοῦ θεοῦ\nγοερόν τι μυκώμενον καὶ ὡς τὸ εἰκὸς εὐφημοῦν\nκαὶ ἡμίφωνον ἤδη τῇ θυσίᾳ ἐπαυλοῦν. τίς οὐκ\n\n\n\n\nἂν εἰκάσειεν ἥδεσθαι ταῦτα ὁρῶντας τοὺς θεούς;\n13 καὶ τὸ μὲν πρόγραμμά φησι μὴ παριέναι εἰς τὸ\nεἴσω τῶν περιρραντηρίων ὅστις μὴ καθαρός ἐστιν\nτὰς χεῖρας· ὁ δὲ ἱερεὺς αὐτὸς ἕστηκεν ᾑμαγμένος\nκαὶ ὥσπερ ὁ Κύκλωψ ἐκεῖνος ἀνατέμνων καὶ τὰ\nἔγκατα ἐξαιρῶν καὶ καρδιουλκῶν καὶ τὸ αἷμα τῷ\nβωμῷ περιχέων καὶ τί γὰρ οὐκ εὐσεβὲς ἐπιτελῶν;\nἐπὶ πᾶσι δὲ πῦρ ἀνακαύσας ἐπέθηκε φέρων αὐτῇ\nδορᾷ τὴν αἶγα καὶ αὐτοῖς ἐρίοις τὸ πρόβατον· ἡ\nδὲ κνῖσα θεσπέσιος καὶ ἱεροπρεπὴς χωρεῖ ἄνω καὶ\nεἰς αὐτὸν τὸν οὐρανὸν ἠρέμα διασκίδναται.\nὉ μέν γε Σκύθης πάσας τὰς θυσίας ἀφεὶς καὶ\nἡγησάμενος ταπεινὰς αὐτοὺς τοὺς ἀνθρώπους τῇ\nἈρτέμιδι παρίστησι καὶ οὕτως ποιῶν ἀρέσκει\nτὴν θεόν.\n14 Ταῦτα μὲν δὴ ἴσως μέτρια καὶ τὰ ὑπ’ Ἀσσυρίων\nγιγνόμενα καὶ ὑπὸ Φρυγῶν καὶ Λυδῶν,\nἢν δʼ εἰς τὴν Αἴγυπτον ἔλθῃς, τότε δὴ τότε ὄψει\nπολλὰ τὰ σεμνὰ καὶ ὡς ἀληθῶς ἄξια τοῦ οὐρανοῦ,\nκριοπρόσωπον μὲν τὸν Δία, κυνοπρόσωπον δὲ τὸν\nβέλτιστον Ἑρμῆν καὶ τὸν Πᾶνα ὅλον τράγον καὶ\nἶβίν τινα καὶ κροκόδειλον ἕτερον καὶ πίθηκον.\nεἰ δʼ ἐθέλεις καὶ ταῦτα δαήμεναι, ὄφῤ εὖ εἰδῇς,\nἀκούσῃ πολλῶν σοφιστῶν καὶ γραμματέων καὶ\nπροφητῶν ἐξυρημένων διηγουμένων, —πρότερον\nδέ, φησὶν ὁ λόγος, “ θύρας δʼ ἐπίθεσθε βέβηλοι”\n\n\n—ὡς ἄρα ὑπὸ τὸν πόλεμον καὶ τῶν γιγάντων\nτὴν ἐπανάστασιν οἱ θεοὶ φοβηθέντες ἧκον εἰς τὴν\nΑἴγυπτον ὡς δὴ ἐναῦθα λησόμενοι τοὺς πολεμίους·\nεἶθ᾿  ὁ μὲν αὐτῶν ὑπέδυ τράγον, ὁ δὲ κριὸν\nὑπὸ τοῦ δέους, ὁ δὲ θηρίον ἢ ὄρνεον· διὸ δὴ εἰσέτι\nκαὶ νῦν φυλάττεσθαι τὰς τότε μορφὰς τοῖς θεοῖς.\nταῦτα γὰρ ἀμέλει ἐν τοῖς ἀδύτοις ἀπόκειται γραφέντα\nπλεῖον ἢ πρὸ ἐτῶν μυρίων.\n15 Αί δὲ θυσίαι καὶ παῤ ἐκείνοις αἱ αὐταί, πλὴν\nὅτι πενθοῦσι τὸ ἱερεῖον καὶ κόπτονται περιστάντες\nἤδη πεφονευμένον. οἱ δὲ καὶ θάπτουσι μόνον\nἀποσφάξαντες.\nὉ μὲν γὰρ Ἆπις, ὁ μέγιστος αὐτοῖς θεός, ἐὰν\nἀποθάνῃ, τίς οὕτω περὶ πολλοῦ ποιεῖται τὴν\nκόμην ὅστις οὐκ ἀπεξύρησε καὶ ψιλὸν ἐπὶ τῆς\nκεφαλῆς τὸ πένθος ἐπεδείξατο, κἂν τὸν Νίσου\nἔχῃ πλόκαμον τὸν πορφυροῦν; ἔστι δὲ ὁ Ἆπις\nἐξ ἀγέλης θεός, ἐπὶ τῷ προτέρῳ χειροτονούμενος\nὡς πολὺ καλλίων καὶ σεμνότερος τῶν ἰδιωτῶν\nβοῶν.\nΤαῦτα οὕτω γιγνόμενα καὶ ὑπὸ τῶν πολλῶν\nπιστευόμενα δεῖσθαί μοι δοκεῖ τοῦ μὲν ἐπιτιμήσοντος\nοὐδενός, Ἡρακλείτου δέ τινος ἢ Δημοκρίτου,\nτοῦ μὲν γελασομένου τὴν ἄγνοιαν αὐτῶν,\nτοῦ δὲ τὴν ἄνοιαν ὀδυρουμένου.\n","locs":[{"loc":"urn:cts:greekLit:tlg0062.tlg027:1","start":0,"length":950},{"loc":"urn:cts:greekLit:tlg0062.tlg027:2","start":950,"length":730},{"loc":"urn:cts:greekLit:tlg0062.tlg027:3","start":1680,"length":645},{"loc":"urn:cts:greekLit:tlg0062.tlg027:4","start":2325,"length":669},{"loc":"urn:cts:greekLit:tlg0062.tlg027:5","start":2994,"length":1273},{"loc":"urn:cts:greekLit:tlg0062.tlg027:6","start":4267,"length":748},{"loc":"urn:cts:greekLit:tlg0062.tlg027:7","start":5015,"length":420},{"loc":"urn:cts:greekLit:tlg0062.tlg027:8","start":5435,"length":736},{"loc":"urn:cts:greekLit:tlg0062.tlg027:9","start":6171,"length":594},{"loc":"urn:cts:greekLit:tlg0062.tlg027:10","start":6765,"length":740},{"loc":"urn:cts:greekLit:tlg0062.tlg027:11","start":7505,"length":641},{"loc":"urn:cts:greekLit:tlg0062.tlg027:12","start":8146,"length":585},{"loc":"urn:cts:greekLit:tlg0062.tlg027:13","start":8731,"length":603},{"loc":"urn:cts:greekLit:tlg0062.tlg027:14","start":9334,"length":856},{"loc":"urn:cts:greekLit:tlg0062.tlg027:15","start":10190,"length":674}]}
{"id":"urn:cts:greekLit:tlg0062.tlg027.perseus-grc2","text":"ἃ μὲν γὰρ ἐν ταῖς θυσίαις οἱ μάταιοι πράττουσι καὶ ταῖς ἑορταῖς καὶ προσόδοις τῶν θεῶν καὶ ἃ αἰτοῦσι καὶ ἃ εὔχονται καὶ ἃ γιγνώσκουσι περὶ αὐτῶν, οὐκ οἶδα εἴ τις οὕτως κατηφής ἐστι καὶ λελυπημένος ὅστις οὐ γελάσεται τὴν ἀβελτερίαν· ἐπιβλέψας τῶν δρωμένων. καὶ πολύ γε, οἶμαι, πρότερον τοῦ γελᾶν πρὸς ἑαυτὸν ἐξετάσει πότερον εὐσεβεῖς αὐτοὺς χρὴ καλεῖν ἢ τοὐναντίον θεοῖς ἐχθροὺς καὶ κακοδαίμονας, οἵ γε οὕτω ταπεινὸν καὶ ἀγεννὲς τὸ θεῖον ὑπειλήφασιν ὥστε εἶναι ἀνθρώπων ἐνδεὲς καὶ κολακευόμενον ἥδεσθαι καὶ ἀγανακτεῖν ἀμελούμενον.\nτὰ γοὺν Αἰτωλικὰ πάθη καὶ τὰς τῶν Καλυδωνίων συμφορὰς καὶ τοὺς τοσούτους φόνους καὶ τὴν Μελεάγρου διάλυσιν, πάντα ταῦτα ἔργα φασὶν εἶναι τῆς Ἀρτέμιδος μεμψιμοιρούσης ὅτι μὴ παρελήφθη πρὸς τὴν θυσίαν ὑπὸ τοῦ Οἰνέως· οὕτως ἄρα βαθέως καθίκετο αὐτῆς ἡ τῶν ἱερείων διαφορά καί μοι δοκῶ ὁρᾶν αὐτὴν ἐν τῷ οὐρανῷ τότε μόνην τῶν ἄλλων θεῶν εἰς Οἰνέως πεπορευμένων, δεινὰ ποιοῦσαν καὶ σχετλιάζουσαν οἵας ἑορτῆς ἀπολειφθήσεται.\nτοὺς δʼ αὖ Αἰθίοπας καὶ μακαρίους καὶ τρισευδαίμονας εἴποι τις ἄν, εἴ γε ἀπομνημονεύει τὴν χάριν αὐτοῖς ὁ Ζεὺς ἣν πρὸς αὐτὸν ἐπεδείξαντο δώδεκα ἑξῆς ἡμέρας ἑστιάσαντες, καὶ ταῦτα ἐπαγόμενον καὶ τοὺς ἄλλους θεούς.\nοὕτως οὐδέν, ὡς ἔοικεν, ἀμισθὶ ποιοῦσιν ὧν ποιοῦσιν, ἀλλὰ πωλοῦσιν τοῖς ἀνθρώποις τἀγαθά, καὶ ἔνεστι πρίασθαι παρʼ αὐτῶν τὸ μὲν ὑγιαίνειν, εἰ τύχοι, βοϊδίου, τὸ δὲ πλουτεῖν βοῶν τεττάρων, τὸ δὲ βασιλεύειν ἑκατόμβης, τὸ δὲ σῶον ἐπανελθεῖν ἐξ Ἰλίου εἰς Πύλον ταύρων ἐννέα, καὶ τὸ ἐκ τῆς Αὐλίδος εἰς Ἴλιον διαπλεῦσαι παρθένου βασιλικῆς. ἡ μὲν γὰρ Ἑκάβη τὸ μὴ ἁλῶναι τὴν πόλιν τότε ἐπρίατο παρὰ τῆς Ἀθηνᾶς βοῶν δώδεκα καὶ πέπλου. εἰκάζειν δὲ χρὴ πολλὰ εἶναι ἀλεκτρυόνος καὶ στεφάνου καὶ λιβανωτοῦ μόνου παρʼ αὐτοῖς ὤνια.\nταῦτά γε, οἶμαι, καὶ ὁ Χρύσης ἐπιστάμενος ἅτε ἱερεὺς ὢν καὶ γέρων καὶ τὰ θεῖα σοφός, ἐπειδὴ ἄπρακτος ἀπῄει παρὰ τοῦ Ἀγαμέμνονος, ὡς ἂν καὶ προδανείσας τῷ Ἀπόλλωνι τὴν χάριν δικαιολογεῖται καὶ ἀπαιτεῖ τὴν ἀμοιβὴν καὶ μόνον οὐκ ὀνειδίζει λέγων, ὦ βέλτιστε Ἄπολλον, ἐγὼ μέν σου τὸν νεὼν τέως ἀστεφάνωτον ὄντα πολλάκις ἐστεφάνωσα, καὶ τοσαῦτά σοι μηρία ταύρων τε καὶ αἰγῶν ἔκαυσα ἐπὶ τῶν βωμῶν, σὺ δὲ ἀμελεῖς μου τοιαῦτα πεπονθότος καὶ παρʼ οὐδὲν τίθεσαι ʼτὸν εὐεργέτην. τοιγαροῦν οὕτω κατεδυσώπησεν αὐτὸν ἐκ τῶν λόγων, ὥστε ἁρπασάμενος τὰ τόξα καὶ ἐπὶ τοῦ ναυστάθμου καθίσας ἑαυτὸν κατετόξευσε τῷ λοιμῷ τοὺς Ἀχαιοὺς αὐταῖς ἡμιόνοις καὶ κυσίν.\nἐπεὶ δὲ ἅπαξ τοῦ Ἀπόλλωνος ἐμνήσθην, βούλομαι καὶ τὰ ἄλλα εἰπεῖν, ἃ περὶ αὐτοῦ οἱ σοφοὶ τῶν ἀνθρώπων λέγουσιν, οὐχ ὅσα περὶ τοὺς ἔρωτας ἐδυστύχησεν οὐδὲ τοῦ Ὑακίνθου τὸν φόνον οὐδὲ τῆς Δάφνης τὴν ὑπεροψίαν, ἀλλʼ ὅτι καὶ καταγνωσθεὶς ἐπὶ τῷ τῶν Κυκλώπων θανάτῳ καὶ ἐξοστρακισθεὶς διὰ τοῦτο ἐκ τοῦ οὐρανοῦ, ἐπέμφθη εἰς τὴν γῆν ἀνθρωπίνῃ χρησόμενος τῇ τύχῃ· ὅτε δὴ καὶ ἐθήτευσεν ἐν Θετταλίᾳ παρὰ Ἀδμήτῳ καὶ ἐν Φρυγίᾳ παρὰ Λαομέδοντι, παρὰ τούτῳ μέν γε οὐ μόνος ἀλλὰ μετὰ τοῦ Ποσειδῶνος, ἀμφότεροι πλινθεύοντες ὑπʼ ἀπορίας καὶ ἐργαζόμενοι τὸ τεῖχος· καὶ οὐδὲ ἐντελῆ τὸν μισθὸν ἐκομίσαντο παρὰ τοῦ Φρυγός, ἀλλὰ προσώφειλεν αὐτοῖς πλέον ἢ τριάκοντα, φασί, δραχμὰς Τρωϊκάς.\nἢ γὰρ οὐ ταῦτα σεμνολογοῦσιν οἱ ποιηταὶ περὶ τῶν θεῶν καὶ πολὺ τούτων ἱερώτερα περί τε Ἡφαίστου καὶ Προμηθέως καὶ Κρόνου καὶ Ῥέας καὶ σχεδὸν ὅλης τῆς τοῦ Διὸς οἰκίας; καὶ ταῦτα παρακαλέσαντες τὰς Μούσας συνῳδοὺς ἐν ἀρχῇ τῶν ἐπῶν, ὑφʼ ὧν δὴ ἔνθεοι γενόμενοι, ὡς τὸ εἰκός, ᾅδουσιν ὡς ὁ μὲν Κρόνος ἐπειδὴ τάχιστα ἐξέτεμε τὸν πατέρα τὸν Οὐρανόν, ἐβασίλευσέν τε ἐν αὐτῷ καὶ τὰ τέκνα κατήσθιεν ὥσπερ ὁ Ἀργεῖος Θυέστης ὕστερον· ὁ δὲ Ζεὺς κλαπεὶς ὑπὸ τῆς Ῥέας ὑποβαλομένης τὸν λίθον εἰς τὴν Κρήτην ἐκτεθεὶς ὑπʼ αἰγὸς ἀνετράφη καθάπερ ὁ Τήλεφος ὑπὸ ἐλάφου καὶ ὁ Πέρσης Κῦρος ὁ πρότερος ὑπὸ τῆς κυνός, εἶτʼ ἐξελάσας τὸν πατέρα καὶ εἰς τὸ δεσμωτήριον καταβαλὼν αὐτὸς ἔσχε τὴν ἀρχὴν ἔγημε δὲ πολλὰς μὲν καὶ ἄλλας, ὑστάτην δὲ τὴν ἀδελφὴν κατὰ τοὺς Περσῶν καὶ Ἀσσυρίων νόμους· ἐρωτικὸς δὲ ὢν καὶ εἰς τὰ ἀφροδίσια ἐκκεχυμένος ῥᾳδίως ἐνέπλησε παίδων τὸν οὐρανόν, . τοὺς μὲν ἐξ ὁμοτίμων ποιησάμενος, ἐνίους δὲ νόθους ἐκ τοῦ θνητοῦ καὶ ἐπιγείου γένους, ἄρτι μὲν ὁ γεννάδας γενόμενος χρυσός, ἄρτι δὲ ταῦρος ἢ κύκνος ἢ ἀετός, καὶ ὅλως ποικιλώτερος αὐτοῦ Πρωτέως· μόνην δὲ τὴν Ἀθηνᾶν ἔφυσεν ἐκ τῆς ἑαυτοῦ κεφαλῆς ὑπʼ αὐτὸν ἀτεχνῶς τὸν ἐγκέφαλον συλλαβών τὸν μὲν γὰρ Διόνυσον ἡμιτελῆ, φασίν, ἐκ τῆς μητρὸς ἔτι καιομένης ἁρπάσας ἐν τῷ μηρῷ φέρων κατώρυξε κᾆτα ἐξέτεμεν τῆς ὠδῖνος ἐνστάσης.\nὅμοια δὲ τούτοις καὶ περὶ τῆς Ἥρας ᾄδουσιν, ἄνευ τῆς πρὸς τὸν ἄνδρα ὁμιλίας ὑπηνέμιον αὐτὴν παῖδα γεννῆσαι τὸν Ἥφαιστον, οὐ μάλα εὐτυχῆ τοῦτον, ἀλλὰ βάναυσον καὶ χαλκέα καὶ πυρίτην, ἐν καπνῷ τὸ πᾶν βιοῦντα καὶ σπινθήρων ἀνάπλεων οἷα δὴ καμινευτήν, καὶ οὐδὲ ἄρτιον τὼ πόδε· χωλευθῆναι γὰρ αὐτὸν ἀπὸ τοῦ πτώματος, ὁπότε ἐρρίφη ὑπὸ τοῦ Διὸς ἐξ οὐρανοῦ, καὶ εἴ γε μὴ οἱ Λήμνιοι καλῶς ποιοῦντες ἔτι φερόμενον αὐτὸν ὑπεδέξαντο, κἂν ἐτεθνήκει ἡμῖν ὁ Ἥφαιστος ὥσπερ ὁ Ἀστυάναξ ἀπὸ τοῦ πύργου καταπεσών. Καίτοι τὰ μὲν Ἡφαίστου μέτρια· τὸν δὲ Προμηθέα τίς οὐκ οἶδεν οἷα ἔπαθεν, διότι καθʼ ὑπερβολὴν φιλάνθρωπος ἦν; καὶ γὰρ αὖ καὶ τοῦτον εἰς τὴν Σκυθίαν ἀγαγὼν ὁ Ζεὺς ἀνεσταύρωσεν ἐπὶ τοῦ Καυκάσου, τὸν ἀετὸν αὐτῷ παρακαταστήσας τὸ ἧπαρ ὁσημέραι κολάψοντα.\nοὗτος μὲν οὖν ἐξετέλεσε τὴν καταδίκην. ἡ Ῥέα δὲ — χρὴ γὰρ ἴσως καὶ ταῦτα εἰπεῖν — πῶς οὐκ ἀσχημονεῖ καὶ δεινὰ ποιεῖ, γραῦς μὲν ἤδη καὶ ἔξωρος οὖσα καὶ τοσούτων μήτηρ θεῶν, παιδεραστοῦσα δὲ ἔτι καὶ ζηλοτυποῦσα καὶ τὸν Ἄττιν ἐπὶ τῶν λεόντων περιφέρουσα, καὶ ταῦτα μηκέτι χρήσιμον εἶναι δυνάμενον; ὥστε πῶς ἂν ἔτι μέμφοιτό τις ἢ τῇ Ἀφροδίτῃ ὅτι μοιχεύεται, ἢ τῇ Σελήνῃ πρὸς τὸν Ἐνδυμίωνα κατιούσῃ πολλάκις ἐκ μέσης τῆς ὁδοῦ;\nφέρε δὲ ἤδη τούτων ἀφέμενοι τῶν λόγων εἰς αὐτὸν ἀνέλθωμεν τὸν οὐρανὸν ποιητικῶς ἀναπτάμενοι κατὰ τὴν αὐτὴν Ὁμήρῳ καὶ Ἡσιόδῳ ὁδὸν καὶ θεασώμεθα ὅπως διακεκόσμηται τὰ ἄνω. καὶ ὅτι μὲν χαλκοῦς ἐστιν τὰ ἔξω, καὶ πρὸ ἡμῶν τοῦ, Ὁμήρου λέγοντος ἠκούσαμεν ὑπερβάντι δὲ καὶ ἀνακύψαντι μικρὸν εἰς τὸ ἄνω καὶ ἀτεχνῶς ἐπὶ τοῦ νώτου γενομένῳ φῶς τε λαμπρότερον φαίνεται καὶ ἥλιος καθαρώτερος καὶ ἄστρα διαυγέστερα καὶ τὸ πᾶν ἡμέρα καὶ χρυσοῦν τὸ δάπεδον. εἰσιόντων δὲ πρῶτα μὲν οἰκοῦσιν αἱ Ὧραι· πυλωροῦσι γάρ· ἔπειτα δʼ ἡ Ἶρις καὶ ὁ Ἑρμῆς ὄντες ὑπηρέται καὶ ἀγγελιαφόροι τοῦ Διός, ἑξῆς δὲ τοῦ Ἡφαίστου τὸ χαλκεῖον ἀνάμεστον ἁπάσης τέχνης, μετὰ δὲ αἱ τῶν θεῶν οἰκίαι καὶ τοῦ Διὸς τὰ βασίλεια, ταῦτα πάντα περικαλλῆ τοῦ Ἡφαίστου κατασκευάσαντος.\nοἱ δὲ θεοὶ πὰρ Ζηνὶ καθήμενοι — πρέπει γάρ, οἶμαι, ἄνω· ὄντα μεγαληγορεῖν — ἀποσκοποῦσιν εἰς τὴν γῆν καὶ πάντῃ περιβλέπουσιν ἐπικύπτοντες εἴ ποθεν ὄψονται πῦρ ἀναπτόμενον ἢ ἀναφερομένην κνῖσαν ἑλισσομένην περὶ καπνῷ. κἂν μὲν θύῃ τις, εὐωχοῦνται πάντες ἐπικεχηνότες τῷ καπνῷ καὶ τὸ αἷμα πίνοντες τοῖς βωμοῖς προσχεόμενον ὥσπερ αἱ μυῖαι· ἢν δὲ οἰκοσιτῶσιν, νέκταρ καὶ ἀμβροσία τὸ δεῖπνον. πάλαι μὲν οὖν καὶ ἄνθρωποι συνειστιῶντο καὶ συνέπινον αὐτοῖς, ὁ Ἰξίων καὶ ὁ Τάνταλος· ἐπεὶ δὲ ἦσαν ὑβρισταὶ καὶ λάλοι, ἐκεῖνοι μὲν ἔτι καὶ νῦν κολάζονται, ἄβατος δὲ τῷ θνητῷ γένει καὶ ἀπόρρητος ὁ οὐρανός.\nτοιοῦτος ὁ βίος τῶν θεῶν. τοιγαροῦν καὶ οἱ ἄνθρωποι συνῳδὰ τούτοις καὶ ἀκόλουθα περὶ τὰς θρησκείας ἐπιτηδεύουσιν. καὶ πρῶτον μὲν ὕλας ἀπετέμοντο καὶ ὄρη ἀνέθεσαν καὶ ὄρνεα καθιέρωσαν καὶ φυτὰ ἐπεφήμισαν ἑκάστῳ θεῷ. μετὰ δὲ νειμάμενοι κατὰ ἔθνη σέβουσι καὶ πολίτας αὐτῶν ἀποφαίνουσιν, ὁ μὲν Δελφὸς τὸν Ἀπόλλω καὶ ὁ Δήλιος, ὁ δὲ Ἀθηναῖος τὴν Ἀθηνᾶν — μαρτυρεῖται γοῦν τὴν οἰκειότητα τῷ ὀνόματι — καὶ τὴν Ἥραν ὁ Ἀργεῖος καὶ ὁ Μυγδόνιος τὴν Ῥέαν καὶ τὴν Ἀφροδίτην ὁ Πάφιος. οἱ δʼ αὖ Κρῆτες οὐ γενέσθαι παρʼ αὐτοῖς οὐδὲ τραφῆναι μόνον τὸν Δία λέγουσιν, ἀλλὰ καὶ τάφον αὐτοῦ δεικνύουσιν· καὶ ἡμεῖς ἄρα τοσοῦτον ἠπατήμεθα χρόνον οἰόμενοι τὸν Δία βροντᾶν τε καὶ ὕειν καὶ τὰ ἄλλα πάντα ἐπιτελεῖν, ὁ δὲ ἐλελήθει πάλαι τεθνεὼς παρὰ Κρησὶ τεθαμμένος.\nἔπειτα δὲ ναοὺς ἐγείραντες ἵνα αὐτοῖς μὴ ἄοικοι μηδὲ ἀνέστιοι δῆθεν ὦσιν, εἰκόνας αὐτοῖς ἀπεικάζουσιν παρακαλέσαντες ἢ Πραξιτέλην ἢ Πολύκλειτον ἢ Φειδίαν, οἱ δὲ οὐκ οἶδʼ ὅπου ἰδόντες ἀναπλάττουσι γενειήτην μὲν τὸν Δία, παῖδα δὲ εἰς ἀεὶ τὸν Ἀπόλλωνα καὶ τὸν. Ἑρμῆν ὑπηνήτην καὶ τὸν Ποσειδῶνα κυανοχαίτην καὶ γλαυκῶπιν τὴν Ἀθηνᾶν. ὅμως δʼ οὖν οἱ παριόντες εἰς τὸν νεὼν οὔτε τὸν ἐξ Ἰνδῶν ἐλέφαντα ἔτι οἴονται ὁρᾶν οὔτε τὸ ἐκ τῆς Θρᾴκης μεταλλευθὲν χρυσίον ἀλλʼ αὐτὸν τὸν Κρόνου καὶ Ῥέας, εἰς τὴν γῆν ὑπὸ Φειδίου μετῳκισμένον καὶ τὴν Πισαίων ἐρημίαν ἐπισκοπεῖν κεκελευσμένον, ἀγαπῶντα εἰ διὰ πέντε ὅλων ἐτῶν θύσει τις αὐτῷ πάρεργον Ὀλυμπίων.\nθέμενοι δὲ βωμοὺς καὶ προρρήσεις καὶ περιρραντήρια προσάγουσι τὰς θυσίας, βοῦν μὲν ἀροτῆρα ὁ γεωργός, ἄρνα δὲ ὁ ποιμὴν καὶ αἶγα ὁ αἰπόλος, ὁ δέ τις λιβανωτὸν ἢ πόπανον, ὁ δὲ πένης ἱλάσατο τὸν θεὸν κύσας μόνον τὴν ἑαυτοῦ δεξιάν. ἀλλʼ οἵ γε θύοντες — ἐπʼ ἐκείνους γὰρ ἐπάνειμι — στεφανώσαντες τὸ ζῷον καὶ πολύ γε πρότερον ἐξετάσαντες εἰ ἐντελὲς εἴη, ἵνα μηδὲ τῶν ἀχρήστων τι κατασφάττωσιν, προσάγουσι τῷ βωμῷ καὶ φονεύουσιν ἐν ὀφθαλμοῖς τοῦ θεοῦ γοερόν τι μυκώμενον καὶ ὡς τὸ εἰκὸς εὐφημοῦν καὶ ἡμίφωνον ἤδη τῇ θυσίᾳ ἐπαυλοῦν. τίς οὐκ ἂν εἰκάσειεν ἥδεσθαι ταῦτα ὁρῶντας τοὺς θεούς;\nκαὶ τὸ μὲν πρόγραμμά φησι μὴ παριέναι εἰς τὸ εἴσω τῶν περιρραντηρίων ὅστις μὴ καθαρός ἐστιν τὰς χεῖρας· ὁ δὲ ἱερεὺς αὐτὸς ἕστηκεν ᾑμαγμένος καὶ ὥσπερ ὁ Κύκλωψ ἐκεῖνος ἀνατέμνων καὶ τὰ ἔγκατα ἐξαιρῶν καὶ καρδιουλκῶν καὶ τὸ αἷμα τῷ βωμῷ περιχέων καὶ τί γάρ οὐκ εὐσεβὲς ἐπιτελῶν; ἐπὶ πᾶσι δὲ πῦρ ἀνακαύσας ἐπέθηκε φέρων αὐτῇ δορᾷ τὴν αἶγα καὶ αὐτοῖς ἐρίοις τὸ πρόβατον ἡ δὲ κνῖσα θεσπέσιος καὶ ἱεροπρεπὴς χωρεῖ ἄνω καὶ εἰς αὐτὸν τὸν οὐρανὸν ἠρέμα διασκίδναται.\nὁ μέν γε Σκύθης πάσας τὰς θυσίας ἀφεὶς καὶ ἡγησάμενος ταπεινὰς αὐτοὺς τοὺς ἀνθρώπους τῇ Ἀρτέμιδι παρίστησι καὶ οὕτως ποιῶν ἀρέσκει τὴν θεόν.\nταῦτα μὲν δὴ ἴσως μέτρια καὶ τὰ ὑπʼ Ἀσσυρίων γιγνόμενα καὶ ὑπὸ Φρυγῶν καὶ Λυδῶν, ἢν δʼ εἰς τὴν Αἴγυπτον ἔλθῃς, τότε δὴ τότε ὄψει πολλὰ τὰ σεμνὰ καὶ ὡς ἀληθῶς ἄξια τοῦ οὐρανοῦ, κριοπρόσωπον μὲν τὸν Δία, κυνοπρόσωπον δὲ τὸν βέλτιστον Ἑρμῆν καὶ τὸν Πᾶνα ὅλον τράγον καὶ ἶβίν τινα καὶ κροκόδειλον ἕτερον καὶ πίθηκον. εἰ δʼ ἐθέλεις καὶ ταῦτα δαήμεναι, ὄφρʼ εὖ εἰδῇς, ἀκούσῃ πολλῶν σοφιστῶν καὶ γραμματέων καὶ προφητῶν ἐξυρημένων διηγουμένων, — πρότερον δέ, φησὶν ὁ λόγος, θύρας δʼ ἐπίθεσθε βέβηλοι — ὡς ἄρα ὑπὸ τὸν πόλεμον καὶ τῶν γιγάντων τὴν ἐπανάστασιν οἱ θεοὶ φοβηθέντες ἧκον εἰς τὴν Αἴγυπτον ὡς δὴ ἐνταῦθα λησόμενοι τοὺς πολεμίους· εἶθʼ ὁ μὲν αὐτῶν ὑπέδυ τράγον, ὁ δὲ κριὸν ὑπὸ τοῦ δέους, ὁ δὲ θηρίον ἢ ὄρνεον διὸ δὴ εἰσέτι καὶ νῦν φυλάττεσθαι τὰς τότε μορφὰς τοῖς θεοῖς. ταῦτα γὰρ ἀμέλει ἐν τοῖς ἀδύτοις ἀπόκειται γραφέντα πλεῖον ἢ πρὸ ἐτῶν μυρίων.\nαἱ δὲ θυσίαι καὶ παρʼ ἐκείνοις αἱ αὐταί, πλὴν ὅτι πενθοῦσι τὸ ἱερεῖον καὶ κόπτονται περιστάντες ἤδη πεφονευμένον. οἱ δὲ καὶ θάπτουσι μόνον ἀποσφάξαντες.\nὁ μὲν γὰρ Ἆπις, ὁ μέγιστος αὐτοῖς θεός, ἐὰν ἀποθάνῃ, τίς οὕτω περὶ πολλοῦ ποιεῖται τὴν κόμην ὅστις οὐκ ἀπεξύρησε καὶ ψιλὸν ἐπὶ τῆς κεφαλῆς τὸ πένθος ἐπεδείξατο, κἂν τὸν Νίσου ἔχῃ πλόκαμον τὸν πορφυροῦν; ἔστι δὲ ὁ Ἆπις ἐξ ἀγέλης θεός, ἐπὶ τῷ προτέρῳ χειροτονούμενος ὡς πολὺ καλλίων καὶ σεμνότερος τῶν ἰδιωτῶν Βοῶν.\nταῦτα οὕτω γιγνόμενα καὶ ὑπὸ τῶν πολλῶν πιστευόμενα δεῖσθαί μοι δοκεῖ τοῦ μὲν ἐπιτιμήσοντος οὐδενός, Ἡρακλείτου δέ τινος ἢ Δημοκρίτου, τοῦ μὲν γελασομένου τὴν ἄγνοιαν αὐτῶν, τοῦ δὲ τὴν ἄνοιαν ὀδυρουμένου.\n","locs":[{"loc":"urn:cts:greekLit:tlg0062.tlg027:1","start":0,"length":948},{"loc":"urn:cts:greekLit:tlg0062.tlg027:2","start":948,"length":730},{"loc":"urn:cts:greekLit:tlg0062.tlg027:3","start":1678,"length":640},{"loc":"urn:cts:greekLit:tlg0062.tlg027:4","start":2318,"length":667},{"loc":"urn:cts:greekLit:tlg0062.tlg027:5","start":2985,"length":1267},{"loc":"urn:cts:greekLit:tlg0062.tlg027:6","start":4252,"length":746},{"loc":"urn:cts:greekLit:tlg0062.tlg027:7","start":4998,"length":422},{"loc":"urn:cts:greekLit:tlg0062.tlg027:8","start":5420,"length":732},{"loc":"urn:cts:greekLit:tlg0062.tlg027:9","start":6152,"length":592},{"loc":"urn:cts:greekLit:tlg0062.tlg027:10","start":6744,"length":739},{"loc":"urn:cts:greekLit:tlg0062.tlg027:11","start":7483,"length":638},{"loc":"urn:cts:greekLit:tlg0062.tlg027:12","start":8121,"length":580},{"loc":"urn:cts:greekLit:tlg0062.tlg027:13","start":8701,"length":599},{"loc":"urn:cts:greekLit:tlg0062.tlg027:14","start":9300,"length":850},{"loc":"urn:cts:greekLit:tlg0062.tlg027:15","start":10150,"length":672}]}
{"id":"urn:cts:greekLit:tlg0062.tlg028.1st1K-grc1","text":"1 Καὶ μὴν ἐναντίον ἐστὶν οὗ ἐθέλεις ὃ νῦν ποιεῖς.\nοἴει μὲν γὰρ ἐν παιδείᾳ καὶ αὐτὸς εἶναί τις δόξειν\nσπουδῇ συνωνόύμενος τὰ κάλλιστα τῶν βιβλίων·\nτὸ δέ σοι περὶ τὰ κάτω χωρεῖ, καὶ ἔλεγχος γίγνεται\nτῆς ἀπαιδευσίας πως τοῦτο. μάλιστα δὲ\nοὐδὲ τὰ κάλλιστα ὠνῇ, ἀλλὰ πιστεύεις τοῖς ὡς\nἔτυχεν ἐπαινοῦσι καὶ ἕρμαιον εἰ τῶν τὰ τοιαῦτα\nἐπιψευδομένων τοῖς βιβλίοις καὶ θησαυρὸς ἕτοιμος\nτοῖς καπήλοις αὐτῶν. ἢ πόθεν γάρ σοι διαγνῶναι\nδυνατόν, τίνα μὲν παλαιὰ καὶ πολλοῦ ἄξια, τίνα\nδὲ φαῦλα καὶ ἄλλως σαπρά, εἰ μὴ τῷ διαβεβρῶσθαι\nκαὶ κατακεκόφθαι αὐτὰ τεκμαίροιο καὶ\nσυμβούλους τοὺς σέας ἐπὶ τὴν ἐξέτασιν παραλαμβάνοις;\nἐπεὶ τοῦ ἀκριβοῦς ἢ ἀσφαλοῦς ἐν\nαὐτοῖς τίς ἢ ποία διάγνωσις;\n2 Ἵνα δέ σοι δῶ αὐτὰ ἐκεῖνα κεκρικέναι, ὅσα ὁ\nΚαλλῖνος εἰς κάλλος ἢ ὁ ἀοίδιμος Ἀττικὸς σὺν\nἐπιμελείᾳ τῇ πάσῃ ἔγραψαν, σοὶ τί ὄφελος, ὦ\nAvailable in photographs: rPΝ.\n\n\n\n\nθαυμάσιε, τοῦ κτήματος οὔτε εἰδότι τὸ κάλλος\nαὐτῶν οὔτε χρησομένῳ ποτὲ οὐδὲν μᾶλλον ἢ\nτυφλὸς ἄν τις ἀπολαύσειε κάλλους παιδικῶν;\nσύ δὲ ἀνεῳγμένοις μὲν τοῖς ὀφθαλμοῖς ὁρᾷς τὰ\nβιβλία, καὶ νὴ Δία κατακόρως, καὶ ἀναγιγνώσκεις\nἔνια πάνυ ἐπιτρέχων, φθάνοντος τοῦ ὀφθαλμοῦ\nτὸ στόμα· οὐδέπω δὲ τοῦτό μοι ἱκανόν, ἢν\nμὴ εἰδῇς τὴν ἀρετὴν καὶ κακίαν ἑκάστου τῶν\nἐγγεγραμμένων καὶ συνίῃς ὅστις μὲν ὁ νοῦς σύμπασιν,\nτίς δὲ ἡ τάξις τῶν ὀνομάτων, ὅσα τε πρὸς\nτὸν ὀρθὸν κανόνα τῷ συγγραφεῖ ἀπηκρίβωται καὶ\nὅσα κίβδηλα καὶ νόθα καὶ παρακεκομμένα.\n3 Τί οὖν; φὴς καὶ ταὐτὰ μὴ μαθὼν ἡμῖν εἰδέναι;\nπόθεν, εἰ μή ποτε παρὰ τῶν Μουσῶν κλῶνα\nδάφνης καθάπερ ὁ ποιμὴν ἐκεῖνος λαβών; Ἑλικῶνα\nμὲν γάρ, ἵνα διατρίβειν αἱ θεαὶ λέγονται,\nοὐδὲ ἀκήκοας οἶμαί ποτε, οὐδὲ τὰς αὐτὰς διατριβὰς\nἡμῖν ἐν παισὶν ἐποιοῦ· σοὶ καὶ μεμνῆσθαι\nΜουσῶν ἀνόσιον. ἐκεῖναι γὰρ ποιμένι μὲν οὐκ\nἂν ὤκνησαν φανῆναι σκληρῷ ἀνδρὶ καὶ δασεῖ καὶ\nπολὺν τὸν ἥλιον ἐπὶ τῷ σώματι ἐμφαίνοντι, οἵῳ\nδὲ σοί—καὶ μοι πρὸς τῆς Λιβανίτιδος ἄφες ἐν τῷ\nπαρόντι τὸ μὴ σύμπαντα σαφῶς εἰπεῖν —οὐδὲ\nἐγγὺς γενέσθαι ποτʼ ἂν εὖ οἶδʼ ὅτι ἠξίωσαν, ἀλλʼ\nἀντὶ τῆς δάφνης μυρρίνῃ ἂν ἢ καὶ μαλάχης φύλλοις\nμαστιγοῦσαι ἀπήλλαξαν ἂν τῶν τοιούτων, ὡς μὴ\n\n\n\n\nμιᾶναι μήτε τὸν Ὀλμειὸν μήτε τὴν τοῦ Ἴππου\nκρήνην, ἅπερ ἢ ποιμνίοις διψῶσιν ἢ ποιμένων\nστόμασι καθαροῖς πότιμα.\nΚαίτοι οὐδέ, εἰ καὶ πάνυ ἀναίσχυντος εἶ καὶ\nἀνδρεῖος τὰ τοιαῦτα, τολμήσειας ἄν ποτε εἰπεῖν\nὡς ἐπαιδεύθης ἢ ἐμέλησέ σοι πώποτε τῆς ἐν χρῷ\nπρὸς τὰ βιβλία συνουσίας ἢ ὡς διδάσκαλός σοι\n4 ὁ δεῖνα ἢ τῷ δεῖνι συνεφοίτας. ἀλλʼ ἑνὶ τούτῳ\nμόνῳ πάντα ἐκεῖνα ἀναδραμεῖσθαι νῦν ἐλπίζεις,\nτῷ κτᾶσθαι πολλὰ βιβλία. κατὰ δὴ ταῦτα,\nἐκεῖνα ἔχε συλλαβὼν τὰ τοῦ Δημοσθένους ὅσα\nτῇ χειρὶ τῇ αὐτοῦ ὁ ῥήτωρ ἔγραψε, καὶ τὰ τοῦ\nΘουκυδίδου ὅσα παρὰ τοῦ Δημοσθένους καὶ αὐτὰ\nὀκτάκις μεταγεγραμμένα εὑρέθη, καὶ ὅλως ἅπαντα\nἐκεῖνα ὅσα ὁ Σύλλας Ἀθήνηθεν εἰς Ἰταλίαν\nἐξέπεμψε· τί ἂν πλέον ἐκ τούτου εἰς παιδείαν\nκτήσαιο, κἂν ὑποβαλόμενος αὐτὰ ἐπικαθεύδῃς ἢ\nσυγκολλήσας καὶ περιβαλόμενος περινοστῇς;\nπίθηκος γὰρ ὁ πίθηκος, ἡ παροιμία φησί, κἂν\nχρύσεα ἔχῃ σύμβολα. καὶ σὺ τοίνυν βιβλίον\nμὲν ἔχεις ἐν τῇ χειρὶ καὶ ἀναγιγνώσκεις ἀεί, τῶν\nδὲ ἀναγιγνωσκομένων οἶσθα οὐδέν, ἀλλʼ ὄνος\nλύρας ἀκούεις κινῶν τὰ ὦτα.\nὩς εἴ γε τὸ κεκτῆσθαι τὰ βιβλία καὶ πεπαιδευμένον\nἀπέφαινε τὸν ἔχοντα, πολλοῦ ἂν ὡς\nἀληθῶς τὸ κτῆμα ἦν ἄξιον καὶ μόνων ὑμῶν τῶν\nπλουσίων, εἰ ὥσπερ ἐξ ἀγορᾶς ἦν πριάσθαι τοὺς\n\n\n\n\nπένητας ἡμᾶς ὑπερβάλλοντας. τίς δὲ τοῖς ἐμπόροις\nκαὶ τοῖς βιβλιοκαπήλοις ἤρισεν ἂν περὶ\nπαιδείας τοσαῦτα βιβλία ἔχουσι καὶ πωλοῦσιν,\nἀλλʼ εἴ γε διελέγχειν ἐθέλεις, ὄψει μηδʼ ἐκείνους\nπολύ σου τὰ εἰς παιδείαν ἀμείνους, ἀλλὰ βαρβάρους\nμὲν τὴν φωνὴν ὥσπερ σύ, ἀξυνέτους δὲ\nτῇ γνώσει, οἵους εἰκὸς εἶναι τοὺς μηδὲν τῶν καλῶν\nκαὶ αἰσχρῶν καθεωρακότας. καίτοι σὺ μὲν δύο\nἢ τρία παῤ αὐτῶν ἐκείνων πριάμενος ἔχεις, οἱ δὲ\nνύκτωρ καὶ μεθʼ ἡμέραν διὰ χειρὸς ἔχουσιν αὐτά.\n5 τίνος οὖν ἀγαθοῦ ὠνῇ ταῦτα, εἰ μὴ καὶ τὰς ἀποθήκας\nαὐτὰς τῶν βιβλίων ἡγῇ πεπαιδεῦσθαι\nτοσαῦτα περιεχούσας παλαιῶν ἀνδρῶν\nσυγγράμματα;\nΚαί μοι, εἰ δοκεῖ, ἀπόκριναι· μᾶλλον δέ, ἐπεὶ\nτοῦτό σοι ἀδύνατον, ἐπίνευσον γοῦν ἢ ἀνάνευσον\nπρὸς τὰ ἐρωτώμενα. εἴ τις αὐλεῖν μὴ ἐπιστάμενος\nκτήσαιτο τοὺς Τιμοθέου αὐλοὺς ἢ τοὺς Ἰσμηνίου,\nοὓς ἑπτὰ ταλάντων ὁ Ἰσμηνίας ἐν Κορίνθῳ ἐπρίατο,\nἆῤ ἂν διὰ τοῦτο καὶ αὐλεῖν δύναιτο, ἢ οὐδὲν\nὄφελος αὐτῷ τοῦ κτήματος οὐκ ἐπισταμένῳ χρήσασθαι\nκατὰ τὴν τέχνην; εὖ γε ἀνένευσας· οὐδὲ\nγὰρ τοὺς Μαρσύου ἡ Ὀλύμπου κτησάμενος αὐλήσειεν\nἂν μὴ μαθών. τί δʼ εἴ τις τοῦ Ἡρακλέους τὰ\nτόξα κτήσαιτο μὴ Φιλοκτήτης ὢν ὡς δύνασθαι\nἐντείνασθαί τε αὐτὰ καὶ ἐπίσκοπα τοξεῦσαι; τί\nσοι καὶ οὗτος δοκεῖ; ἆῤ ἂν ἐπιδείξασθαί τι ἔργον\nτοξότου ἄξιον; ἀνένευσας καὶ τοῦτο. κατὰ ταὐτὰ\nδὴ καὶ ὁ κυβερνᾶν οὐκ εἰδὼς καὶ ἱππεύειν μὴ\nμεμελετηκὼς εἰ ὁ μὲν ναῦν καλλίστην παραλάβοι,\nτοῖς πᾶσι καὶ εἰς κάλλος καὶ εἰς ἀσφάλειαν κάλλιστα\n\n\nἐξειργασμένην, ὁ δὲ ἵππον κτήσαιτο Μῆδον\nἢ κενταυρίδην ἢ κοππαφόρον, ἐλέγχοιτο ἄν, οἶμαι,\nἑκάτερος οὐκ εἰδὼς ὅ τι χρήσαιτο ἑκατέρῳ. ἐπινεύεις\nκαὶ τοῦτο; πείθου δὴ καὶ τοῦτό μοι ἐπίνευσον·\nεἴ τις ὥσπερ σὺ ἀπαίδευτος ὢν ὠνοῖτο πολλὰ βιβλία,\nοὐ σκώμματα οὗτος εἰς ἀπαιδευσίαν καθʼ\nἑαυτοῦ ἐκφέροι; τί ὀκνεῖς καὶ τοῦτο ἐπινεύειν;\nἔλεγχος γάρ, οἶμαι, σαφὴς οὗτος, καὶ τῶν ὁρώντων\nἕκαστος εὐθὺς τὸ προχειρότατον ἐκεῖνο ἐπιφθέγγεται,\n“τί κυνὶ καὶ βαλανείῳ;”\n6 Καὶ ἐγένετό τις οὐ πρὸ πολλοῦ ἐν Ἀσίᾳ πλούσιος\nἀνὴρ ἐκ συμφορᾶς ἀποτμηθεὶς τοὺς πόδας\nἀμφοτέρους, ἀπὸ κρύους, οἶμαι, ἀποσαπέντας\nἐπειδή ποτε διὰ χιόνος ὁδοιπορῆσαι συνέβη αὐτῷ.\nοὗτος τοίνυν τοῦτο μὲν ἐλεεινὸν ἐπεπόνθει, καὶ\nθεραπεύων τὴν δυστυχίαν ξυλίνους πόδας πεποίητο,\nκαὶ τούτους ὑποδούμενος ἐβάδιζεν ἐπιστηριζόμενος\nἅμα τοῖς οἰκέταις. ἐκεῖνο δὲ γελοῖον\nἐποίει, κρηπῖδας γὰρ καλλίστας ἐωνεῖτο νεοτμήτους\nἀεί, καὶ τὴν πλείστην πραγματείαν περὶ\nταύτας εἶχεν, ὡς καλλίστοις ὑποδήμασι κεκοσμημένα\nεἴη αὐτῷ τὰ ξύλα. οὐ ταὐτὰ οὖν καὶ σὺ\nποιεῖς χωλὴν μὲν ἔχων καὶ συκίνην τὴν γνώμην,\nὠνούμενος δὲ χρυσοῦς ἐμβάτας, οἷς μόλις ἄν τις\nκαὶ ἀρτίπους ἐμπεριπατήσειεν;\n7 Ἐπεὶ δὲ ἐν τοῖς ἄλλοις καὶ τὸν Ὅμηρον ἐπρίω\nπολλάκις, ἀναγνώτω σοί τις αὐτοῦ λαβὼν τὴν\nδευτέραν τῆς Ἰλιάδος ῥαψῳδίαν, ἧς τὰ μὲν ἄλλα\n\n\n\n\nμὴ ἐξετάζειν· οὐδὲν γὰρ αὐτῶν πρὸς σέ· πεποίηται\nδέ τις αὐτῷ δημηγορῶν παγγέλοιος ἄνθρωπος,\nδιάστροφος τὸ σῶμα καὶ λελωβημένος. ἐκεῖνος\nτοίνυν ὁ Θερσίτης ὁ τοιοῦτος εἰ λάβοι τὴν Ἀχιλλέως\nπανοπλίαν, οἴει ὅτι αὐτίκα διὰ τοῦτο καὶ\nκαλὸς ἅμα καὶ ἰσχυρὸς ἂν γένοιτο, καὶ ὑπερπηδήσεται\nμὲν τὸν ποταμόν, ἐπιθολώσει δὲ αὐτοῦ\nτὸ ῥεῖθρον τῷ φόνῳ τῶν Φρυγῶν, ἀποκτενεῖ δὲ\nτὸν Ἕκτορα καὶ πρὸ αὐτοῦ τὸν Λυκάονα καὶ τὸν\nἈστεροπαῖον, μηδὲ φέρειν ἐπὶ τῶν ὤμων τὴν\nμελίαν δυνάμενος; οὐκ ἂν εἴποις· ἀλλὰ καὶ γέλωτα\\\nἄν ὀφλισκάνοι χωλεύων ὑπὸ τῇ ἀσπίδι καὶ\nἐπὶ στόμα καταπίπτων ὑπὸ τοῦ βάρους καὶ ὑπὸ\nτῷ κράνει ὁπότε ἀνανεύσειε δεικνὺς τοὺς παραβλῶπας\nἐκείνους αὐτοῦ ὀφθαλμοὺς καὶ τὸν\nθώρακα ἐπαίρων τῷ τοῦ μεταφρένου κυρτώματι\nκαὶ τὰς κνημῖδας ἐπισυρόμενος, καὶ ὅλως αἰσχύνων\nἀμφοτέρους, καὶ τὸν δημιουργὸν αὐτῶν καὶ\nτὸν δεσπότην. τὸ αὐτὸ δὴ καὶ σὺ πάσχων οὐχ\nὁρᾷς, ὁπόταν τὸ μὲν βιβλίον ἐν τῇ χειρὶ ἔχῃς\nπάγκαλον, πορφυρᾶν μὲν ἔχον τὴν διφθέραν,\nχρυσοῦν δὲ τὸν ὀμφαλόν, ἀναγιγνώσκῃς δὲ αὐτὸ\nβαρβαρίζων καὶ καταισχύνων καὶ διαστρέφων,\nὑπὸ μὲν τῶν πεπαιδευμένων καταγελώμενος, ὑπὸ\nδὲ τῶν συνόντων σοι κολάκων ἐπαινούμενος, οἳ\nκαὶ αὐτοὶ πρὸς ἀλλήλους ἐπιστρεφόμενοι γελῶσι\nτὰ πολλά;\n8 Θέλω γοῦν σοι διηγήσασθαί τι Πυθοῖ γενόμενον.\nΤαραντῖνος Εὐάγγελος τοὔνομα τῶν οὐκ\nἀφανῶν ἐν τῷ Τάραντι ἐπεθύμησεν νικῆσαι\nΠύθια. τὰ μὲν οὖν τῆς γυμνῆς ἀγωνίας αὐτίκα\nἐδόκει αὐτῷ ἀδύνατον εἶναι μήτε πρὸς ἰσχὺν μήτε\n\n\nπρὸς ὠκύτητα εὖ πεφυκότι, κιθάρᾳ δὲ καὶ ᾠδῇ\nῥᾳδίως κρατήσειν ἐπείσθη ὑπὸ καταράτων ἀνθρώπων\nοὓς εἶχε περὶ αὑτὸν ἐπαινούντων καὶ\nβοώντων ὁπότε καὶ τὸ σμικρότατον ἐκεῖνος ἀνακρούσαιτο.\nἧκεν οὖν εἰς τοὺς Δελφοὺς τοῖς τε\nἄλλοις λαμπρὸς καὶ δὴ καὶ ἐσθῆτα χρυσόπαστον\nποιησάμενος καὶ στέφανον δάφνης χρυσῆς κάλλιστον,\nὡς ἀντὶ καρποῦ τῆς δάφνης σμαράγδους\nεἶναι ἰσομεγέθεις τῷ καρπῷ· τὴν μέν γε κιθάραν\nαὐτήν, ὑπερφυές τι χρῆμα εἰς κάλλος καὶ πολυτέλειαν,\nχρυσοῦ μὲν τοῦ ἀκηράτου πᾶσαν,\nσφραγῖσι δὲ καὶ λίθοις ποικίλοις κατακεκοσμημένην,\nΜουσῶν μεταξὺ καὶ Ἀπόλλωνος καὶ\nὈρφέως ἐντετορνευμένων, θαῦμα μέγα τοῖς\nὁρῶσιν,\n9 Ἐπεὶ δʼ οὖν ποτε καὶ ἧκεν ἡ τοῦ ἀγῶνος ἡμέρα,\nτρεῖς μὲν ἦσαν, ἔλαχεν δὲ μέσος αὐτῶν ὁ Εὐάγγελος\nᾄδειν· καὶ μετὰ Θέσπιν τὸν Θηβαῖον οὐ\nφαύλως ἀγωνισάμενον εἰσέρχεται ὅλος περιλαμπόμενος\nτῷ χρυσῷ καὶ τοῖς σμαράγδοις καὶ\nβηρύλλοις καὶ ὑακίνθοις· καὶ ἡ πορφύρα δὲ ἐνέπρεπε\nτῆς ἐσθῆτος, ἣ μεταξὺ τοῦ χρυσοῦ διεφαίνετο.\nτούτοις ἅπασι προεκπλήξας τὸ θέατρον\nκαὶ θαυμαστῆς ἐλπίδος ἐμπλήσας τοὺς θεατάς,\nἐπειδή ποτε καὶ ᾆσαι καὶ κιθαρίσαι πάντως ἔδει,\nἀνακρούεται μὲν ἀνάρμοστόν τι καὶ ἀσύντακτον,\nἀπορρήγνυσι δὲ τρεῖς ἅμα χορδὰς σφοδρότερον\nτοῦ δέοντος ἐμπεσὼν τῇ κιθάρᾳ, ἄδειν δὲ ἄρχεται\nἀπόμουσόν τι καὶ λεπτόν, ὥστε γέλωτα μὲν παρὰ\nπάντων γενέσθαι τῶν θεατῶν, τοὺς ἀθλοθέτας δὲ\nἀγανακτήσαντας ἐπὶ τῇ τόλμῃ μαστιγώσαντας\nαὐτὸν ἐκβαλεῖν τοῦ θεάτρου· ὅτεπερ καὶ γελοιότατος\n\n\nὤφθη δακρύων ὁ χρυσοῦς Εὐάγγελος καὶ\nὑπὸ τῶν μαστιγοφόρων συρόμενος διὰ μέσης τῆς\nσκηνῆς καὶ τὰ σκέλη καθῃματωμένος ἐκ τῶν\nμαστίγων καὶ συλλέγων χαμάθεν τῆς κιθάρας\nτὰς σφραγῖδας· ἐξεπεπτώκεσαν γὰρ κἀκείνης\nσυμμαστιγουμένης αὐτῷ.\n10 Μικρὸν δὲ ἐπισχὼν μετʼ αὐτὸν Εὔμηλός τις\nἨλεῖος εἰσέρχεται, κιθάραν μὲν παλαιὰν ἔχων,\nξυλίνους δὲ κόλλοπας ἐπικειμένην, ἐσθῆτα δὲ\nμόγις σὺν τῷ στεφάνῳ δέκα δραχμῶν ἀξίαν·\nἀλλʼ οὗτός γε ᾄσας δεξιῶς καὶ κιθαρίσας κατὰ\nτὸν νόμον τῆς τέχνης ἐκράτει καὶ ἀνεκηρύττετο\nκαὶ τοῦ Εὐαγγέλου κατεγέλα μάτην ἐμπομπεύσαντος\nτῇ κιθάρᾳ καὶ ταῖς σφραγῖσιν ἐκείναις.\nκαὶ εἰπεῖν γε λέγεται πρὸς αὐτόν· “Ὦ Εὐάγγελε,\nσὺ μὲν χρυσῆν δάφνην περίκεισαι, πλουτεῖς γάρ,\nἐγὼ δὲ ὁ πένης τὴν Δελφικήν. πλὴν τοῦτό γε\nμόνον ὤνησο τῆς σκευῆς, ὅτι μηδὲ ἐλεούμενος ἐπὶ\nτῇ ἥττῃ ἀπέρχῃ, ἀλλὰ μισούμενος προσέτι διὰ\nτὴν ἄτεχνόν σου ταύτην τρυφήν.” περὶ πόδα δή\nσοι καὶ Εὐάγγελος οὗτος, παῤ ὅσον σοί γε οὐδʼ\nὀλίγον μέλει τοῦ γέλωτος τῶν θεατῶν.\n11 Οὐκ ἄκαιρον δʼ ἂν γένοιτο καὶ Λέσβιον μῦθόν\nτινα διηγήσασθαί σοι πάλαι γενόμενον. ὅτε τὸν\nὈρφέα διεσπάσαντο αἱ Θρᾷτται, φασὶ τὴν\nκεφαλὴν αὐτοῦ σὺν τῇ λύρᾳ εἰς τὸν Ἕβρον ἐμπεσοῦσαν\nἐκβληθῆναι εἰς τὸν μέλανα κόλπον,\nκαὶ ἐπιπλεῖν γε τὴν κεφαλὴν τῇ λύρᾳ, τὴν μὲν\nᾄδουσαν θρῆνόν τινα ἐπὶ τῷ Ὀρφεῖ, ὡς λόγος,\n\n\n\nτὴν λύραν δὲ αὐτὴν ὑπηχεῖν τῶν ἀνέμων ἐμπιπτόντων\nταῖς χορδαῖς, καὶ οὕτω μετʼ ᾠδῆς προσενεχθῆναι\nτῇ Λέσβῳ, κἀκείνους ἀνελομένους\nτὴν μὲν κεφαλὴν καταθάψαι ἵναπερ νῦν τὸ\nΒακχεῖον αὐτοῖς ἐστι, τὴν λύραν δὲ ἀναθεῖναι εἰς\nτοῦ Ἀπόλλωνος τὸ ἱερόν, καὶ ἐπὶ πολύ γε σώζεσθαι\nαὐτήν.\nχρόνῳ δὲ ὕστερον Νέανθον τὸν τοῦ\nΠιττακοῦ τοῦ τυράννου ταῦτα ὑπὲρ τῆς λύρας\nπυνθανόμενον, ὡς ἐκήλει μὲν θηρία καὶ φυτὰ καὶ\nλίθους, ἐμελῴδει δὲ καὶ μετὰ τὴν τοῦ Ὀρφέως\nσυμφορὰν μηδενὸς ἀπτομένον, εἰς ἔρωτα τοῦ κτήματος\nἐμπεσεῖν καὶ διαφθείραντα τὸν ἱερέα μεγάλοις\nχρήμασι πεῖσαι ὑποθέντα ἑτέραν ὁμοίαν\nλύραν δοῦναι αὐτῷ τὴν τοῦ Ὀρφέως. λαβόντα δὲ\nμεθʼ ἡμέραν μὲν ἐν τῇ πόλει χρῆσθαι οὐκ ἀσφαλὲς\nοἴεσθαι εἶναι, νύκτωρ δὲ ὑπὸ κόλπου ἔχοντα μόνον\nπροελθεῖν εἰς τὸ προάστειον καὶ προχειρισάμενον\nκρούειν καὶ συνταράττειν τὰς χορδὰς\nἄτεχνον καὶ ἄμουσον νεανίσκον, ἐλπίζοντα μέλη\nτινα θεσπέσια ὑπηχήσειν τὴν λύραν ὑφʼ ὧν\nπάντας καταθέλξειν καὶ κηλήσειν, καὶ ὅλως\nμακάριον ἔσεσθαι κληρονομήσαντα τῆς Ὀρφέως\nμουσικῆς· ἄχρι δὴ συνελθόντας τοὺς κύνας πρὸς\nτὸν ἦχον—πολλοὶ δὲ ἦσαν αὐτόθι—διασπάσασθαι\nαὐτόν, ὡς τοῦτο γοῦν ὅμοιον τῷ Ὀρφεῖ παθεῖν\nκαὶ μόνους ἐφʼ ἑαυτὸν συγκαλέσαι τοὺς κύνας.\nὅτεπερ καὶ σαφέστατα ὤφθη ὡς οὐχ ἡ λύρα ἡ\nθέλγουσα ἦν, ἀλλὰ ἡ τέχνη καὶ ἡ ὠδή, ἃ μόνα\nἐξαίρετα τῷ Ὀρφεῖ παρὰ τῆς μητρὸς ὑπῆρχεν·\nἡ λύρα δὲ ἄλλως κτῆμα ἦν, οὐδὲν ἄμεινον τῶν\nἄλλων βαρβίτων.\n13 Καὶ τί σοι τὸν Ὀρφέα ἢ τὸν Νέανθον λέγω,\nὅπου καὶ καθʼ ἡμᾶς αὐτοὺς ἐγένετό τις καὶ ἔτι\nἐστίν, οἶμαι, ὃς τὸν Ἐπικτήτου λύχνον τοῦ\nΣτωϊκοῦ κεραμεοῦν ὄντα τρισχιλίων δραχμῶν\nἐπρίατο; ἤλπιζεν γὰρ οἶμαι κἀκεῖνος, εἰ τῶν\nνυκτῶν ὑπʼ ἐκείνῳ τῷ λύχνῳ ἀναγιγνώσκοι,\nαὐτίκα μάλα καὶ τὴν Ἐπικτήτου σοφίαν ὄναρ\nἐπικτήσεσθαι καὶ ὅμοιος ἔσεσθαι τῷ θαυμαστῷ\nἐκείνῳ γέροντι.\n14 χθὲς δὲ καὶ πρῴην ἄλλος τις τὴν\nΠρωτέως τοῦ Κυνικοῦ βακτηρίαν, ἣν καταθέμενος\nἥλατο εἰς τὸ πῦρ, ταλάντου κἀκεῖνος\nἐπρίατο, καὶ ἔχει μὲν τὸ κειμήλιον τοῦτο καὶ\nδείκνυσιν ὡς Τεγεᾶται τοῦ Καλυδωνίου ὑὸς τὸ\nδέρμα καὶ Θηβαῖοι τὰ ὀστᾶ τοῦ Γηρυόνου καὶ\nΜεμφῖται τῆς Ἴσιδος τοὺς πλοκάμους· αὐτὸς δὲ ὁ\nτοῦ θαυμαστοῦ κτήματος δεσπότης καὶ αὐτὸν σὲ\nτῇ ἀπαιδευσίᾳ καὶ βδελυρίᾳ ὑπερηκόντισεν. ὁρᾷς\nὅπως κακοδαιμόνως διάκειται, βακτηρίας εἰς τὴν\nκεφαλὴν ὡς ἀληθῶς δεόμενος.\n15 Λέγεται δὲ καὶ Διονύσιον τραγῳδίαν ποιεῖν\nφαύλως πάνυ καὶ γελοίως, ὥστε τὸν Φιλόξενον\nπολλάκις δι᾿  αὐτὴν εἰς τὰς λατομίας ἐμπεσεῖν οὐ\nδυνάμενον κατέχειν τὸν γέλωτα. οὗτος τοίνυν\nπυθόμενος ὡς ἐγγελᾶται, τὸ Αἰσχύλου πυξίον εἰς\nὃ ἑκεῖνος ἔγραφε σὺν πολλῇ σπουδῇ κτησάμενος\nκαὶ αὐτὸς ᾤετο ἔνθεος ἔσεσθαι καὶ κάτοχος ἐκ\nτοῦ πυξίου· ἀλλʼ ὅμως ἐν αὐτῷ ἐκείνῳ μακρῷ\nγελοιότερα ἔγραφεν, οἷον κἀκεῖνο τό·\nΔωρὶς τέθνηκεν ἡ Διονυσίου γυνή.\n\n\n\n\n\n\nκαὶ πάλιν·\nοἴμοι, γυναῖκα χρησίμην ἀπώλεσα.\nκαὶ τοῦτο γὰρ ἐκ τοῦ πυξίου, καὶ τό·\nαὑτοῖς γὰρ ἐμπαίζουσιν οἱ μωροὶ βροτῶν.\nΤοῦτο μέν γε πρὸς σὲ μάλιστα εὐστόχως ἂν\nεἰρημένον εἴη τῷ Διονυσίῳ, καὶ διʼ αὐτὸ χρυσῶσαι\nαὐτοῦ ἔδει ἐκεῖνο τὸ πυξίον.\n16 τίνα γὰρ ἐλπίδα\nκαὶ αὐτὸς ἔχων εἰς τὰ βιβλία καὶ ἀνατυλίττεις\nἀεὶ καὶ διακολλᾷς καὶ περικόπτεις καὶ ἀλείφεις\nτῷ κρόκῳ καὶ τῇ κέδρῳ καὶ διφθέρας περιβάλλεις\nκαὶ ὀμφαλοὺς ἐντίθης, ὡς δή τι ἀπολαύσων αὐτῶν;\nπάνυ γοῦν ἤδη βελτίων γεγένησαι διὰ τὴν\nὠνήν, ὃς τοιαῦτα μὲν φθέγγῃ—μᾶλλον δὲ τῶν\nἰχθύων ἀφωνότερος εἶ—βιοῖς δὲ ὡς οὐδʼ εἰπεῖν\nκαλόν, μῖσος δὲ ἄγριον, φασί, παρὰ πάντων ἔχεις\nἐπὶ τῇ βδελυρίᾳ· ὡς εἰ τοιούτους ἀπειργάζετο τὰ\nβιβλία, φυγῇ φευκτέον ἂν ἦν ὅτι πορρωτάτω\nἀπʼ αὐτῶν.\n17 δυοῖν δὲ ὄντοιν ἅττʼ ἂν παρὰ τῶν\nπαλαιῶν τις κτήσαιτο, λέγειν τε δύνασθαι καὶ\nπράττειν τὰ δέοντα ζήλῳ τῶν ἀρίστων καὶ φυγῇ\nτῶν χειρόνων, ὅταν μήτε ἐκεῖνα μήτε ταῦτα φαίνηταί\nτις παῤ αὐτῶν ὠφελούμενος, τί ἄλλο ἢ\nτοῖς μυσὶ διατριβὰς ὠνεῖται καὶ ταῖς τίλφαις\nοἰκήσεις καὶ πληγὰς ὡς ἀμελοῦσι τοῖς οἰκέταις;\n18 Πῶς δὲ οὐ κἀκεῖνο αἰσχρόν, εἴ τις ἐν τῇ χειρὶ\nἔχοντά σε βιβλίον ἰδών—ἀεὶ δέ τι πάντως ἔχεις\n\n\n\n\n—ἔροιτο οὗτινος ἢ ῥήτορος ἢ συγγραφέως ἢ\nποιητοῦ ἐστι, σὺ δὲ ἐκ τῆς ἐπιγραφῆς εἰδὼς\nπρᾴως εἴποις τοῦτό γε· εἶτα, ὡς φιλεῖ τὰ τοιαῦτα\nἐν συνουσίᾳ προχωρεῖν εἰς μῆκος λόγων, ὁ μὲν\nἐπαινοῖ τι ἢ αἰτιῷτο τῶν ἐγγεγραμμένων, σὺ δὲ\nἀποροίης καὶ μηδὲν ἔχοις εἰπεῖν; οὐκ εὔξῃ τότε\nχανεῖν σοι τὴν γῆν, κατὰ σεαυτοῦ ὁ Βελλεροφόντης\nπεριφέρων τὸ βιβλίον;\n19 Δημήτριος δὲ ὁ Κυνικὸς ἰδὼν ἐν Κορίνθῳ ἀπαίδευτόν\nτινα βιβλίον κάλλιστον ἀναγιγνώσκοντα\n—τὰς Βάκχας οἶμαι τοῦ Εὐριπίδου, κατὰ τὸν\nἄγγελον δὲ ἦν τὸν διηγούμενον τὰ τοῦ Πενθέως\nπάθη καὶ τὸ τῆς Ἀγαύης ἔργον—ἁρπάσας διέσπασεν\nαὐτὸ εἰπών, “Ἄμεινον ἐστι τῷ Πενθεῖ\nἅπαξ σπαραχθῆναι ὑπʼ ἐμοῦ ἢ ὑπὸ σοῦ\nπολλάκις.”\nΖητῶν δὲ ἀεὶ πρὸς ἐμαυτὸν οὔπω καὶ τήμερον\nεὑρεῖν δεδύνημαι τίνος ἕνεκα τὴν σπουδὴν ταύτην\nἐσπούδακας περὶ τὴν ὠνὴν τῶν βιβλίων· ὠφελείας\nμὲν γὰρ ἢ χρείας τῆς ἀπʼ αὐτῶν οὐδʼ ἂν\nοἰηθείη τις τῶν καὶ ἐπʼ ἐλάχιστόν σε εἰδότων, οὐ\nμᾶλλον ἢ φαλακρὸς ἄν τις πρίαιτο κτένας ἢ\nκάτοπτρον ὁ τυφλὸς ἢ ὁ κωφὸς αὐλητὴν ἢ παλλακὴν\nὁ εὐνοῦχος ἢ ὁ ἠπειρώτης κώπην ἢ\\ ὁ\nκυβερνήτης ἄροτρον. ἀλλὰ μὴ ἐπίδειξιν πλούτου\nσοι τὸ πρᾶγμα ἔχει καὶ βούλει τοῦτο ἐμφῆναι\nἅπασιν, ὅτι καὶ εἰς τὰ μηδέν σοι χρήσιμα\nὅμως ἐκ πολλῆς τῆς περιουσίας ἀναλίσκεις; καὶ\nμὴν ὅσα γε κἀμὲ Σύρον ὄντα εἰδέναι, εἰ μὴ σαυτὸν\n\n\n\nφέρων ταῖς τοῦ γέροντος ἐκείνου διαθήκαις\nπαρενέγραψας, ἀπωλώλεις ἂν ὑπὸ λιμοῦ ἤδη καὶ\nἀγορὰν προὐτίθεις τῶν βιβλίων.\n20 λοιπὸν οὖν δὴ\nἐκεῖνο, πεπεισμένον ὑπὸ τῶν κολάκων ὡς οὐ\nμόνον καλὸς εἶ καὶ ἐράσμιος ἀλλὰ σοφὸς καὶ\nῥήτωρ καὶ συγγραφεὺς οἷος οὐδʼ ἕτερος, ὠνεῖσθαι\nτὰ βιβλία, ὡς ἀληθεύοις τοὺς ἐπαίνους αὐτῶν.\nφασὶ δὲ σὲ καὶ λόγους ἐπιδείκνυσθαι αὐτοῖς\nἐπὶ δείπνῳ κἀκείνους χερσαίων βατράχων δίκην\nδιψῶντας κεκραγέναι, ἢ μὴ πίνειν, ἢν μὴ διαρραγῶσι\nβοῶντες.\nΚαὶ γὰρ οὐκ οἶδ᾿  ὅπως ῥᾷστος εἰ τῆς ῥινὸς ἕλκεσθαι,\nκαὶ πιστεύεις αὐτοῖς ἅπαντα, ὅς ποτε\nκἀκεῖνο ἐπείσθης, ὡς βασιλεῖ τινι ὡμοιώθης τὴν\nὄψιν, καθάπερ ὁ ψευδαλέξανδρος καὶ ὁ ψευδοφίλιππος\nἐκεῖνος κναφεὺς καὶ ὁ κατὰ τοὺς προπάτορας\nἡμῶν ψευδονέρων καὶ εἴ τις ἄλλος τῶν\nὑπὸ τῷ ψευδο τεταγμένων.\n21 καὶ τί θαυμαστὸν\nεἰ τοῦτο ἔπαθες, ἀνόητος καὶ ἀπαίδευτος ἄνθρωπος,\nκαὶ προῄεις ἐξυπτιάζων καὶ μιμούμενος\nβάδισμα καὶ σχῆμα καὶ βλέμμα ἐκείνου σεαυτὸν\nεἰκάζων ἔχαιρες, ὅπου καὶ Πύρρον φασὶ τὸν\nἨπειρώτην, τὰ ἄλλα θαυμαστὸν ἄνδρα, οὕτως\nὑπὸ κολάκων ἐπὶ τῷ ὁμοίῳ ποτὲ διαφθαρῆναι ὡς\nπιστεύειν ὅτι ὅμοιος ἦν Ἀλεξάνδρῳ ἐκείνῳ; καίτοι\nτὸ τῶν μουσικῶν τοῦτο, δὶς διὰ πασῶν τὸ\n\n\n\n\n\nπρᾶγμα ἦν· εἶδον γὰρ καὶ τὴν τοῦ Πύρρου εἰκόνα·\nκαὶ ὅμως ἐπέπειστο ἐκμεμάχθαι τοῦ Ἀλεξάνδρου\\\nτὴν μορφήν. ἀλλʼ ἕνεκα μὲν δὴ τούτων ὕβρισταί\nμοι εἰς τὸν Πύρρον, ὅτι σὲ εἴκασα κατὰ τοῦτο\nαὐτῷ· τὸ δὲ ἀπὸ τούτου καὶ πάνυ σοι πρέπον ἂν\nεἴη. ἐπεὶ γὰρ οὕτω διέκειτο ὁ Πύρρος καὶ ταῦτα\nὑπὲρ ἑαυτοῦ ἐπέπειστο, οὐδεὶς ὅστις οὐ συνετίθετο\nκαὶ συνέπασχεν αὐτῷ, ἄχρι δή τις ἐν\nΛαρίσῃ πρεσβῦτις ξένη αὐτῷ τἀληθὲς εἰποῦσα\nἔπαυσεν αὐτὸν τῆς κορύζης. ὁ μὲν γὰρ Πύρρος\nἐπιδείξας αὐτῇ εἰκόνα Φιλίππου καὶ Περδίκκου\nκαὶ Ἀλεξάνδρου καὶ Κασσάνδρου καὶ ἄλλων\nβασιλέων ἤρετο τίνι ὅμοιος εἴη, πάνυ πεπεισμένος\nἐπὶ τὸν Ἀλέξανδρον ἥξειν αὐτήν, ἡ δὲ πολὺν\nχρόνον ἐπισχοῦσα, “Βατραχίωνι,” ἔφη, “τῷ\nμαγείρῳ·” καὶ γὰρ ἦν τις ἐν τῇ Λαρίσῃ Βατραχίων\nμάγειρος τῷ Πύρρῳ ὅμοιος.\n22 Καὶ σὺ δὴ ᾧτινι μὲν τῶν τοῖς ὀρχησταῖς\nσυνόντων κιναίδων ἕοικας οὐκ ἂν εἴποιμι, ὅτι δὲ\nμανίαν ἐρρωμένην ἔτι καὶ νῦν μαίνεσθαι δοκεῖς\nἅπασιν ἐπ᾿  ἐκείνῃ τῇ εἰκόνι, πάνυ σαφῶς οἶδα.\nοὔκουν θαυμαστόν, εἰ ἀπίθανος οὕτως ζωγράφος\nὢν καὶ τοῖς πεπαιδευμένοις ἐξομοιοῦσθαι ἐθέλεις,\nπιστεύων τοῖς τὰ τοιαῦτά σε ἐπαινοῦσι.\nΚαίτοι τί ταῦτα ληρῶ; πρόδηλος γὰρ ἡ αἰτία\nτῆς περὶ τὰ βιβλία σπουδῆς, εἰ καὶ ὑπὸ νωθείας\nἐγὼ μὴ πάλαι κατεῖδον· σοφὸν γάρ, ὡς γοῦν οἴει,\nτοῦτʼ ἐπινενόηκας καὶ ἐλπίδας οὐ μικρὰς ἔχεις\nπερὶ τοῦ πράγματος, εἰ βασιλεὺς μάθοι ταῦτα\nσοφὸς ἀνὴρ καὶ παιδείαν μάλιστα τιμῶν· εἰ δὲ\nταῦτα ὑπὲρ σοῦ ἐκεῖνος ἀκούσειεν, ὡς ὠνῇ βιβλία\n\n\n\nκαὶ συνάγεις πολλά, πάντα ἐν βραχεῖ παῤ αὐτοῦ\nἔσεσθαί σοι νομίζεις.\nἀλλʼ, ὦ κατάπυγον,\nοἴει τοσοῦτον μανδραγόραν κατακεχύσθαι αὐτοῦ\nὡς ταῦτα μὲν ἀκούειν, ἐκεῖνα δὲ μὴ εἰδέναι, οἷος\nμέν σου ὁ μεθʼ ἡμέραν βίος, οἶοι δέ σοι πότοι,\nὁποῖαι δὲ νύκτες καὶ οἵοις καὶ ἡλίκοις συγκαθεύδεις;\nοὐκ οἶσθα ὡς ὦτα καὶ ὀφθαλμοὶ πολλοὶ\nβασιλέως; τὰ δὲ σὰ οὕτω περιφανῆ ἐστιν ὡς καὶ\nτυφλοῖς εἶναι καὶ κωφοῖς γνώριμα· εἰ γὰρ καὶ\nφθέγξαιο μόνον, εἰ γὰρ καὶ λουόμενος ἀποδύσαιο,\nμᾶλλον δὲ μὴ ἀποδύσῃ, εἰ δοκεῖ, οἱ δʼ οἰκέται\nμόνον ἢν ἀποδύσωνταί σου, τί οἴει; μὴ αὐτίκα\nἔσεσθαι πάντα σου πρόδηλα τὰ τῆς νυκτὸς ἀπόρρητα;\nεἰπὲ γοῦν μοι καὶ τόδε, εἰ Βάσσος ὁ ὑμέτερος\nἐκεῖνος σοφιστὴς ἡ Βάταλος ὁ αὐλητὴς\nἡ ὁ κίναιδος Ἡμιθέων ὁ Συβαρίτης, ὃς τοὺς\nθαυμαστοὺς ὑμῖν νόμους συνέγραψεν, ὡς χρὴ\nλεαίνεσθαι καὶ παρατίλλεσθαι καὶ πάσχειν καὶ\nποιεῖν ἐκεῖνα,—εἰ τούτων τις νυνὶ λεοντῆν περιβαλόμενος\nκαὶ ῥόπαλον ἔχων βαδίζοι, τί οἴει\nφανεῖσθαι τοῖς ὁρῶσιν; Ἡρακλέα εἶναι αὐτόν;\nοὔκ, εἴ γε μὴ χύτραις λημῶντες τνγχάνοιεν.\nμυρία γάρ ἐστι τὰ ἀντιμαρτυροῦντα τῷ σχήματι,\nβάδισμα καὶ βλέμμα καὶ φωνὴ καὶ τράχηλος\nἐπικεκλασμένος καὶ ψιμύθιον καὶ μαστίχη καὶ\nφῦκος, οἷς ὑμεῖς κοσμεῖσθε, καὶ ὅλως κατὰ τὴν\nπαροιμίαν, θᾶττον ἂν πέντε ἐλέφαντας ὑπὸ μάλης\nκρύψειας ἢ ἕνα κίναιδον. εἶτα ἡ λεοντῇ μὲν τὸν\nτοιοῦτον οὐκ ἂν ἔκρυψεν, σὺ δʼ οἴει λήσειν\n\n\n\n\nσκεπόμενος βιβλίῳ; ἀλλʼ οὐ δυνατόν· προδώσει\nγάρ σε καὶ ἀποκαλύψει τὰ ἄλλα ὑμῶν γνωρίσματα.\n24 Τὸ δʼ ὅλον ἀγνοεῖν μοι δοκεῖς ὅτι τὰς ἀγαθὰς\nἐλπίδας οὐ παρὰ τῶν βιβλιοκαπήλων δεῖ ζητεῖν,\nἀλλὰ παῤ αὑτοῦ καὶ τοῦ καθʼ ἡμέραν βίου\nλαμβάνειν. σὺ δʼ οἴει συνήγορον κοινὸν καὶ\nμάρτυρα ἔσεσθαί σοι τὸν Ἀττικὸν καὶ Καλλῖνον\nτοὺς βιβλιογράφους; οὔκ, ἀλλʼ ὠμούς τινας\nἀνθρώπους ἐπιτρίψοντάς σε, ἢν οἱ θεοὶ ἐθέλωσι,\nκαὶ πρὸς ἔσχατον πενίας συνελάσοντας· δέον ἔτι\nνῦν σωφρονήσαντα ἀποδόσθαι μέν τινι τῶν πεπαιδευμένων\nτὰ βιβλία ταῦτα καὶ σὺν αὐτοῖς\nτὴν νεόκτιστον ταύτην οἰκίαν, ἀποδοῦναι δὲ τοῖς\nἀνδραποδοκαπήλοις μέρος γοῦν ἀπὸ πολλῶν τῶν\nὁφειλομένων.\n25 Καὶ γὰρ κἀκεῖνα· περὶ δύο ταῦτα δεινῶς ἐσπούδακας,\nβιβλίων τε τῶν πολυτελῶν κτῆσιν καὶ\nμειρακίων τῶν ἐξώρων καὶ ἤδη καρτερῶν ὠνήν,\nκαὶ τὸ πρᾶγμά σοι πάνυ σπουδάζεται καὶ θηρεύεται.\nἀδύνατον δὲ πένητα ὄντα πρὸς ἄμφω διαρκεῖν.\nσκόπει τοίνυν ὡς ἱερὸν χρῆμα συμβουλή.\nἀξιῶ γάρ σε ἀφέμενον τῶν μηδὲν προσηκόντων\nτὴν ἑτέραν νόσον θεραπεύειν καὶ τοὺς ὑπηρέτας\nἐκείνους ὠνεῖσθαι, ὅπως μὴ ἐπιλειπόντων σε τῶν\nοἴκοθεν μεταστέλλοιό τινας τῶν ἐλευθέρων, οἷς\nἀκίνδυνον ἀπελθοῦσιν, ἢν μὴ λάβωσιν ἅπαντα,\nἐξαγορεῦσαι τὰ πραχθέντα ὑμῖν μετὰ τὸν πότον,\nοἷα καὶ πρῴην αἴσχιστα περὶ σοῦ διηγεῖτο ἐξελθὼν\nὁ πόρνος, ἔτι καὶ δήγματα ἐπιδεικνύς. ἀλλ\nἔγωγε καὶ μάρτυρας ἂν παρασχοίμην τοὺς τότε\nπαρόντας ὡς ἠγανάκτησα καὶ ὀλίγου πληγὰς\n\n\nἐνέτριψα αὐτῷ χαλεπαίνων ὑπὲρ σοῦ, καὶ μάλισθʼ\nὅτε καὶ ἄλλον ἐπεκαλέσατο μάρτυρα τῶν ὁμοίων\nκαὶ ἄλλον ταὐτὰ καὶ λόγοις διηγουμένους. πρὸς\nδὴ ταῦτα, ὦγαθέ, ταμιεύου τἀργύριον καὶ φύλαττε,\nὡς οἴκοι καὶ κατὰ πολλὴν ἀσφάλειαν ταῦτα ποιεῖν\nκαὶ πάσχειν ἔχῃς. ὥστε μὲν γὰρ μηκέτι ἐργάζεσθαι\nτις ἂν μεταπέισειέ σε; οὐδὲ γὰρ κύων\nἅπαξ παύσαιτʼ ἂν σκυτοτραγεῖν μαθοῦσα.\n26 τὸ δʼ\nἕτερον ῥᾴδιον, τὸ μηκέτι ὠνεῖσθαι βιβλία. ἱκανῶς\nπεπαίδευσαι, ἅλις σοι τῆς σοφίας. μόνον οὐκ ἐπʼ\nἄκρου τοῦ χείλους ἔχεις τὰ παλαιὰ πάντα. πᾶσαν\nμὲν ἱστορίαν οἶσθα, πάσας δὲ λόγων τέχνας καὶ\nκάλλη αὐτῶν καὶ κακίας καὶ ὀνομάτων χρῆσιν\nτῶν Ἀττικῶν· πάνσοφόν τι χρῆμα καὶ ἄκρον ἐν\nπαιδείᾳ γεγένησαι διὰ τὸ πλῆθος τῶν βιβλίων.\nκωλύει γὰρ οὐδὲν κἀμέ σοι ἐνδιατρίβειν, ἐπειδὴ\nχαίρεις ἐξαπατώμενος.\n27 Ἡδέως δʼ ἂν καὶ ἐροίμην σε, τὰ τοσαῦτα βιβλία\nἔχων τί μάλιστα ἀναγιγνώσκεις αὐτῶν; τὰ Πλάτωνος;\nτὰ Ἀντισθένους; τὰ Ἀρχιλόχου; τὰ\nἹππώνακτος; ἢ τούτων μὲν ὑπερφρονεῖς, ῥήτορες\nδὲ μάλιστά σοι διὰ χειρός; εἰπέ μοι, καὶ Αἰσχίνου\nτὸν κατὰ Τιμάρχου λόγον ἀναγιγνώσκεις; ἢ\nἐκεῖνά γε πάντα οἶισθα καὶ γιγνώσκεις αὐτῶν\nἕκαστον, τὸν δὲ Ἀριστοφάνην καὶ τὸν Εὔπολιν\nὑποδέδυκας; ἀνέγνως καὶ τοὺς Βάπτας, τὸ δρᾶμα\nὅλον; εἴτ᾿ οὐδέν σου τἀκεῖ καθίκετο, οὐδʼ ἠρυθρίασας\nγνωρίσας αὐτά; τοῦτο γοῦν καὶ μάλιστα\nθαυμάσειεν ἄν τις, τίνα ποτὲ ψυχὴν ἔχων ἅπτῃ\n\n\n\n\n\nτῶν βιβλιων, ὁποίαις αὐτὰ χερσὶν ἀνελίττεις.\nπότε δὲ ἀναγιγνώσκεις; μεθʼ ἡμέραν; ἀλλʼ οὐδεὶς\nἑώρακε τοῦτο ποιοῦντα. ἀλλὰ νύκτωρ; πότερον\nἐπιτεταγμένος ἤδη ἐκείνοις ἢ πρὸ τῶν λόγων;\nἀλλὰ πρὸς Κότυος μηκέτι μὴ τολμήσῃς τοιοῦτο\nμηδέν,\n28 ἄφες δὲ τὰ βιβλία καὶ μόνα ἐργάζου τὰ\nσαυτοῦ. καίτοι ἐχρῆν μηκέτι μηδὲ ἐκεῖνα, αἰδεσθῆναι\nδὲ τὴν τοῦ Εὐριπίδου Φαίδραν καὶ ὑπὲρ\nτῶν γυναικῶν ἀγανακτοῦσαν καὶ λέγουσαν,\nοὐδὲ σκότον φρίσσουσι τὸν σινυνεργάτηντέρεμνά τʼ οἴκων μή ποτε φθογγὴν ἀφῇ.\nεἰ δὲ πάντως ἐμμένειν τῇ ὁμοίᾳ νόσῳ διέγνωσται,\nἴθι, ὠνοῦ μὲν βιβλία καὶ οἴκοι κατακλείσας ἔχε\nκαὶ καρποῦ τὴν δόξαν τῶν κτημάτων. ἱκανόν σοι\nκαὶ τοῦτο. προσάψῃ δὲ μηδέποτε μηδὲ ἀναγνῶς\nμηδὲ ὑπαγάγῃς τῇ γλώττῃ παλαιῶν ἀνδρῶν\nλόγους και ποιήματα μηδὲν δεινόν σε εἰργασμένα.\nΟἶδα ὡς μάτην ταῦτά μοι λελήρηται καὶ κατὰ\nτὴν παροιμίαν Αἰθίοπα σμήχειν ἐπιχειρῶ· σὺ\nγὰρ ὠνήσῃ καὶ χρήσῃ εἰς οὐδὲν καὶ καταγελασθήσῃ\nπρὸς τῶν πεπαιδευμένων, οἷς ἀπόχρη\nὠφελεῖσθαι οὐκ ἐκ τοῦ κάλλους τῶν βιβλίων οὐδʼ\nἐκ τῆς πολυτελείας αὐτῶν, ἀλλʼ ἐκ τῆς φωνῆς καὶ\nῆς γνώμης τῶν γεγραφότων.\nσὺ δὲ οἴει θεραπεύσειν\nτὴν ἀπαιδευσίαν καὶ ἐπικαλύψειν τῇ δόξῃ\nταύτῃ καὶ ἐκπλήξειν τῷ πλήθει τῶν βιβλίων, οὐκ\nεἰδὼς ὅτι καὶ οἱ ἀμαθέστατοι τῶν ἰατρῶν τὸ αὐτὸ\nσοὶ ποιοῦσιν, ἐλεφαντίνους νάρθηκας καὶ σικύας\nἀργυρᾶς ποιούμενοι καὶ σμίλας χρυσοκολλήτους·\nὁπόταν δὲ καὶ χρήσασθαι τούτοις δέῃ, οἱ μὲν\n\n\n\nοὐδὲ ὅπως χρὴ μεταχειρίσασθαι αὐτὰ ἴσασιν·\nπαρελθὼν δέ τις εἰς τὸ μέσον τῶν μεμαθηκότων\nφλεβότομον εὗ μάλα ἠκονημένον ἔχων ἰοῦ τἄλλα\nμεστὸν ἀπήλλαξε τῆς ὀδύνης τὸν νοσοῦντα. ἵνα\nδὲ καὶ γελοιοτέρῳ τινὶ τὰ σὰ εἰκάσω, τοὺς κουρέας\nτούτους ἐπίσκεψαι, καὶ ὄψει τοὺς μὲν τεχνίτας\nαὐτῶν ξυρὸν καὶ μαχαιρίδας καὶ κάτοπτρον σύμμετρον\nἔχοντας, τοὺς δὲ ἀμαθεῖς καὶ ἰδιώτας\nπλῆθος μαχαιρίδων προτιθέντας καὶ κάτοπτρα\nμεγάλα, οὐ μὴν λήσειν γε διὰ ταῦτα οὐδὲν εἰδότας.\nἀλλὰ τὸ γελοιότατον ἐκεῖνο πάσχουσιν, ὅτι κείρονται\nμὲν οἱ πολλοὶ παρὰ τοῖς γείτοσιν αὐτῶν,\nπρὸς δὲ τὰ ἐκείνων κάτοπτρα προσελθόντες τὰς\nκόμας εὐθετίζουσιν.\nκαὶ σὺ τοίνυν ἄλλῳ μὲν\nδεηθέντι χρήσειας ἂν τὰ βιβλία, χρήσασθαι δὲ\nαὐτὸς οὐκ ἂν δύναιο. καίτοι οὐδὲ ἔχρησάς τινι\nβιβλίον πώποτε, ἀλλὰ τὸ τῆς κυνὸς ποιεῖς τῆς ἐν\nτῇ φάτνῃ κατακειμένης, ἣ οὔτε αὐτὴ τῶν κριθῶν\nἐσθίει οὔτε τῷ ἵππῳ δυναμένῳ φαγεῖν ἐπιτρέπει.\nΤαῦτα τό γε νῦν εἶναι ὑπὲρ μόνων τῶν βιβλίων\nπαρρησίαζομαι πρὸς σέ, περὶ δὲ τῶν ἄλλων ὅσα\nκατάπτυστα καὶ ἐπονείδιστα ποιεῖς, αὖθις ἀκούσῃ\nπολλάκις.\n","locs":[{"loc":"urn:cts:greekLit:tlg0062.tlg028:1","start":0,"length":669},{"loc":"urn:cts:greekLit:tlg0062.tlg028:2","start":669,"length":699},{"loc":"urn:cts:greekLit:tlg0062.tlg028:3","start":1368,"length":751},{"loc":"urn:cts:greekLit:tlg0062.tlg028:4","start":2119,"length":1513},{"loc":"urn:cts:greekLit:tlg0062.tlg028:5","start":3632,"length":1377},{"loc":"urn:cts:greekLit:tlg0062.tlg028:6","start":5009,"length":661},{"loc":"urn:cts:greekLit:tlg0062.tlg028:7","start":5670,"length":1302},{"loc":"urn:cts:greekLit:tlg0062.tlg028:8","start":6972,"length":830},{"loc":"urn:cts:greekLit:tlg0062.tlg028:9","start":7802,"length":1000},{"loc":"urn:cts:greekLit:tlg0062.tlg028:10","start":8802,"length":709},{"loc":"urn:cts:greekLit:tlg0062.tlg028:11","start":9511,"length":583},{"loc":"urn:cts:greekLit:tlg0062.tlg028:12","start":10094,"length":1067},{"loc":"urn:cts:greekLit:tlg0062.tlg028:13","start":11161,"length":361},{"loc":"urn:cts:greekLit:tlg0062.tlg028:14","start":11522,"length":463},{"loc":"urn:cts:greekLit:tlg0062.tlg028:15","start":11985,"length":678},{"loc":"urn:cts:greekLit:tlg0062.tlg028:16","start":12663,"length":483},{"loc":"urn:cts:greekLit:tlg0062.tlg028:17","start":13146,"length":306},{"loc":"urn:cts:greekLit:tlg0062.tlg028:18","start":13452,"length":441},{"loc":"urn:cts:greekLit:tlg0062.tlg028:19","start":13893,"length":1007},{"loc":"urn:cts:greekLit:tlg0062.tlg028:20","start":14900,"length":636},{"loc":"urn:cts:greekLit:tlg0062.tlg028:21","start":15536,"length":1119},{"loc":"urn:cts:greekLit:tlg0062.tlg028:22","start":16655,"length":708},{"loc":"urn:cts:greekLit:tlg0062.tlg028:23","start":17363,"length":1328},{"loc":"urn:cts:greekLit:tlg0062.tlg028:24","start":18691,"length":548},{"loc":"urn:cts:greekLit:tlg0062.tlg028:25","start":19239,"length":1077},{"loc":"urn:cts:greekLit:tlg0062.tlg028:26","start":20316,"length":400},{"loc":"urn:cts:greekLit:tlg0062.tlg028:27","start":20716,"length":776},{"loc":"urn:cts:greekLit:tlg0062.tlg028:28","start":21492,"length":809},{"loc":"urn:cts:greekLit:tlg0062.tlg028:29","start":22301,"length":910},{"loc":"urn:cts:greekLit:tlg0062.tlg028:30","start":23211,"length":403}]}
{"id":"urn:cts:greekLit:tlg0062.tlg028.perseus-grc2","text":"καὶ μὴν ἐναντίον ἐστὶν οὗ ἐθέλεις ὃ νῦν ποιεῖς. οἴει μὲν γὰρ ἐν παιδείᾳ καὶ αὐτὸς εἶναί τις δόξειν σπουδῇ συνωνούμενος τὰ κάλλιστα τῶν βιβλίων· τὸ δέ σοι περὶ τὰ κάτω χωρεῖ, καὶ ἔλεγχος γίγνεται τῆς ἀπαιδευσίας πως τοῦτο. μάλιστα δὲ οὐδὲ τὰ κάλλιστα ὠνῇ, ἀλλὰ πιστεύεις τοῖς ὡς ἔτυχεν ἐπαινοῦσι καὶ ἕρμαιον εἶ τῶν τὰ τοιαῦτα ἐπιψευδομένων τοῖς βιβλίοις καὶ θησαυρὸς ἕτοιμος τοῖς καπήλοις αὐτῶν. ἢ πόθεν γάρ σοι διαγνῶναι δυνατόν, τίνα μὲν παλαιὰ καὶ πολλοῦ ἄξια, τίνα δὲ φαῦλα καὶ ἄλλως σαπρά, εἰ μὴ τῷ διαβεβρῶσθαι καὶ κατακεκόφθαι αὐτὰ τεκμαίροιο καὶ συμβούλους τοὺς σέας ἐπὶ τὴν ἐξέτασιν παραλαμβάνοις; ἐπεὶ τοῦ ἀκριβοῦς ἢ ἀσφαλοῦς ἐν αὐτοῖς τίς ἢ ποία διάγνωσις;\nἵνα δέ σοι δῶ αὐτὰ ἐκεῖνα κεκρικέναι, ὅσα ὁ Καλλῖνος εἰς κάλλος ἢ ὁ ἀοίδιμος Ἀττικὸς σὺν ἐπιμελείᾳ τῇ πάσῃ ἔγραψαν, σοὶ τί ὄφελος, ὦ θαυμάσιε, τοῦ κτήματος οὔτε εἰδότι τὸ κάλλος αὐτῶν οὔτε χρησομένῳ ποτὲ οὐδὲν μᾶλλον ἢ τυφλὸς ἄν τις ἀπολαύσειε κάλλους παιδικῶν; σὺ δὲ ἀνεῳγμένοις μὲν τοῖς ὀφθαλμοῖς ὁρᾷς τὰ βιβλία, καὶ νὴ Δία κατακόρως, καὶ ἀναγιγνώσκεις ἔνια πάνυ ἐπιτρέχων, φθάνοντος τοῦ ὀφθαλμοῦ τὸ στόμα· οὐδέπω δὲ τοῦτό μοι ἱκανόν, ἢν μὴ εἰδῇς τὴν ἀρετὴν καὶ κακίαν ἑκάστου τῶν ἐγγεγραμμένων καὶ συνίῃς ὅστις μὲν ὁ νοῦς σύμπασιν, τίς δὲ ἡ τάξις τῶν ὀνομάτων, ὅσα τε πρὸς τὸν ὀρθὸν κανόνα τῷ συγγραφεῖ ἀπηκρίβωται καὶ ὅσα κίβδηλα καὶ νόθα καὶ παρακεκομμένα.\nτί οὖν; φὴς καὶ ταὐτὰ μὴ μαθὼν ἡμῖν εἰδέναι; πόθεν, εἰ μή ποτε παρὰ τῶν Μουσῶν κλῶνα δάφνης καθάπερ ὁ ποιμὴν ἐκεῖνος λαβών; Ἑλικῶνα μὲν γάρ, ἵνα διατρίβειν αἱ θεαὶ λέγονται, οὐδὲ ἀκήκοας οἶμαί ποτε, οὐδὲ τὰς αὐτὰς διατριβὰς ἡμῖν ἐν παισὶν ἐποιοῦ· σοὶ καὶ μεμνῆσθαι Μουσῶν ἀνόσιον. ἐκεῖναι γὰρ ποιμένι μὲν οὐκ ἂν ὤκνησαν φανῆναι σκληρῷ ἀνδρὶ καὶ δασεῖ καὶ πολὺν τὸν ἥλιον ἐπὶ τῷ σώματι ἐμφαίνοντι, οἵῳ δὲ σοὶ — καί μοι πρὸς τῆς Λιβανίτιδος ἄφες ἐν τῷ παρόντι τὸ μὴ σύμπαντα σαφῶς εἰπεῖν — οὐδὲ ἐγγὺς γενέσθαι ποτʼ ἂν εὖ οἶδʼ ὅτι ἠξίωσαν, ἀλλʼ ἀντὶ τῆς δάφνης μυρρίνῃ ἂν ἢ καὶ μαλάχης φύλλοις μαστιγοῦσαι ἀπήλλαξαν ἂν τῶν τοιούτων, ὡς μὴ μιᾶναι μήτε τὸν Ὀλμειὸν μήτε τὴν τοῦ Ἵππου κρήνην, ἅπερ ἢ ποιμνίοις διψῶσιν ἢ ποιμένων στόμασι καθαροῖς πότιμα.\nκαίτοι οὐδέ, εἰ καὶ πάνυ ἀναίσχυντος εἶ καὶ ἀνδρεῖος τὰ τοιαῦτα, τολμήσειας ἄν ποτε εἰπεῖν ὡς ἐπαιδεύθης ἢ ἐμέλησέ σοι πώποτε τῆς ἐν χρῷ πρὸς τὰ βιβλία συνουσίας ἢ ὡς διδάσκαλός σοι ὁ δεῖνα ἢ τῷ δεῖνι συνεφοίτας.\nἀλλʼ ἑνὶ τούτῳ μόνῳ πάντα ἐκεῖνα ἀναδραμεῖσθαι νῦν ἐλπίζεις, τῷ κτᾶσθαι πολλὰ βιβλία. κατὰ δὴ ταῦτα, ἐκεῖνα ἔχε συλλαβὼν τὰ τοῦ Δημοσθένους ὅσα τῇ χειρὶ τῇ αὑτοῦ ὁ ῥήτωρ ἔγραψε, καὶ τὰ τοῦ Θουκυδίδου ὅσα παρὰ τοῦ Δημοσθένους καὶ αὐτὰ ὀκτάκις μεταγεγραμμένα εὑρέθη, καὶ ὅλως ἅπαντα ἐκεῖνα ὅσα ὁ Σύλλας Ἀθήνηθεν εἰς Ἰταλίαν ἐξέπεμψε· τί ἂν πλέον ἐκ τούτου εἰς παιδείαν κτήσαιο, κἂν ὑποβαλόμενος αὐτὰ ἐπικαθεύδῃς ἢ συγκολλήσας καὶ περιβαλόμενος περινοστῇς; πίθηκος γὰρ ὁ πίθηκος, ἡ παροιμία φησί, κἂν χρύσεα ἔχῃ σύμβολα. καὶ σὺ τοίνυν βιβλίον μὲν ἔχεις ἐν τῇ χειρὶ καὶ ἀναγιγνώσκεις ἀεί, τῶν δὲ ἀναγιγνωσκομένων οἶσθα οὐδέν, ἀλλʼ ὄνος λύρας ἀκούεις κινῶν τὰ ὦτα.\nὡς εἴ γε τὸ κεκτῆσθαι τὰ βιβλία καὶ πεπαιδευμένον ἀπέφαινε τὸν ἔχοντα, πολλοῦ ἂν ὡς ἀληθῶς τὸ κτῆμα ἦν ἄξιον καὶ μόνων ὑμῶν τῶν πλουσίων, εἰ ὥσπερ ἐξ ἀγορᾶς ἦν πριάσθαι τοὺς πένητας ἡμᾶς ὑπερβάλλοντας. τίς δὲ τοῖς ἐμπόροις καὶ τοῖς βιβλιοκαπήλοις ἤρισεν ἂν περὶ παιδείας τοσαῦτα βιβλία ἔχουσι καὶ πωλοῦσιν; ἀλλʼ εἴ γε διελέγχειν ἐθέλεις, ὄψει μηδʼ ἐκείνους πολύ σου τὰ εἰς παιδείαν ἀμείνους; ἀλλὰ βαρβάρους μὲν τὴν φωνὴν ὥσπερ σύ, ἀξυνέτους δὲ τῇ γνώσει, οἵους εἰκὸς εἶναι τοὺς μηδὲν τῶν καλῶν καὶ αἰσχρῶν καθεωρακότας. καίτοι σὺ μὲν δύο ἢ τρία παρʼ αὐτῶν ἐκείνων πριάμενος ἔχεις, οἱ δὲ νύκτωρ καὶ μεθʼ ἡμέραν διὰ χειρὸς ἔχουσιν αὐτά.\nτίνος οὖν ἀγαθοῦ ὠνῇ ταῦτα, εἰ μὴ καὶ τὰς ἀποθήκας αὐτὰς τῶν βιβλίων ἡγῇ πεπαιδεῦσθαι τοσαῦτα περιεχούσας παλαιῶν ἀνδρῶν συγγράμματα;\nκαί μοι, εἰ δοκεῖ, ἀπόκριναι· μᾶλλον δέ, ἐπεὶ τοῦτό σοι ἀδύνατον, ἐπίνευσον γοῦν ἢ ἀνάνευσον πρὸς τὰ ἐρωτώμενα. εἴ τις αὐλεῖν μὴ ἐπιστάμενος κτήσαιτο τοὺς Τιμοθέου αὐλοὺς ἢ τοὺς Ἰσμηνίου, οὓς ἑπτὰ ταλάντων ὁ Ἰσμηνίας ἐν Κορίνθῳ ἐπρίατο, ἆρʼ ἂν διὰ τοῦτο καὶ αὐλεῖν δύναιτο, ἢ οὐδὲν ὄφελος αὐτῷ τοῦ κτήματος οὐκ ἐπισταμένῳ χρήσασθαι κατὰ τὴν τέχνην; εὖ γε ἀνένευσας· οὐδὲ γὰρ τοὺς Μαρσύου ἢ Ὀλύμπου κτησάμενος αὐλήσειεν ἂν μὴ μαθών. τί δʼ εἴ τις τοῦ Ἡρακλέους τὰ τόξα κτήσαιτο μὴ Φιλοκτήτης ὢν ὡς δύνασθαι ἐντείνασθαί τε αὐτὰ καὶ ἐπίσκοπα τοξεῦσαι; τί σοι καὶ οὗτος δοκεῖ; ἆρʼ ἂν ἐπιδείξασθαί τι ἔργον τοξότου ἄξιον; ἀνένευσας καὶ τοῦτο. κατὰ ταὐτὰ δὴ καὶ ὁ κυβερνᾶν οὐκ εἰδὼς καὶ ἱππεύειν μὴ μεμελετηκὼς εἰ ὁ μὲν ναῦν καλλίστην παραλάβοι, τοῖς πᾶσι καὶ εἰς κάλλος καὶ εἰς ἀσφάλειαν κάλλιστα ἐξειργασμένην, ὁ δὲ ἵππον κτήσαιτο Μῆδον ἢ κενταυρίδην ἢ κοππαφόρον, ἐλέγχοιτο ἄν, οἶμαι, ἑκάτερος οὐκ εἰδὼς ὅ τι χρήσαιτο ἑκατέρῳ, ἐπινεύεις καὶ τοῦτο; πείθου δὴ καὶ τοῦτό μοι ἐπίνευσον εἴ τις ὥσπερ σὺ ἀπαίδευτος ὢν ὠνοῖτο πολλὰ βιβλία, οὐ σκώμματα οὗτος εἰς ἀπαιδευσίαν καθʼ ἑαυτοῦ ἐκφέροι; τί ὀκνεῖς καὶ τοῦτο ἐπινεύειν; ἔλεγχος γάρ, οἶμαι, σαφὴς οὗτος, καὶ τῶν ὁρώντων ἕκαστος εὐθὺς τὸ προχειρότατον ἐκεῖνο ἐπιφθέγγεται, τί κυνὶ καὶ βαλανείῳ;\nκαὶ ἐγένετό τις οὐ πρὸ πολλοῦ ἐν Ἀσίᾳ πλούσιος ἀνὴρ ἐκ συμφορᾶς ἀποτμηθεὶς τοὺς πόδας ἀμφοτέρους, ἀπὸ κρύους, οἶμαι, ἀποσαπέντας ἐπειδή ποτε διὰ χιόνος ὁδοιπορῆσαι συνέβη αὐτῷ. οὗτος τοίνυν τοῦτο μὲν ἐλεεινὸν ἐπεπόνθει, καὶ θεραπεύων τὴν δυστυχίαν ξυλίνους πόδας πεποίητο, καὶ τούτους ὑποδούμενος ἐβάδιζεν ἐπιστηριζόμενος ἅμα τοῖς οἰκέταις. ἐκεῖνο δὲ γελοῖον ἐποίει, κρηπῖδας γὰρ καλλίστας ἐωνεῖτο νεοτμήτους ἀεί, καὶ τὴν πλείστην πραγματείαν περὶ ταύτας εἶχεν, ὡς καλλίστοις ὑποδήμασι κεκοσμημένα εἴη αὐτῷ τὰ ξύλα. οὐ ταὐτὰ οὖν καὶ σὺ ποιεῖς χωλὴν μὲν ἔχων καὶ συκίνην τὴν γνώμην, ὠνούμενος δὲ χρυσοῦς ἐμβάτας, οἷς μόλις ἄν τις καὶ ἀρτίπους ἐμπεριπατήσειεν;\nἐπεὶ δὲ ἐν τοῖς ἄλλοις καὶ τὸν Ὅμηρον ἐπρίω πολλάκις, ἀναγνώτω σοί τις αὐτοῦ λαβὼν τὴν δευτέραν τῆς Ἰλιάδος ῥαψῳδίαν, ἧς τὰ μὲν ἄλλα μὴ ἐξετάζειν οὐδὲν γὰρ αὐτῶν πρὸς σέ· πεποίηται δέ τις αὐτῷ δημηγορῶν παγγέλοιος ἄνθρωπος, διάστροφος τὸ σῶμα καὶ λελωβημένος. ἐκεῖνος τοίνυν ὁ Θερσίτης ὁ τοιοῦτος εἰ λάβοι τὴν ʼ Ἀχιλλέως πανοπλίαν, οἴει ὅτι αὐτίκα διὰ τοῦτο καὶ καλὸς ἅμα καὶ ἰσχυρὸς ἂν γένοιτο, καὶ ὑπερπηδήσεται μὲν τὸν ποταμόν, ἐπιθολώσει δὲ αὐτοῦ τὸ ῥεῖθρον τῷ φόνῳ τῶν Φρυγῶν, ἀποκτενεῖ δὲ τὸν Ἕκτορα καὶ πρὸ αὐτοῦ τὸν Λυκάονα καὶ τὸν Ἀστεροπαῖον, μηδὲ φέρειν ἐπὶ τῶν ὤμων τὴν μελίαν δυνάμενος; οὐκ ἂν εἴποις· ἀλλὰ καὶ γέλωτα ἂν ὀφλισκάνοι χωλεύων ὑπὸ τῇ ἀσπίδι καὶ ἐπὶ στόμα καταπίπτων ὑπὸ τοῦ βάρους καὶ ὑπὸ τῷ κράνει ὁπότε ἀνανεύσειε δεικνὺς τοὺς παραβλῶπας ἐκείνους αὑτοῦ ὀφθαλμοὺς καὶ τὸν θώρακα ἐπαίρων τῷ τοῦ μεταφρένου κυρτώματι καὶ τὰς κνημῖδας ἐπισυρόμενος, καὶ ὅλως αἰσχύνων ἀμφοτέρους, καὶ τὸν δημιουργὸν αὐτῶν καὶ τὸν δεσπότην. τὸ αὐτὸ δὴ καὶ σὺ πάσχων οὐχ ὁρᾷς, ὁπόταν τὸ μὲν βιβλίον ἐν τῇ χειρὶ ἔχῃς πάγκαλον, πορφυρᾶν μὲν ἔχον τὴν διφθέραν, χρυσοῦν δὲ τὸν ὀμφαλόν, ἀναγιγνώσκῃς δὲ αὐτὸ βαρβαρίζων καὶ καταισχύνων καὶ διαστρέφων, ὑπὸ μὲν τῶν πεπαιδευμένων καταγελώμενος, ὑπὸ δὲ τῶν συνόντων σοι κολάκων ἐπαινούμενος, οἳ καὶ αὐτοὶ πρὸς ἀλλήλους ἐπιστρεφόμενοι γελῶσι τὰ πολλά;\nθέλω γοῦν σοι διηγήσασθαί τι Πυθοῖ γενόμενον. Ταραντῖνος Εὐάγγελος τοὔνομα τῶν οὐκ ἀφανῶν ἐν τῷ Τάραντι ἐπεθύμησεν νικῆσαι Πύθια. τὰ μὲν οὖν τῆς γυμνῆς ἀγωνίας αὐτίκα ἐδόκει αὐτῷ ἀδύνατον εἶναι μήτε πρὸς ἰσχὺν μήτε πρὸς ὠκύτητα εὖ πεφυκότι, κιθάρᾳ δὲ καὶ ᾠδῇ ῥᾳδίως κρατήσειν ἐπείσθη ὑπὸ καταράτων ἀνθρώπων οὓς εἶχε περὶ αὑτὸν ἐπαινούντων καὶ βοώντων ὁπότε καὶ τὸ σμικρότατον ἐκεῖνος ἀνακρούσαιτο. ἧκεν οὖν εἰς τοὺς Δελφοὺς τοῖς τε ἄλλοις λαμπρὸς καὶ δὴ καὶ ἐσθῆτα χρυσόπαστον ποιησάμενος καὶ στέφανον δάφνης χρυσῆς κάλλιστον, ὡς ἀντὶ καρποῦ τῆς δάφνης σμαράγδους εἶναι ἰσομεγέθεις τῷ καρπῷ· τὴν μέν γε κιθάραν αὐτήν, ὑπερφυές τι χρῆμα εἰς κάλλος καὶ πολυτέλειαν, χρυσοῦ μὲν τοῦ ἀκηράτου πᾶσαν, σφραγῖσι δὲ καὶ λίθοις ποικίλοις κατακεκοσμημένην, Μουσῶν μεταξὺ καὶ Ἀπόλλωνος καὶ Ὀρφέως ἐντετορνευμένων; θαῦμα, μέγα τοῖς ὁρῶσιν.\nἐπεὶ δʼ οὖν ποτε καὶ ἧκεν ἡ τοῦ ἀγῶνος ἡμέρα, τρεῖς μὲν ἦσαν, ἔλαχεν δὲ μέσος αὐτῶν ὁ Εὐάγγελος ᾄδειν καὶ μετὰ Θέσπιν τὸν Θηβαῖον οὐ φαύλως ἀγωνισάμενον εἰσέρχεται ὅλος περιλαμπόμενος τῷ χρυσῷ καὶ τοῖς σμαράγδοις καὶ βηρύλλοις καὶ ὑακίνθοις· καὶ ἡ πορφύρα δὲ ἐνέπρεπε τῆς ἐσθῆτος, ἣ μεταξὺ τοῦ χρυσοῦ διεφαίνετο. τούτοις ἅπασι προεκπλήξας τὸ θέατρον καὶ θαυμαστῆς ἐλπίδος ἐμπλήσας τοὺς θεατάς, ἐπειδή ποτε καὶ ᾆσαι καὶ κιθαρίσαι πάντως ἔδει, ἀνακρούεται μὲν ἀνάρμοστόν τι καὶ ἀσύντακτον, ἀπορρήγνυσι δὲ τρεῖς ἅμα χορδὰς σφοδρότερον τοῦ δέοντος ἐμπεσὼν τῇ κιθάρᾳ, ᾄδειν δὲ ἄρχεται ἀπόμουσόν τι καὶ λεπτόν, ὥστε γέλωτα μὲν παρὰ πάντων γενέσθαι τῶν θεατῶν, τοὺς ἀθλοθέτας δὲ ἀγανακτήσαντας ἐπὶ τῇ τόλμῃ μαστιγώσαντας αὐτὸν ἐκβαλεῖν τοῦ θεάτρου· ὅτεπερ καὶ γελοιότατος ὤφθη δακρύων ὁ χρυσοῦς Εὐάγγελος καὶ ὑπὸ τῶν μαστιγοφόρων συρόμενος διὰ μέσης τῆς σκηνῆς καὶ τὰ σκέλη καθῃματωμένος ἐκ τῶν μαστίγων καὶ συλλέγων χαμάθεν τῆς κιθάρας τὰς σφραγῖδας· ἐξεπεπτώκεσαν γὰρ κἀκείνης συμμαστιγουμένης αὐτῷ.\nμικρὸν δʼ ἐπισχὼν μετʼ αὐτὸν Εὔμηλός τις Ἠλεῖος εἰσέρχεται, κιθάραν μὲν παλαιὰν ἔχων, ξυλίνους δὲ κόλλοπας ἐπικειμένην, ἐσθῆτα δὲ μόγις σὺν τῷ στεφάνῳ δέκα δραχμῶν ἀξίαν ἀλλʼ οὗτός γε ᾄσας δεξιῶς καὶ κιθαρίσας κατὰ τὸν νόμον τῆς τέχνης ἐκράτει καὶ ἀνεκηρύττετο καὶ τοῦ Εὐαγγέλου κατεγέλα μάτην ἐμπομπεύσαντος τῇ κιθάρᾳ καὶ ταῖς σφραγῖσιν ἐκείναις, καὶ εἰπεῖν γε λέγεται πρὸς αὐτόν ὦ Εὐάγγελε, σὺ μὲν χρυσῆν δάφνην περίκεισαι, πλουτεῖς γάρ, ἐγὼ δὲ ὁ πένης τὴν Δελφικήν. πλὴν τοῦτό γε μόνον ὤνησο τῆς σκευῆς, ὅτι μηδὲ ἐλεούμενος ἐπὶ τῇ ἥττῃ ἀπέρχῃ, ἀλλὰ μισούμενος προσέτι διὰ τὴν ἄτεχνόν σου ταύτην τρυφήν. περὶ πόδα δή σοι καὶ Εὐάγγελος οὗτος, παρʼ ὅσον σοί γε οὐδʼ ὀλίγον μέλει τοῦ γέλωτος τῶν θεατῶν.\nοὐκ ἄκαιρον δʼ ἄν γένοιτο καὶ Λέσβιον μῦθόν τινα διηγήσασθαί σοι πάλαι γενόμενον. ὅτε τὸν Ὀρφέα διεσπάσαντο αἱ Θρᾷτται, φασὶ τὴν κεφαλὴν αὐτοῦ σὺν τῇ λύρᾳ εἰς τὸν Ἕβρον ἐμπεσοῦσαν ἐκβληθῆναι εἰς τὸν μέλανα κόλπον, καὶ ἐπιπλεῖν γε τὴν κεφαλὴν τῇ λύρᾳ, τὴν μὲν ᾄδουσαν θρῆνόν τινα ἐπὶ τῷ Ὀρφεῖ, ὡς λόγος, τὴν λύραν δὲ αὐτὴν ὑπηχεῖν τῶν ἀνέμων ἐμπιπτόντων ταῖς χορδαῖς, καὶ οὕτω μετʼ ᾠδῆς προσενεχθῆναι τῇ Λέσβῳ, κἀκείνους ἀνελομένους τὴν μὲν κεφαλὴν καταθάψαι ἵναπερ νῦν τὸ Βακχεῖον αὐτοῖς ἐστι, τὴν λύραν δὲ ἀναθεῖναι εἰς τοῦ Ἀπόλλωνος τὸ ἱερόν, καὶ ἐπὶ πολύ γε σώζεσθαι αὐτήν.\nχρόνῳ δὲ ὕστερον Νέανθον τὸν τοῦ Πιττακοῦ τοῦ τυράννου ταῦτα ὑπὲρ τῆς λύρας πυνθανόμενον, ὡς ἐκήλει μὲν θηρία καὶ φυτὰ καὶ λίθους, ἐμελῴδει δὲ καὶ μετὰ τὴν τοῦ Ὀρφέως συμφορὰν μηδενὸς ἁπτομένου, εἰς ἔρωτα τοῦ κτήματος ἐμπεσεῖν καὶ διαφθείραντα τὸν ἱερέα μεγάλοις χρήμασι πεῖσαι ὑποθέντα ἑτέραν ὁμοίαν λύραν δοῦναι αὐτῷ τὴν τοῦ Ὀρφέως. λαβόντα δὲ μεθʼ ἡμέραν μὲν ἐν τῇ πόλει χρῆσθαι οὐκ ἀσφαλὲς οἴεσθαι εἶναι, νύκτωρ δὲ ὑπὸ κόλπου ἔχοντα μόνον προελθεῖν εἰς τὸ προάστειον καὶ προχειρισάμενον κρούειν καὶ συνταράττειν τὰς χορδὰς ἄτεχνον καὶ ἄμουσον νεανίσκον, ἐλπίζοντα μέλη τινὰ θεσπέσια ὑπηχήσειν τὴν λύραν ὑφʼ ὧν πάντας καταθέλξειν καὶ κηλήσειν, καὶ ὅλως μακάριον ἔσεσθαι κληρονομήσαντα τῆς Ὀρφέως μουσικῆς· ἄχρι δὴ συνελθόντας τοὺς κύνας πρὸς τὸν ἦχον — πολλοὶ δὲ ἦσαν αὐτόθι — διασπάσασθαι αὐτόν, ὡς τοῦτο γοῦν ὅμοιον τῷ Ὀρφεῖ παθεῖν καὶ μόνους ἐφʼ ἑαυτὸν συγκαλέσαι τοὺς κύνας. ὅτεπερ καὶ σαφέστατα ὤφθη ὡς οὐχ ἡ λύρα ἡ θέλγουσα ἦν, ἀλλὰ ἡ τέχνη καὶ ἡ ᾠδή, ἃ μόνα ἐξαίρετα τῷ Ὀρφεῖ παρὰ τῆς μητρὸς ὑπῆρχεν· ἡ λύρα δὲ ἄλλως κτῆμα ἦν, οὐδὲν ἄμεινον τῶν ἄλλων βαρβίτων.\nκαὶ τί σοι τὸν Ὀρφέα ἢ τὸν Νέανθον λέγω, ὅπου καὶ καθʼ ἡμᾶς αὐτοὺς ἐγένετό τις καὶ ἔτι ἐστίν, οἶμαι, ὃς τὸν Ἐπικτήτου λύχνον τοῦ Στωϊκοῦ κεραμεοῦν ὄντα τρισχιλίων δραχμῶν ἐπρίατο; ἤλπιζεν γὰρ οἶμαι κἀκεῖνος, εἰ τῶν νυκτῶν ὑπʼ ἐκείνῳ τῷ λύχνῳ ἀναγιγνώσκοι, αὐτίκα μάλα καὶ τὴν Ἐπικτήτου σοφίαν ὄναρ ἐπικτήσεσθαι καὶ ὅμοιος ἔσεσθαι τῷ θαυμαστῷ ἐκείνῳ γέροντι.\nχθὲς δὲ καὶ πρῴην ἄλλος τις τὴν Πρωτέως τοῦ Κυνικοῦ βακτηρίαν, ἣν καταθέμενος ἥλατο εἰς τὸ πῦρ, ταλάντου κἀκεῖνος ἐπρίατο, καὶ ἔχει μὲν τὸ κειμήλιον τοῦτο καὶ δείκνυσιν ὡς Τεγεᾶται τοῦ Καλυδωνίου ὑὸς τὸ δέρμα καὶ Θηβαῖοι τὰ ὀστᾶ τοῦ Γηρυόνου καὶ Μεμφῖται τῆς Ἴσιδος τοὺς πλοκάμους· αὐτὸς δὲ ὁ τοῦ θαυμαστοῦ κτήματος δεσπότης καὶ αὐτὸν σὲ τῇ ἀπαιδευσίᾳ καὶ βδελυρίᾳ ὑπερηκόντισεν. ὁρᾷς ὅπως κακοδαιμόνως διάκειται, βακτηρίας εἰς τὴν κεφαλὴν ὡς ἀληθῶς δεόμενος.\nλέγεται δὲ καὶ Διονύσιον τραγῳδίαν ποιεῖν φαύλως πάνυ καὶ γελοίως, ὥστε τὸν Φιλόξενον πολλάκις διʼ αὐτὴν εἰς τὰς λατομίας ἐμπεσεῖν οὐ δυνάμενον κατέχειν τὸν γέλωτα. οὗτος τοίνυν πυθόμενος ὡς ἐγγελᾶται, τὸ Αἰσχύλου πυξίον εἰς ὃ ἐκεῖνος ἔγραφε σὺν πολλῇ σπουδῇ κτησάμενος καὶ αὐτὸς ᾤετο ἔνθεος ἔσεσθαι καὶ κάτοχος ἐκ τοῦ πυξίου· ἀλλʼ ὅμως ἐν αὐτῷ ἐκείνῳ μακρῷ γελοιότερα ἔγραφεν, οἷον κἀκεῖνο τό Δωρὶς τέθνηκεν ἡ Διονυσίου γυνή. καὶ πάλιν οἴμοι, γυναῖκα χρησίμην ἀπώλεσα. καὶ τοῦτο γὰρ ἐκ τοῦ πυξίου, καὶ τό· αὑτοῖς γὰρ ἐμπαίζουσιν οἱ μωροὶ βροτῶν.\nΤοῦτο μέν γε πρὸς σὲ μάλιστα εὐστόχως ἂν εἰρημένον εἴη τῷ Διονυσίῳ, καὶ διʼ αὐτὸ χρυσῶσαι αὐτοῦ ἔδει ἐκεῖνο τὸ πυξίον.\nτίνα γὰρ ἐλπίδα καὶ αὐτὸς ἔχων εἰς τὰ βιβλία καὶ ἀνατυλίττεις ἀεὶ καὶ διακολλᾷς καὶ περικόπτεις καὶ ἀλείφεις τῷ κρόκῳ καὶ τῇ κέδρῳ καὶ διφθέρας περιβάλλεις καὶ ὀμφαλοὺς ἐντίθης, ὡς δή τι ἀπολαύσων αὐτῶν ; πάνυ γοῦν ἤδη βελτίων γεγένησαι διὰ τὴν ὠνήν, ὃς τοιαῦτα μὲν φθέγγῃ — μᾶλλον δὲ τῶν ἰχθύων ἀφωνότερος εἶ — βιοῖς δὲ ὡς οὐδʼ εἰπεῖν καλόν, μῖσος δὲ ἄγριον, φασί, παρὰ πάντων ἔχεις ἐπὶ τῇ βδελυρίᾳ· ὡς εἰ τοιούτους ἀπειργάζετο τὰ βιβλία, φυγῇ φευκτέον ἂν ἦν ὅτι πορρωτάτω ἀπʼ αὐτῶν.\nδυοῖν δʼ ὄντοιν ἅττʼ ἂν παρὰ τῶν παλαιῶν τις κτήσαιτο, λέγειν τε δύνασθαι καὶ πράττειν τὰ δέοντα ζήλῳ τῶν ἀρίστων καὶ φυγῇ τῶν χειρόνων, ὅταν μήτε ἐκεῖνα μήτε ταῦτα φαίνηταί τις παρʼ αὐτῶν ὠφελούμενος, τί ἄλλο ἢ τοῖς μυσὶ διατριβὰς ὠνεῖται καὶ ταῖς τίλφαις οἰκήσεις καὶ πληγὰς ὡς ἀμελοῦσι τοῖς οἰκέταις;\nπῶς δὲ οὐ κἀκεῖνο αἰσχρόν, εἴ τις ἐν τῇ χειρὶ ἔχοντά. σε βιβλίον ἰδών — ἀεὶ δέ τι πάντως ἔχεις — ἔροιτο οὗτινος ἢ ῥήτορος ἢ συγγραφέως ἢ ποιητοῦ ἐστι, σὺ δὲ ἐκ τῆς ἐπιγραφῆς εἰδὼς πρᾴως εἴποις τοῦτό γε· εἶτα, ὡς φιλεῖ τὰ τοιαῦτα ἐν συνουσίᾳ προχωρεῖν εἰς μῆκος λόγων, ὁ μὲν ἐπαινοῖ τι ἢ αἰτιῷτο τῶν ἐγγεγραμμένων, σὺ δὲ ἀποροίης καὶ μηδὲν ἔχοις εἰπεῖν; οὐκ εὔξῃ τότε χανεῖν σοι τὴν γῆν, κατὰ σεαυτοῦ ὁ Βελλεροφόντης περιφέρων τὸ βιβλίον;\nΔημήτριος δὲ ὁ Κυνικὸς ἰδὼν ἐν Κορίνθῳ ἀπαίδευτόν τινα βιβλίον κάλλιστον ἀναγιγνώσκοντα — τὰς Βάκχας οἶμαι τοῦ Εὐριπίδου, κατὰ τὸν ἄγγελον δὲ ἦν τὸν διηγούμενον τὰ τοῦ Πενθέως πάθη καὶ τὸ τῆς Ἀγαύης ἔργον — ἁρπάσας διέσπασεν αὐτὸ εἰπών, ἄμεινόν ἐστι τῷ Πενθεῖ ἅπαξ σπαραχθῆναι ὑπʼ ἐμοῦ ἢ ὑπὸ σοῦ πολλάκις.\nΖητῶν δὲ ἀεὶ πρὸς ἐμαυτὸν οὔπω καὶ τήμερον εὑρεῖν δεδύνημαι τίνος ἕνεκα τὴν σπουδὴν ταύτην ἐσπούδακας περὶ τὴν ὠνὴν τῶν βιβλίων ὠφελείας μὲν γὰρ ἢ χρείας τῆς ἀπʼ αὐτῶν οὐδʼ ἂν οἰηθείη τις τῶν καὶ ἐπʼ ἐλάχιστόν σε εἰδότων, οὐ μᾶλλον ἢ φαλακρὸς ἄν τις πρίαιτο κτένας ἢ κάτοπτρον ὁ τυφλὸς ἢ ὁ κωφὸς αὐλητὴν ἢ παλλακὴν ὁ εὐνοῦχος ἢ ὁ ἠπειρώτης κώπην ἢ ὁ κυβερνήτης ἄροτρον. ἀλλὰ μὴ ἐπίδειξιν πλούτου σοι τὸ πρᾶγμα ἔχει καὶ βούλει τοῦτο ἐμφῆναι ἅπασιν, ὅτι καὶ εἰς τὰ μηδέν σοι χρήσιμα ὅμως ἐκ πολλῆς τῆς περιουσίας ἀναλίσκεις; καὶ μὴν ὅσα γε κἀμὲ Σύρον ὄντα εἰδέναι, εἰ μὴ σαυτὸν φέρων ταῖς τοῦ γέροντος ἐκείνου διαθήκαις παρενέγραψας, ἀπωλώλεις ἂν ὑπὸ λιμοῦ ἤδη καὶ ἀγορὰν προὐτίθεις τῶν βιβλίων.\nλοιπὸν οὖν δὴ ἐκεῖνο, πεπεισμένον ὑπὸ τῶν κολάκων ὡς οὐ μόνον καλὸς εἶ καὶ ἐράσμιος ἀλλὰ σοφὸς καὶ ῥήτωρ καὶ συγγραφεὺς οἷος οὐδʼ ἕτερος, ὠνεῖσθαι τὰ βιβλία, ὡς ἀληθεύοις τοὺς ἐπαίνους αὐτῶν. φασὶ δὲ σὲ καὶ λόγους ἐπιδείκνυσθαι αὐτοῖς ἐπὶ δείπνῳ κἀκείνους χερσαίων βατράχων δίκην διψῶντας κεκραγέναι, ἢ μὴ πίνειν, ἢν μὴ διαρραγῶσι βοῶντες.\nκαὶ γὰρ οὐκ οἶδʼ ὅπως ῥᾷστος εἶ τῆς ῥινὸς ἕλκεσθαι, καὶ πιστεύεις αὐτοῖς ἅπαντα, ὅς ποτε κἀκεῖνο ἐπείσθης, ὡς βασιλεῖ τινι ὡμοιώθης τὴν ὄψιν, καθάπερ ὁ ψευδαλέξανδρος καὶ ὁ ψευδοφίλιππος ἐκεῖνος κναφεὺς καὶ ὁ κατὰ τοὺς προπάτορας ἡμῶν ψευδονέρων καὶ εἴ τις ἄλλος τῶν ὑπὸ τῷ ψευδο τεταγμένων.\nκαὶ τί θαυμαστὸν εἰ τοῦτο ἔπαθες, ἀνόητος καὶ ἀπαίδευτος ἄνθρωπος, καὶ προῄεις ἐξυπτιάζων καὶ μιμούμενος βάδισμα καὶ σχῆμα καὶ βλέμμα ἐκείνου ᾧ σεαυτὸν εἰκάζων ἔχαιρες, ὅπου καὶ Πύρρον φασὶ τὸν Ἠπειρώτην, τὰ ἄλλα θαυμαστὸν ἄνδρα, οὕτως ὑπὸ κολάκων ἐπὶ τῷ ὁμοίῳ ποτὲ διαφθαρῆναι ὡς πιστεύειν ὅτι ὅμοιος ἦν Ἀλεξάνδρῳ ἐκείνῳ; καίτοι τὸ τῶν μουσικῶν τοῦτο, δὶς διὰ πασῶν τὸ πρᾶγμα ἦν εἶδον γὰρ καὶ τὴν τοῦ Πύρρου εἰκόνα· καὶ ὅμως ἐπέπειστο ἐκμεμάχθαι τοῦ Ἀλεξάνδρου τὴν μορφήν. ἀλλʼ ἕνεκα μὲν δὴ τούτων ὕβρισταί μοι εἰς τὸν Πύρρον, ὅτι σὲ εἴκασα κατὰ τοῦτο αὐτῷ· τὸ δʼ ἀπὸ τούτου καὶ πάνυ σοι πρέπον ἂν εἴη. ἐπεὶ γὰρ οὕτω διέκειτο ὁ Πύρρος καὶ ταῦτα ὑπὲρ ἑαυτοῦ ἐπέπειστο, οὐδεὶς ὅστις οὐ συνετίθετο καὶ συνέπασχεν αὐτῷ, ἄχρι δή τις ἐν Λαρίσῃ πρεσβῦτις ξένη αὐτῷ τἀληθὲς εἰποῦσα ἔπαυσεν αὐτὸν τῆς κορύζης. ὁ μὲν γὰρ Πύρρος ἐπιδείξας αὐτῇ εἰκόνα Φιλίππου καὶ Περδίκκου καὶ Ἀλεξάνδρου καὶ Κασσάνδρου καὶ ἄλλων βασιλέων ἤρετο τίνι ὅμοιος εἴη, πάνυ πεπεισμένος ἐπὶ τὸν Ἀλέξανδρον ἥξειν αὐτήν, ἡ δὲ πολὺν χρόνον ἐπισχοῦσα, Βατραχίωνι, ἔφη, τῷ μαγείρῳ· καὶ γὰρ ἦν τις ἐν τῇ Λαρίσῃ Βατραχίων μάγειρος τῷ Πύρρῳ ὅμοιος.\nκαὶ σὺ δὴ ᾧτινι μὲν τῶν τοῖς ὀρχησταῖς συνόντων κιναίδων ἔοικας οὐκ ἂν εἴποιμι, ὅτι δὲ μανίαν ἐρρωμένην ἔτι καὶ νῦν μαίνεσθαι δοκεῖς ἅπασιν ἐπʼ ἐκείνῃ τῇ εἰκόνι, πάνυ σαφῶς οἶδα. οὔκουν θαυμαστόν, εἰ ἀπίθανος οὕτως ζωγράφος ὢν καὶ τοῖς πεπαιδευμένοις ἐξομοιοῦσθαι ἐθέλεις, πιστεύων τοῖς τὰ τοιαῦτά σε ἐπαινοῦσι.\nκαίτοι τί ταῦτα ληρῶ; πρόδηλος γὰρ ἡ αἰτία τῆς περὶ τὰ βιβλία σπουδῆς, εἰ καὶ ὑπὸ νωθείας ἐγὼ μὴ πάλαι κατεῖδον σοφὸν γάρ, ὡς γοῦν οἴει, τοῦτʼ ἐπινενόηκας καὶ ἐλπίδας οὐ μικρὰς ἔχεις περὶ τοῦ πράγματος, εἰ βασιλεὺς μάθοι ταῦτα σοφὸς ἀνήρ καὶ παιδείαν μάλιστα τιμῶν εἰ δὲ ταῦτα ὑπὲρ σοῦ ἐκεῖνος ἀκούσειεν, ὡς ὠνῇ βιβλία καὶ συνάγεις πολλά, πάντα ἐν βραχεῖ παρʼ αὐτοῦ ἔσεσθαί σοι νομίζεις.\nἀλλʼ, ὦ κατάπυγον, οἴει τοσοῦτον μανδραγόραν κατακεχύσθαι αὐτοῦ ὡς ταῦτα μὲν ἀκούειν, ἐκεῖνα δὲ μὴ εἰδέναι, οἷος μέν σου ὁ μεθʼ ἡμέραν βίος, οἷοι δέ σοι πότοι, ὁποῖαι δὲ νύκτες καὶ οἵοις καὶ ἡλίκοις συγκαθεύδεις; οὐκ οἶσθα ὡς ὦτα καὶ ὀφθαλμοὶ πολλοὶ βασιλέως; τὰ δὲ σὰ οὕτω περιφανῆ ἐστιν ὡς καὶ τυφλοῖς εἶναι καὶ κωφοῖς γνώριμα· εἰ γὰρ καὶ φθέγξαιο μόνον, εἰ γὰρ καὶ λουόμενος ἀποδύσαιο, μᾶλλον δὲ μὴ ἀποδύσῃ, εἰ δοκεῖ, οἱ δʼ οἰκέται μόνον ἢν ἀποδύσωνταί σου, τί οἴει; μὴ αὐτίκα ἔσεσθαι πάντα σου πρόδηλα τὰ τῆς νυκτὸς ἀπόρρητα; εἰπὲ γοῦν μοι καὶ τόδε, εἰ Βάσσος ὁ ὑμέτερος ἐκεῖνος σοφιστὴς ἢ Βάταλος ὁ αὐλητὴς ἢ ὁ κίναιδος Ἡμιθέων ὁ Συβαρίτης, ὃς τοὺς θαυμαστοὺς ὑμῖν νόμους συνέγραψεν, ὡς χρὴ λεαίνεσθαι καὶ παρατίλλεσθαι καὶ πάσχειν καὶ ποιεῖν ἐκεῖνα, — εἰ τούτων τις νυνὶ λεοντῆν περιβαλόμενος καὶ ῥόπαλον ἔχων βαδίζοι, τί οἴει φανεῖσθαι τοῖς ὁρῶσιν; Ἡρακλέα εἶναι αὐτόν; οὔκ, εἴ γε μὴ χύτραις λημῶντες τυγχάνοιεν. μυρία γάρ ἐστι τὰ ἀντιμαρτυροῦντα τῷ σχήματι, βάδισμα καὶ βλέμμα καὶ φωνὴ καὶ τράχηλος ἐπικεκλασμένος καὶ ψιμύθιον καὶ μαστίχη καὶ φῦκος, οἷς ὑμεῖς κοσμεῖσθε, καὶ ὅλως κατὰ τὴν παροιμίαν, θᾶττον ἂν πέντε ἐλέφαντας ὑπὸ μάλης κρύψειας ἢ ἕνα κίναιδον. εἶτα ἡ λεοντῆ μὲν τὸν τοιοῦτον οὐκ ἂν ἔκρυψεν, σὺ δʼ οἴει λήσειν σκεπόμενος βιβλίῳ; ἀλλʼ οὐ δυνατὸν προδώσει γάρ σε καὶ ἀποκαλύψει τὰ ἄλλα ὑμῶν γνωρίσματα.\nτὸ δʼ ὅλον ἀγνοεῖν μοι δοκεῖς ὅτι τὰς ἀγαθὰς ἐλπίδας οὐ παρὰ τῶν βιβλιοκαπήλων δεῖ ζητεῖν, ἀλλὰ παρʼ αὑτοῦ καὶ τοῦ καθʼ ἡμέραν βίου λαμβάνειν. σὺ δʼ οἴει συνήγορον κοινὸν καὶ μάρτυρα ἔσεσθαί σοι τὸν Ἀττικὸν καὶ Καλλῖνον τοὺς βιβλιογράφους; οὔκ, ἀλλʼ ὠμούς τινας ἀνθρώπους ἐπιτρίψοντάς σε, ἢν οἱ θεοὶ ἐθέλωσι, καὶ πρὸς ἔσχατον πενίας συνελάσοντας· δέον ἔτι νῦν σωφρονήσαντα ἀποδόσθαι μέν τινι τῶν πεπαιδευμένων τὰ βιβλία ταῦτα καὶ σὺν αὐτοῖς τὴν νεόκτιστον ταύτην οἰκίαν, ἀποδοῦναι δὲ τοῖς ἀνδραποδοκαπήλοις μέρος γοῦν ἀπὸ πολλῶν τῶν ὀφειλομένων.\nκαὶ γὰρ κἀκεῖνα· περὶ δύο ταῦτα δεινῶς ἐσπούδακας, βιβλίων τε τῶν πολυτελῶν κτῆσιν καὶ μειρακίων τῶν ἐξώρων καὶ ἤδη καρτερῶν ὠνήν, καὶ τὸ πρᾶγμά σοι πάνυ σπουδάζεται καὶ θηρεύεται. ἀδύνατον δὲ πένητα ὄντα πρὸς ἄμφω διαρκεῖν. σκόπει τοίνυν ὡς ἱερὸν χρῆμα συμβουλή. ἀξιῶ γάρ σε ἀφέμενον τῶν μηδὲν προσηκόντων τὴν ἑτέραν νόσον θεραπεύειν καὶ τοὺς ὑπηρέτας ἐκείνους ὠνεῖσθαι, ὅπως μὴ ἐπιλειπόντων σε τῶν οἴκοθεν μεταστέλλοιό τινας τῶν ἐλευθέρων, οἷς ἀκίνδυνον ἀπελθοῦσιν, ἢν μὴ λάβωσιν ἅπαντα, ἐξαγορεῦσαι τὰ πραχθέντα ὑμῖν μετὰ τὸν πότον, οἷα καὶ πρῴην αἴσχιστα περὶ σοῦ διηγεῖτο ἐξελθὼν ὁ πόρνος, ἔτι καὶ δήγματα ἐπιδεικνύς. ἀλλʼ ἔγωγε καὶ μάρτυρας ἂν παρασχοίμην τοὺς τότε παρόντας ὡς ἠγανάκτησα καὶ ὀλίγου πληγὰς ἐνέτριψα αὐτῷ χαλεπαίνων ὑπὲρ σοῦ, καὶ μάλισθʼ ὅτε καὶ ἄλλον ἐπεκαλέσατο μάρτυρα τῶν ὁμοίων καὶ ἄλλον ταὐτὰ καὶ λόγοις διηγουμένους. πρὸς δὴ ταῦτα, ὦγαθέ, ταμιεύου τἀργύριον καὶ φύλαττε, ὡς οἴκοι καὶ κατὰ πολλὴν ἀσφάλειαν ταῦτα ποιεῖν καὶ πάσχειν ἔχῃς. ὥστε μὲν γὰρ μηκέτι ἐργάζεσθαι τίς ἂν μεταπείσειέ σε; οὐδὲ γὰρ κύων ἅπαξ παύσαιτʼ ἂν σκυτοτραγεῖν μαθοῦσα.\nτὸ δʼ ἕτερον ῥᾴδιον, τὸ μηκέτι ὠνεῖσθαι βιβλία. ἱκανῶς πεπαίδευσαι, ἅλις σοι τῆς σοφίας. μόνον οὐκ ἐπʼ ἄκρου τοῦ χείλους ἔχεις τὰ παλαιὰ πάντα. πᾶσαν μὲν ἱστορίαν οἶσθα, πάσας δὲ λόγων τέχνας καὶ κάλλη αὐτῶν καὶ κακίας καὶ ὀνομάτων χρῆσιν τῶν Ἀττικῶν πάνσοφόν τι χρῆμα καὶ ἄκρον ἐν παιδείᾳ γεγένησαι διὰ τὸ πλῆθος τῶν βιβλίων. κωλύει γὰρ οὐδὲν κἀμέ σοι ἐνδιατρίβειν, ἐπειδὴ χαίρεις ἐξαπατώμενος.\nἡδέως δʼ ἂν καὶ ἐροίμην σε, τὰ τοσαῦτα βιβλία ἔχων τί μάλιστα ἀναγιγνώσκεις αὐτῶν; τὰ Πλάτωνος; τὰ Ἀντισθένους; τὰ Ἀρχιλόχου; τὰ Ἱππώνακτος; ἢ τούτων μὲν ὑπερφρονεῖς, ῥήτορες δὲ μάλιστά σοι διὰ χειρός;. εἰπέ μοι, καὶ Αἰσχίνου τὸν κατὰ Τιμάρχου λόγον ἀναγιγνώσκεις; ἢ ἐκεῖνά γε πάντα οἶσθα καὶ γιγνώσκεις αὐτῶν ἕκαστον, τὸν δὲ Ἀριστοφάνην καὶ τὸν Εὔπολιν ὑποδέδυκας; ἀνέγνως καὶ τοὺς Βάπτας, τὸ δρᾶμα ὅλον; εἶτʼ οὐδέν σου τἀκεῖ καθίκετο, οὐδʼ ἠρυθρίασας γνωρίσας αὐτά; τοῦτο γοῦν καὶ μάλιστα θαυμάσειεν ἄν τις, τίνα ποτὲ ψυχὴν ἔχων ἅπτῃ τῶν βιβλίων, ὁποίαις αὐτὰ χερσὶν ἀνελίττεις. πότε δὲ ἀναγιγνώσκεις; μεθʼ ἡμέραν; ἀλλʼ οὐδεὶς ἑώρακε τοῦτο ποιοῦντα. ἀλλὰ νύκτωρ; πότερον ἐπιτεταγμένος ἤδη ἐκείνοις ἢ πρὸ τῶν λόγων; ἀλλὰ πρὸς Κότυος μηκέτι μὴ τολμήσῃς τοιοῦτο\nμηδέν, ἄφες δὲ τὰ βιβλία καὶ μόνα ἐργάζου τὰ σαυτοῦ. καίτοι ἐχρῆν μηκέτι μηδὲ ἐκεῖνα,, αἰδεσθῆναι δὲ τὴν τοῦ Εὐριπίδου Φαίδραν καὶ ὑπὲρ τῶν γυναικῶν ἀγανακτοῦσαν καὶ λέγουσαν, οὐδὲ σκότον φρίσσουσι τὸν συνεργάτην τέρεμνὰ τʼ οἴκων μή ποτε φθογγὴν ἀφῇ. εἰ δὲ πάντως ἐμμένειν τῇ ὁμοίᾳ νόσῳ διέγνωσται, ἴθι, ὠνοῦ μὲν βιβλία καὶ οἴκοι κατακλείσας ἔχε καὶ καρποῦ τὴν δόξαν τῶν κτημάτων. ἱκανόν σοι καὶ τοῦτο. προσάψῃ δὲ μηδέποτε μηδὲ ἀναγνῷς μηδὲ ὑπαγάγῃς τῇ γλώττῃ παλαιῶν ἀνδρῶν λόγους καὶ ποιήματα μηδὲν δεινόν σε εἰργασμένα.\nοἶδα ὡς μάτην ταῦτά μοι λελήρηται καὶ κατὰ τὴν παροιμίαν Αἰθίοπα σμήχειν ἐπιχειρῶ· σὺ γὰρ ὠνήσῃ καὶ χρήσῃ εἰς οὐδὲν καὶ καταγελασθήσῃ πρὸς τῶν πεπαιδευμένων, οἷς ἀπόχρη ὠφελεῖσθαι οὐκ ἐκ τοῦ κάλλους τῶν βιβλίων οὐδʼ ἐκ τῆς πολυτελείας αὐτῶν, ἀλλʼ ἐκ τῆς φωνῆς καὶ τῆς γνώμης τῶν γεγραφότων.\nσὺ δʼ οἴει θεραπεύσειν τὴν ἀπαιδευσίαν καὶ ἐπικαλύψειν τῇ δόξῃ ταύτῃ καὶ ἐκπλήξειν τῷ πλήθει τῶν βιβλίων, οὐκ εἰδὼς ὅτι καὶ οἱ ἀμαθέστατοι τῶν ἰατρῶν τὸ αὐτὸ σοὶ ποιοῦσιν, ἐλεφαντίνους νάρθηκας καὶ σικύας ἀργυρᾶς ποιούμενοι καὶ σμίλας χρυσοκολλήτους· ὁπόταν δὲ καὶ χρήσασθαι τούτοις δέῃ, οἱ μὲν οὐδὲ ὅπως χρὴ μεταχειρίσασθαι αὐτὰ ἴσασιν παρελθὼν δέ τις εἰς τὸ μέσον τῶν μεμαθηκότων φλεβότομον εὖ μάλα ἠκονημένον ἔχων ἰοῦ τἄλλα μεστὸν ἀπήλλαξε τῆς ὀδύνης τὸν νοσοῦντα. ἵνα δὲ καὶ γελοιοτέρῳ τινὶ τὰ σὰ εἰκάσω, τοὺς κουρέας τούτους ἐπίσκεψαι, καὶ ὄψει τοὺς μὲν τεχνίτας αὐτῶν ξυρὸν καὶ μαχαιρίδας καὶ κάτοπτρον σύμμετρον ἔχοντας, τοὺς δὲ. ἀμαθεῖς καὶ ἰδιώτας πλῆθος μαχαιρίδων προτιθέντας καὶ κάτοπτρον μεγάλα, οὐ μὴν λήσειν γε διὰ ταῦτα οὐδὲν εἰδότας. ἀλλὰ τὸ γελοιότατον ἐκεῖνο πάσχουσιν, ὅτι κείρονται μὲν οἱ πολλοὶ παρὰ τοῖς γείτοσιν αὐτῶν, πρὸς δὲ τὰ ἐκείνων κάτοπτρα προσελθόντες τὰς κόμας εὐθετίζουσιν.\nκαὶ σὺ τοίνυν ἄλλῳ μὲν δεηθέντι χρήσειας ἂν τὰ βιβλία, χρήσασθαι δὲ αὐτὸς οὐκ ἂν δύναιο. καίτοι οὐδὲ ἔχρησάς τινι βιβλίον πώποτε, ἀλλὰ τὸ τῆς κυνὸς ποιεῖς τῆς ἐν τῇ φάτνῃ κατακειμένης, ἣ οὔτε αὐτὴ τῶν κριθῶν ἐσθίει οὔτε τῷ ἵππῳ δυναμένῳ φαγεῖν ἐπιτρέπει.\nταῦτα τό γε νῦν εἶναι ὑπὲρ μόνων τῶν βιβλίων παρρησίαζομαι πρὸς σέ, περὶ δὲ τῶν ἄλλων ὅσα κατάπτυστα καὶ ἐπονείδιστα ποιεῖς, αὖθις ἀκούσῃ πολλάκις.\n","locs":[{"loc":"urn:cts:greekLit:tlg0062.tlg028:1","start":0,"length":667},{"loc":"urn:cts:greekLit:tlg0062.tlg028:2","start":667,"length":662},{"loc":"urn:cts:greekLit:tlg0062.tlg028:3","start":1329,"length":961},{"loc":"urn:cts:greekLit:tlg0062.tlg028:4","start":2290,"length":1295},{"loc":"urn:cts:greekLit:tlg0062.tlg028:5","start":3585,"length":1372},{"loc":"urn:cts:greekLit:tlg0062.tlg028:6","start":4957,"length":659},{"loc":"urn:cts:greekLit:tlg0062.tlg028:7","start":5616,"length":1296},{"loc":"urn:cts:greekLit:tlg0062.tlg028:8","start":6912,"length":827},{"loc":"urn:cts:greekLit:tlg0062.tlg028:9","start":7739,"length":995},{"loc":"urn:cts:greekLit:tlg0062.tlg028:10","start":8734,"length":703},{"loc":"urn:cts:greekLit:tlg0062.tlg028:11","start":9437,"length":577},{"loc":"urn:cts:greekLit:tlg0062.tlg028:12","start":10014,"length":1071},{"loc":"urn:cts:greekLit:tlg0062.tlg028:13","start":11085,"length":358},{"loc":"urn:cts:greekLit:tlg0062.tlg028:14","start":11443,"length":460},{"loc":"urn:cts:greekLit:tlg0062.tlg028:15","start":11903,"length":666},{"loc":"urn:cts:greekLit:tlg0062.tlg028:16","start":12569,"length":485},{"loc":"urn:cts:greekLit:tlg0062.tlg028:17","start":13054,"length":304},{"loc":"urn:cts:greekLit:tlg0062.tlg028:18","start":13358,"length":438},{"loc":"urn:cts:greekLit:tlg0062.tlg028:19","start":13796,"length":1000},{"loc":"urn:cts:greekLit:tlg0062.tlg028:20","start":14796,"length":632},{"loc":"urn:cts:greekLit:tlg0062.tlg028:21","start":15428,"length":1107},{"loc":"urn:cts:greekLit:tlg0062.tlg028:22","start":16535,"length":700},{"loc":"urn:cts:greekLit:tlg0062.tlg028:23","start":17235,"length":1325},{"loc":"urn:cts:greekLit:tlg0062.tlg028:24","start":18560,"length":546},{"loc":"urn:cts:greekLit:tlg0062.tlg028:25","start":19106,"length":1073},{"loc":"urn:cts:greekLit:tlg0062.tlg028:26","start":20179,"length":396},{"loc":"urn:cts:greekLit:tlg0062.tlg028:27","start":20575,"length":761},{"loc":"urn:cts:greekLit:tlg0062.tlg028:28","start":21336,"length":814},{"loc":"urn:cts:greekLit:tlg0062.tlg028:29","start":22150,"length":908},{"loc":"urn:cts:greekLit:tlg0062.tlg028:30","start":23058,"length":403}]}
{"id":"urn:cts:greekLit:tlg0062.tlg029.1st1K-grc1","text":"1 Ἄρτι μὲν ἐπεπαύμην εἰς τὰ διδασκαλεῖα φοιτῶν\nἤδη τὴν ἡλικίαν πρόσηβος ὤν, ὁ δὲ πατὴρ ἐσκοπεῖτο\nμετὰ τῶν φίλων ὅ τι καὶ διδάξαιτό με.\nτοῖς πλείστοις οὖν ἔδοξεν παιδεία μὲν καὶ πόνου\nπολλοῦ καὶ χρόνου μακροῦ καὶ δαπάνης οὐ μικρᾶς\nκαὶ τύχης δεῖσθαι λαμπρᾶς, τὰ δ᾿ ἡμέτερα μικρά\nτε εἶναι καὶ ταχεῖάν τινα τὴν ἐπικουρίαν ἀπαιτεῖν·\nεἰ δέ τινα τέχνην τῶν βαναύσων τούτων ἐκμάθοιμι,\nτὸ μὲν πρῶτον εὐθὺς ἂν αὐτὸς ἔχεομ τὰ ἀρκοῦντα\nπαρὰ τῆς τέχνης καὶ μηκέτ᾿  οἰ κόσιτος εἶναι τηλικοῦτος\nὤν, οὐκ εἰς μακρὰν δὲ καὶ τὸν πατέρα\nεὐφρανεῖν ἀποφέρων ἀεὶ τὸ γιγνόμενον.\n2 Δευτέρας οὖν σκέψεως ἀρχὴ προὐτέθη, τίς\nἀρίστη τῶν τεχνῶν καὶ ῥᾴστη ἐκμαθεῖν καὶ ἀνδρὶ\nἐλευθέρῳ πρέπουσα προχειρον ἔχουσα τὴν\nχορηγίαν καὶ διαρκῆ τὸν πόδον. ἄλλου τοίνυν\nἄλλην ἐπαινοῦντος, ὡς ἕκαστος γνώμης ἢ ἐμπειρίας\nεἶχεν, ὁ πατὴρ εἰς τὸν θεῖον ἀπιδών,—παρῆν\nγὰρ ὁ πρὸς μητρὸς θεῖος, ἄριστος ἑρμογλύφος\nεἶναι δοκῶν —“Οὐ θέμις,” εἶπεν, “ἄλλην τέχνην\n\n\n\n\nἐπικρατεῖν σοῦ παρόντος, ἀλλὰ τοῦτον ἄγε”—\nδείξας ἐμέ—“δίδασκε παραλαβὼν λίθων ἐργάτην\nἀγαθὸν εἶναι καὶ συναρμοστὴν καὶ ἑρμογλυφέα·\nδύναται γὰρ καὶ τοῦτο, φύσεώς γε, ὡς οἶσθα, ἔχων\nδεξιῶς.” ἐτεκμαίρετο δὲ ταῖς ἐκ τοῦ κηροῦ παιδιαῖς·\nὁπότε γὰρ ἀφεθείην ὑπὸ τῶν διδασκάλων,\nἀποξέων ἂν τὸν κηρὸν ἢ βόας ἢ ἵππους ἡ καὶ νὴ\nΔίʼ ἀνθρώπους ἀνέπλαττον, εἰκότας, ὡς ἐδόκουν\nτῷ πατρί· ἐφʼ οἷς παρὰ μὲν τῶν διδασκάλων\nπληγὰς ἐλάμβανον, τότε δὲ ἔπαινος εἰς τὴν\nεὐφυίαν καὶ ταῦτα ἦν, καὶ χρηστὰς εἶχον ἐπʼ\nἐμοὶ τὰς ἐλπίδας ὡς ἐν βραχεῖ μαθήσομαι τὴν\nτέχνην, ἀπʼ ἐκείνης γε τῆς πλαστικῆς.\n3 Ἅμα τε οὖν ἐπιτήδειος ἐδόκει ἡμέρα τέχνης\nἐνάρχεσθαι, κἀγὼ παρεδεδόμην τῷ θείῳ μὰ τὸν\nΔί᾿ οὐ σφόδρα τῷ πράγματι ἀχθόμενος, ἀλλά μοι\nκαὶ παιδιάν τινα οὐκ ἀτερπῆ ἐδόκει ἔχειν καὶ\nπρὸς τοὺς ἡλικιώτας ἐπίδειξιν εἰ φαινοίμην θεούς\nτε γλύφων καὶ ἀγαλμάτια μικρά τινα κατασκευάζων\nἐμαυτῷ τε κἀκείνοις οἷς προῃρούμην. καὶ\nτό γε πρῶτον ἐκεῖνο καὶ σύνηθες τοῖς ἀρχομένοις\nἐγίγνετο. ἐγκοπέα γάρ τινά μοι, δοὺς ὁ θεῖος\nἐκέλευσεν ἠρέμα καθικέσθαι πλακὸς ἐν μέσῳ\nκειμένης, ἐπειτπὼν τὸ κοινὸν “ἀρχὴ δέ τοι ἥμισυ\nπαντός.” σκληρότερον δὲ κατενεγκοντος ὑπʼ ἀπειρίας\nκατεάγη μὲν ἡ πλάξ, ὁ δὲ ἀγανακτήσας\nσκυτάλην τινὰ πλησίον κειμένην λαβὼν οὐ πρᾴως\nοὐδὲ προτρεπτικὼς μου κατήρξατο, ὥστε δάκρυά\nμοι τὰ προοίμια τῆς τέχνης.\n4 Ἀποδρὰς οὖν ἐκεῖθεν ἐπὶ τὴν οἰκίαν ἀφικνοῦμαι\nσυνεχὲς ἀναλύζων καὶ δακρύων τοὺς ὀφθαλμοὺς\n\n\n\nὑπόπλεως, καὶ διηγοῦμαι τὴν σκυτάλην καὶ τοὺς\nμώλωπας ἐδείκνυον, καὶ κατηγόρουν πολλήν τινα\nὠμότητα, προσθεὶς ὅτι ὑπὸ φθόνου ταῦτα ἔδρασε,\nμὴ αὐτὸν ὑπερβάλωμαι κατὰ τὴν τέχνην. ἀνακτησαμένης\nδὲ τῆς μητρὸς καὶ πολλὰ τῷ ἀδελφῷ\nλοιδορησαμένης, ἐπεὶ νὺξ ἐπῆλθεν κατέδαρθον ἔτι\nἕνδακρυς καὶ τὴν σκυτάλην ἐννοῶν.\n5 Μέχρι μὲν δὴ τούτων γελάσιμα καὶ μειρακιώδη\nτὰ εἰρημένα· τὰ μετὰ ταῦτα δὲ οὐκέτι εὐκαταφρόνητα,\nὦ ἄνδρες, ἀκούσεσθε, ἀλλὰ καὶ πάνυ\nφιληκόων ἀκροατῶν δεόμενα· ἵνα γὰρ καθʼ Ὅμηρον\nεἴπω,\nθεῖός μοι ἐνύπνιον ἦλθεν ὄνειροςἀμβροσίην διὰ νύκτα,\nἐναργὴς οὕτως ὥστε μηδὲν ἀπολείπεσθαι τῆς\nἀληθείας. ἔτι γοῦν καὶ μετὰ τοσοῦτον χρόνον τά\nτε σχήματά μοι τῶν φανέντων ἐν τοῖς ὀφθαλμοῖς\nπαραμένει καὶ ἡ φωνὴ τῶν ἀκουσθέντων ἕναυλος·\nοὕτω σαφῆ πάντα ἦν.\n6 Δύο γυναῖκες λαβόμεναι ταῖν χεροῖν εἷλκόν με\nπρὸς ἑαυτὴν ἑκατέρα μάλα βιαίως καὶ καρτερῶς·\nμικροῦ γοῦν με διεσπάσαντο πρὸς ἀλλήλας φιλοτιμούμεναι·\nκαὶ γὰρ καὶ ἄρτι μὲν ἂν ἡ ἑτέρα\nἐπεκράτει καὶ παρὰ μικρὸν ὅλον εἶχέ με, ἄρτι δʼ\nἂν αὖθις ὑπὸ τῆς ἑτέρας εἰχόμην. ἐβόων δὲ πρὸς\nἀλλήλας ἑκατέρα, ἡ μὲν ὡς αὐτῆς ὄντα με κεκτῆσθαι\nβούλοιτο, ἡ δὲ ὡς μάτην τῶν ἀλλοτρίων\nἀντιποιοῖτο. ἦν δὲ ἡ μὲν ἐργατικὴ καὶ\nἀνδρικὴ καὶ αὐχμηρὰ τὴν κόμην, τὼ χεῖρε\nτύλων ἀνάπλεως, διεζωσμένη τὴν ἐσθῆτα, τιτάνου\n\n\n\nκαταγέμουσα, οἷος ἦν ὁ θεῖος ὁπότε ξέοι τοὺς\nλίθους· ἡ ἑτέρα δὲ μάλα εὐπρόσωπος καὶ τὸ\nσχῆμα εὐπρεπὴς καὶ κόσμιος τὴν ἀναβολήν.\nΤέλος δʼ οὖν ἐφιᾶσί μοι δικάζειν ὁποτέρᾳ βουλοίμην\nσυνεῖναι αὐτῶν. προτέρα δὲ ἡ σκληρὰ\nἐκείνη καὶ ἀνδρώδης ἔλεξεν·\n7 “Ἐγώ, φίλε παῖ, Ἑρμογλυφικὴ τέχνη εἰμί, ἢν\nχθὲς ἤρξω μανθάνειν, οἰκεία τέ σοι καὶ συγγενὴς\nοἴκοθεν· ὅ τε γὰρ πάππος σου ”—εἰποῦσα τοὔνομα\nτοῦ μητροπάτορος—“ λιθοξόος ἦν καὶ τὼ\nθείω ἀμφοτέρω καὶ μάλα εὐδοκιμεῖτον δι᾿ ἡμᾶς.\nεἰ δʼ ἐθέλεις λήρων μὲν καὶ φληνάφων τῶν παρὰ\nταύτης ἀπέχεσθαι,”—δείξασα τὴν ἑτέραν—“ἕπεσθαι\nδὲ καὶ συνοικεῖν ἐμοί, πρῶτα μὲν θρέψῃ\nγεννικῶς καὶ τοὺς ὤμους ἕξεις καρτερούς, φθόνου\nδὲ παντὸς ἀλλότριος ἔσῃ· καὶ οὔποτε ἄπει ἐπὶ τὴν\nἀλλοδαπήν, τὴν πατρίδα καὶ τοὺς οἰκείους καταλιπών,\nοὐδὲ ἐπὶ λόγοις 2 ἐπαινέσονταί σε\nπάντες.\n8 “Μὴ μυσαχθῇς δὲ τοῦ σχήματος τὸ εὐτελὲς\nμηδὲ τῆς ἐσθῆτος τὸ πιναρόν· ἀπὸ γὰρ τοιούτων\nὁρμώμενος καὶ Φειδίας ἐκεῖνος ἔδειξε τὸν Δία καὶ\nΠολύκλειτος τὴν Ἥραν εἰργάσατο καὶ Μύρων\nἐπῃνέθη καὶ Πραξιτέλης ἐθαυμάσθη. προσκυνοῦνται\nγοῦν οὗτοι μετὰ τῶν θεῶν. εἰ δὴ τούτων\nεἴς γένοιο, πῶς μὲν οὐ κλεινὸς αὐτὸς παρὰ πᾶσιν\nἀνθρώποις ἔσῃ, ζηλωτὸν δὲ καὶ τὸν πατέρα\n\n\n\n\n\n\nἀποδείξεις, περίβλεπτον δὲ ἀποφανεῖς καὶ τὴν\nπατρίδα;”\nTαῦτα καὶ ἔτι τούτων πλείονα διαπταίουσα\nκαὶ βαρθαρίζουσα πάμπολλα εἶπεν ἡ Τέχνη,\nμάλα δὴ σπουδῇ συνείρουσα καὶ πείθειν με\nπειρωμένη· ἀλλʼ οὐκέτι μέμνημαι· τὰ πλεῖστα\nγὰρ ἤδη μου τὴν μνήμην διέφυγεν.\nἘπεὶ δʼ οὖν ἐπαύσατο, ἄρχεται ἡ ἑτέρα ὦδέ\nπως·\n9 “Ἐγὼ δέ, ὦ τέκνον, Παιδεία εἰμὶ ἤδη συνήθης\nσοι καὶ γνωρίμη, εἰ καὶ μηδέπω εἰς τέλος μου\nπεπείρασαι. ἡλίκα μὲν οὖν τὰ, ἀγαθὰ ποριῇ\nλιθοξόος γενόμενος, αὕτη προείρηκεν· οὐδὲν γὰρ\nὅτι μὴ ἐργάτης ἔσῃ τῷ σώματι πονῶν κάν τούτῳ\nτὴν ἅπασαν ἐλπίδα τοῦ βίου τεθειμένος, ἀφανὴς\nμὲν αὐτὸς ὤν, ὀλίγα καὶ ἀγεννῆ λαμβάνων,\nταπεινὸς τὴν γνώνην, εὐτελὴς δὲ τὴν πρόοδον,\nοὔτε φίλοις ἐπιδικάσιμος οὔτε ἐχθροῖς φοβερὸς\nοὔτε τοῖς πολίταις ζηλωτός, ἀλλʼ αὐτὸ μόνον\nἐργάτης καὶ τῶν ἐκ τοῦ πολλοῦ δόμου εἶς, ἀεὶ\nτὸν προὔχοντα ὑποπτήσσων καὶ τὸν λέγειν δυνάμενον\nθεραπεύων, λαγὼ βίον ζῶν καὶ τοῦ κρείττονος\nἕρμαιον ὤν· εἰ δὲ καὶ Φειδίας ἢ Πολύκλειτος\nγένοιο καὶ πολλὰ θαυμαστὰ ἐξεργάσαιο,\nτὴν μὲν τέχνην ἄπαντες ἐπαινέσονται, οὐκ ἔστι\nδὲ ὅστις τῶν ἰδόντων, εἰ νοῦν ἔχοι, εὔξαιτ᾿  ἂν σοὶ\nὅμοιος γενέσθαι· οἷος γὰρ ἂν ᾖς βάναυσος καὶ\nχειρῶναξ καὶ ἀπδχειροβίωτος νομισθήσῃ.\n10 “Ἢν δʼ ἐμοὶ πείθῃ, πρῶτον μέν σοι πολλὰ\nἐπιδείξω παλαιῶν ἀνδρῶν ἔργα καὶ πράξεις θαυμαστὰς\n\n\n\nκαὶ λόγους αὐτῶν ἀπαγγελῶ, καὶ πάντων\nὡς εἰπεῖν ἔμπειρον ἀποφανῶ, καὶ τὴν ψυχήν.\nὅπερ σοι κυριώτατόν ἐστι, κατακοσμήσω πολλοῖς\nκαὶ ἀγαθοῖς κοσμήμασι—σωφροσύνῃ, δικαιοσύνῃ,\nεὐσεβείᾳ, πραότητι, ἐπιεικείᾳ, συνέσει, καρτερίᾳ,\nτῷ τῶν καλῶν ἔρωτι, τῇ πρὸς τὰ σεμνότατα\nὁρμῇ· ταῦτα γάρ ἐστιν ὁ τῆς ψυχῆς ἀκήρατος\nὡς ἀληθῶς κόσμος. λήσει δέ σε οὔτε παλαιὸν\nοὐδὲν οὔτε νῦν γενέσθαι δέον, ἀλλὰ καὶ τὰ μέλλοντα\nπροόψει μετʼ ἐμοῦ, καὶ ὅλως ἅπαντα ὁπόσα\nἐστί, τά τε θεῖα τά τʼ ἀνθρώπινα, οὐκ εἰς μακράν\nσε διδάξομαι.\n11 “Καὶ ὁ νῦν πένης ὁ τοῦ δεῖνος, ὁ βουλευσάμενός\nτι περὶ ἀγεννοῦς οὕτω τέχνης, μετʼ ὀλίγον ἅπασι\nζηλωτὸς καὶ ἐπίφθονος ἔσῃ, τιμώμενος καὶ ἐπαινούμενος\nκαὶ ἐπὶ τοῖς ἀρίστοις εὐδοκιμῶν καὶ ὑπὸ\nτῶν γένει καὶ πλούτῳ προὐχόντων ἀποβλεπόμενος,\nἐσθῆτα μὲν τοιαύτην ἀμπεχόμενος,”—\nδείξασα τὴν ἑαυτῆς· πάνυ δὲ λαμπρὰν ἐφόρει—\n“ἀρχῆς δὲ καὶ προεδρίας ἀξιούμενος. κἄν που\nἀποδημῇς, οὐδʼ ἐπὶ τῆς ἀλλοδαπῆς ἀγνὼς οὐδʼ\nἀφανὴς ἔσῃ· τοιαῦτά σοι περιθήσω τὰ γνωρίσματα\nὥστε τῶν ὁρώντων ἕκαστος τὸν πλησίον\nκινήσας δείξει σε τῷ δακτύλῳ, Ὁὗτος ἐκεῖνος\nλέγων.\n12 ἂν δέ τι σπουδῆς ἄξιον ἢ τοὺς φίλους ἢ\nκαὶ τὴν πόλιν ὅλην καταλαμβάνῃ, εἰς σὲ πάντες\nἀποβλέψονται· κἄν πού τι λέγων τύχῃς, κεχηνότες\nοἱ πολλοὶ ἀκούσονται, θαυμάζοντες καὶ\nεὐδαιμονίζοντές σε τῆς δυνάμεως τῶν λόγων καὶ\nτὸν πατέρα τῆς εὐποτμίας. ὃ δὲ λέγουσιν, ὡς\nἄρα καὶ ἀθάνατοι γίγνονταί τινες ἐξ ἀνθρώπων,\n\n\n\nτοῦτό σοι περιπποιήσω· καὶ γὰρ ἢν αὐτὸς ἐκ τοῦ\nβίου ἀπέλθῃς, οὔποτε παύσῃ συνὼν τοῖς πεπαιδευμένοις\nκαὶ προσομιλῶν τοῖς ἀρίστοις. ὁρᾷς\nτὸν Δημοσθένην ἐκεῖνον, τίνος υἱὸν ὄντα ἐγὼ\nἡλίκον ἐποίησα. ὁρᾷς τὸν Αἰσχίνην, ὡς τυμπανιστρίας\nυἰὸς ἦν, ἀλλʼ ὅμως αὐτὸν διʼ ἐμὲ\nΦίλιππος ἐθεράπευεν. ὁ δὲ Σωκράτης καὶ αὐτὸς\nὑπὸ τῇ Ἑρμογλυφικῇ ταύτῃ τραφείς. ἐπειδὴ\nτάχιστα συνῆκεν τοῦ κρείττονος καὶ δραπετευσας\nπαῤ αὐτῆς ηὐτομόλησεν ὡς ἐμέ, ἀκούεις ὡς παρὰ\nπάντων ᾄδεται.\n13 “Ἀφεὶς δὲ αὖ τοὺς τηλικουτους καὶ τοιούτους\nἄνδρας καὶ πράξεις λαμπρὰς καὶ λόγους σεμνοὺς\nκαὶ σχῆμα εὐπρεπὲς καὶ τιμὴν καὶ δόξαν καὶ\nἔπαινον καὶ προεδρίας καὶ δύναμιν καὶ ἀρχὰς καὶ\nτὸ ἐπὶ λόγοις εὐδδοκιμεῖν καὶ τὸ ἐπὶ συνέσει\nεὐδαιμονίζεσθαι, χιτώνιόν τι πιναρὸν ἐνδύσῃ καὶ\nσχῆμα δουλοπρεπὲς ἀναλήψῃ καὶ μοχλία καὶ\nγλυφεῖα καὶ κοπέας καὶ κολαπτῆρας ἐν ταῖν\nχεροῖν ἔξεις κάτω νενευκὼς εἰς τὸ ἔργον. χαμαινός,\nπετὴς καὶ χαμαίζηλος καὶ πάντα τρόπον ταπεινός,\nἀνακύπτων δὲ οὐδέποτε οὐδὲ ἀνδρῶδες οὐδὲ\nἐλεύθερον οὐδὲν ἐπινοῶν, ἀλλὰ τὰ μὲν ἔργα ὅπως\nεὔρυθμα καὶ εὐσχήμονα ἔσται σοι προνοῶν, ὅπως\nδὲ αὐτὸς εὔρυθμός τε καὶ κόσμιος ἔσῃ, ἥκιστα\nπεφροντικώς, ἀλλʼ ἀτιμότερον ποιῶν σεαυτὸν\nλίθων.”\n14 Ταῦτα ἔτι λεγούσης αὐτῆς οὐ περιμείνας ἐγὼ\nτὸ τέλος τῶν λόγων ἀναστὰς ἀπεφηνάμην, καὶ\nτὴν ἄμορφον ἐκείνην καὶ ἐργατικὴν ἀπολιπὼν\n\n\n\nμετέβαινον πρὸς τὴν Παιδείαν μάλα γεγηθώς, καὶ\nμάλιστα ἐπεί μοι καὶ εἰς νοῦν ἦλθεν ἡ σκυτάλη\nκαὶ ὅτι πληγὰς εὐθὺς οὐκ ὀλίγας ἀρχομένῳ μοι\nχθὲς ἐνετρίψατο. ἡ δὲ ἀπολειφθεῖσα τὸ μὲν\nπρῶτον ἠγανάκτει καὶ τὼ χεῖρε συνεκρότει καὶ\nτοὺς ὀδόντας συνέπριε· τέλος δέ. ὥσπερ τὴν\nΝιόβην ἀκούομεν, ἐπεπήγει καὶ εἰς λίθον μετεβέβλητο.\nεἰ δὲ παράδοξα ἔπαθε, μὴ ἀπιστήσητε·\nθαυματοποιοὶ γὰρ οἱ ὄνειροι.\n15 Ἡ ἑτέρα δὲ πρός με ἀπιδοῦσα, “Τοιγαροῦν\nἀμείψομαί σε,” ἔφη. “τῆσδε τῆς δικαιοσύνης, ὅτι\nκαλῶς τὴν δίκην ἐδίκασας, καὶ ἐλθὲ ἤδη, ἐπίβηθι\nτούτου τοῦ ὀχήματος,”—δείξασά τι ὄχημα ὑποπτέρων\nἵππων τινῶν τῷ Πηγάσῳ ἐοικότων—\n“ὅπως εἰδῇς οἷα καὶ ἡλίκα μὴ ἀκολουθήσας ἐμοὶ\nἀγνοήσειν ἔμελλες.” ἐπεὶ δὲ ἀνῆλθον, ἡ μὲν\nἤλαυνε καὶ ὑφηνιοχει, ἀρθεις δὲ εἰς ὕψος ἐγὼ\nἐπεσκόπουν ἀπὸ τῆς ἕω ἀρξάμενος ἄχρι πρὸς τὰ\nἑσπέρια πόλεις καὶ ἔθνη καὶ δήμους, καθάπερ ὁ\nΤριπτόλεμος ἀποσπείρων τι εἰς τὴν γῆν. οὐκέτι\nμέντοι μέμνημαι ὅ τι τὸ σπειρόμενον ἐκεῖνο ἦν,\nπλὴν τοῦτο μόνον ὅτι κάτωθεν ἀφορῶντες ἄνθρωποι\nἐπῄνουν καὶ μετ᾿ εὐφημίας καθʼ οὓς γενοίμην\nτῇ πτήσει παρέπεμπον.\n16 Δείξασα δέ μοι τὰ τοσαῦτα κἀμὲ τοῖς ἐπαινοῦσιν\nἐκείνοις ἐπανήγαγεν αὖθις, οὐκέτι τὴν αὐτὴν\nἐσθῆτα ἐκείνην ἐνδεδυκοτα ἣν εἶχον ἀφιπτάμενος,\nἀλλά μοι ἐδόκουν εὐπάρυφος τις ἐπανήκειν.\nκαταλαβοῦσα οὖν καὶ τὸν πατέρα ἑστῶτα καὶ\n\n\n\n\nπεριμένοντα ἐδείκνυεν αὐτῷ ἐκείνη τὴν ἐσθῆτα\nκἀμέ, οἷος ἥκοιμι, καί τι καὶ ὑπέμνησεν οἶα\nμικροῦ δεῖν περὶ ἐμοῦ ἐβουλεύσαντο.\nΤαῦτα μέμημαι ἰδὼν ἀντίπαις ἔτι ὤν, ἐμοὶ\nδοκεῖν ἐκταραχθεὶς πρὸς τὸν τῶν πληγῶν φόβον.\n17 Μεταξὺ δὲ λέγοντος, “Ἡράκλεις,” ἔφη τις,\n“ὡς μακρὸν τὸ ἐνυπνιον καὶ δικανικόν.” εἶτ᾿\nἄλλος ὑπέρουσε, “Χειμερινὸς ὄνειρος, ὅτε μήκισταί\nεἰσιν αἱ νύκτες, ἢ τάχα που τριέσπερος,\nὥσπερ ὁ Ἡρακλῆς, καὶ αὐτός ἐστι. τί δʼ οὖν\nἐπῆλθεν αὐτῷ ληρῆσαι ταῦτα πρὸς ἡμᾶς καὶ\nμνησθῆναι παιδικῆς νυκτὸς καὶ ὀνείρων παλαιῶν\nκαὶ γεγηρακότων; ἕωλος γὰρ ἡ ψυχρολογία. μὴ\nὀνείρων τινὰς ὑποκριτὰς ἡμᾶς ὑπείληφεν;” οὔκ,\nὦγαθέ· οὐδὲ γὰρ ὁ Ξενοφῶν ποτε διγηούμενος τὸ\nἐνύπνιον, ὡς ἐδόκει αὐτῷ κεραυνὸς ἐμπεσὼν καίειν\nτὴν πατρώαν οἰκίαν καὶ τὰ ἄλλα,—ἴστε γάρ—\nοὐχ ὑπόκρισιν τὴν ὄψιν οὐδʼ ὡς φλυαρεῖν ἐγνωκὼς\nαὐτὰ διεξῄει, καὶ ταῦτα ἐν πολέμῳ καὶ\nἀπογνώσει πραγμάτων, περιεστώτων πολεμίαν,\nἀλλά τι καὶ χρήσιμον εἶχεν ἡ διήγησις.\n18 Καὶ τοίνυν κἀγὼ τοῦτον τὸν ὄνειρον ὑμῖν\nδιηγησάμην ἐκείνου ἕνεκα, ὅπως οἱ νέοι πρὸς τὰ\nβελτίω τρέπωνται καὶ παιδείας ἔχωνται, καὶ\n\n\n\n\n\nμάλιστα εἴ τις αὐτῶν ὑπὸ πενίας ἐθελοκακεῖ καὶ\nπρὸς τὴν ἥττω ἀποκλίνει, φύσιν οὐκ ἀγεννῆ\nδιαφθείρων. ἐπιρρωσθήσεται εὖ οἶδʼ ὅτι κἀκεῖνος\nἀκούσας τοῦ μύθου, ἱκανὸν ἑαυτῷ παράδειγμα\nἐμὲ προστησάμενος, ἐννοῶν οἷος μὲν ὢν πρὸς τὰ\nκάλλιστα ὥρμησα καὶ παιδείας ἐπεθύμησα, μηδὲν\nἀποδειλιάσας πρὸς τὴν πενίαν τὴν τότε, οἷος δὲ\nπρὸς ὑμᾶς ἐπανελήλυθα, εἰ καὶ μηδὲν ἄλλο,\nοὐδενὸς γοῦν τῶν λιθογλύφων ἀδοξότερος.\n","locs":[{"loc":"urn:cts:greekLit:tlg0062.tlg029:1","start":0,"length":555},{"loc":"urn:cts:greekLit:tlg0062.tlg029:2","start":555,"length":932},{"loc":"urn:cts:greekLit:tlg0062.tlg029:3","start":1487,"length":706},{"loc":"urn:cts:greekLit:tlg0062.tlg029:4","start":2193,"length":402},{"loc":"urn:cts:greekLit:tlg0062.tlg029:5","start":2595,"length":440},{"loc":"urn:cts:greekLit:tlg0062.tlg029:6","start":3035,"length":735},{"loc":"urn:cts:greekLit:tlg0062.tlg029:7","start":3770,"length":547},{"loc":"urn:cts:greekLit:tlg0062.tlg029:8","start":4317,"length":662},{"loc":"urn:cts:greekLit:tlg0062.tlg029:9","start":4979,"length":850},{"loc":"urn:cts:greekLit:tlg0062.tlg029:10","start":5829,"length":601},{"loc":"urn:cts:greekLit:tlg0062.tlg029:11","start":6430,"length":541},{"loc":"urn:cts:greekLit:tlg0062.tlg029:12","start":6971,"length":771},{"loc":"urn:cts:greekLit:tlg0062.tlg029:13","start":7742,"length":689},{"loc":"urn:cts:greekLit:tlg0062.tlg029:14","start":8431,"length":522},{"loc":"urn:cts:greekLit:tlg0062.tlg029:15","start":8953,"length":652},{"loc":"urn:cts:greekLit:tlg0062.tlg029:16","start":9605,"length":442},{"loc":"urn:cts:greekLit:tlg0062.tlg029:17","start":10047,"length":703},{"loc":"urn:cts:greekLit:tlg0062.tlg029:18","start":10750,"length":539}]}
{"id":"urn:cts:greekLit:tlg0062.tlg029.perseus-grc2","text":"ἄρτι μὲν ἐπεπαύμην εἰς τὰ διδασκαλεῖα φοιτῶν ἤδη τὴν ἡλικίαν πρόσηβος ὤν, ὁ δὲ πατὴρ ἐσκοπεῖτο μετὰ τῶν φίλων ὅ τι καὶ διδάξαιτό με. τοῖς πλείστοις οὖν ἔδοξεν παιδεία μὲν καὶ πόνου πολλοῦ καὶ χρόνου μακροῦ καὶ δαπάνης οὐ μικρᾶς καὶ τύχης δεῖσθαι λαμπρᾶς, τὰ δʼ ἡμέτερα μικρά τε εἶναι καὶ ταχεῖάν τινα τὴν ἐπικουρίαν ἀπαιτεῖν εἰ δέ τινα τέχνην τῶν βαναύσων τούτων ἐκμάθοιμι, τὸ μὲν πρῶτον εὐθὺς ἂν αὐτὸς ἔχειν τὰ ἀρκοῦντα παρὰ τῆς τέχνης καὶ μηκέτʼ οἰκόσιτος εἶναι τηλικοῦτος ὤν, οὐκ εἰς μακρὰν δὲ καὶ τὸν πατέρα εὐφρανεῖν ἀποφέρων ἀεὶ τὸ γιγνόμενον.\nδευτέρας οὖν σκέψεως ἀρχὴ προὐτέθη, τίς ἀρίστη τῶν τεχνῶν καὶ ῥᾴστη ἐκμαθεῖν καὶ ἀνδρὶ ἐλευθέρῳ πρέπουσα καὶ πρόχειρον ἔχουσα τὴν χορηγίαν καὶ διαρκῆ τὸν πόρον. ἄλλου τοίνυν ἄλλην ἐπαινοῦντος, ὡς ἕκαστος γνώμης ἢ ἐμπειρίας εἶχεν, ὁ πατὴρ εἰς τὸν θεῖον ἀπιδών, — παρῆν γὰρ ὁ πρὸς μητρὸς θεῖος, ἄριστος ἑρμογλύφος εἶναι δοκῶν — οὐ θέμις, εἶπεν, ἄλλην τέχνην ἐπικρατεῖν σοῦ παρόντος, ἀλλὰ τοῦτον ἄγε — δείξας ἐμὲ — δίδασκε παραλαβὼν λίθων ἐργάτην ἀγαθὸν εἶναι καὶ συναρμοστὴν καὶ ἑρμογλυφέα· δύναται γὰρ καὶ τοῦτο, φύσεώς γε, ὡς οἶσθα, ἔχων δεξιῶς. ἐτεκμαίρετο δὲ ταῖς ἐκ τοῦ κηροῦ παιδιαῖς· ὁπότε γὰρ ἀφεθείην ὑπὸ τῶν διδασκάλων, ἀποξέων ἂν τὸν κηρὸν ἢ βόας ἢ ἵππους ἢ καὶ νὴ ἀνθρώπους ἀνέπλαττον, εἰκότας, ὡς ἐδόκουν τῷ πατρί ἐφʼ οἷς παρὰ μὲν τῶν διδασκάλων πληγὰς ἐλάμβανον, τότε δὲ ἔπαινος εἰς τὴν εὐφυίαν καὶ ταῦτα ἦν, καὶ χρηστὰς εἶχον ἐπʼ ἐμοὶ τὰς ἐλπίδας ὡς ἐν βραχεῖ μαθήσομαι τὴν τέχνην, ἀπʼ ἐκείνης γε τῆς πλαστικῆς.\nἅμα τε οὖν ἐπιτήδειος ἐδόκει ἡμέρα τέχνης ἐνάρχεσθαι, κἀγὼ παρεδεδόμην τῷ θείῳ μὰ τὸν Δίʼ οὐ σφόδρα τῷ πράγματι ἀχθόμενος, ἀλλά μοι καὶ παιδιάν τινα οὐκ ἀτερπῆ ἐδόκει ἔχειν καὶ πρὸς τοὺς ἡλικιώτας ἐπίδειξιν, εἰ φαινοίμην θεοὺς τε γλύφων καὶ ἀγαλμάτια μικρά τινα κατασκευάζων ἐμαυτῷ τε κἀκείνοις οἷς προῃρούμην. καὶ τό γε πρῶτον ἐκεῖνο καὶ σύνηθες τοῖς ἀρχομένοις ἐγίγνετο. ἐγκοπέα γάρ τινά μοι δοὺς ὁ θεῖος ἐκέλευσεν ἠρέμα καθικέσθαι πλακὸς ἐν μέσῳ κειμένης, ἐπειπὼν τὸ κοινὸν ἀρχὴ δέ τοι ἥμισυ παντός. σκληρότερον δὲ κατενεγκόντος ὑπʼ ἀπειρίας κατεάγη μὲν ἡ πλάξ, ὁ δὲ ἀγανακτήσας σκυτάλην τινὰ πλησίον κειμένην λαβὼν οὐ πρᾴως οὐδὲ προτρεπτικῶς μου κατήρξατο, ὥστε δάκρυά μοι τὰ προοίμια τῆς τέχνης.\nἀποδρὰς οὖν ἐκεῖθεν ἐπὶ τὴν οἰκίαν ἀφικνοῦμαι συνεχὲς ἀναλύζων καὶ δακρύων τοὺς ὀφθαλμοὺς ὑπόπλεως, καὶ διηγοῦμαι τὴν σκυτάλην καὶ τοὺς μώλωπας ἐδείκνυον, καὶ κατηγόρουν πολλήν τινα ὠμότητα, προσθεὶς ὅτι ὑπὸ φθόνου ταῦτα ἔδρασε, μὴ αὐτὸν ὑπερβάλωμαι κατὰ τὴν τέχνην. ἀνακτησαμένης δὲ τῆς μητρὸς καὶ πολλὰ τῷ ἀδελφῷ λοιδορησαμένης, ἐπεὶ νὺξ ἐπῆλθεν κατέδαρθον ἔτι ἔνδακρυς καὶ τὴν σκυτάλην ἐννοῶν.\nμέχρι μὲν δὴ τούτων γελάσιμα καὶ μειρακιώδη τὰ εἰρημένα· τὰ μετὰ ταῦτα δὲ οὐκέτι εὐκαταφρόνητα, ὦ ἄνδρες, ἀκούσεσθε, ἀλλὰ καὶ πάνυ φιληκόων ἀκροατῶν δεόμενα· ἵνα γὰρ καθʼ Ὅμηρον εἴπω, θεῖός μοι ἐνύπνιον ἦλθεν ὄνειρος ἀμβροσίην διὰ νύκτα, ἐναργὴς οὕτως ὥστε μηδὲν ἀπολείπεσθαι τῆς ἀληθείας. ἔτι γοῦν καὶ μετὰ τοσοῦτον χρόνον τὰ τε σχήματά μοι τῶν φανέντων ἐν τοῖς ὀφθαλμοῖς παραμένει καὶ ἡ φωνὴ τῶν ἀκουσθέντων ἔναυλος· οὕτω σαφῆ πάντα ἦν.\nδύο γυναῖκες λαβόμεναι ταῖν χεροῖν εἷλκόν με πρὸς ἑαυτὴν ἑκατέρα μάλα βιαίως καὶ καρτερῶς· μικροῦ γοῦν με διεσπάσαντο πρὸς ἀλλήλας φιλοτιμούμεναι· καὶ γὰρ καὶ ἄρτι μὲν ἂν ἡ ἑτέρα ἐπεκράτει καὶ παρὰ μικρὸν ὅλον εἶχέ με, ἄρτι δʼ ἂν αὖθις ὑπὸ τῆς ἑτέρας εἰχόμην. ἐβόων δὲ πρὸς ἀλλήλας ἑκατέρα, ἡ μὲν ὡς αὐτῆς ὄντα με κεκτῆσθαι βούλοιτο, ἡ δὲ ὡς μάτην τῶν ἀλλοτρίων ἀντιποιοῖτο. ἦν δὲ ἡ μὲν ἐργατικὴ καὶ ἀνδρικὴ καὶ αὐχμηρὰ τὴν κόμην, τὼ χεῖρε τύλων ἀνάπλεως, διεζωσμένη τὴν ἐσθῆτα, τιτάνου καταγέμουσα, οἷος ἦν ὁ θεῖος ὁπότε ξέοι τοὺς λίθους· ἡ ἑτέρα δὲ μάλα εὐπρόσωπος καὶ τὸ σχῆμα εὐπρεπὴς καὶ κόσμιος τὴν ἀναβολήν.\nτέλος δὲ οὖν ἐφιᾶσί μοι δικάζειν ὁποτέρᾳ βουλοίμην συνεῖναι αὐτῶν. προτέρα δὲ ἡ σκληρὰ ἐκείνη καὶ ἀνδρώδης ἔλεξεν\nἐγώ, φίλε παῖ, Ἑρμογλυφική τέχνη εἰμί, ἣν χθὲς ἤρξω μανθάνειν, οἰκεία τέ σοι καὶ συγγενὴς οἴκοθεν ὅ τε γὰρ πάππος σου — εἰποῦσα τοὔνομα τοῦ μητροπάτορος — λιθοξόος ἦν καὶ τὼ θείω ἀμφοτέρω καὶ μάλα εὐδοκιμεῖτον διʼ ἡμᾶς. εἰ δʼ ἐθέλεις λήρων μὲν καὶ φληνάφων τῶν παρὰ ταύτης ἀπέχεσθαι, · — δείξασα τὴν ἑτέραν — ἕπεσθαι δὲ καὶ συνοικεῖν ἐμοί, πρῶτα μὲν θρέψῃ γεννικῶς καὶ τοὺς ὤμους ἕξεις καρτερούς, φθόνου δὲ παντὸς ἀλλότριος ἔσῃ· καὶ οὔποτε ἄπει ἐπὶ τὴν ἀλλοδαπήν, τὴν πατρίδα, καὶ τοὺς οἰκείους καταλιπών, οὐδὲ ἐπὶ λόγοις . . ἐπαινέσονταί σε πάντες.\nμὴ μυσαχθῇς δὲ τοῦ σχήματος τὸ εὐτελὲς μηδὲ τῆς ἐσθῆτος τὸ πιναρὸν ἀπὸ γὰρ τοιούτων ὁρμώμενος καὶ Φειδίας ἐκεῖνος ἔδειξε τὸν Δία καὶ Πολύκλειτος τὴν Ἥραν εἰργάσατο καὶ Μύρων ἐπῃνέθη καὶ Πραξιτέλης ἐθαυμάσθη. προσκυνοῦνται γοῦν οὗτοι μετὰ τῶν θεῶν. εἰ δὴ τούτων εἷς γένοιο, πῶς μὲν οὐ κλεινὸς αὐτὸς παρὰ πᾶσιν ἀνθρώποις ἔσῃ, ζηλωτὸν δὲ καὶ τὸν πατέρα ἀποδείξεις, περίβλεπτον δὲ ἀποφανεῖς καὶ τὴν πατρίδα;\nΤαῦτα καὶ ἔτι τούτων πλείονα διαπταίουσα καὶ βαρβαρίζουσα πάμπολλα εἶπεν ἡ Τέχνη, μάλα δὴ σπουδῇ συνείρουσα καὶ πείθειν με πειρωμένη· ἀλλʼ οὐκέτι μέμνημαι· τὰ πλεῖστα γὰρ ἤδη μου τὴν μνήμην διέφυγεν.\nἐπεὶ δʼ οὖν ἐπαύσατο, ἄρχεται ἡ ἑτέρα ὧδέ πως·\nἐγὼ δέ, ὦ τέκνον, Παιδεία εἰμὶ ἤδη συνήθης σοι καὶ γνωρίμη, εἰ καὶ μηδέπω εἰς τέλος μου πεπείρασαι. ἡλίκα μὲν οὖν τὰ ἀγαθὰ ποριῇ λιθοξόος γενόμενος, αὕτη προείρηκεν· οὐδὲν γὰρ ὅτι μὴ ἐργάτης ἔσῃ τῷ σώματι πονῶν κἀν τούτῳ τὴν ἅπασαν ἐλπίδα τοῦ βίου τεθειμένος, ἀφανὴς μὲν αὐτὸς ὤν, ὀλίγα καὶ ἀγεννῆ λαμβάνων, ταπεινὸς τὴν γνώμην, εὐτελὴς δὲ τὴν πρόοδον, οὔτε φίλοις ἐπιδικάσιμος οὔτε ἐχθροῖς φοβερὸς οὔτε τοῖς πολίταις ζηλωτός, ἀλλʼ αὐτὸ μόνον ἐργάτης καὶ τῶν ἐκ τοῦ πολλοῦ δήμου εἷς, ἀεὶ τὸν προὔχοντα ὑποπτήσσων καὶ τὸν λέγειν δυνάμενον θεραπεύων, λαγὼ βίον ζῶν καὶ τοῦ κρείττονος ἕρμαιον ὤν· εἰ δὲ καὶ Φειδίας ἢ Πολύκλειτος γένοιο καὶ πολλὰ θαυμαστὰ ἐξεργάσαιο. τὴν μὲν τέχνην ἅπαντες ἐπαινέσονται, οὐκ ἔστι δὲ ὅστις τῶν ἰδόντων, εἰ νοῦν ἔχοι, εὔξαιτʼ ἂν σοὶ ὅμοιος γενέσθαι· οἷος γὰρ ἂν ᾖς, βάναυσος καὶ χειρῶναξ καὶ ἀποχειροβίωτος νομισθήσῃ.\nἢν δʼ ἐμοὶ πείθῃ, πρῶτον μέν σοι πολλὰ ἐπιδείξω παλαιῶν ἀνδρῶν ἔργα καὶ πράξεις θαυμαστὰς. καὶ λόγους αὐτῶν ἀπαγγελῶ, καὶ πάντων ὡς εἰπεῖν ἔμπειρον ἀποφανῶ, καὶ τὴν ψυχήν, ὅπερ σοι κυριώτατόν ἐστι, κατακοσμήσω πολλοῖς καὶ ἀγαθοῖς κοσμήμασι — σωφροσύνῃ, δικαιοσύνῃ, εὐσεβείᾳ, πρᾳότητι, ἐπιεικείᾳ, συνέσει, καρτερίᾳ, τῷ τῶν καλῶν ἔρωτι, τῇ πρὸς τὰ σεμνότατα ὁρμῇ· ταῦτα γάρ ἐστιν ὁ τῆς ψυχῆς ἀκήρατος ὡς ἀληθῶς κόσμος. λήσει δέ σε οὔτε παλαιὸν οὐδὲν οὔτε νῦν γενέσθαι δέον, ἀλλὰ καὶ τὰ μέλλοντα προόψει μετʼ ἐμοῦ, καὶ ὅλως ἅπαντα ὁπόσα ἐστί, τά τε θεῖα τὰ τʼ ἀνθρώπινα, οὐκ εἰς μακρὰν σε διδάξομαι.\nκαὶ ὁ νῦν πένης ὁ τοῦ δεῖνος, ὁ βουλευσάμενὸς τι περὶ ἀγεννοῦς οὕτω τέχνης, μετʼ ὀλίγον ἅπασι ζηλωτὸς καὶ ἐπίφθονος ἔσῃ, τιμώμενος καὶ ἐπαινούμενος καὶ ἐπὶ τοῖς ἀρίστοις εὐδοκιμῶν καὶ ὑπὸ τῶν γένει καὶ πλούτῳ προὐχόντων ἀποβλεπόμενος, ἐσθῆτα μὲν τοιαύτην ἀμπεχόμενος, — δείξασα τὴν ἑαυτῆς· πάνυ δὲ λαμπρὰν ἐφόρει — ἀρχῆς δὲ καὶ προεδρίας ἀξιούμενος. κἄν που ἀποδημῇς, οὐδʼ ἐπὶ τῆς ἀλλοδαπῆς ἀγνὼς οὐδʼ ἀφανὴς ἔσῃ· τοιαῦτά σοι περιθήσω τὰ γνωρίσματα ὥστε τῶν ὁρώντων ἕκαστος τὸν πλησίον κινήσας δείξει σε τῷ δακτύλῳ, οὗτος ἐκεῖνος λέγων.\nἂν δέ τι σπουδῆς ἄξιον ἢ τοὺς φίλους ἢ καὶ τὴν πόλιν ὅλην καταλαμβάνῃ, εἰς σὲ πάντες ἀποβλέψονται· κἄν πού τι λέγων τύχῃς, κεχηνότες οἱ πολλοὶ ἀκούσονται, θαυμάζοντες καὶ εὐδαιμονίζοντές σε τῆς δυνάμεως τῶν λόγων καὶ τὸν πατέρα τῆς εὐποτμίας.· ὃ δὲ λέγουσιν, ὡς ἄρα καὶ ἀθάνατοι γίγνονταί τινες ἐξ ἀνθρώπων, τοῦτό σοι περιποιήσω· καὶ γὰρ ἢν αὐτὸς ἐκ τοῦ βίου ἀπέλθῃς, οὔποτε παύσῃ συνὼν τοῖς πεπαιδευμένοις καὶ προσομιλῶν τοῖς ἀρίστοις. ὁρᾷς τὸν Δημοσθένην ἐκεῖνον, τίνος υἱὸν ὄντα ἐγὼ ἡλίκον ἐποίησα. ὁρᾷς τὸν Αἰσχίνην, ὡς τυμπανιστρίας υἱὸς ἦν, ἀλλʼ ὅμως· αὐτὸν διʼ ἐμὲ Φίλιππος ἐθεράπευεν. ὁ δὲ Σωκράτης καὶ αὐτὸς ὑπὸ τῇ Ἑρμογλυφικῇ ταύτῃ τραφείς, ἐπειδὴ τάχιστα συνῆκεν τοῦ κρείττονος καὶ δραπετεύσας παρʼ αὐτῆς ηὐτομόλησεν ὡς ἐμέ, ἀκούεις ὡς παρὰ πάντων ᾄδεται.\nἀφεὶς δὲ αὖ τοὺς τηλικούτους καὶ τοιούτους ἄνδρας καὶ πράξεις λαμπρὰς καὶ λόγους σεμνοὺς καὶ σχῆμα εὐπρεπὲς καὶ τιμὴν καὶ δόξαν καὶ ἔπαινον καὶ προεδρίας καὶ δύναμιν καὶ ἀρχὰς καὶ τὸ ἐπὶ λόγοις εὐδοκιμεῖν καὶ τὸ ἐπὶ συνέσει εὐδαιμονίζεσθαι, χιτώνιόν τι πιναρὸν ἐνδύσῃ καὶ σχῆμα δουλοπρεπὲς ἀναλήψῃ καὶ μοχλία καὶ γλυφεῖα καὶ κοπέας καὶ κολαπτῆρας ἐν ταῖν χεροῖν ἕξεις κάτω νενευκὼς εἰς τὸ ἔργον, χαμαιπετὴς καὶ χαμαίζηλος καὶ πάντα τρόπον ταπεινός, ἀνακύπτων δὲ οὐδέποτε οὐδὲ ἀνδρῶδες οὐδὲ ἐλεύθερον οὐδὲν ἐπινοῶν, ἀλλὰ τὰ μὲν ἔργα ὅπως εὔρυθμα καὶ εὐσχήμονα ἔσται σοι προνοῶν, ὅπως δὲ αὐτὸς εὔρυθμός τε καὶ κόσμιος ἔσῃ, ἥκιστα πεφροντικώς, ἀλλʼ ἀτιμότερον ποιῶν σεαυτὸν λίθων.’\nταῦτα ἔτι λεγούσης αὐτῆς οὐ περιμείνας ἐγὼ τὸ τέλος τῶν λόγων ἀναστὰς ἀπεφηνάμην, καὶ τὴν ἄμορφον ἐκείνην καὶ ἐργατικὴν ἀπολιπὼν μετέβαινον πρὸς τὴν Παιδείαν μάλα γεγηθώς, καὶ μάλιστα ἐπεί μοι καὶ εἰς νοῦν ἦλθεν ἡ σκυτάλη καὶ ὅτι πληγὰς εὐθὺς οὐκ ὀλίγας ἀρχομένῳ μοι χθὲς ἐνετρίψατο. ἡ δὲ ἀπολειφθεῖσα τὸ μὲν πρῶτον ἠγανάκτει καὶ τὼ χεῖρε συνεκρότει καὶ τοὺς ὀδόντας συνέπριε· τέλος δέ, ὥσπερ τὴν Νιόβην ἀκούομεν, ἐπεπήγει καὶ εἰς λίθον μετεβέβλητο. εἰ δὲ παράδοξα ἔπαθε, μὴ ἀπιστήσητε· θαυματοποιοὶ γὰρ οἱ ὄνειροι.\nἡ ἑτέρα δὲ πρός με ἀπιδοῦσα, τοιγαροῦν ἀμείψομαί σε, ἔφη, τῆσδε τῆς δικαιοσύνης, ὅτι καλῶς τὴν δίκην ἐδίκασας, καὶ ἐλθὲ ἤδη, ἐπίβηθι τούτου τοῦ ὀχήματος, — δείξασά τι ὄχημα ὑποπτέρων ἵππων τινῶν τῷ Πηγάσῳ ἐοικότων — ὅπως εἰδῇς οἷα καὶ ἡλίκα μὴ ἀκολουθήσας ἐμοὶ ἀγνοήσειν ἔμελλες. ἐπεὶ δὲ ἀνῆλθον, ἡ μὲν ἤλαυνε καὶ ὑφηνιόχει, ἀρθεὶς δὲ εἰς ὕψος ἐγὼ ἐπεσκόπουν ἀπὸ τῆς ἕω ἀρξάμενος ἄχρι πρὸς τὰ ἑσπέρια πόλεις καὶ ἔθνη καὶ δήμους, καθάπερ ὁ Τριπτόλεμος ἀποσπείρων τι εἰς τὴν γῆν. οὐκέτι μέντοι μέμνημαι ὅ τι τὸ σπειρόμενον ἐκεῖνο ἦν, πλὴν τοῦτο μόνον ὅτι κάτωθεν ἀφορῶντες ἄνθρωποι ἐπῄνουν καὶ μετʼ εὐφημίας καθʼ οὓς γενοίμην τῇ πτήσει παρέπεμπον.\nδείξασα δέ μοι τὰ τοσαῦτα κἀμὲ τοῖς ἐπαινοῦσιν ἐκείνοις ἐπανήγαγεν αὖθις, οὐκέτι τὴν αὐτὴν ἐσθῆτα ἐκείνην ἐνδεδυκότα ἣν εἶχον ἀφιπτάμενος, ἀλλά μοι ἐδόκουν εὐπάρυφός τις ἐπανήκειν, καταλαβοῦσα οὖν καὶ τὸν πατέρα ἑστῶτα καὶ περιμένοντα ἐδείκνυεν αὐτῷ ἐκείνη τὴν ἐσθῆτα κἀμέ, οἷος ἥκοιμι, καί τι καὶ ὑπέμνησεν οἷα μικροῦ δεῖν περὶ ἐμοῦ ἐβουλεύσαντο.\nταῦτα μέμνημαι ἰδὼν ἀντίπαις ἔτι ὤν, ἐμοὶ δοκεῖν ἐκταραχθεὶς πρὸς τὸν τῶν πληγῶν φόβον.\nμεταξὺ δὲ λέγοντος, Ἡράκλεις, ἔφη τις, ὡς μακρὸν τὸ ἐνύπνιον καὶ δικανικόν. εἶτʼ ἄλλος ὑπέκρουσε, χειμερινὸς ὄνειρος, ὅτε μήκισταὶ εἰσιν αἱ νύκτες, ἢ τάχα που τριέσπερος, ὥσπερ ὁ Ἡρακλῆς, καὶ αὐτός ἐστι. τί δʼ οὖν ἐπῆλθεν αὐτῷ ληρῆσαι ταῦτα πρὸς ἡμᾶς καὶ μνησθῆναι παιδικῆς νυκτὸς καὶ ὀνείρων παλαιῶν καὶ γεγηρακότων; ἕωλος γὰρ ἡ ψυχρολογία. μὴ ὀνείρων τινὰς ὑποκριτὰς ἡμᾶς ὑπείληφεν; οὔκ, ὦγαθέ· οὐδὲ γὰρ ὁ Ξενοφῶν ποτε διηγούμενος τὸ ἐνύπνιον, ὡς ἐδόκει αὐτῷ κεραυνὸς ἐμπεσὼν καίειν τὴν πατρῴαν οἰκίαν καὶ τὰ ἄλλα,- — ἴστε γάρ — οὐχ ὑπόκρισιν τὴν ὄψιν οὐδʼ ὡς φλυαρεῖν ἐγνωκὼς αὐτὰ διεξῄει, καὶ ταῦτα ἐν πολέμῳ καὶ ἀπογνώσει πραγμάτων, περιεστώτων πολεμίων, ἀλλά τι καὶ χρήσιμον εἶχεν ἡ διήγησις.\nκαὶ τοίνυν κἀγὼ τοῦτον τὸν ὄνειρον ὑμῖν διηγησάμην ἐκείνου ἕνεκα, ὅπως οἱ νέοι πρὸς τὰ βελτίω τρέπωνται καὶ παιδείας ἔχωνται, καὶ μάλιστα εἴ τις αὐτῶν ὑπὸ πενίας ἐθελοκακεῖ καὶ πρὸς τὴν ἥττω ἀποκλίνει, φύσιν οὐκ ἀγεννῆ διαφθείρων. ἐπιρρωσθήσεται εὖ οἶδʼ ὅτι κἀκεῖνος ἀκούσας τοῦ μύθου, ἱκανὸν ἑαυτῷ παράδειγμα ἐμὲ προστησάμενος, ἐννοῶν οἷος μὲν ὢν πρὸς τὰ κάλλιστα ὥρμησα καὶ παιδείας ἐπεθύμησα, μηδὲν ἀποδειλιάσας πρὸς τὴν πενίαν τὴν τότε, οἷος δὲ πρὸς ὑμᾶς ἐπανελήλυθα, εἰ καὶ μηδὲν ἄλλο, οὐδενὸς γοῦν τῶν λιθογλύφων ἀδοξότερος.\n","locs":[{"loc":"urn:cts:greekLit:tlg0062.tlg029:1","start":0,"length":550},{"loc":"urn:cts:greekLit:tlg0062.tlg029:2","start":550,"length":925},{"loc":"urn:cts:greekLit:tlg0062.tlg029:3","start":1475,"length":701},{"loc":"urn:cts:greekLit:tlg0062.tlg029:4","start":2176,"length":397},{"loc":"urn:cts:greekLit:tlg0062.tlg029:5","start":2573,"length":439},{"loc":"urn:cts:greekLit:tlg0062.tlg029:6","start":3012,"length":729},{"loc":"urn:cts:greekLit:tlg0062.tlg029:7","start":3741,"length":550},{"loc":"urn:cts:greekLit:tlg0062.tlg029:8","start":4291,"length":651},{"loc":"urn:cts:greekLit:tlg0062.tlg029:9","start":4942,"length":846},{"loc":"urn:cts:greekLit:tlg0062.tlg029:10","start":5788,"length":597},{"loc":"urn:cts:greekLit:tlg0062.tlg029:11","start":6385,"length":537},{"loc":"urn:cts:greekLit:tlg0062.tlg029:12","start":6922,"length":767},{"loc":"urn:cts:greekLit:tlg0062.tlg029:13","start":7689,"length":679},{"loc":"urn:cts:greekLit:tlg0062.tlg029:14","start":8368,"length":516},{"loc":"urn:cts:greekLit:tlg0062.tlg029:15","start":8884,"length":646},{"loc":"urn:cts:greekLit:tlg0062.tlg029:16","start":9530,"length":436},{"loc":"urn:cts:greekLit:tlg0062.tlg029:17","start":9966,"length":699},{"loc":"urn:cts:greekLit:tlg0062.tlg029:18","start":10665,"length":531}]}
{"id":"urn:cts:greekLit:tlg0062.tlg030.1st1K-grc1","text":"ΤΥΧΙΑΔΗΣ1 Τί ποτε ἄρα, ὦ Σίμων, οἱ μὲν ἄλλοι ἄνθρωποι\nκαὶ ἐλεύθεροι καὶ δοῦλοι τέχνην ἕκαστός τινα\nἐπίστανται διʼ ἧς αὑτοῖς τέ εἰσιν καὶ ἄλλῳ χρήσιμοι,\nσὺ δέ, ὡς ἔοικεν, ἔργον οὐδὲν ἔχεις διʼ οὗ\nἄν τι ἢ αὐτὸς ἀπόναιο ἢ ἄλλῳ μεταδοίης;\nΣΙΜΩΝΠῶς τοῦτο ἐρωτᾷς, ὦ Τυχιάδη; οὐδέπω οἶδα.\nπειρῶ δὴ σαφέστερον ἐρωτᾶν.\nΤΥΧΙΑΔΗΣἜστιν ἥντινα τυγχάνεις ἐπιστάμενος τέχνην,\nοἷον μουσικήν;\nΣΙΜΩΝΜὰ Δία.\nΤΥΧΙΑΔΗΣΤί δέ, ἰατρικήν;\nΣΙΜΩΝΟὐδὲ ταύτην.\nΤΥΧΙΑΔΗΣἈλλὰ γεωμετρίαν;\nΣΙΜΩΝΟὐδαμῶς.\nΤΥΧΙΑΔΗΣΤί δέ, ῥητορικήν; φιλοσοφίας μὲν γὰρ τοσοῦτον\nἀπέχεις ὅσον καὶ ἡ κακία.\nΣΙΜΩΝἘγὼ μέν, εἰ οἷόν τε εἶναι, καὶ πλεῖον. ὥστε\nμὴ δόκει τοῦτο καθάπερ ἀγνοοῦντι ὀνειδίσαι·\nφημὶ γὰρ κακὸς εἶναι καὶ χείρων ἢ σὺ δοκεῖς.\nΤΥΧΙΑΔΗΣΝαί. ἀλλὰ ταύτας μὲν ἴσως τὰς τέχνας οὐκ\nἐξέμαθες διὰ μέγεθος αὐτῶν καὶ δυσκολίαν, τῶν\nδὲ δημοτικῶν τινα, τεκτονικὴν ἢ σκυτοτομικήν;\nκαὶ γὰρ οὐδὲ τἄλλα οὕτως ἔχει σοι, ὡς μὴ καὶ\nτοιαύτης ἂν δεηθῆναι τέχνης.\nΣΙΜΩΝὈρθῶς λέγεις, ὦ Τυχιάδη· ἀλλʼ οὐδὲ γὰρ\nτούτων οὐδεμιᾶς ἐπιστήμων εἰμί.\nΤΥΧΙΑΔΗΕΤίνος οὖν ἑτέρας;\nΣΙΜΩΝΤίνος; ὡς ἐγὼ οἶμαι, γενναίας· ἢν εἰ μάθοις,\nκαὶ σὲ ἐπαινέσειν οἴομαι. ἔργῳ μὲν οὖν κατορθοῦν\nφημι ἤδη, εἰ δέ σοι καὶ λόγῳ, οὐκ ἔχω\nεἰπεῖν.\nΤΥΧΙΑΔΗΣΤίνα ταύτην;\nΣΙΜΩΝOὔπω μοι δοκῶ τοὺς περὶ ταύτην ἐκμεμελετηκέναι\nλόγους. ὥστε ὅτι τέχνην μέν τινα ἐπίσταμαι,\n\n\n\n\n\nὑπάρχει ἤδη σοι γιγνώσκειν καὶ μὴ διὰ\nτοῦτο χαλεπῶς μοι ἔχειν· ἥντινα δέ, αὖθις ἀκούσῃ.\nΤΥΧΙΑΔΗΣἈλλ᾿ οὐκ ἀνέξομαι.\nΣΙΜΩΝΤό γε τῆς τέχνης παράδοξον ἴσως φανεῖταί σοι\nἀκούσαντι.\nΤΥΧΙΑΔΗΣΚαὶ μὴν διὰ τοῦτο σπουδάζω μαθεῖν.\nΣΙΜΩΝΕἰσαῦθις, ὦ Τυχιάδη.\nΤΥΧΙΑΔΗΣΜηδαμῶς, ἀλλʼ ἤδη λέγε, εἰ μή περ ἄρα αἰσχύνῃ,\nΣΙΜΩΝἩ παρασιτική.\nΤΥΧΙΑΔΗΣ2 Κἆτα εἰ μὴ μαίνοιτό τις, ὦ Σίμων, τέχνην\nταύτην φαίη ἄν;\nΣΙΜΩΝἜγωγε· εἰ δέ σοι μαίνεσθαι δοκῶ, τοῦ μηδεμίαν\nἄλλην ἐπίστασθαι τέχνην αἰτίαν εἶναί μοι τὴν\nμανίαν δόκει καί με τῶν ἐγκλημάτων ἤδη ἀφίει.\nφασὶ γὰρ τὴν δαίμονα ταύτην τὰ μὲν ἄλλα\nχαλεπὴν εἶναι τοῖς ἔχουσι, παραιτεῖσθαι δὲ τῶν\nἁμαρτημάτων αὐτοὺς ὥσπερ διδάσκαλον ἢ παιδαγωγὸν\nτούτων ἀναδεχομένην εἰς αὑτὴν τὰς αἰτίας.\nΤΥΧΙΑΔΗΣΟὐκοῦν, ὦ Σίμων, ἡ παρασιτικὴ τέχνη ἐστί;\nΣΙΜΩΝΤέχνη γάρ, κἀγὼ ταύτης δημιουργός.\nΤΥΧΙΑΔΗΣΚαὶ σὺ ἄρα παράσιτος;\nΣΙΜΩΝΠάνυ ὠνείδισας, ὦ Τυχιάδη.\nΤΥΧΙΑΔΗΣἈλλʼ οὐκ ἐρυθριᾷς παράσιτον σαυτὸν καλῶν;\nΣΙΜΩΝΟὐδαμῶς· αἰσχυνοίμην γὰρ ἄν, εἰ μὴ λέγοιμι.\nΤΥΧΙΑΔΗΣΚαὶ νὴ Δία ὁπόταν σε βουλώμεθα γνωρίζειν\nτῶν οὐκ ἐπισταμένων τῳ, ὅτε χρῄζοι μαθεῖν, ὁ\nπαράσιτος δῆλον ὅτι φήσομεν εὗ λεγοντες;\nΣΙΜΩΝΠολὺ μᾶλλον τοῦτο λέγοντες ἐμὲ ἢ Φειδίαν\nἀγαλματοποιόν· χαίρω γὰρ τῇ τέχνῃ οὐδέν τι\nἧττον ἡ Φειδίας ἔχαιρε τῷ Διί.\nΤΥΧΙΑΔΗΣΚαὶ μὴν ἐκεῖνό μοι σκοποῦντι προοῖσται γέλως\nπάμπολυς.\nΣΙΜΩΝΤὸ ποῖον;\nΤΥΧΙΑΔΗΣEἴ γε καὶ ταῖς ἐπιστολαῖς ἄνωθεν ὥσπερ ἔθος\nἐπιγράφοιμεν, Σίμωνι παρασίτῳ.\nΣΙΜΩΝΚαὶ μὴν ἂν ἐμοὶ μᾶλλον χαρίζοιο ἢ Δίωνι\nἐπιγράφων φιλοσόφῳ.\nΤΥΧΙΑΔΗΣ3 Ἀλλὰ σὺ μὲν ὅπως χαίρεις καλούμενος, οὐδὲν\nἢ μικρόν μοι μέλει· σκοπεῖν δὲ δεῖ καὶ τὴν ἄλλην\nἀτοπίαν.\nΣΙΜΩΝΤίνα μήν;\nΤΥΧΙΑΔΗΣΕἰ καὶ ταύτην ταῖς ἄλλαις τέχναις ἐγκαταλέξομεν,\nὥστε ἐπειδὰν πυνθάνηται τις, ὁποία τις\nαὕτη τέχνη ἐστί, λέγειν, οἷον γραμματικὴ ἢ\nἰατρική, παρασιτική.\nΣΙΜΩΝἘγὼ μέν, Τυχιάδη, πολὺ μᾶλλον ταύτην\nτινα ἑτέραν τέχνην φαίην ἄν. εἰ δέ σοι φίλον\nἀκούειν, καὶ ὅπως οἴομαι λέγοιμι ἄν, καίπερ οὐ\nπαντάπασιν ὤν, ὡς ἔφθην εἰπών, ἐπὶ τοῦτο\nπαρεσκευασμένος.\nΤΥΧΙΑΔΗΣΟὐθέν, εἰ καὶ σμικρὰ λέγοις, ἀληθῇ δέ, διοίσει.\nΣΙΜΩΝἼθι δὴ πρῶτον, εἴ σοι δοκεῖ, περὶ τῆς τέχνης,\nτις ποτὲ οὖσα τυγχάνει τῷ γένει, σκοπῶμεν·\nοὑτωσὶ γὰρ ἐπακολουθήσαιμεν ἂν καὶ ταῖς κατʼ\nεἶδος τέχναις, εἴπερ ἄρα ὀρθῶς μετέχοιεν αὐτῆς.\nΤΥΧΙΑΔΗΣΤί ποτʼ οὖν ἐστιν ἡ τέχνη; πάντως ἐπίστασαι.\nΣΙΜΩΝΠάνυ μὲν οὖν.\nΤΥΧΙΑΔΗΣΜὴ τοίνυν ὄκνει λέγειν αὐτήν, εἴπερ οἶσθα.\nΣΙΜΩΝ4 Τέχνη ἐστίν, ὡς ἐγὼ διαμνημονεύω σοφοῦ τινος\nἀκούσας, σύστημα ἐκ καταλήψεων συγτεγυμνασμένων\nπρός τι τέλος εὔχρηστον τῷ βίῳ.\nΤΥΧΙΑΔΗΣὈρθῶς ἐκεῖνός γε εἰπων σύ τε\nἀπομνημονεύσας.\nΣΙΜΩΝΕἰ δὲ μετέχοι τούτων ἀπάντων ἡ παρασιτική,\nτί ἂν ἄλλο ἢ καὶ αὐτὴ τέχνη εἴη;\nΤΥΧΙΑΔΗΣΤέχνη γάρ, εἴπερ οὕτως ἔχοι.\nΣΙΜΩΝΦέρε δὴ καθʼ ἕκαστον τοῖς τῆς τέχνης εἴδεσιν\nἐφαρμόζοντες τὴν παρασιτικήν, εἰ συνάδει σκοπῶμεν\nἢ ὁ περὶ αὐτῆς λόγος, καθάπερ αἱ πονηραὶ\nχύτραι διακρουόμεναι, σαθρὸν ἀποφθέγγεται. δεῖ\nτοίνυν πᾶσαν τέχνην σύστημα ἐκ καταλήψεων\n\n\n\n\n\n\n\nπρῶτον μὲν τὸ δοκιμάζειν καὶ διακρίνειν\nὅστις ἂν ἐπιτήδειος γένοιτο τρέφειν αὐτόν, καὶ\nὅτῳ παρασιτεῖν ἀρξάμενος οὐκ ἂν μεταγνοίη. ἢ\nτὸν μὲν ἀργυρογνώμονα τέχνην τινὰ φήσομεν\nἔχειν, εἴπερ ἐπίσταται διαγιγνώσκειν τά τε\nκίβδηλα τῶν νομισμάτων καὶ τὰ μή, τοῦτον δὲ\nἄνευ τέχνης διακρίνειν τούς τε κιβδήλους τῶν\nἀνθρώπων καὶ τοὺς ἀγαθούς, καὶ ταῦτα οὐχ\nὥσπερ τῶν νομισμάτων καὶ τῶν ἀνθρώπων φανερῶν\nεὐθὺς ὄντων; αὐτὰ μέντοι ταῦτα καὶ ο\nσοφὸς Εὐριπίδης καταμέμφεται λέγων·\nἀνδρῶν δʼ ὅτῳ χρὴ τὸν κακὸν διειδέναι,οὐδεὶς χαρακτὴρ ἐμπέφυκε σώματι.\nᾧ δὴ καὶ μείζων ἡ τοῦ παρασίτου τέχνη. ἥ γε\nκαὶ τὰ οὕτως ἄδηλα καὶ ἀφανῆ μᾶλλον τῆς μαντικῆς\nγνωρίζει τε καὶ οἶδεν.\n5 Τὸ δέ γε ἐπίστασθαι λόγους λέγειν ἐπιτηδείους\nκαὶ πράγματα πράττειν διʼ ὧν οἰκειώσεται καὶ\nεὐνούστατον ἑαυτὸν τῷ τρέφοντι ἀποδείξει, ἆῤ οὐ\nσυνέσεως καὶ καταλήψεως ἐρρωμένης εἶναι σοι\nδοκεῖ;\nΤΥΧΙΑΔΗΣΚαὶ μάλα.\nΣΙΜΩΝΤὸ δέ γε ἐν ταῖς ἑστιάσεσιν αὐταῖς ὅπως παντὸς\nἀπέλθοι πλέον ἔχων καὶ παρευδοκιμῶν τοὺς μὴ\nτὴν αὐτὴν αὐτῷ κεκτημένους τέχνην, ἄνευ τινὸς\nλόγου καὶ σοφίας πράττεσθαι οἴει;\nΤΥΧΙΑΔΗΣΟὐδαμῶς.\nΣΙΜΩΝΤί δέ, τὸ ἐπίστασθαι τὰς ἀρετὰς καὶ κακίας\nτῶν σιτίων καὶ τῶν ὅψων πολυπραγμοσύνην\nἀτέχνου τινὸς εἶναί σοι δοκεῖ, καὶ ταῦτα τοῦ\nγενναιοτάτου Πλάτωνος οὑτωσὶ λέγοντος, “Τοῦ\nμέλλοντος ἑστιάσεσθαι μὴ μαγειρικοῦ ὄντος,\nσκευαζομένης θοίνης ἀκυροτέρα ἡ κρίσις”;\n6 Ὅτι γε μὴν οὐκ ἐκ καταλήψεως μόνον, ἀλλὰ\nσυγγεγυμνασμένης ἐστὶν ἡ παρασιτική, μάθοις ἂν\nἐνθένδε ῥᾳδίως· αἱ μὲν γὰρ τῶν ἄλλων τεχνῶν\nκαταλήψεις καὶ ἡμέρας καὶ νύκτας καὶ μῆνας καὶ\nἐνιαυτοὺς πολλάκις ἀσυγγύμναστοι μένουσιν, καὶ\nὅμως οὐκ ἀπόλλυνται παρὰ τοῖς κεκτημένοις αἱ\nτέχναι, ἡ δὲ τοῦ παρασίτου κατάληψις εἰ μὴ\nκαθʼ ἡμέραν εἴη ἐν γυμνασίᾳ, ἀπόλλυσιν οὐ μόνον,\nοἶμαι, τὴν τέχνην, ἀλλὰ καὶ αὐτὸν τὸν τεχνίτην.\n7 Τό γε μὴν “πρός τι τέλος εὔχρηστον τῷ βίῳ”\nμὴ καὶ μανίας ᾖ ζητεῖν. ἐγὼ γὰρ τοῦ φαγεῖν\nκαὶ τοῦ πιεῖν οὐδὲν εὐχρηστότερον εὐρίσκω ἐν τῷ\nβίῳ, ὧν οὐδὲ ζῆν γε ἄνευ ἔστιν.\nΤΥΧΙΑΔΗΣΠάνυ μὲν οὖν.\nΣΙΜΩΝ8 Καὶ μὴν οὐδὲ τοιοῦτόν τί ἐστιν ἡ παρασιτικὴ\nὁποῖον τὸ κάλλος καὶ ἡ ἰσχύς, ὥστε τέχνην μὲν\nμὴ δοκεῖν αὐτήν, δύναμιν δέ τινα τοιαύτην.\nΤΥΧΙΑΔΗΣἈληθῆ λέγεις.\nΣΙΜΩΝἈλλὰ μέντοι οὐδὲ ἀτεχνία ἐστίν· ἡ γὰρ ἀτεχνία\nοὐδέποτε οὐδὲν κατορθοῖ τῷ κεκτημένῳ. φέρε\nγάρ, εἰ ἐπιτρέψειας σὺ σεαυτῷ ναῦν ἐν θαλάττῃ\nκαὶ χειμῶνι μὴ ἐπιστάμενος κυβερνᾶν, σωθείης\nἠνιοχεῖν;\nΤΥΧΙΑΔΗΣOὐδʼ οὗτος.\nΣΙΜΩΝΤί δή ποτε, ἢ τῷ μὴ ἔχειν τέχνην, διʼ ἦς δυνήσεται\nσώζειν ἑαυτόν;\nΤΥΧΙΑΔΗΣΚαὶ μάλα.\nΣΙΜΩΝΟὐκοῦν καὶ παράσιτος ὑπὸ τῆς παρασιτικῆς,\nεἴπερ ἦν ἀτεχνία, οὐκ ἂν ἐσώζετο;\nΤΥΧΙΑΔΗΣΝαί.\nΣΙΜΩΝΟὐκοῦν τέχνῃ σώζεται, ἀτεχνίᾳ δὲ οὔ;\nΤΥΧΙΑΔΗΣΠάνυ μὲν οὖν.\nΕΙΜΩΝΤέχνη ἄρα ἐστὶν ἡ παρασιτική.\nΤΥΧΙΑΔΗΣΤέχνη, ὡς ἔοικεν.\nΣΙΜΩΝΚαὶ μὴν κυβερνήτας μὲν ἀγαθοὺς ναυαγίᾳ\nπεριπεσόντας καὶ ἡνιόχους τεχνίτας ἐκπεσόντας\nτῶν δίφρων οἶδα ἐγὼ πολλάκις, καὶ τοὺς μὲν\nσυντριβέντας, τοὺς δὲ καὶ πάμπαν διαφθαρέντας,\nπαρασίτου δὲ ναυάγιον οὐδὲ εἷς ἔχοι τοιοῦτον\nεἰπεῖν.\nΟὐκοῦν εἰ μήτε ἀτεχνία ἐστὶν ἡ παρασιτικὴ\nμήτε δύναμις, σύστημα δέ τι ἐκ καταλήψεων\nγεγυμνασ μένων, τέχνη δῆλον ὅτι διωμολόγηται\nἡμῖν σήμερον.\nΤΥΧΙΑΔΗΣ9 Ὅσον ἐκ τούτου εἰκάζω· ἀλλʼ ἐκεῖνο, ὅπως καὶ\nὅρον ἡμῖν τινα γενναῖον ἀποδῷς τῆς παρασιτικῆς.\nΣΙΜΩΝὈρθῶς σύ γε λέγων. δοκεῖ γὰρ δή μοι οὕτως\nἂν μάλιστα ὡρίσθαι· παρασιτική ἐστιν τέχνη\nποτέων καὶ βρωτέων καὶ τῶν διὰ ταῦτα λεκτέων\nκαὶ πρακτέων, τέλος δὲ αὐτῆς τὸ ἡδύ.\nΤΥΧΙΑΔΗΣὙπέρευγέ μοι δοκεῖς ὁρίσασθαι τὴν σεαυτοῦ\nτέχνην· ἀλλʼ ἐκεῖνο σκόπει, μὴ πρὸς ἐνίους τῶν\nφιλοσόφων μάχη σοι περὶ τοῦ τέλους ᾖ.\nΣΙΜΩΝΚαὶ μὴν ἀπόχρη γε εἴπερ ἔσται τὸ αὐτὸ τέλος\nεὐδαιμονίας καὶ παρασιτικῆς.\n10 φανεῖται δὲ οὕτως·\nὁ γὰρ σοφὸς Ὅμηρος τὸν τοῦ παρασίτου\nβίον θαυμάζων ὡς ἄρα μακάριος καὶ ζηλωτὸς εἴη\nμόνος, οὕτω φξσίν·\nοὐ γὰρ ἔγωγέ τί φημι τέλος χαριέστερον εἶναι,ἢ ὅτʼ ἂν εὐφροσύνη μὲν ἔχῃ κάτα δῆμον ἅπαντα,δαιτυμόνες δʼ ἀνὰ δώματʼ ἀκουάζωνται ἀοιδοῦἥμενοι ἑξείης, παρὰ δὲ πλήθωσι τράπεζαισίτου καὶ κρειῶν, μέθυ δʼ ἐκ κρητῆρος ἀφύσσωνLοἰνοχόος φορέῃσι καὶ ἐγχείῃ δεπάεσσι.\nκαὶ ὡς οὐχ ἱκανῶς ταῦτα θαυμάζων μᾶλλον τὴν\nαὑτοῦ γνώμην ποιεῖ φανερωτέραν εὖ λέγων·\nτοῦτό τί μοι κάλλιστον ἐνὶ φρεσὶν εἴδεται εἶναι,\nοὐχ ἕτερόν τι, ἐξ ὧν φησιν, ἢ τὸ παρασιτεῖν\nεὔδαιμον νομίζων. καὶ μὴν οὐδὲ τῷ τυχόντι\nἀνδρὶ περιτέθεικε τούτους τοὺς λόγους, ἀλλὰ τῷ\nσοφωτάτῳ τῶν ὅλων. καίτοι γε εἴπερ ἐβούλετο\nὈδυσσεὺς τὸ κατὰ τοὺς Στωϊκοὺς ἐπαινεῖν τέλος,\nἐδύνατο ταυτὶ λέγειν ὅτε τὸν Φιλοκτήτην ἀνήγαγεν\nἐκ τῆς Λήμνου, ὅτε τὸ Ἴλιον ἐξεπόρθησεν,\nὅτε τοὺς Ἕλληνας φεύγοντας κατέσχεν, ὅτε εἰς\nΤροίαν εἰσῆλθεν ἑαυτὸν μαστιγώσας καὶ κακὰ\nκαὶ Στωϊκὰ ῥάκη ἐνδύς· ἀλλὰ τότε οὐκ εἶπε\n\n\n\n\nτοῦτο τέλος χαριέστερον. ἀλλὰ μὴν καὶ ἐν τῷ\nτῶν Ἐπικουρείων βίῳ γενόμενος αὖθις παρὰ τῇ\nΚαλυψοῖ, ὅτε αὐτῷ ὑπῆρχεν ἐν ἀργίᾳ τε βιοτεύειν\nκαὶ τρυφᾶν καὶ βονεῖν τὴν Ἄτλαντος\nθυγατέρα καὶ κινεῖν πάσας τὰς λείας κινήσεις,\nοὐδὲ τότε εἶπε τοῦτο τὸ τέλος χαριέστερον,\nἀλλὰ τὸν τῶν παρασίτων βίον. ἐκαλοῦντο δὲ\nδαιτυμόνες οἱ παράσιτοι τότε. πῶς οὖν λέγει;\nπάλιν γὰρ ἄξιον ἀναμνησθῆναι τῶν ἐπῶν· οὐδὲν\nγὰρ οἷον ἀκούειν αὐτῶν πολλάκις λεγομένων·\n“ δαιτυμόνες καθήμενοι ἑξείης·” καί·\nπαρὰ δὲ πλήθωσι τράπεζαισίτου καὶ κρειῶν.\n11 Ὅ γε μὴν Ἐπίκουρος σφόδρα ἀναισχύντως\nὑφελόμενος τὸ τῆς παρασιτικῆς τέλος τῆς καθʼ\nαὑτὸν εὐδαιμονίας τέλος αὐτὸ ποιεῖ. καὶ ὅτι\nκλοπὴ τὸ πρᾶγμά ἐστιν καὶ οὐδὲν Ἐπικούρῳ\nμέλει τὸ ἡδύ, ἀλλὰ τῷ παρασίτῳ, οὕτω μάθοις\nἄν. ἔγωγε ἡγοῦμαι τὸ ἡδὺ πρῶτον μὲν τὸ τῆς\nσαρκὸς ἀόχλητον, ἔπειτα τὸ μὴ θορύβου καὶ\nταραχῆς τὴν ψυχὴν ἐμπεπλῆσθαι. τούτων τοίνυν\nὁ μὲν παράσιτος ἑκατέρων τυγχάνει, ὁ δὲ\nἘπίκουρος οὐδὲ θατέρου· ὁ γὰρ ζητῶν περὶ σχήματος\nγῆς καὶ κόσμων ἀπειρίας καὶ μεγέθους\nἡλίου καὶ ἀποστημάτων καὶ πρώτων στοιχείων\nκαὶ περὶ θεῶν, εἴτε εἰσὶν εἴτε οὐκ εἰσί, καὶ περὶ\nαὐτοῦ τοῦ τέλους ἀεὶ πολεμῶν καὶ διαφερόμενος\nπρός τινας οὐ μόνον ἐν ἀνθρωπίναις, ἀλλὰ καὶ ἐν\n\n\n\n\nκοσμικαῖς ἐστιν ὀχλήσεσιν. ὁ δὲ παράσιτος\nπάντα καλῶς ἔχειν οἰόμενος καὶ πεπιστευκὼς μὴ\nἄλλως ταῦτα ἔχειν ἄμεινον ἢ ἔχει, μετὰ πολλῆς\nἀδείας καὶ γαλήνης, οὐδενὸς αὐτῷ τοιούτου παρενοχλοῦντος,\nἐσθίει καὶ κοιμᾶται ὕπτιος ἀφεικὼς\nτοὺς πόδας καὶ τὰς χεῖρας ὥσπερ Ὀδυσσεὺς τῆς\nΣχερίας ἀποπλέων οἴκαδε.\n12 Καὶ μὴν οὐχὶ κατὰ ταῦτα μόνον οὐδὲν προσήκει\nτὸ ἡδὺ τῷ Ἐπικούρῳ, ἀλλὰ καὶ κατʼ ἐκεῖνα·\nὁ γὰρ Ἐπίκουρος οὗτος, ὅστις ποτέ ἐστιν ὁ σοφός,\nἤτοι φαγεῖν ἔχει ἢ οὔ· εἰ μὲν οὐκ ἔχει, οὐχ\nὅπως ἡδέως ζήσεται, ἀλλʼ οὐδὲ ζήσεται· εἰ δὲ\nἔχει, εἴτε παῤ ἑαυτοῦ εἴτε παῤ ἄλλου· εἰ μὲν\nοὖν παῤ ἄλλου τὸ φαγεῖν ἔχοι, παράσιτός ἐστι\nκαὶ οὐχ ὃς λέγει· εἰ δὲ παῤ ἑαυτοῦ, οὐχ ἡδέως\nζήσεται.\nΤΥΧΙΑΔΗΣΠῶς οὐχ ἡδέως;\nΣΙΜΩΝΕἰ γὰρ ἔχοι τὸ φαγεῖν παῤ ἑαυτοῦ, πολλά τοι,\nὦ Τυχιάδη, τὰ ἀηδέα τῷ τοιούτῳ βίῳ παρακολουθεῖν\nἀνάγκη· καὶ ἄθρει πόσα. δεῖ τὸν μέλλοντα\nβιώσεσθαι καθʼ ἡδονὴν τὰς ἐγγιγνομένας\nὀρέξεις ἁπάσας ἀναπληροῦν. ἢ τί φής;\nΤΥΧΙΑΔΗΣΚἀμοὶ δοκεῖ.\nΣΙΜΩΝΟὐκοῦν τῷ μὲν σνχνὰ κεκτημένῳ ἴσως τοῦτο\nπαρέχει, τῷ δὲ ὀλίγα καὶ μηδὲν οὐκέτι· ὥστε\n\n\n\n\n\nπένης οὐκ ἂν σοφὸς γένοιτο οὐδὲ ἐφίκοιτο τοῦ\nτέλους, λέγω δὴ τοῦ ἡδέος. ἀλλʼ οὐδὲ μὴν ὁ\nπλούσιος, ὁ παρὰ τῆς οὐσίας ἀφθόνως ταῖς ἐπιθυμίαις\nχορηγῶν, δυνήσεται τοῦδε ἐφικέσθαι. τί\nδή ποτε; ὅτι πᾶσα ἀνάγκη τὸν ἀναλίσκοντα τὰ\nἑαυτοῦ πολλαῖς περιπίπτειν ἀηδίαις, τοῦτο μὲν\nτῷ μαγείρῳ κακῶς σκευάσαντι τὸ ὄψον μαχόμενον\nἢ εἰ μὴ μάχοιτο φαῦλα παρὰ τοῦτο\nἐσθίοντα τὰ ὄψα καὶ τοῦ ἡδέος ὑστεροῦντα,\nτοῦτο δὲ τῷ οἰκονομοῦντι τὰ κατὰ τὴν οἰκίαν, εἰ\nμὴ καλῶς οἰκονομοίη, μαχόμενον. ἢ οὐχ οὕτως;\nΤΥΧΙΑΔΗΣΝὴ Δία, κἀμοὶ δοκεῖ.\nΣΙΜΩΝΤῷ μὲν οὖν Ἐπικούρῳ πάντα συμβαίνειν εἰκός,\nὥστε οὐδέποτε τεύξεται τοῦ τέλους· τῷ δὲ\nπαρασίτῳ οὔτε μάγειρός ἐστιν ᾧ χαλεπήναι,\nοὔτε ἀγρὸς οὔτε οἶκος οὔτε ἀργύρια, ὑπὲρ ὧν\nἀπολλυμένων ἀχθεσθείη, ὥστε καὶ φάγοι καὶ πίοι\nμόνος οὗτος ὑπὸ μηδενός, ὧν ἐκείνους ἀνάγκη,\nἐνοχλούμενος.\n13 Ἀλλ’ ὅτι μὲν τέχνη ἐστὶν ἡ παρασιτική, κἀκ\nτούτων καὶ τῶν ἄλλων ἱκανῶς δέδεικται. λοιπὸν\nὅτι καὶ ἀρίστη δεικτέον, καὶ τοῦτο οὐχ ἁπλῶς,\nἀλλὰ πρῶτον μέν, ὅτι κοινῇ πασῶν διαφέρει τῶν\nτεχνῶν, εἶτα ὅτι καὶ ἰδίᾳ ἑκάστης.\nΚοινῇ μὲν οὖν ἀπασῶν οὕτω διαφέρει· πάσης\nγὰρ τέχνης ἀνάγκη προάγειν μάθησιν πόνον φόβον\n\n\n\n\nπληγάς, ἅπερ οὐκ ἔστιν ὅστις οὐκ ἂν ἀπεύξαιτο·\nταύτην δὲ τὴν τέχνην, ὡς ἔοικεν, μόνην\nἔξεστι μαθεῖν ἄνευ πόνου. τίς γὰρ ἀπὸ δείπνου\nποτὲ ἀπῆλθεν κλαίων, ὥσπερ τινὰς ἐκ τῶν διδασκάλων\nὁρῶμεν, τίς δʼ ἐπὶ δεῖπνον ἀπιὼν ὤφθη\nσκυθρωπός, ὥσπερ οἱ εἰς διδασκαλεῖα φοιτῶντες;\nκαὶ μὴν ὁ μὲν παράσιτος ἑκὼν αὐτὸς ἐπὶ δεῖπνον\nἔρχεται μάλα ἐπιθυμῶν τῆς τέχνης, οἱ δὲ τὰς\nἄλλας τέχνας μανθάνοντες μισοῦσιν αὐτάς, ὥστε\nἔνιοι διʼ αὐτὰς ἀποδιδράσκουσι.\nΤί δέ, οὐ κἀκεῖνο ἐννοῆσαί σε δεῖ, ὅτι καὶ τοὺς\nἐν ἐκείναις ταῖς τέχναις προκόπτοντας οἱ πατέρες\nκαὶ μητέρες τούτοις τιμῶσι μάλιστα, οἷς καθʼ\nἡμέραν καὶ τὸν παράσιτον, “ Καλῶς νὴ Δία\nἔγραψεν ὁ παῖς, ” λέγοντες, “δότε αὐτῷ φαγεῖν·”\n“Οὐκ ἔγραψεν ὀρθῶς, μὴ δότε;” οὕτω τὸ πρᾶγμα\nκαὶ ἔντιμον καὶ ἐν τιμωρίᾳ μέγα φαίνεται.\n14 Καὶ μὴν αἱ ἄλλαι τέχναι τὸ τέλος ὕστερον\nτοῦτο ἔχουσι, μετὰ τὸ μαθεῖν καὶ τοὺς καρποὺς\nἡδέως ἀπολαμβάνουσαι· πολλὴ γὰρ “καὶ ὄρθιος\nοἶμος ἐς αὐτάς·” ἡ δὲ παρασιτικὴ μόνη τῶν\nἄλλων εὐθὺς ἀπολαύει τῆς τέχνης ἐν αὐτῷ τῷ\nμανθάνειν, καὶ ἅμα τε ἄρχεται καὶ ἐν τῷ τέλει\nἐστίν.\nΚαὶ μέντοι τῶν ἄλλων τεχνῶν οὐ τινές, ἀλλὰ\nπᾶσαι ἐπὶ μόνην τὴν τροφὴν γεγόνασιν, ὁ δὲ\nπαράσιτος εὐθὺς ἔχει τὴν τροφὴν ἅμα τῷ ἄρξασθαι\nτῆς τέχνης. ἢ οὐκ ἐννοεῖς ὅτι ὁ μὲν γεωργὸς\n\n\n\n\n\n\nγεαωργεῖ οὐ τοῦ γεωργεῖν ἕνεκα καὶ ὁ τέκτων\nτεκταίνεται οὐχὶ τοῦ τεκταίνεσθαι ἕνεκα, ὁ δὲ\nπαράσιτος οὐχ ἕτερον μέν τι διώκει, ἀλλὰ τὸ\nαὐτὸ καὶ ἔργον μὲν ἐστὶν αὐτοῦ καὶ οὗ ἕνεκα\nγίγνεται;\n15 Καὶ μὴν ἐκεῖνά γε οὐδείς ἐστιν ὅστις οὐκ ἐπίσταται,\nὅτι οἱ μὲν τὰς λοιπὰς τέχνας ἐργαζόμενοι\nτὸν μὲν ἄλλον χρόνον ταλαιπωροῦσι, μίαν δὲ ἡ\nδύο μόνας τοῦ μηνὸς ἡμέρας ἱερὰς ἄγουσι, καὶ\nεὐφραίνεσθαι λέγονται τότε· ὁ δὲ παράσιτος τοῦ\nμηνὸς τὰς τριάκονθʼ ἡμέρας ἱερὰς ἄγει· πᾶσαι\nγὰρ αὐτῷ δοκοῦσιν εἶναι τῶν θεῶν.\n16 Ἔτι οἱ μὲν βουλόμενοι τὰς ἄλλας τέχνας\nκατορθοῦν ὀλιγοσιτίαις καὶ ὀλιγοποσίαις χρῶνται\nκαθάπερ οἱ νοσοῦντες, πολυποσίαις δὲ καὶ πολυσιτίαις\nοὐκ ἔστιν εὐφραινόμενον μανθάνειν.\n17 Καὶ αἱ μὲν ἄλλαι τέχναι χωρὶς ὀργάνων οὐδαμῶς\nτῷ κεκτημένῳ ὑπηρετεῖν δύνανται· οὔτε\nγὰρ αὐλεῖν ἔνι χωρὶς αὐλῶν οὔτε ψάλλειν ἄνευ\nλύρας οὔτε ἱππεύειν ἄνευ ἵππου· αὕτη δὲ οὕτως\nἐστὶν ἀγαθὴ καὶ οὐ βαρεῖα τῷ τεχνίτῃ, ὥστε\nὑπάρχει καὶ μηδὲν ἔχοντι ὅπλον χρῆσθαι αὐτῇ.\n18 Καὶ ὡς ἔοικεν ἄλλας τέχνας μανθάνομεν μισθὸν\nδιδόντες, ταύτην δὲ λαμβάνοντες. ἔτι τῶν μὲν\nἄλλων τεχνῶν εἰσι διδάσκαλοί τινες,\n19 τῆς δὲ\nπαρασιτικῆς οὐδείς, ἀλλʼ ὥσπερ ἡ ποιητικὴ κατὰ\nΣωκράτη καὶ αὕτη τινὶ θείᾳ μοίρᾳ παραγίγνεται.\n20 κἀκεῖνο δὲ σκόπει, ὅτι τὰς μὲν ἄλλας τέχνας\n\n\n\nὁδεύοντες ἢ πλέοντες οὐ δυνάμεθα διαπράττεσθαι,\nταύτῃ δέ ἐστι χρῆσθαι καὶ ἐν ὁδῷ καὶ πλέοντι.\nΤΥΧΙΑΔΗΣ21 Πάνυ μὲν οὖν.\nΣΙΜΩΝΚαὶ μέντοι, ὦ Τυχιάδη, αἱ μὲν ἄλλαι τέχναι\nδοκοῦσί μοι ταύτης ἐπιθυμεῖν, αὕτη δὲ οὐδεμιᾶς\nἑτέρας.\nΤΥΧΙΑΔΗΣΤί δέ, οὐχ οἱ τὰ ἀλλότρια λαμβάνοντες ἀδικεῖν\nσοι δοκοῦσι;\nΣΙΜΩΝΠῶς γὰρ οὔ;\nΤΥΧΙΑΔΗΣΠῶς οὖν ὁ παράσιτος τὰ ἀλλότρια λαμβάνων\nοὐκ ἀδικεῖ μόνος;\nΣΙΜΩΝ22 Οὐκ ἔχω λέγειν. καὶ μὴν τῶν ἄλλων τεχνῶν\nαἱ ἀρχαὶ φαῦλαί τινες καὶ εὐτελεῖς εἰσι, τῆς δὲ\nπαρασιτικῆς ἀρχὴ πάνυ γενναία τις· τὸ γὰρ\nθρυλούμενον τοῦτο τῆς φιλίας ὄνομα οὐκ ἂν ἄλλο\nτι εὕροις ἢ ἀρχὴν παρασιτικῆς.\nΤΥΧΙΑΣΗΣΠῶς λέγεις;\nΣΙΜΩΝὍτι οὐδεὶς ἐχθρὸν ἢ ἀγνῶτα ἄνθρωπον ἀλλ\nοὐδὲ συνήθη μετρίως ἐπὶ δεῖπνον καλεῖ, ἀλλὰ δεῖ\n\n\n\n\nπρότερον οἶμαι τοῦτον γενέσθαι φίλον, ἵνα κοινωνήσῃ\nσπονδῶν καὶ τραπέζης καὶ τῶν τῆς τέχνης\nταύτης μυστηρίων. ἐγὼ γοῦν πολλάκις ἤκουσά\nτινων λεγόντων, “Ποταπὸς δὲ οὗτος φίλος ὅστις\nοὔτε βέβρωκεν οὔτε πέπωκεν μεθʼ ἡμῶν,” δῆλον\nὅτι τὸν συμπίνοντα καὶ συνεσθίοντα μόνον πιστὸν\nφίλον ἡγουμένων.\n23 Ὅτι γε μὴν ἡ βασιλικωτάτη τῶν τεχνῶν ἔστιν\nαὕτη, μάθοις ἂν καὶ ἐκ τοῦδε οὐχ ἥκιστα· τὰς\nμὲν γὰρ λοιπὰς τέχνας οὐ μόνον κακοπαθοῦντες\nκαὶ ἱδροῦντες, ἀλλὰ νὴ Δία καθήμενοι καὶ ἑστῶτες\nἐργάζονται ὥσπερ ἀμέλει δοῦλοι τῶν τεχνῶν,\nὁ δὲ παράσιτος μεταχειρίζεται τὴν αὐτοῦ τέχνην\nὡς βασιλεὺς κατακείμενος.\n24 Ἐκεῖνα μὲν γὰρ τί δεῖ λέγειν περὶ τῆς εὐδαιμονίας\nαὐτοῦ, ὅτι δὴ μόνος κατὰ τὸν σοφὸν\nὍμηρον “οὔτε φυτεύει χερσὶ φυτὸν οὔτε ἀροῖ,\nἀλλὰ τά γ᾿ ἄσπαρτα καὶ ἀνήροτα πάντα\nνέμεται;.\n25 Καὶ μὴν ῥήτορά τε καὶ γεωμέτρην καὶ χαλκέα\nοὐδὲν κωλύει τὴν ἑαυτοῦ τέχνην ἐργάζεσθαι\nἐάν τε πονηρὸς ἐάν τε καὶ μωρὸς ᾖ, παρασιτεῖν\nδὲ οὐδεὶς δύναται ἢ μωρὸς ὢν ἢ πονηρός.\nΤΥΧΙΑΔΗΣΠαπαί, οἶον χρῆμα ἀποφαίνῃ τὴν παρασιτικήν·\nὥστε καὶ αὐτὸς ἤδη βούλεσθαι δοκῶ μοι παράσιτος\nεἶναι ἀντὶ τούτου ὅς είμι.\nΣΙΜΩΝ26 Ὡς μὲν τοίνυν κοινῇ πασῶν διαφερει, δεδεῖχθαί\n\n\n\n\n\nμοι δοκῶ. φέρε δὴ ὡς καὶ κατʼ ἰδίαν\nἑκάστης διαφέρει σκοπῶμεν. τὸ μὲν δὴ ταῖς\nβαναύσοις τέχναις παραβάλλειν αὐτὴν ἀνόητόν\nἐστιν, καὶ μᾶλλόν πως καθαιροῦντος τὸ ἀξίωμα\nτῆς τέχνης. ὅτι γε μὴν τῶν καλλίστων καὶ\nμεγίστων τεχνῶν διαφέρει δεικτέον. ὡμολόγηται\nδὴ πρὸς πάντων τήν τε ῥητορικὴν καὶ τὴν φιλοσοφίαν,\nἂς διὰ γενναιότητα καὶ ἐπιστήμας ἀποφαίνονταί\nτινες, ἐπειδὰν καὶ τούτων ἀποδείζαιμι\nτὴν παρασιτικὴν πολὺ κρατοῦσαν, δῆλον\nὅτι τῶν ἄλλων τεχνῶν δόξει προφερεστάτη\nκαθάπερ ἡ Ναυσικάα τῶν θεραπαινίδων.\n27 Κοινῇ μὲν οὖν ἀμφοῖν διαφέρει καὶ τῆς ῥητορικῆς\nκαὶ τῆς φιλοσοφίας, πρῶτον κατὰ τὴν\nὑπόστασιν· ἡ μὲν γὰρ ὑφέστηκεν, αἱ δὲ οὔ. οὔτε\nγὰρ τὴν ῥητορικὴν ἕν τι καὶ τὸ αὐτὸ νομίζομεν,\nἀλλʼ οἱ μὲν τέχνην, οἱ δὲ τοὐναντίον ἀτεχνίαν,\nἄλλοι δὲ κακοτεχνίαν, ἄλλοι δὲ ἄλλο τι. ὁμοίως\nδὲ καὶ τὴν φιλοσοφίαν οὐ κατὰ τὰ αὐτὰ καὶ\nὡσαύτως ἔχονσαν, ἑτέρως μὲν γὰρ Ἐπικούρῳ\nδοκεῖ τὰ πράγματα ἔχειν, ἑτέρως δὲ τοῖς ἀπὸ τῆς\nΣτοᾶς, ἑτέρως δὲ τοῖς ἀπὸ τῆς Ἀκαδημίας, ἑτέρως\nδὲ τοῖς ἀπὸ τοῦ Περιπάτου, καὶ ἀπλῶς ἄλλος\nἄλλην ἀξιοῖ τὴν φιλοσοφίαν εἶναι· καὶ μέχρι γε\nνῦν οὔτε οἱ αὐτοὶ γνώμης κρατοῦσιν οὔτε αὐτῶν\nἡ τέχνη μία φαίνεται. ἐξ ὧν δῆλον ὅ τι τεκμαίπεσθαι\nκαταλείπεται. ἀρχὴν γάρ φημι μηδὲ\nεἶναι τέχνην ἧς οὐκ ἔστιν ὑπόστασις. ἐπεὶ τί δή\n\n\n\n\n\n\nποτε ἀριθμητικὴ μὲν μία ἐστὶ καὶ ἡ αὐτὴ καὶ\nδὶς δύο παρά τε ἡμῖν καὶ παρὰ Πέρσαις τέσσαρά\nἐστιν καὶ συμφωνεῖ ταῦτα καὶ παρὰ Ἕλλησι καὶ\nβαρβάροις, φιλοσοφίας δὲ πολλὰς καὶ διαφόρους\nὁρῶμεν καὶ οὔτε τὰς ἀρχὰς οὔτε τὰ τέλη σύμφωνα\nπασῶν;\nΤΥΧΙΑΔΗΣἈληθῆ λέγεις· μίαν μὲν γὰρ τὴν φιλοσοφίαν\nεἶναι λέγουσιν, αὐτοὶ δὲ αὐτὴν ποιοῦσι πολλάς.\nΣΙΜΩΝ28 Καὶ μὴν καὶ τὰς μὲν ἄλλας τέχνας, εἰ καί τι\nκατὰ ταύτας ἀσύμφωνον εἴη, κὰν παρέλθοι τις\nσυγγνώμης ἀξιώσας, ἐπεὶ μέσαι τε δοκοῦσι καὶ\nαἱ καταλήψεις αὐτῶν οὐκ εἰσὶν ἀμετάπτωτοι\nφιλοσοφίαν δὲ τίς ἂν καὶ ἀνάσχοιτο μὴ μίαν\nεἶναι καὶ μηδὲ σύμφωνον αὐτὴν ἑαυτῇ μᾶλλον\nτῶν ὀργάνων; μία μὲν οὖν οὐκ ἔστι φιλοσοφία,\nἐπειδὴ ὁρῶ καὶ ἄπειρον οὖσαν· πολλαὶ δὲ οὐ\nδύνανται εἶναι, ἐπειδήπερ ἡ σοφία μία.\n29 Ὁμοίως δὲ καὶ περὶ τῆς ὑποστάσεως τῆς ῥητορικῆς\nταὐτὰ φαίη τις ἄν· τὸ γὰρ περὶ ἑνὸς\nπροκειμένου ταὐτὰ μὴ λέγειν ἅπαντας, ἀλλὰ\nμάχην εἶναι φορᾶς ἀντιδόξου, ἀπόδειξις μεγίστη\nτοῦ μηδὲ ἀρχὴν εἶναι τοῦτο οὗ μία κατάληψις\nοὐκ ἔστιν· τὸ γὰρ ζητεῖν τό, τί μᾶλλον αὐτό\n\n\n\n\n\n\n\nἐστιν, καὶ τὸ μηδέποτε ὁμολογεῖν ἓν εἶναι, τοῦτο\nαὐτὴν ἀναιρεῖ τοῦ ζητουμένου τὴν οὐσίαν.\n30 Ἡ μέντοι παρασιτικὴ οὐχ οὕτως ἔχει, ἀλλὰ\nκαὶ ἐν Ἕλλησι καὶ βαρβάροις μία ἐστὶν καὶ\nκατὰ ταὐτὰ καὶ ὡσαύτως, καὶ οὐκ ἂν εἴποι τις\nἄλλως μὲν τούσδε, ἑτέρως δὲ τούσδε παρασιτεῖν,\nοὐδέ εἰσιν ὡς ἔοικεν ἐν παρασίτοις τινες οἷον\nΣτωῖκοὶ ἢ Ἐπικούρειοι δόγματα ἔχοντες διάφορα,\nἀλλὰ πᾶσι πρὸς ἅπαντας ὁμολογία τίς ἐστιν καὶ\nσυμφωνία τῶν ἔργων καὶ τοῦ τέλους. ὥστε\nἔμοιγε δοκεῖ ἡ παρασιτικὴ κινδυνεύειν κατά γε\nτοῦτο καὶ σοφία εἶναι.\nΤΥΧΙΑΔΗΣ31 Πάνυ μοι δοκεῖς ἱκανῶς ταῦτα εἰρηκέναι. ὡς\nδὲ καὶ τὰ ἄλλα χείρων ἐστὶν ἡ φιλοσοφία τῆς\nσῆς τέχνης, πῶς ἀποδεικνύεις;\nΣΙΜΩΝΟὐκοῦν ἀνάγκη πρῶτον εἰπεῖν ὅτι φιλοσοφίας\nμὲν οὐδέποτε ἠράσθη παράσιτος, παρασιτικῆς δὲ\nπάμπολλοι ἐπιθυμήσαντες μνημονεύονται φιλόσοφοι,\nκαὶ μέχρι γε νῦν ἐρῶσιν.\nΤΥΧΙΑΔΗΣΚαὶ τίνας ἂν ἔχοις εἰπεῖν φιλοσόφους παρασιτεῖν\nσπουδάσαντας;\nΣΙΜΩΝOὕστινας μέντοι, ὦ Τυχιάδη; οὓς καὶ σὺ γιγνώσκων\nὑποκρίνῃ ἀγνοεῖν κἀμὲ κατασοφίζῃ ὥς\n\n\n\n\n\nτινος αὐτοῖς αἰσχύνης ἐντεῦθεν γεγνομένης, οὐχὶ\nτιμῆς.\nΤΥΧΙΑΔΗΣΟὐ μὰ τὸν Δία, Σίμων, ἀλλὰ καὶ σφόδρα\nἀπορῶ οὕστινας καὶ εὕροις εἰπεῖν.\nΣΙΜΩΝὮ γενναῖε, σύ μοι δοκεῖς ἀνήκοος εἶναι καὶ\nτῶν ἀναγραψάντων τοὺς ἐκείνων βίους, ἐπεὶ\nπάντως ἂν καὶ ἐπιγνῶναι οὕστινας λέγω δύναιο.\nΤΥΧΙΑΔΗΣΚαὶ μέντοι νὴ τὸν Ἡρακλέα ποθῶ δὴ ἀκούειν\nτίνες εἰσίν.\nΣΙΜΩΝἘγώ σοι καταλέξω αὐτοὺς ὄντας οὐχὶ τοὺς\nφαύλους, ἀλλʼ ὡς ἐγὼ δοκῶ, τοὺς ἀρίστους καὶ\nοὓς ἥκιστα σὺ οἴει.\n32 Αἰσχίνης μέντοι ὁ Σωκρατικός,\nοὗτος ὁ τοὺς μακροὺς καὶ ἀστείους διαλόγους\nγράψας, ἧκέν ποτε εἰς Σικελίαν κομίζων\nαὐτούς, εἴ πως δύναιτο διʼ αὐτῶν γνωσθῆναι\nΔιονυσίῳ τῷ τνράννῳ, καὶ τὸν Μιλτιάδην ἀναγνοὺς\nκαὶ δόξας εὐδοκιμηκέναι λοιπὸν ἐκάθητο ἐν\nΣικελία παρασιτῶν Διονυσίῳ καὶ ταῖς Σωκράτους\nδιατριβαῖς ἐρρῶσθαι φράσας.\n33 τί δέ. καὶ Ἀρίστιππος\nὁ Κυρηναῖος οὐχὶ τῶν δοκίμων φαίνεταί\nσοι φιλοσόφων;\nΤΥΧΙΑΣΔΗΣΚαὶ πανυ.\nΣΙΜΩΝΚαὶ οὗτος μέντοι κατὰ τὸν αὐτὸν χρόνον διέτριβεν\nἐν Συρακούσαις παρασιτῶν Διονυσίῳ.\n\n\n\nπάντων γοῦν ἀμέλει τῶν παρασίτων αὐτὸς ηὐδοκίμει\nπαῤ αὐτῷ· καὶ γὰρ ἢν πλέον τι τῶν\nἄλλων πρὸς τὴν τέχνην εὐφυής, ὥστε τοὺς\nὀψοποιοὺς ὁσημέραι ἔπεμπεν παρὰ τοῦτον ὁ\nΔιονύσιος ὥς τι παῤ αὐτοῦ μαθησομένους.\nOὗτος μέντοι δοκεῖ καὶ κοσμῆσαι τὴν τέχνην\n34 ἀξίως. ὁ δὲ Πλάτων ὑμῶν ὁ γενναιότατος καὶ\nαὐτὸς μὲν κεν εἰς Σικελίαν ἐπὶ τούτῳ, καὶ ὀλίγας\nπαρασιτήσας ἡμέρας τῷ τυράννῳ τοῦ παρασιτεῖν\nὑπὸ ἀφυίας ἐξέπεσε, καὶ πάλιν Ἀθήναζε ἀφικόμενος\nκαὶ φιλοπονήσας καὶ παρασκευάσας ἑαυτὸν\nαὖθις δευτέργῳ στόλῳ ἐπέπλευσε τῇ Σικελίᾳ καὶ\nδειπνήσας πάλιν ὀλίγας ἡμέρας ὑπὸ ἀμαθίας\nἐξέπεσε· καὶ αὕτη ἡ συμφορὰ Πλάτωνι περὶ\nΣικελίαν ὁμοία δοκεῖ γενέσθαι τῇ Νικίου.\nΤΥΧΙΑΣΔΗΣΚαὶ τίς, ὦ Σίμων, περὶ τούτου λέγει;\nΣΙΜΩΝ35 Πολλοὶ μὲν καὶ ἄλλοι, Ἀριστόξενος δὲ ὁ μουσικός,\nπολλοῦ λόγου ἄξιος.\nΕὐριπίδης μὲν γὰρ ὅτι Ἀρχελάγῳ μέχρι μὲν\nτοῦ θανάτου παρεσίτει καὶ Ἀνάξαρχος Ἀλεξάνδρῳ\nπάντως ἐπίστασαι.\n36 καὶ Ἀριστοτέλης\nδὲ τῆς παρασιτικῆς ἤρξατο μόνον ὥσπερ καὶ τῶν\nἄλλων τεχνῶν.\n37 Φιλοσόφους μὲν οὖν, ὥσπερ ἦν, παρασιτεῖν\nσπουδάσαντας ἔδειξα· παράσιτον δὲ οὐδεὶς ἔχει\nφράσαι φιλοσοφεῖν ἐθελήσαντα.\n38 Καὶ μέντοι εἰ ἔστιν εὔδαιμον τὸ μὴ πεινῆν\nμηδὲ διψῆν μηδὲ ῥιγοῦν, ταῦτα οὐδενὶ ἄλλῳ\nὑπάρχει ἢ παρασίτῳ. ὥστε φιλοσόφους μὲν ἄν\nτις πολλοὺς καὶ ῥιγοῦντας καὶ πεινῶντας εὕροι,\nπαράσιτον δὲ οὔ· ἢ οὐκ ἂν εἴη παράσιτος, ἀλλὰ\nδυστυχής τις καὶ πτωχὸς ἄνθρωπος καὶ φιλοσόφῳ\nὅμοιος.\nΤΥΧΙΑΣΔΗΣ39 Ἱκανῶς ταῦτά γε. ὅτι δὲ κατὰ τἄλλα διαφέρει\nφιλοσοφίας καὶ ῥητορικῆς ἡ παρασιτικὴ\nπῶς ἐπιδεικνύεις;\nΣΙΜΩΝΕἰσίν, ὦ βέλτιστε, καιροὶ τοῦ τῶν ἀνθρώπων\nβίου, ὁ μέν τις εἰρήνης, οἶμαι, ὁ δʼ αὖ πολέμου.\nἐν δὴ τούτοις πᾶσα ἀνάγκη φανερὰς γίγνεσθαι\nτὰς τέχνας καὶ τοὺς ἔχοντας ταύτας ὁποῖοί τινές\nεἰσιν. πρότερον δέ, εἰ δοκεῖ, σκοπώμεθα τὸν τοῦ\nπολέμου καιρόν, καὶ τίνες ἂν εἶεν μάλιστα χρησιμώτατοι\nἰδίᾳ τε ἕκαστος αὐτῷ καὶ κοινῇ τῇ\nπόλει.\nΤΥΧΙΑΣΔΗΣὩς οὐ μέτριον ἀγῶνα καταγγέλλεις τῶν ἀνδρῶν.\nκαὶ ἔγωγε πάλαι γελω κατʼ ἐμαυτὸν\nἐννοῶν ποῖος ἂν εἴη συμβαλλόμενος παρασίτῳ\nφιλόσοφος.\nΣΙΜΩΝ40 Ἵνα τοίνυν μὴ πάνυ θαυμάζῃς μηδὲ τὸ πρᾶγμά\nσοι δοκῇ χλεύης ἄξιον, φέρε προτυπωσώμεθα\nπαῤ ἡμῖν αὐτοῖς ἠγγέλθαι μὲν αἰφνίδιον εἰς τὴν\nχώραν ἐμβεβληκέναι πολεμίους, εἶναι δὲ ἀνάγκην\n\n\n\n\nἐπεξιέναι καὶ μὴ περιορᾶν ἔξω δῃουμένην τὴν γῆν,\nτὸν στρατηγὸν δὲ παραγγέλλειν ἅπαντας εἰς τὸν\nκατάλογον τοὺς ἐν ἡλικίᾳ, καὶ δὴ χωρεῖν τοὺς\nἄλλους, ἐν δὲ δὴ τούτοις φιλοσόφους τινὰς καὶ\nῥήτορας καὶ παρασίτους. πρῶτον τοίνυν ἀποδύσωμεν\nαὐτούς· ἀνάγκη γὰρ τοὺς μέλλοντας\nὁπλίζεσθαι γυμνοῦσθαι πρότερον. θεῶ δὴ τοὺς\nἄνδρας, ὦ γενναῖε, καθʼ ἕκαστον καὶ δοκίμαζε τὰ\nσώματα. τοὺς μὲν τοίνυν αὐτῶν ὑπὸ ἐνδείας\nἴδοις ἂν λεπτοὺς καὶ ὠχρούς, πεφρικότας, ὥσπερ\nἤδη τραυματίας παρειμένους· ἀγῶνα μὲν γὰρ καὶ\nμάχην σταδιαίαν καὶ ὠθισμὸν καὶ κόνιν καὶ τραύματα\nμὴ γελοῖον ᾖ λέγειν δύνασθαι φέρειν ἀνθρώπους\nὥσπερ ἐκείνους τινὸς δεομένους ἀναλήψεως.\n41 ἄθρει δὲ πάλιν μεταβὰς τὸν παράσιτον ὁποῖός\nτις φαίνεται. ἆῤ. οὐχ ὁ μὲν τὸ σῶμα πρῶτον\nπολὺς καὶ τὸ χρῶμα ἡδύς, οὐ μέλας δὲ οὐδὲ\nλευκός—τὸ μὲν γὰρ γυναικί, τὸ δὲ δούλῳ προσέοικεν\n—ἔπειτα θυμοειδής, δεινὸν βλέπων ὁποῖον\nἡμεῖς, μέγα καὶ ὕφαιμον; οὐ γὰρ καλὸν δεδοικότα\nκαὶ θῆλυν ὀφθαλμὸν εἰς πόλεμον φέρειν. ἆῤ\nοὐχ ὁ τοιοῦτος καλὸς μὲν γένοιτʼ ἂν καὶ ζῶν\nὁπλίτης, καλὸς δὲ καὶ εἰ ἀποθάνοι νεκρός;\n42 Ἀλλὰ τί δεῖ ταῦτα εἰκάζειν ἔχοντας αὐτῶν\nπαραδείγματα; ἀπλῶς γὰρ εἰπεῖν, ἐν πολέμῳ τῶν\nπώποτε ῥητόρων ἢ φιλοσόφων οἱ μὲν οὐδὲ ὅλως\nὑπέμειναν ἔξω τοῦ τείχους προελθεῖν, εἰ δέ τις καὶ\nἀναγκασθεὶς παρετάξατο, φημὶ τοῦτον λείψαντα\nτὴν τάξιν ὑποστρέφειν.\nΤΥΧΙΑΣΔΗΣὩς θαυμάσια πάντα καὶ οὐδὲν ὑπισχνῇ μέτριον.\nλέγε δὲ ὅμως.\nΣΙΜΩΝΓῶν μὲν τοίνυν ῥητόρων Ἰσοκράτης οὐχ ὅπως\nεἰς πόλεμον ἐξῆλθέν ποτε, ἀλλʼ οὐδʼ ἐπὶ δικαστήριον\nἀνέβη, διὰ δειλίαν, οἶμαι, ὅτι οὐδὲ τὴν φωνὴν\nδιὰ τοῦτο εἶχεν ἔτι. τί δʼ; οὐχὶ Δημάδης μὲν καὶ\nΑἰσχίνης καὶ Φιλοκράτης ὑπὸ δέους εὐθὺς τῇ\nκαταγγελίᾳ τοῦ Φιλίππου πολέμου τὴν πόλιν\nπροὔδοσαν καὶ σφᾶς αὐτοὺς τῷ Φιλίππῳ καὶ\nδιετέλεσαν Ἀθήνησιν ἀεὶ τὰ ἐκείνου πολιτευόμενοι,\nὃς εἴ γε καὶ ἄλλος τις Ἀθηναίοις κατὰ\nταῦτα ἐπολέμει· κἀκεῖνος ἐν αὐτοῖς ἦν φίλος.\nὙπερίδης δὲ καὶ Δημοσθένης καὶ Λυκοῦργος, οἵ\nγε δοκοῦντες ἀνδρειότεροι κὰν ταῖς ἐκκλησίαις ἀεὶ\nθορυβοῦντες καὶ λοιδορούμενοι τῷ Φψιλίππῳ, τί\nποτε ἀπειργάσαντο γενναῖον ἐν τῷ πρὸς αὐτὸν\nπολέμγῳ; καὶ Ὑπερίδης μὲν καὶ Λνκοῦργος οὐδὲ\nἐξῆλθον, ἀλλʼ οὐδὲ ὅλως ἐτόλμησαν μικρὸν ἔξω\nπαρακῦψαι τῶν πυλῶν, ἀλλʼ ἐντειχίδιοι ἐκάθηντο\nπαῤ αὐτοῖς ἤδη πολιορκούμενοι γνωμίδια καὶ\nπροβουλευμάτια συντιθέντες. ὁ δὲ δὴ κορυφαιότατος\nαὐτῶν, ὁ ταυτὶ λέγων ἐν ταῖς ἐκκλησίαις\nσυνεχῶς· “Φίλιππος γὰρ ὁ Μακεδὼν ὄλεθρος, ὅθεν\nοὐδὲ ἀνδράποδον πρίαιτό τίς ποτε,” τολμήσας\n\n\n\n\nπροελθεῖν εἰς τὴν Βοιωτίαν, πρὶν ἢ συμμῖξαι τὰ\nστρατόπεδα καὶ συμβαλεῖν εἰς χεῖρας ῥίψας τὴν\nἀσπίδα ἔφυγεν. ἢ οὐδέπω ταῦτα πρότερον διήκουσας\nοὐδενός, πάνυ γνώριμα ὄντα οὐχ ὅπως\nἈθηναίοις, ἀλλὰ Θρᾳξὶ καὶ Σκύθαις, ὅθεν ἐκεῖνο\nτὸ κάθαρμα ἦν;\nΤΥΧΙΑΣΔΗΣ43 Ἐπίσταμαι ταῦτα· ἀλλʼ οὗτοι μὲν ῥήτορες καὶ\nλόγους λέγειν ἠσκηκότες, ἀρετὴν δὲ οὔ. τί δὲ\nπερὶ τῶν φιλοσόφων λέγεις; οὐ γὰρ δὴ τούτους\nἔχεις ὥσπερ ἐκείνους αἰτιᾶσθαι.\nΣΙΜΩΝΟὖτοι πάλιν, ὦ Τυχιάδη, οἱ περὶ τῆς ἀνδρείας\nὁσημέραι διαλεγόμενοι καὶ κατατρίβοντες τὸ τῆς\nἀρετῆς ὄνομα πολλῷ μᾶλλον τῶν ῥητόρων φανοῦνται\nδειλότεροι καὶ μαλακώτεροι. σκόπει δὴ\nοὕτως. πρῶτον μὲν οὐκ ἔστιν ὅστις εἰπεῖν ἔχοι\nφιλόσοφον ἐν πολέμῳ τετελευτηκότα· ἤτοι γὰρ\nοὐδὲ ὅλως ἐστρατεύσαντο, ἢ εἴπερ ἐστρατεύσαντο,\nπάντες ἔφυγον. Ἀντισθένης μὲν οὖν καὶ Διογένης\nκαὶ Κράτης καὶ Ζήνων καὶ Πλάτων καὶ Aἰσχίνης\nκαὶ Ἀριστοτέλης καὶ πᾶς οὗτος ὁ ὅμιλος οὐδὲ\nεἶδον παράταξιν· μόνος δὲ τολμήσας ἐξελθεῖν εἰς\nτὴν ἐπὶ Δηλίῳ μάχην ὁ σοφὸς αὐτῶν Σωκράτης\nφεύγων ἐκεῖθεν ἀπὸ τῆς Πάρνηθος εἰς τὴν Ταυρέου\n\n\n\n\nπαλαίστραν κατέφυγεν. πολὺ γὰρ αὐτῷ ἀστειότερον\nἐδόκει μετὰ τῶν μειρακυλλίων καθεζόμενον\nὀαρίζειν καὶ σοφισμάτια προβάλλειν τοῖς ἐντυγχάνουσιν\nἢ ἀνδρὶ Σπαρτιάτῃ μάχεσθαι.\nΤΥΧΙΑΣΔΗΣ44 Ὠ γενναῖε, ταῦτα μὲν ἤδη καὶ παῤ ἄλλων\nἐπυθόμην, οὐ μὰ Δία σκώπτειν αὐτοὺς καὶ ὀνειδίζειν\nβουλομένων· ὥστε οὐδέν τί μοι δοκεῖς χαριζόμενος\nτῇ σεαυτοῦ τέχνῃ καταψεύδεσθαι τῶν\nἀνδρῶν. ἀλλʼ εἰ δοκεῖ ἤδη, φέρε καὶ σὺ τὸν\nπαράσιτον ὁποῖός τίς ἐστιν ἐν πολέμῳ λέγε, καὶ\nεἰ καθόλως λέγεται παράσιτός τις γενέσθαι τῶν\nπαλαιῶν;\nΣΙΜΩΝΚαὶ μήν, ὦ φιλότης, οὐδεὶς οὕτως ἀνήκοος\nὉμήρου, οὐδʼ ἂν πάμπαν ἰδιώτης τύχῃ, ὃς οὐκ\nἐπίσταται παῤ αὐτῷ τοὺς ἀρίστους τῶν ἡρώων\nπαρασίτους ὄντας. ὅ τε γὰρ Νέστωρ ἐκεῖνος, οὗ\nἀπὸ τῆς γλώττης ὥσπερ μέλι ὁ λόγος ἀπέρρει,\nαὐτοῦ τοῦ βασιλέως παράσιτος ἦν, καὶ οὔτε τὸν\nἈχιλλέα, ὅσπερ ἐδόκει τε καὶ ἦν τὸ σῶμα γενναιότατος,\nοὔτε τὸν Διομήδην οὔτε τὸν Αἴαντα ὁ\nἈγαμέμνων οὕτως ἐπαινεῖ τε καὶ θαυμάζει ὥσπερ\nτὸν Νέστορα. οὐδὲ γὰρ δέκα Aἴαντας εὔχεται\nγενέσθαι αὑτῷ οὔτε δέκα Ἀχιλλέας· πάλαι δʼ ἂν\nἑαλωκέναι τὴν Τροίαν, εἰ τοιούτους ὁποῖος ἦν\nοὗτος ὁ παράσιτος, καίπερ γέρων ὤν, στρατιώτας\nεἶχεν δέκα. καὶ τὸν Ἰδομενέα τὸν τοῦ Διὸς ἔγγονον\nπαράσιτον Ἀγαμέμνονος ὁμοίως λέγει.\nΤΥΧΙΑΣΔΗΣ45 Ταῦτα μὲν καὶ αὐτὸς ἐπίσταμαι· οὔπω γε μὴν\nδοκῶ μοι γιγνώσκειν, πῶς δὴ τὼ ἄνδρε τῷ Ἀγαμέμνονι\nπαράσιτοι ἦσαν.\nΣΙΜΩΝἈναμνήσθητι, ὦ γενναῖε, τῶν ἐπῶν ἐκείνων\nὧνπερ αὐτὸς ὁ Ἀγαμέμνων πρὸς τὸν Ἰδομενέα\nλέγει.\nΤΥΧΙΑΣΔΗΣΠοίων;\nΣΙΜΩΝΣὸν δὲ πλεῖον δέπας αἰεὶ\nἕστηχʼ ὥσπερ ἐμοὶ πιέειν ὅτε θυμὸς ἀνώγοι.\nἐνταῦθα γὰρ τὸ αἰεὶ πλεῖον δέπας εἴρηκεν οὐχ\nὅτι τὸ ποτήριον διὰ παντὸς πλῆρες ἑστήκει τῷ\nἸδομενεῖ καὶ μαχομένῳ καὶ καθεύδοντι, ἀλλʼ ὅτι\nαὐτῷ διʼ ὅλου τοῦ βίου μόνῳ συνδειπνεῖν ὑπῆρχεν\nτῷ βασιλεῖ, οὐχ ὥσπερ τοῖς λοιποῖς στρατιώταις\nπρὸς ἡμέρας τινὰς καλουμένοις.\nΤὸν μὲν γὰρ Αἴαντα, ἐπεὶ καλῶς ἐμονομάχησεν\nτῷ Ἕκτορι, “εἰς Ἀγαμέμνονα δῖον ἄγον,” φησίν,\nκατὰ τιμὴν ἀξιωθέντα ὀψὲ τοῦ παρὰ τῷ βασιλεῖ\nδείπνου. ὁ δὲ Ἰδομενεὺς καὶ ὁ Νέστωρ ὁσημέραι\nσυνεδείπνουν τῷ βασιλεῖ, ὡς αὐτός φησιν. Νέστωρ\nδὲ παράσιτός μοι δοκεῖ τῶν βασιλέων μάλιστα\nτεχνίτης καὶ ἀγαθὸς γενέσθαι· οὐ γὰρ ἐπὶ τοῦ\nἈγαμέμνονος ἄρξασθαι τῆς τέχνης, ἀλλὰ ἄνωθεν\nἐπὶ Καινέως καὶ Ἐξαδίου· δοκεῖ δὲ οὐδὲ ἂν\n\n\nπαύσασθαι παρασιτῶν, εἰ μὴ ὁ Ἀγαμέμνων\nἀπέθανεν.\nΤΥΧΙΑΣΔΗΣΟὑτοσὶ μὲν γενναῖος ὁ παράσιτος. εἰ δὲ καὶ\nἄλλους τινὰς οἶσθα, πειρῶ λέγειν.\nΣΙΜΩΝ46 Τί οὖν, ὦ Τυχιάδη, οὐχὶ καὶ Πάτροκλος τοῦ\nἈχιλλέως παράσιτος ἦν, καὶ ταῦτα οὐδενὸς τῶν\nἄλλων Ἑλλήνων φαυλότερος οὔτε τὴν ψυχὴν\nοὔτε τὸ σῶμα νεανίας ὤν; ἐγὼ γὰρ οὐδʼ αὐτοῦ\nμοι δοκῶ τοῦ Ἀχιλλέως τεκμαίρεσθαι τοῖς ἔργοις\nαὐτοῦ χείρω εἶναι· τόν τε γὰρ Ἕκτορα ῥήξαντα\nτὰς πύλας καὶ παρὰ ταῖς ναυσὶν εἴσω μαχόμενον\nοὗτος ἐξέωσεν καὶ τὴν Πρωτεσιλάου ναῦν ἤδη\nκαιομένην ἔσβεσεν, καίτοι ἐπεβάτευον αὐτῆς οὐχ\nοἱ φαυλότατοι, ἀλλʼ οἱ τοῦ Τελαμῶνος Αἴας τε\nκαὶ Τεῦκρος, ὁ μὲν ὁπλίτης ἀγαθός, ὁ δὲ τοξότης.\nκαὶ πολλοὺς μὲν ἀπέκτεινε τῶν βαρβάρων, ἐν δὲ\nδὴ τούτοις καὶ Σαρπηδόνα τὸν παῖδα τοῦ Διός,\nὁ παράσιτος τοῦ Ἀχιλλέως. καὶ ἀπέθανεν δὲ\nοὐχὶ τοῖς ἄλλοις ὁμοίως, ἀλλὰ τὸν μὲν Ἕκτορα\nἈχιλλεὺς ἀπέκτεινεν, εἷς ἕνα, καὶ αὐτὸν τὸν\nἈχιλλέα Πάρις, τὸν δὲ παράσιτον θεὸς καὶ δύο\nἄνθρωποι. καὶ τελευτῶν δὲ φωνὰς ἀφῆκεν οὐχ\nοἵας ὁ γενναιότατος Ἕκτωρ καὶ προσπίπτων τὸν\nἈχιλλέα καὶ ἱκετεύων ὅπως ὁ νεκρὸς αὐτοῦ τοῖς\n\n\n\nοἰκείοις ἀποδοθῇ, ἀλλʼ οἵας εἰκὸς ἀφεῖναι παράσιτον.\nτίνας δὴ ταύτας;\nτοιοῦτοι δʼ εἴπερ μοι ἐείκοσιν ἀντεβόλησαν,πάντες κʼ αὐτόθʼ ὄλοντο ἐμῷ ὑπὸ δουρὶ δαμέντες.\nΤΥΧΙΑΣΔΗΣ47 Ταῦτα μὲν ἱκανῶς· ὅτι δὲ μὴ φίλος ἀλλὰ\nπαράσιτος ἦν ὁ Πάτροκλος τοῦ Ἀχιλλέως πειρῶ\nλέγειν.\nΣΙΜΩΝΑὐτόν, ὦ Τυχιάδη, τὸν Πάτροκλον ὅτι παράσιτος\nἦν λέγοντά σοι παρέξομαι.\nΤΥΧΙΑΣΔΗΣΘαυμαστὰ λέγεις.\nΣΙΜΩΝἌκουε τοινυν αὐτῶν τῶν ἐπῶν·\nμὴ ἐμὰ σῶν ἀπάνευθε τιθήμεναι ὀστέ,” Ἀχιλλεῦ,\nἀλλʼ ὁμοῦ, ὡς ἐτράφην περ ἐν ὑμετέροισι δόμοισι.\nκαὶ πάλιν ὑποβάς, “καὶ νῦν με δεξάμενος,” φησίν,\n“ὁ Πηλεὺς\nἔτρεφεν ἐνδυκέως καὶ σὸν θεράποντʼ ὀνόμηνε.”\nτουτέστι παράσιτον εἶχεν. εἰ μὲν τοίνυν φίλον\nἐβούλετο τὸν Πάτροκλον λέγειν, οὐκ ἂν αὐτὸν\nὠνόμαζεν θεράποντα· ἐλεύθερος γὰρ ἦν ὁ Πάτροκος.\nτίνας τοίνυν λέγει τοὺς θεράποντας, εἰ\n\n\nμήτε τοὺς δούλους μήτε τοὺς φίλους; τοὺς παρασίτους\nδῆλον ὅτι· ᾗ καὶ τὸν Μηριόνην τοῦ Ἰδομενέως\nκαὶ αὐτὸν θεράποντα.\nΣκόπει δὲ ὅτι καὶ ἐνταῦθα τὸν μὲν Ἰδομενέα\nΔιὸς ὄντα υἱὸν οὐκ ἀξιοῖ λέγειν “ἀτάλαντον\nἈρηϊ,” Μηριόνην δὲ τὸν παράσιτον αὐτοῦ.\n48 Τί δέ; οὐχὶ καὶ Ἀριστογείτων, δημοτικὸς ὢν\nκαὶ πένης, ὥσπερ Θουκυδίδης φησί, παράσιτος ἦν\nἉρμοδίου;; τί δέ; οὐχὶ καὶ ἐραστής; ἐπιεικῶς γὰρ\nοἱ παράσιτοι καὶ ἐρασταὶ τῶν τρεφόντων εἰσίν.\nοὗτος τοίνυν πάλιν ὁ παράσιτος τὴν Ἀθηναίων\nπόλιν τυραννουμένην εἰς ἐλευθερίαν ἀφείλετο, καὶ\nνῦν ἕστηκε χαλκοῦς ἐν τῇ ἀγορῇ μετὰ τῶν παιδικῶν.\nΟὗτοι μὲν δή, τοιοίδε ὄντες, μάλα ἀγαθοὶ παράσιτοι\nἦσαν.\n49 Σὺ δὲ δὴ ποῖόν τινα εἰκάζεις ἐν πολέμῳ τὸν\nπαράσιτον; οὐχὶ πρῶτον μὲν ὁ τοιοῦτος ἀριστοποιησάμενος\nἔξεισιν ἐπὶ τὴν παράταξιν, καθάπερ\nκαὶ ὁ Ὀδυσσεὺς ἀξιοῖ; οὐ γὰρ ἄλλως ἐν πολέμῳ\nμάχεσθαι, φησίν, ἔστιν, εἰ καὶ εὐθὺς ἅμα ἕῳ\nμάχεσθαι δέοι. καὶ ὃν ἄλλοι στρατιῶται χρόνον\nὑπὸ δέους ὁ μέν τις ἀκριβῶς ἁρμόζει τὸ κράνος,\nὁ δὲ θωράκιον ἐνδύεται, ὁ δὲ αὐτὸ τὸ δεινὸν\nὑποπτεύων τοῦ πολέμου τρέμει, οὗτος δὲ ἐσθίει\nτότε μάλα φαιδρῷ τῷ προσώπῳ καὶ μετὰ τὴν\nἔξοδον εὐθὺς ἐν πρώτοις διαγωνίζεται· ὁ δὲ τρέφων\nαὐτὸν ὄπισθεν ὑποτέτακται τῷ παρασίτῳ, κάκεῖνος\n\n\n\n\nαὐτὸν ὥσπερ ὁ Αἴας τὸν Tεῦκρον ὑπὸ τῷ\nσάκει καλύπτει, καὶ τῶν βελῶν ἀφιεμένων γυμνώσας\nἑαυτὸν τοῦτον σκέπει· βούλεται γὰρ ἐκεῖνον\nμᾶλλον σώζειν ἢ ἑαυτόν.\n50 Εἰ δὲ δὴ καὶ πέσοι παράσιτος ἐν πολέμῳ, οὐκ\nἂν ἐπʼ αὐτῷ δήπου οὔτε λοχαγὸς οὔτε στρατιώτης\nαἰσχυνθείη μεγάλῳ τε ὄντι νεκρῷ καὶ ὥσπερ ἐν\nσυμποσίῳ καλῷ καλῶς κατακειμένῳ. ὡς ἄξιόν\nγε φιλοσόφου νεκρὸν ἰδεῖν τούτῳ παρακείμενον,\nξηρόν, ῥυπῶντα, μακρὸν πωγώνιον ἔχοντα, προτεθνηκοτα\nτῆς μάχης, ἀσθενῇ ἄνθρωπον. τίς οὐκ\nἂν καταφρονήσειε ταύτης τῆς πόλεως τοὺς ὑπασπιστὰς\nαὐτῆς οὕτως κακοδαίμονας ὁρῶν; τίς δὲ\nοὐκ ἂν εἰκάσαι, χλωροὺς καὶ κομήτας ὁρῶν ἀνθρωπίσκους\nκειμένους, τὴν πόλιν ἀποροῦσαν συμμάχων\nτοὺς ἐν τῇ εἱρκτῇ κακούργους ἐπιλῦσαι τῷ\nπολέμῳ;\nΤοιοῦτοι μὲν ἐν πολέμῳ πρὸς ῥήτορας καὶ φιλοσόφους\n51 εἰσὶν οἱ παράσιτοι. ἐν εἰρήνῃ δὲ τοσούτῳ\nμοι δοκεῖ διαφέρειν παρασιτικὴ φιλοσοφίας ὅσον\nαὐτὴ ἡ εἰρήνη πολέμου\nΚαὶ πρῶτον, εἰ δοκεῖ, σκοπῶμεν τὰ τῆς εἰρήνης\nχωρία.\nΤΥΧΙΑΔΗΣΟὔπω συνίημι ὅ τι τοῦτό πως βούλεται, σκοπῶμεν\nδὲ ὅμως.\nΣΙΜΩΝοὐκοῦν ἀγορὰν καὶ δικαστήρια καὶ παλαίστρας\nκαὶ γυμνάσια καὶ κυνηγέσια καὶ συμπόσια Ἔγωγε\nφαίην ἂν πόλεως χωρία.\nΤΥΧΙΑΔΗΣΠάνυ μὲν οὖν.\nΣΙΜΩΝὉ τοίνυν παράσιτος εἰς ἀγορὰν μὲν καὶ δικαστήρια\nοὐ πάρεισιν, ὅτι, οἶμαι, τοῖς συκοφάνταις\nπάντα τὰ χωρία ταῦτα μᾶλλον προσήκει καὶ ὅτι\nοὐδὲν μέτριόν ἐστιν τῶν ἐν τούτοις γιγνομένων, τὰς\nδὲ παλαίστρας καὶ τὰ γυμνάσια καὶ τὰ συμπόσια\nδιώκει καὶ κοσμεῖ μόνος οὗτος. ἐπεὶ τίς ἐν παλαίστρᾳ\nφιλόσοφος ἢ ῥήτωρ ἀποδὺς ἄξιος συγκριθῆναι\nπαρασίτου τῷ σώματι; ἢ τίς ἐν γυμνασίῳ\nτούτων ὀφθεὶς οὐκ αἰσχύνη μᾶλλον τοῦ χωρίου\nἐστί; καὶ μὴν ἐν ἐρημίᾳ τούταων οὐδεὶς ἂν ὑποσταίη\nθηρίον ὁμόσε ἰόν, ὁ δὲ παράσιτος αὐτά τε\nἐπιόντα μένει καὶ δέχεται ῥᾳδίως, μεμελετηκὼς\nαὐτῶν ἐν τοῖς δείπνοις καταφρονεῖν, καὶ οὔτε\nἔλαφος οὔτε σῦς αὐτὸν ἐκπλήττει πεφρικώς, ἀλλὰ\nκἂν ἐπʼ αὐτὸν ὁ σῦς τὸν ὀδόντα θήγῃ, καὶ ὁ παράσιτος\nἐπὶ τὸν σῦν ἀντιθήγει. τοὺς μὲν γὰρ λαγὼς\nδιώκει μᾶλλον τῶν κυνῶν. ἐν δὲ δὴ συμποσίῳ\nτίς ἂν καὶ ἁμιλλήσαιτο παρασίτῳ τοι παίζοντι\nἢ ἐσθίοντι; τίς δʼ ἂν μᾶλλον εὐφράναι τοὺς συμπότας;\nπότερόν ποτε οὗτος ᾄδων καὶ σκώπτων,\nἢ ἄνθρωπος μὴ γελῶν, ἐν τριβωνίῳ κείμενος, εἰς\nτὴν γῆν ὁρῶν, ὥσπερ ἐπὶ πένθος οὐχὶ συμπόσιον\nἥκων; καὶ ἔμοιγε δοκεῖ, ἐν συμποσίῳ φιλόσοφος\nτοιοῦτόν ἐστιν οἷον ἐν βαλανείγῳ κύων.\n52 Φέρε δὴ ταῦτα ἀφέντες ἐπʼ αὐτὸν ἤδη βαδίζωμεν\nτὸν βίον τοῦ παρασίτου, σκοποῦντες ἅμα καὶ\nπαραβάλλοντες ἐκεῖνον.\nΠρῶτον τοίνυν ἴδοι τις ἂν τὸν μὲν παράσιτον\n\n\nἀεὶ δόξης καταφρονοῦντα καὶ οὐδὲν αὐτῷ μέλον\nὅ τι ἂν οἱ ἄνθρωποι οἴωνται περὶ αὐτοῦ, ῥήτορας\nδὲ καὶ φιλοσόφους εὕροι τις ἂν οὐ τινάς, ἀλλὰ\nπάντας ὑπὸ τύφου καὶ δόξης τριβέντας, καὶ οὐ\nδόξης μόνον, ἀλλὰ καὶ ὃ τούτου αἴσχιόν ἐστιν,\nὑπʼ ἀργνρίου. καὶ ὁ μὲν παράσιτος οὕτως ἔχει\nπρὸς ἀργύριον ὡς οὐκ ἄν τις οὐδὲ πρὸς τὰς ἐν\nτοῖς αἰγιαλοῖς ψτηφῖδας ἀμελῶς ἔχοι, καὶ οὐδὲν\nαὐτῷ δοκεῖ διαφέρειν τὸ χρυσίον τοῦ πυρός. οἵ\nγε μὴν ῥήτορες, καὶ ὃ δεινότερόν ἐστιν, καὶ οἱ\nφιλοσοφεῖν φάσκοντες πρὸς αὐτὰ οὕτως διάκεινται\nκακοδαιμόναως, ὥστε τῶν μάλιστα νῦν εὐδοκιμούντων\nφιλοσόφαων—περὶ μὲν γὰρ τῶν ῥητόραων τί\nδεῖ λέγειν;—ὁ μὲν δικάζοων δίκην δώροις ἐπʼ αὐτῇ\nἑάλω, ὁ δὲ παρὰ βασιλέως ὑπὲρ τοῦ συνεῖναι\nμισθὸν αἱτεῖ καὶ οὐκ αἱσχύνεται ὅτι πρεσβύτης\nἀνὴρ διὰ τοῦτο ἀποδημεῖ καὶ μισθοφορεῖ καθάπερ\nἹνοὸς ἡ Σκύθης αἰχμάλωτος, καὶ οὐδὲ αὐτὸ τὸ\nὄνομα αἰσχύνεται ὃ λαμβάνει.\n53 Εὕροις δʼ ἂν οὐ μόνον ταῦτα περὶ τούτους, ἀλλὰ\nκαὶ ἄλλα πάθη, οἷον λύπας καὶ ὀργὰς καὶ φθόνους\nκαὶ παντοίας ἐπιθυμίας. ὅ γε μὴν παράσιτος\nἔξαωθεν τούτων ἐστὶν ἀπάντων· οὔτε γὰρ ὀργίζεται\nδιʼ ἀνεξικακίαν καὶ ὅτι οὐκ ἔστιν αὐτῷ ὅτῳ ὁργισθείη·\nκαὶ εἰ ἀγανακτήσειεν δέ ποτε, ἡ ὀργὴ\nαὐτοῦ χαλεπὸν μὲν οὐδὲ σκυθρωπὸν οὐδὲν ἀπεργάζεται,\nμᾶλλον δὲ γέλωτα, καὶ εὐφραίνει τοὺς\nσυνόντας. λυπεῖταί γε μὴν ἥκίστᾳ πάνταων, τοῦτο\n\n\n\n\n\nτῆς τέχνης παρασκευαζούσης αὐτῷ καὲ χαριζομένης,\nμὴ ἔχειν ὑπὲρ ὅτου λυπηθείη· οὔτε γὰρ\nχρήμωτά ἐστιν αὐτῷ οὔτε οἶκος οὔτε οἰκέτης οὔτε\nγυνὴ οὔτε παῖδες, ὦν διαφθειρομένων πᾶσα ἀνάγκη\nἐστὶ λυπεῖσθαι τὸν ἔχοντα αὐτά. ἐπιθυμεῖ δὲ\nοὔτε δόξης οὔτε χρημάτων, ἀλλʼ οὐδὲ ὡραίου\nτινός.\nΤΥΧΙΑΔΗΣ54 Ἁλλ’, ὦ Σίμων, εἰκός γε ἐνδείᾳ τροφῆς λυπηθῆναι\nαὐτόν.\nΣΙΜΩΝἈγνοεῖς, ὦ Γυχιάδη, ὅτι ἐξ ἀρχῆς οὐδὲ παράσιτός\nἐστιν οὗτος, ὅστις ἀπορεῖ τροφῆς· οὐδὲ γὰρ\nἀνδρεῖος ἀπορίᾳ ἀνδρείας ἐστὶν ἀνδρεῖος, οὐδὲ\nφρόνιμος ἀπορίᾳ φρενῶν ἐστιν φρόνιμος· ἄλλως\nγὰρ οὐδὲ παράσιτος ἄν εἴη. πρόκειται δὲ ἡμῖν\nπερὶ παρασίτου ζητεῖν ὄντος, οὐχὶ μὴ ὄντος. εἰ\nδὲ ὁ ἀνδρεῖος οὐκ ἄλλως ἢ παρουσίᾳ ἀνδρειότητος\nκαὶ ὁ φρόνιμος παρουσίᾳ φρονήσεαως, καὶ ὁ\nπαράσιτος δὲ παρουσίᾳ τοῦ παρασιτεῖν παράσιτος\nἔσται· ὡς εἴ γε τοῦτο μὴ ὑπάρχοι αὐτῷ, περὶ\nἄλλου τινός, καὶ οὐχὶ παρασίτου, ζητήσομεν.\nΤΥΧΙΑΔΗΣΟὐκοῦν οὐδέποτε ἀπορήσει παράσιτος τροφῆς;\nΣΙΜΩΝἜοικεν· ὥστε οὔτʼ ἐπὶ τούτῳ οὔτʼ ἐπʼ\nἐστὶν ὅτῳ λυπηθείη ἄν.\n55 Καὶ μὴν καὶ πάντες ὁμοῦ καὶ φιλόσοφοι καὶ\nῥήτορες φοβοῦνται μάλιστα. τούς γέ τοι πλείστους\nαὐτῶν εὕροι τις ἄν μετὰ ξύλου προιόντας,\nοὐκ ἂν δή που, εἰ μὴ ἐφοβοῦντο, ὡπλισμένους,\nκαὶ τὰς θύρας δὲ μάλα ἐρρωμένως ἀποκλείοντας,\nμή τις ἄρα νύκτωρ ἐπιβουλεύσειεν αὐτοῖς δεδιότας.\nὁ δὲ τὴν θύραν τοῦ δωματίου προστίθησιν\nεἰκῆ, καὶ τοῦτο ὡς μὴ ὑπʼ ἀνέμου ἀνοιχθείη, καὶ\nγενομένου ψόφου νύκτωρ οὐδέν τι μᾶλλον θορυβεῖται\nἢ μὴ γενομένου, καὶ διʼ ἐρημίας δὲ ἀπιὼν\nἄνευ ξίφους ὁδεύει· φοβεῖται γὰρ οὐδὲν οὐδαμοῦ.\nφιλοσόφους δὲ ἤδη ἐγὼ πολλάκις εἶδον, οὐδενὸς\nὄντος δεινοῦ, τόξα ἐνεσκευασμένους· ξύλα μὲν\nγὰρ ἔχουσιν καὶ εἰς βαλανεῖον ἀπιόντες καὶ ἐπʼ\nἄριστον.\n56 Παρασίτου μέντοι οὐδεὶς ἔχοι κατηγορῆσαι\nμοιχείαν ἢ βίαν ἢ ἁρπαγὴν ἢ ἄλλο τι ἀδίκημα\nἀπλῶς· ἐπεὶ ὅ γε τοιοῦτος οὐκ ἄν εἴη παράσιτος,\nἀλλʼ ἑαυτὸν ἐκεῖνος ἀδικεῖ. ὥστʼ εἰ μοιχεύσας\nτύχοι, ἅμα τῷ ἀδικήματι καὶ τοὔνομα μεταλαμβάνει\nτοῦ ἀδικήματος. ὥσπερ γὰρ ὁ ἀγαθὸς\nφαῦλα ποιῶν διὰ τοῦτο οὐκ ἀγαθός, ἀλλὰ φαῦλος\nεἶναι ἀναλαμβάνει, οὕτοως, οἴμαι, καὶ ὁ παράσιτος,\nἐάν τι ἀδικῇ, αὐτὸ μὲν τοῦτο ὅπερ ἐστὶν\nἀποβάλλει, ἀναλαμβάνει δὲ ἀδικεῖ. ἀδικήματα\nδὲ τοιαῦτα ῥητόρων καὶ φιλοσόφων ἄφθονα οὐ\nμόνον ἴσμεν αὐτοὶ γεγονότα καθʼ ἡμᾶς, ἀλλὰ\n\n\n\n\nκάν τοῖς βιβλίοις ἀπολελειμμένα ὑπομνήματα\nἔχομεν ὧν ἠδίκησαν. ἀπολογία μὲν γὰρ Σωκράτους\nἐστὶν καὶ Αἰσχίνου καὶ Υπερίδου καὶ Δημοσθένους\nκαὶ τῶν πλείστων σχεδόν τι ῥητόραων καὶ\nσοφῶν, παρασίτου δὲ οὐκ ἔστιν ἀπολογία οὐδʼ\nἔχει τις εἰπεῖν δίκην πρὸς παράσιτόν τινι γεγραμμένην.\n57 Ἀλλὰ νὴ Δία ὁ μὲν βίος τοῦ παρασίτου κρείττων\nἐστὶν τοῦ τῶν ῥητόρων καὶ τῶν φιλοσόφων, ὁ\nδὲ θάνατος φαυλότερος; πάνυ μὲν οὖν τοὐναντίον\nπαρὰ πολὺ εὐδαιμονέστερος. φιλοσόφους μὲν γὰρ\nἴσμεν ἅπαντας ἢ τοὺς πλείστους κακοὺς κακῶς\nἀποθανόντας, τοὺς μὲν ἐκ καταδίκης, ἑαλωκότας\nἐπὶ τοῖς μεγίστοις ἀδικήμασι, φαρμάκῳ, τοὺς δὲ\nκαταπρησθέντας τὸ σῶμα ἅπαν, τοὺς δὲ ἀπὸ\nδυσουρίας φθινήσαντας, τοὺς δὲ φυγόντας. παρασίτου\nδὲ θάνατον οὐδεὶς ἔχει τοιοῦτον εἰπεῖν, ἀλλὰ\nτὸν εὐδαιμονέστατον φαγόντος καὶ πιόντος. εἰ\nδέ τις καὶ δοκεῖ βιαίῳ τετελευτηκέναι θανάτῳ,\nἀπεπτήσας ἀπέθανεν.\nΤΥΧΙΑΔΗΣ58 Ταῦτα μὲν ἱκανῶς διημίλληταί σοι τὰ πρὸς\nτοὺς φιλοσόφους ὑπὲρ τοῦ παρασίτου. λοιπὸν\nδὲ εἰ καλὸν καὶ λυσιτελές ἐστιν τὸ κτῆμα τοῦτο\nτῷ τρέφοντι, πειρῶ λέγειν· ἐμοὶ μὲν γὰρ δοκοῦσιν\nὥσπερ εὐεργετοῦντες καὶ χαριζόμενοι τρέφειν\nαὐτοὺς οἱ πλούσιοι, καὶ εἶναι τοῦτο αἰσχύνην τῷ\nτρεφομένῳ.\nΣΙΜΩΝὨς ἠλίθιά γε σου, ὦ Τυχιάδη, ταῦτα, εἰ μὴ\n\n\nδύνασαι γινώσκειν ὅτι πλούσιος ἀνήρ, εἰ καὶ τὸ\nΓύγου χρυσίον ἔχοι, μόνος ἐσθίων πένης ἐστὶν\nκαὶ προϊαὼν ἄνευ παρασίτου πτωχὸς δοκεῖ, καὶ\nὥσπερ στρατιώτης χαωρὶς ὅπλων ἀτιμότερος καὶ\nἐσθὴς ἄνευ πορφύρας καὶ ἵππος ἄνευ φαλάρων,\nοὕτω καὶ πλούσιος ἄνευ παρασίτου ταπεινός τις\nκαὶ εὐτελὴς φαίνεται. καὶ μὴν ὁ μὲν πλούσιος\nκοσμεῖται ὑπʼ αὐτοῦ, τὸν δὲ παράσιτον πλούσιος\nοὐδέποτε κοσμεῖ.\n59 ἄλλως τε οὐδὲ ὄνειδος αὐτῷ\nἐστιν, ὡς σὺ φής, τὸ παρασιτεῖν ἐκείνῳ, δῆλον\nὅτι ὥς τινι κρείττονι χείρονα, ὅπου γε μὴν τῷ\nπλουσίῳ τοῦτο λυσιτελές ἐστιν, τὸ τρέφειν τὸν\nπαράσιτον, ᾧ γε μετὰ τοῦ κοσμεῖσθαι ὑπʼ αὐτοῦ\nκαὶ ἀσφάλεια πολλὴ ἐκ τῆς τούτου δοριφορίας\nὑπάρχει· οὔτε γὰρ μάχῃ ῥᾳδίως ἄν τις ἐπιχειρήσαι\nτῷ πλουσίῳ τοῦτον ὁρῶν παρεστῶτα, ἀλλʼ\nοὐδʼ ἂν ἀποθάνοι φαρμάκῳ οὐδεὶς ἔχων παράσιτον.\nτίς γὰρ ἄν τολμήσειεν ἐπιβουλεῦσαί τινι\nτούτου προεσθίοντος καὶ προπίνοντος; ὥστε ὁ\nπλούσιος οὐχὶ κοσμεῖται μόνον, ἀλλὰ καὶ ἐκ τῶν\nμεγίστων κινδύνων ὑπὸ τοῦ παρασίτου σώζεται.\nοὕτω μὲν ὁ παράσιτος διὰ φιλοστοργίαν πάντα\nκίνδυνον ὑπομένει, καὶ οὐκ ἄν παραχωρήσειεν\nτῷ πλουσίῳ φαγεῖν μόνῳ ἀλλὰ καὶ ἀποθανεῖν\nαἱρεῖται συμφαγών.\nΤΥΧΙΑΔΗΣ60 Πάντα μοι δοκεῖς, ὦ Σίμων, διεξελθεῖν ὑστερήσας\nοὐδὲν τῆς σεαυτοῦ τέχνης, οὐχ ὥσπερ αὐτὸς\n\n\n\n\n\nἔφασκες, ἀμελέτητος ὥν, ἀλλʼ ὥσπερ ἄν τις ὑπὸ\nτῶν μεγίστων γεγνμνασμένος. λοιπόν, εἰ μὴ\nαἴσχιον αὐτὸ τὸ ὄνομά ἐστι τῆς παρασιτικῆς,\nθέλω μαθεῖν.\nΣΙΜΩΝὍρα δὴ τὴν ἀπόκρισιν, ἐάν σοι ἱκανῶς λέγεσθαι\nδοκῇ, καὶ πειρῶ πάλιν αὐτὸς ἀποκρίνασθαι\nπρὸς τὸ ἐρωτώμενον ᾗ ἄριστα οἴει. φέρε γάρ,\nτὸν σῖτον οἱ παλαιοὶ τί καλοῦσι;\nΤροφήν.\nΤΥΧΙΑΔΗΣΤροφήν.\nΕΙΜΩΝΤί δὲ τὸ σιτεῖσθαι, οὐχὶ τὸ ἐσθίειν;\nΤΥΧΙΑΔΗΣΝαι.\nΣΙΜΩΝΟὐκοῦν καθωμολόγηται τὸ παρασιτεῖν ὅτι οὐκ\nἄλλο ἐστίν;\nΤΥΧΙΑΔΗΣΤοῦτο γάρ, ὦ Σίμων, ἐστὶν ὃ αἰσχρὸν φαίνεται.\nΣΙΜΩΝ61 Φέρε δὴ πάλιν ἀπόκριναί μοι, πότερόν σοι δοκεῖ\nδιαφέρειν, καὶ προκειμένων ἀμφοῖν πότερον ἄν\nαὐτὸς ἕλοιο, ἆρά γε τὸ πλεῖν ἣ τὸ παραπλεῖν;\nΤΥΧΙΑΔΗΣΤὸ παραπλεῖν ἔγωγε.\nΣΙΜΩΝΤί δέ, τὸ τρέχειν ἢ τὸ παρατρέχειν;\nΤΥΧΙΑΔΗΣΤὸ παρατρέχειν.\nΣΙΜΩΝΤί δέ, τὸ ἱππεύειν ἢ τὸ παριππεύειν;\nΤΥΧΙΑΔΗΣΤὸ παριππεύειν.\nΣΙΜΩΝΤί δέ, τὸ ἀκοντίζειν ἢ τὸ παρακοντίζειν;\nΤΥΧΙΑΔΗΣΤὸ παρακοντίζειν.\nΣΙΜΩΟὐκοῦν ὁμοίως ἂν ἕλοιο καὶ τοῦ ἐσθίειν μᾶλλον\nτὸ παρασιτεῖν;\nΤΥΧΙΑΔΗΣὉμολογεῖν ἀνάγκη. καί σοι λοιπὸν ὥσπερ οἱ\nπαῖδες ἀφίξομαι καὶ ἑῶος καὶ μετʼ ἄριστον μαθησόμενος\nτὴν τέχνην. σὺ δέ με αὐτὴν δίκαιος\nδιδάσκειν ἀφθόνως, ἐπεὶ καὶ πρῶτος μαθητής σοι\nγίγνομαι. φασὶ δὲ καὶ τὰς μητέρας μᾶλλον τὰ\nπρῶτα φιλεῖν τῶν τέκνων.\n","locs":[{"loc":"urn:cts:greekLit:tlg0062.tlg030:1","start":0,"length":1592},{"loc":"urn:cts:greekLit:tlg0062.tlg030:2","start":1592,"length":1119},{"loc":"urn:cts:greekLit:tlg0062.tlg030:3","start":2711,"length":844},{"loc":"urn:cts:greekLit:tlg0062.tlg030:4","start":3555,"length":1193},{"loc":"urn:cts:greekLit:tlg0062.tlg030:5","start":4748,"length":664},{"loc":"urn:cts:greekLit:tlg0062.tlg030:6","start":5412,"length":413},{"loc":"urn:cts:greekLit:tlg0062.tlg030:7","start":5825,"length":190},{"loc":"urn:cts:greekLit:tlg0062.tlg030:8","start":6015,"length":1061},{"loc":"urn:cts:greekLit:tlg0062.tlg030:9","start":7076,"length":488},{"loc":"urn:cts:greekLit:tlg0062.tlg030:10","start":7564,"length":1476},{"loc":"urn:cts:greekLit:tlg0062.tlg030:11","start":9040,"length":960},{"loc":"urn:cts:greekLit:tlg0062.tlg030:12","start":10000,"length":1522},{"loc":"urn:cts:greekLit:tlg0062.tlg030:13","start":11522,"length":1067},{"loc":"urn:cts:greekLit:tlg0062.tlg030:14","start":12589,"length":644},{"loc":"urn:cts:greekLit:tlg0062.tlg030:15","start":13233,"length":312},{"loc":"urn:cts:greekLit:tlg0062.tlg030:16","start":13545,"length":178},{"loc":"urn:cts:greekLit:tlg0062.tlg030:17","start":13723,"length":266},{"loc":"urn:cts:greekLit:tlg0062.tlg030:18","start":13989,"length":129},{"loc":"urn:cts:greekLit:tlg0062.tlg030:19","start":14118,"length":104},{"loc":"urn:cts:greekLit:tlg0062.tlg030:20","start":14222,"length":144},{"loc":"urn:cts:greekLit:tlg0062.tlg030:21","start":14366,"length":279},{"loc":"urn:cts:greekLit:tlg0062.tlg030:22","start":14645,"length":625},{"loc":"urn:cts:greekLit:tlg0062.tlg030:23","start":15270,"length":301},{"loc":"urn:cts:greekLit:tlg0062.tlg030:24","start":15571,"length":179},{"loc":"urn:cts:greekLit:tlg0062.tlg030:25","start":15750,"length":301},{"loc":"urn:cts:greekLit:tlg0062.tlg030:26","start":16051,"length":564},{"loc":"urn:cts:greekLit:tlg0062.tlg030:27","start":16615,"length":1062},{"loc":"urn:cts:greekLit:tlg0062.tlg030:28","start":17677,"length":396},{"loc":"urn:cts:greekLit:tlg0062.tlg030:29","start":18073,"length":361},{"loc":"urn:cts:greekLit:tlg0062.tlg030:30","start":18434,"length":426},{"loc":"urn:cts:greekLit:tlg0062.tlg030:31","start":18860,"length":905},{"loc":"urn:cts:greekLit:tlg0062.tlg030:32","start":19765,"length":323},{"loc":"urn:cts:greekLit:tlg0062.tlg030:33","start":20088,"length":393},{"loc":"urn:cts:greekLit:tlg0062.tlg030:34","start":20481,"length":488},{"loc":"urn:cts:greekLit:tlg0062.tlg030:35","start":20969,"length":182},{"loc":"urn:cts:greekLit:tlg0062.tlg030:36","start":21151,"length":79},{"loc":"urn:cts:greekLit:tlg0062.tlg030:37","start":21230,"length":120},{"loc":"urn:cts:greekLit:tlg0062.tlg030:38","start":21350,"length":277},{"loc":"urn:cts:greekLit:tlg0062.tlg030:39","start":21627,"length":587},{"loc":"urn:cts:greekLit:tlg0062.tlg030:40","start":22214,"length":826},{"loc":"urn:cts:greekLit:tlg0062.tlg030:41","start":23040,"length":398},{"loc":"urn:cts:greekLit:tlg0062.tlg030:42","start":23438,"length":1564},{"loc":"urn:cts:greekLit:tlg0062.tlg030:43","start":25002,"length":949},{"loc":"urn:cts:greekLit:tlg0062.tlg030:44","start":25951,"length":1003},{"loc":"urn:cts:greekLit:tlg0062.tlg030:45","start":26954,"length":1111},{"loc":"urn:cts:greekLit:tlg0062.tlg030:46","start":28065,"length":1066},{"loc":"urn:cts:greekLit:tlg0062.tlg030:47","start":29131,"length":862},{"loc":"urn:cts:greekLit:tlg0062.tlg030:48","start":29993,"length":388},{"loc":"urn:cts:greekLit:tlg0062.tlg030:49","start":30381,"length":706},{"loc":"urn:cts:greekLit:tlg0062.tlg030:50","start":31087,"length":599},{"loc":"urn:cts:greekLit:tlg0062.tlg030:51","start":31686,"length":1468},{"loc":"urn:cts:greekLit:tlg0062.tlg030:52","start":33154,"length":1017},{"loc":"urn:cts:greekLit:tlg0062.tlg030:53","start":34171,"length":700},{"loc":"urn:cts:greekLit:tlg0062.tlg030:54","start":34871,"length":686},{"loc":"urn:cts:greekLit:tlg0062.tlg030:55","start":35557,"length":650},{"loc":"urn:cts:greekLit:tlg0062.tlg030:56","start":36207,"length":814},{"loc":"urn:cts:greekLit:tlg0062.tlg030:57","start":37021,"length":570},{"loc":"urn:cts:greekLit:tlg0062.tlg030:58","start":37591,"length":724},{"loc":"urn:cts:greekLit:tlg0062.tlg030:59","start":38315,"length":719},{"loc":"urn:cts:greekLit:tlg0062.tlg030:60","start":39034,"length":613},{"loc":"urn:cts:greekLit:tlg0062.tlg030:61","start":39647,"length":696}]}
{"id":"urn:cts:greekLit:tlg0062.tlg030.perseus-grc2","text":"Τυχιάδης τί ποτε ἀρα, ὠ Σίμων, οἱ μὲν ἄλλοι ἀνθρωττοι καὶ ἐλεύθεροι καὶ δοῦλοι τέχνην ἔκαστός τινα ἐττίστανται διʼ ἧς αὑτοῖς τὲ εἰσιν καὶ ἄλλῳ χρήσιμοι, σὺ δέ, ὡς ἔοικεν, ἔργον οὐδὲν ἔχεις διʼ οὗ ἄν τι ἢ αὐτὸς ἀπόναιο ἢ ἄλλῳ μεταδοίης;\nΣίμων πῶς τοῦτο ἐρωτᾷς, ὦ Τυχιάδη; οὐδέπω οἶδα. πειρῶ δὴ σαφέστερον ἐρωτᾶν.\nΤυχιάδης ἔστιν ἥντινα τυγχάνεις ἐπιστάμενος τέχνην, οἷον μουσικήν; ·\nΣίμων μὰ Δία.\nΤυχιάδης λ ι Τί δέ, ἰατρικήν; οὐδὲ ταύτην.\nΤυχιάδης ἀλλὰ γεωμετρίαν;\nΣίμων οὐδαμῶς.\nΤυχιάδης τί δέ, ῥητορικήν; φιλοσοφίας μὲν γὰρ τοσοῦτον ἀπέχεις ὅσον καὶ ἡ κακία.\nΣίμων ἐγὼ Ἐγὼ μέν, εἰ οἷόν τε εἶναι, καὶ πλεῖον. ὥστε μὴ δόκει τοῦτο καθάπερ ἀγνοοῦντι ὀνειδίσαι· φημὶ γὰρ κακὸς εἶναι καὶ χείρων ἢ σὺ δοκεῖς.\nΤυχιάδης ναί. ἀλλὰ ταύτας μὲν ἴσως τὰς τέχνας οὐκ ἐξέμαθες διὰ μέγεθος αὐτῶν καὶ δυσκολίαν, τῶν δὲ δημοτικῶν τινα, τεκτονικὴν ἢ σκυτοτομικήν; καὶ γὰρ οὐδὲ τἄλλα οὕτως ἔχει σοι, ὡς μὴ καὶ τοιαύτης ἂν δεηθῆναι τέχνης.\nΣίμων ὀρθῶς λέγεις, ὦ Τυχιάδη· ἀλλʼ οὐδὲ γὰρ τούτων οὐδεμιᾶς ἐπιστήμων εἰμί.\nΤυχιάδης τίνος οὖν ἑτέρας;\nΣίμων τίνος; ὡς ἐγὼ οἶμαι, γενναίας· ἣν εἰ μάθοις, καὶ σὲ ἐπαινέσειν οἴομαι. ἔργῳ μὲν οὖν κατορθοῦν φημι ἤδη, εἰ δέ σοι καὶ λόγῳ, οὐκ ἔχω εἰπεῖν.\nΤυχιάδης τίνα ταύτην;\nΣίμων οὔπω μοι δοκῶ τοὺς περὶ ταύτην ἐκμεμελετηκέναι λόγους. ὥστε ὅτι τέχνην μέν τινα ἐπίσταμαι, ὑπάρχει ἤδη σοι γιγνώσκειν καὶ μὴ διὰ τοῦτο χαλεπῶς μοι ἔχειν ἥντινα δέ, αὖθις ἀκούσῃ.\nΤυχιάδης ἀλλʼ οὐκ ἀνέξομαι.\nΣίμων τό γε τῆς τέχνης παράδοξον ἴσως φανεῖταί σοι ἀκούσαντι.\nΤυχιάδης καὶ μὴν διὰ τοῦτο σπουδάζω μαθεῖν.\nΣίμων εἰσαῦθις, ὦ Τυχιάδη.\nΤυχιάδης μηδαμῶς, ἀλλʼ ἤδη λέγε, εἰ μή περ ἄρα αἰσχύνῃ.\nΣίμων ἡ παρασιτική.\nΤυχιάδης κᾆτα εἰ μὴ μαίνοιτό τις, ὦ Σίμων, τέχνην ταύτην φαίη ἄν;\nΣίμων ἔγωγε· εἰ δέ σοι μαίνεσθαι δοκῶ, τοῦ μηδεμίαν ἄλλην ἐπίστασθαι τέχνην αἰτίαν εἶναί μοι τὴν μανίαν δόκει καί με τῶν ἐγκλημάτων ἤδη ἀφίει. φασὶ γὰρ τὴν δαίμονα ταύτην τά μὲν ἄλλα χαλεπὴν εἶναι τοῖς ἔχουσι, παραιτεῖσθαι δὲ τῶν ἁμαρτημάτων αὐτοὺς ὥσπερ διδάσκαλον ἢ παιδαγωγὸν τούτων ἀναδεχομένην εἰς αὑτὴν τὰς αἰτίας.\nΤυχιάδης οὐκοῦν, ὦ Σίμων, ἡ παρασιτικὴ τέχνη ἐστί;\nΣίμων τέχνη γάρ, κἀγὼ ταύτης δημιουργός.\nΤυχιάδης καὶ σὺ ἄρα παράσιτος;\nΣίμων πάνυ ὠνείδισας, ὦ Τυχιάδη.\nΤυχιάδης ἀλλʼ οὐκ ἐρυθριᾷς παράσιτον σαυτὸν καλῶν;\nΣίμων οὐδαμῶς· αἰσχυνοίμην γὰρ ἄν, εἰ μὴ λέγοιμι.\nΤυχιάδης καὶ νὴ Δία ὁπόταν σε βουλώμεθα γνωρίζειν τῶν οὐκ ἐπισταμένων τῳ, ὅτε χρῄζοι μαθεῖν, ὁ παράσιτος δῆλον ὅτι φήσομεν εὖ λέγοντες;\nΣίμων πολὺ μᾶλλον τοῦτο λέγοντες ἐμὲ ἢ Φειδίαν ἀγαλματοποιὸν χαίρω γὰρ τῇ τέχνῃ οὐδέν τι ἧττον ἢ Φειδίας ἔχαιρε τῷ Διί.\nΤυχιάδης καὶ μὴν ἐκεῖνό μοι σκοποῦντι προοῖσται γέλως πάμπολυς.\nΣίμων τὸ ποῖον;\nΤυχιάδης εἴ γε καὶ ταῖς ἐπιστολαῖς ἄνωθεν ὥσπερ ἔθος ἐπιγράφοιμεν, Σίμωνι παρασίτῳ.\nΣίμων καὶ μὴν ἂν ἐμοὶ μᾶλλον χαρίζοιο ἢ Δίωνι ἐπιγράφων φιλοσόφῳ.\nΤυχιάδης ἀλλὰ σὺ μὲν ὅπως χαίρεις καλούμενος, οὐδὲν ἢ μικρόν μοι μέλει· σκοπεῖν δὲ δεῖ καὶ τὴν ἄλλην ἀτοπίαν.\nΣίμων τίνα μήν;\nΤυχιάδης εἰ καὶ ταύτην ταῖς ἄλλαις τέχναις ἐγκαταλέξομεν, ὥστε ἐπειδὰν πυνθάνηταί τις, ὁποία τις αὕτη τέχνη ἐστί, λέγειν, οἷον γραμματικὴ ἢ ἰατρική, παρασιτική.\nΣίμων ἐγὼ μέν, ὦ Τυχιάδη, πολὺ μᾶλλον ταύτην ἤ τινα ἑτέραν τέχνην φαίην ἄν. εἰ δέ σοι φίλον ἀκούειν, καὶ ὅπως οἴομαι λέγοιμι ἄν, καίπερ οὐ παντάπασιν ὤν, ὡς ἔφθην εἰπών, ἐπὶ τοῦτο παρεσκευασμένος.\nΤυχιάδης οὐθέν, εἰ καὶ σμικρὰ λέγοις ἀληθῆ δέ, διοίσει.\nΣίμων ἴθι δὴ πρῶτον, εἴ σοι δοκεῖ, περὶ τῆς τέχνης, ἥτις ποτὲ οὖσα τυγχάνει τῷ γένει, σκοπῶμεν οὑτωσὶ γὰρ ἐπακολουθήσαιμεν ἂν καὶ ταῖς κατʼ εἶδος τέχναις, εἴπερ ἄρα ὀρθῶς μετέχοιεν αὐτῆς.\nΤυχιάδης τί ποτʼ οὖν ἐστιν ἡ τέχνη; πάντως ἐπίστασαι.\nΣίμων πάνυ μὲν οὖν;\nΤυχιάδης μὴ τοίνυν ὄκνει λέγειν αὐτήν, εἴπερ οἶσθα.\nΣίμων τέχνη ἐστίν, ὡς ἐγὼ διαμνημονεύω σοφοῦ τινος ἀκούσας, σύστημα ἐκ καταλήψεων συγγεγυμνασμένων πρός τι τέλος εὔχρηστον τῷ βίῳ.\nΤυχιάδης ὀρθῶς ἐκεῖνός γε εἰπὼν σύ τε ἀπομνημονεύσας.\nΣίμων εἰ δὲ μετέχοι τούτων ἁπάντων ἡ παρασιτική, τί ἂν ἄλλο ἢ καὶ αὐτὴ τέχνη εἴη;\nΤυχιάδης τέχνη γάρ, εἴπερ οὕτως ἔχοι.\nΣίμων φέρε δὴ καθʼ ἕκαστον τοῖς τῆς τέχνης εἴδεσιν ἐφαρμόζοντες τὴν παρασιτικήν, εἰ συνᾴδει σκοπῶμεν ἢ ὁ περὶ αὐτῆς λόγος, καθάπερ αἱ πονηραὶ χύτραι διακρουόμεναι, σαθρὸν ἀποφθέγγεται δεῖ τοίνυν πᾶσαν τέχνην σύστημα ἐκ καταλήψεων πρῶτον μὲν τὸ δοκιμάζειν καὶ διακρίνειν ὅστις ἂν ἐπιτήδειος γένοιτο τρέφειν αὐτόν, καὶ ὅτῳ παρασιτεῖν ἀρξάμενος οὐκ ἂν μεταγνοίη. ἢ τὸν μὲν ἀργυρογνώμονα τέχνην τινὰ φήσομεν ἔχειν, εἴπερ ἐπίσταται διαγιγνώσκειν τά τε κίβδηλα τῶν νομισμάτων καὶ τὰ μή, τοῦτον δὲ ἄνευ τέχνης διακρίνειν τούς τε κιβδήλους τῶν ἀνθρώπων καὶ τοὺς ἀγαθούς, καὶ ταῦτα οὐχ ὥσπερ τῶν νομισμάτων καὶ τῶν ἀνθρώπων φανερῶν εὐθὺς ὄντων; αὐτὰ μέντοι ταῦτα καὶ ὁ σοφὸς Εὐριπίδης καταμέμφεται λέγων· ἀνδρῶν δʼ ὅτῳ χρὴ τὸν κακὸν διειδέναι, οὐδεὶς χαρακτὴρ ἐμπέφυκε σώματι. ᾧ δὴ καὶ μείζων ἡ τοῦ παρασίτου τέχνη, ἥ γε καὶ τὰ οὕτως ἄδηλα καὶ ἀφανῆ μᾶλλον τῆς μαντικῆς γνωρίζει τε καὶ οἶδεν.\nτὸ δέ γε ἐπίστασθαι λόγους λέγειν ἐπιτηδείους καὶ πράγματα πράττειν διʼ ὧν οἰκειώσεται καὶ εὐνούστατον ἑαυτὸν τῷ τρέφοντι ἀποδείξει, ἆρʼ οὐ συνέσεως καὶ καταλήψεως ἐρρωμένης εἶναί σοι δοκεῖ;\nΤυχιάδης καὶ μάλα.\nΣίμων τὸ δέ γε ἐν ταῖς ἑστιάσεσιν αὐταῖς ὅπως παντὸς ἀπέλθοι πλέον ἔχων καὶ παρευδοκιμῶν τοὺς μὴ τὴν αὐτὴν αὐτῷ κεκτημένους τέχνην, ἄνευ τινὸς λόγου καὶ σοφίας πράττεσθαι οἴει;\nΤυχιάδης οὐδαμῶς.\nΣίμων τί δέ, τὸ ἐπίστασθαι τὰς ἀρετὰς καὶ κακίας τῶν σιτίων καὶ τῶν ὄψων πολυπραγμοσύνην ἀτέχνου τινὸς εἶναί σοι δοκεῖ, καὶ ταῦτα τοῦ γενναιοτάτου Πλάτωνος οὑτωσὶ λέγοντος, τοῦ μέλλοντος ἑστιάσεσθαι μὴ μαγειρικοῦ ὄντος, σκευαζομένης θοίνης ἀκυροτέρα ἡ κρίσις ;\nΣίμωνὅτι γε μὴν οὐκ ἐκ καταλήψεως μόνον, ἀλλὰ συγγεγυμνασμένης ἐστὶν ἡ παρασιτική, μάθοις ἂν ἐνθένδε ῥᾳδίως· αἱ μὲν γὰρ τῶν ἄλλων τεχνῶν καταλήψεις καὶ ἡμέρας καὶ νύκτας καὶ μῆνας καὶ ἐνιαυτοὺς πολλάκις ἀσυγγύμναστοι μένουσιν, καὶ ὅμως οὐκ ἀπόλλυνται παρὰ τοῖς κεκτημένοις αἱ τέχναι, ἡ δὲ τοῦ παρασίτου κατάληψις εἰ μὴ καθʼ ἡμέραν εἴη ἐν γυμνασίᾳ, ἀπόλλυσιν οὐ μόνον, οἶμαι, τὴν τέχνην, ἀλλὰ καὶ αὐτὸν τὸν τεχνίτην.\nΣίμωντό γε μὴν πρός τι τέλος εὔχρηστον τῷ βίῳ μὴ καὶ μανίας ᾖ ζητεῖν. ἐγὼ γὰρ τοῦ φαγεῖν καὶ τοῦ πιεῖν οὐδὲν εὐχρηστότερον εὑρίσκω ἐν τῷ βίῳ, ὧν οὐδὲ ζῆν γε ἄνευ ἔστιν.\nΤυχιάδης πάνυ μὲν οὖν.\nΣίμων καὶ μὴν οὐδὲ τοιοῦτὸν τί ἐστιν ἡ παρασιτικὴ ὁποῖον τὸ κάλλος καὶ ἡ ἰσχύς, ὥστε τέχνην μὲν μὴ δοκεῖν αὐτήν, δύναμιν δέ τινα τοιαύτην.\nΤυχιάδης ἀληθῆ λέγεις.\nΣίμων ἀλλὰ μέντοι οὐδὲ ἀτεχνία ἐστὶν ἡ γὰρ ἀτεχνία οὐδέποτε οὐδὲν κατορθοῖ τῷ κεκτημένῳ. φέρε γάρ, εἰ ἐπιτρέψειας σὺ σεαυτῷ ναῦν ἐν θαλάττῃ καὶ χειμῶνι μὴ ἐπιστάμενος κυβερνᾶν, σωθείης ἄν;\nΤυχιάδης οὐδαμῶς.\nΣίμων τί δʼ, εἰ ἵππους ἐπιτραφθείη τις μὴ ἐπιστάμενος ἠνιοχεῖν;\nΤυχιάδης %2οὐδʼ οὗτος.\nΣίμων τί δή ποτε, ἢ τῷ μὴ ἔχειν τέχνην, διʼ ἧς δυνήσεται σώζειν ἑαυτόν;\nΤυχιάδης καὶ μάλα.\nΣίμων οὐκοῦν καὶ παράσιτος ὑπὸ τῆς παρασιτικῆς, εἴπερ ἦν ἀτεχνία, οὐκ ἂν ἐσώζετο;\nΤυχιάδης ναί.\nΣίμων οὐκοῦν τέχνῃ σώζεται, ἀτεχνίᾳ δὲ οὔ;\nΤυχιάδης πάνυ μὲν οὖν.\nΣίμων τέχνη ἄρα ἐστὶν ἡ παρασιτική.\nΤυχιάδης τέχνη, ὡς ἔοικεν.\nΣίμων καὶ μὴν κυβερνήτας μὲν ἀγαθοὺς ναυαγίᾳ περιπεσόντας καὶ ἡνιόχους τεχνίτας ἐκπεσόντας τῶν δίφρων οἶδα ἐγὼ πολλάκις, καὶ τοὺς μὲν συντριβέντας, τοὺς δὲ καὶ πάμπαν διαφθαρέντας, παρασίτου δὲ ναυάγιον οὐδὲ εἷς ἔχοι τοιοῦτον εἰπεῖν.\nοὐκοῦν εἰ μήτε ἀτεχνία ἐστὶν ἡ παρασιτικὴ μήτε δύναμις, σύστημα δέ τι ἐκ καταλήψεων γεγυμνασμένων, τέχνη δῆλον ὅτι διωμολόγηται ἡμῖν σήμερον.\nΤυχιάδης ὅσον ἐκ τούτου εἰκάζω· ἀλλʼ ἐκεῖνο, ὅπως καὶ ὅρον ἡμῖν τινα γενναῖον ἀποδῷς τῆς παρασιτικῆς.\nΣίμων ὀρθῶς σύ γε λέγων. δοκεῖ γὰρ δή μοι οὕτως ἂν μάλιστα ὡρίσθαι· παρασιτική ἐστιν τέχνη ποτέων καὶ βρωτέων καὶ τῶν διὰ ταῦτα λεκτέων καὶ πρακτέων, τέλος δὲ αὐτῆς τὸ ἡδύ.\nΤυχιάδης ὑπέρευγέ μοι δοκεῖς ὁρίσασθαι τὴν σεαυτοῦ τέχνην ἀλλʼ ἐκεῖνο σκόπει, μὴ πρὸς ἐνίους τῶν φιλοσόφων μάχη σοι περὶ τοῦ τέλους ᾖ\nΣίμων καὶ μὴν ἀπόχρη γε εἴπερ ἔσται τὸ αὐτὸ τέλος εὐδαιμονίας καὶ παρασιτικῆς.\nΣίμωνφανεῖται δὲ οὕτως· ὁ γὰρ σοφὸς Ὅμηρος τὸν τοῦ παρασίτου βίον θαυμάζων ὡς ἄρα μακάριος καὶ ζηλωτὸς εἴη μόνος, οὕτω φησίν·\nοὐ γὰρ ἔγωγὲ τί φημι τέλος χαριέστερον εἶναι,\nἢ ὅτʼ ἂν εὐφροσύνη μὲν ἔχῃ κάτα δῆμον ἅπαντα,\nδαιτυμόνες δʼ ἀνὰ δώματʼ ἀκουάζωνται ἀοιδοῦ\nἥμενοι ἑξείης, παρὰ δὲ πλήθωσι τράπεζαι\nσίτου καὶ κρειῶν, μέθυ δʼ ἐκ κρητῆρος ἀφύσσων\nοἰνοχόος φορέῃσι καὶ ἐγχείῃ δεπάεσσι.\nκαὶ ὡς οὐχ ἱκανῶς ταῦτα θαυμάζων μᾶλλον τὴν αὑτοῦ γνώμην ποιεῖ φανερωτέραν εὖ λέγων· τοῦτὸ τί μοι κάλλιστον ἐνὶ φρεσὶν εἴδεται εἶναι, οὐχ ἕτερόν τι, ἐξ ὧν φησιν, ἢ τὸ παρασιτεῖν εὔδαιμον νομίζων. καὶ μὴν οὐδὲ τῷ τυχόντι ἀνδρὶ περιτέθεικε τούτους τοὺς λόγους, ἀλλὰ τῷ σοφωτάτῳ τῶν ὅλων. καίτοι γε εἴπερ ἐβούλετο Ὀδυσσεὺς τὸ κατὰ τοὺς Στωϊκοὺς ἐπαινεῖν τέλος, ἐδύνατο ταυτὶ λέγειν ὅτε τὸν Φιλοκτήτην ἀνήγαγεν ἐκ τῆς Λήμνου, ὅτε τὸ Ἴλιον ἐξεπόρθησεν, ὅτε τοὺς Ἕλληνας φεύγοντας κατέσχεν, ὅτε εἰς Τροίαν εἰσῆλθεν ἑαυτὸν μαστιγώσας καὶ κακὰ καὶ Στωϊκὰ ῥάκη ἐνδύς· ἀλλὰ τότε οὐκ εἶπε τοῦτο τέλος χαριέστερον. ἀλλὰ μὴν καὶ ἐν τῷ τῶν Ἐπικουρείων βίῳ γενόμενος αὖθις παρὰ τῇ Καλυψοῖ, ὅτε αὐτῷ ὑπῆρχεν ἐν ἀργίᾳ τε βιοτεύειν καὶ τρυφᾶν καὶ βινεῖν τὴν Ἄτλαντος θυγατέρα καὶ κινεῖν πάσας τὰς λείας κινήσεις, .οὐδὲ τότε εἶπε τοῦτο τὸ τέλος χαριέστερον, ἀλλὰ τὸν τῶν παρασίτων βίον. ἐκαλοῦντο δὲ δαιτυμόνες οἱ παράσιτοι τότε. πῶς οὖν λέγει; πάλιν γὰρ ἄξιον ἀναμνησθῆναι τῶν ἐπῶν οὐδὲν γὰρ οἷον ἀκούειν αὐτῶν πολλάκις λεγομένων δαιτυμόνες καθήμενοι ἑξείης· καί· παρὰ δὲ πλήθωσι τράπεζαι σίτου καὶ κρειῶν.\nΣίμωνὅ γε μὴν Ἐπίκουρος σφόδρα ἀναισχύντως ὑφελόμενος τὸ τῆς παρασιτικῆς τέλος τῆς καθʼ αὑτὸν εὐδαιμονίας τέλος αὐτὸ ποιεῖ. καὶ ὅτι κλοπὴ τὸ πρᾶγμά ἐστιν καὶ οὐδὲν Ἐπικούρῳ μέλει τὸ ἡδύ, ἀλλὰ τῷ παρασίτῳ, οὕτω μάθοις ἄν. ἔγωγε ἡγοῦμαι τὸ ἡδὺ πρῶτον μὲν τὸ τῆς σαρκὸς ἀόχλητον, ἔπειτα τὸ μὴ θορύβου καὶ ταραχῆς τὴν ψυχὴν ἐμπεπλῆσθαι. τούτων τοίνυν ὁ μὲν παράσιτος ἑκατέρων τυγχάνει, ὁ δὲ Ἐπίκουρος οὐδὲ θατέρου· ὁ γὰρ ζητῶν περὶ σχήματος γῆς καὶ κόσμων ἀπειρίας καὶ μεγέθους ἡλίου καὶ ἀποστημάτων καὶ πρώτων στοιχείων καὶ περὶ θεῶν, εἴτε εἰσὶν εἴτε οὐκ εἰσί, καὶ περὶ αὐτοῦ τοῦ τέλους ἀεὶ πολεμῶν καὶ διαφερόμενος πρός τινας οὐ μόνον ἐν ἀνθρωπίναις, ἀλλὰ καὶ ἐν κοσμικαῖς ἐστιν ὀχλήσεσιν. ὁ δὲ παράσιτος πάντα καλῶς ἔχειν οἰόμενος καὶ πεπιστευκὼς μὴ ἄλλως ταῦτα ἔχειν ἄμεινον ἢ ἔχει, μετὰ πολλῆς ἀδείας καὶ γαλήνης, οὐδενὸς αὐτῷ τοιούτου παρενοχλοῦντος, ἐσθίει καὶ κοιμᾶται ὕπτιος ἀφεικὼς τοὺς πόδας καὶ τὰς χεῖρας ὥσπερ Ὀδυσσεὺς τῆς Σχερίας ἀποπλέων οἴκαδε.\nΣίμωνκαὶ μὴν οὐχὶ κατὰ ταῦτα μόνον οὐδὲν προσήκει τὸ ἡδὺ τῷ Ἐπικούρῳ, ἀλλὰ καὶ κατʼ ἐκεῖνα· ὁ γὰρ Ἐπίκουρος οὗτος, ὅστις ποτέ ἐστιν ὁ σοφός, ἤτοι φαγεῖν ἔχει ἢ οὔ· εἰ μὲν οὐκ ἔχει, οὐχ ὅπως ἡδέως ζήσεται· ἀλλʼ οὐδὲ ζήσεται· εἰ δὲ ἔχει, εἴτε παρʼ ἑαυτοῦ εἴτε παρʼ ἄλλου· εἰ μὲν οὖν παρʼ ἄλλου τὸ φαγεῖν ἔχοι, παράσιτός ἐστι καὶ οὐχ ὃς λέγει· εἰ δὲ παρʼ ἑαυτοῦ, οὐχ ἡδέως ζήσεται.\nΤυχιάδης πῶς οὐχ ἡδέως;\nΣίμων εἰ γὰρ ἔχοι τὸ φαγεῖν παρʼ ἑαυτοῦ, πολλά τοι, ὦ Τυχιάδη, τὰ ἀηδέα τῷ τοιούτῳ βίῳ παρακολουθεῖν ἀνάγκη· καὶ ἄθρει πόσα. δεῖ τὸν μέλλοντα βιώσεσθαι καθʼ ἡδονὴν τὰς ἐγγιγνομένας ὀρέξεις ἁπάσας ἀναπληροῦν. ἢ τί φής;\nΤυχιάδης κἀμοὶ δοκεῖ.\nΣίμων οὐκοῦν τῷ μὲν συχνὰ κεκτημένῳ ἴσως τοῦτο παρέχει, τῷ δὲ ὀλίγα καὶ μηδὲν οὐκέτι· ὥστε πένης οὐκ ἂν σοφὸς γένοιτο οὐδὲ ἐφίκοιτο τοῦ τέλους, λέγω δὴ τοῦ ἡδέος. ἀλλʼ οὐδὲ μὴν ὁ πλούσιος, ὁ παρὰ τῆς οὐσίας ἀφθόνως ταῖς ἐπιθυμίαις χορηγῶν, δυνήσεται τοῦδε ἐφικέσθαι. τί δή ποτε; ὅτι πᾶσα ἀνάγκη τὸν ἀναλίσκοντα τὰ ἑαυτοῦ πολλαῖς περιπίπτειν ἀηδίαις, τοῦτο μὲν τῷ μαγείρῳ κακῶς σκευάσαντι τὸ ὄψον μαχόμενον ἢ εἰ μὴ μάχοιτο φαῦλα παρὰ τοῦτο ἐσθίοντα τὰ ὄψα καὶ τοῦ ἡδέος ὑστεροῦντα, τοῦτο δὲ τῷ οἰκονομοῦντι τὰ κατὰ τὴν οἰκίαν, εἰ μὴ καλῶς οἰκονομοίη, μαχόμενον. ἢ οὐχ οὕτως;\nΤυχιάδης νὴ Δία, κἀμοὶ δοκεῖ.\nΣίμων τῷ μὲν οὖν Ἐπικούρῳ πάντα συμβαίνειν εἰκός, ὥστε οὐδέποτε τεύξεται τοῦ τέλους· τῷ δὲ παρασίτῳ οὔτε μάγειρός ἐστιν ᾧ χαλεπήναι, οὔτε ἀγρὸς οὔτε οἶκος οὔτε ἀργύρια, ὑπὲρ ὧν ἀπολλυμένων ἀχθεσθείη, ὥστε καὶ φάγοι καὶ πίοι μόνος οὗτος ὑπὸ μηδενός, ὧν ἐκείνους ἀνάγκη, ἐνοχλούμενος.\nΣίμωνἀλλʼ ὅτι μὲν τέχνη ἐστὶν ἡ παρασιτική, κἀκ τούτων καὶ τῶν ἄλλων ἱκανῶς δέδεικται. λοιπὸν ὅτι καὶ ἀρίστη δεικτέον, καὶ τοῦτο οὐχ ἁπλῶς, ἀλλὰ πρῶτον μέν, ὅτι κοινῇ πασῶν διαφέρει τῶν τεχνῶν, εἶτα ὅτι καὶ ἰδίᾳ ἑκάστης.\nκοινῇ μὲν οὖν ἁπασῶν οὕτω διαφέρει· πάσης γὰρ τέχνης ἀνάγκη προάγειν μάθησιν πόνον φόβον πληγάς, ἅπερ οὐκ ἔστιν ὅστις οὐκ ἂν ἀπεύξαιτο ταύτην· δὲ τὴν τέχνην, ὡς ἔοικεν, μόνην ἔξεστι μαθεῖν ἄνευ πόνου. τίς γὰρ ἀπὸ δείπνου ποτὲ ἀπῆλθεν κλαίων, ὥσπερ τινὰς ἐκ τῶν διδασκάλων ὁρῶμεν, τίς δʼ ἐπὶ δεῖπνον ἀπιὼν ὤφθη σκυθρωπός, ὥσπερ οἱ εἰς διδασκαλεῖα φοιτῶντες; καὶ μὴν ὁ μὲν παράσιτος ἑκὼν αὐτὸς ἐπὶ δεῖπνον ἔρχεται μάλα ἐπιθυμῶν τῆς τέχνης, οἱ δὲ τὰς ἄλλας τέχνας μανθάνοντες μισοῦσιν αὐτάς, ὥστε ἔνιοι διʼ αὐτὰς ἀποδιδράσκουσι.\nτί δέ, οὐ κἀκεῖνο ἐννοῆσαί σε δεῖ, ὅτι καὶ τοὺς ἐν ἐκείναις ταῖς τέχναις προκόπτοντας οἱ πατέρες καὶ μητέρες τούτοις τιμῶσι μάλιστα, οἷς καθʼ ἡμέραν καὶ τὸν παράσιτον, καλῶς νὴ Δία ἔγραψεν ὁ παῖς, λέγοντες, δότε αὐτῷ φαγεῖν οὐκ ἔγραψεν ὀρθῶς, μὴ δότε; οὕτω τὸ πρᾶγμα καὶ ἔντιμον καὶ ἐν τιμωρίᾳ μέγα φαίνεται.\nΣίμωνκαὶ μὴν αἱ ἄλλαι τέχναι τὸ τέλος ὕστερον τοῦτο ἔχουσι, μετὰ τὸ μαθεῖν καὶ τοὺς καρποὺς ἡδέως ἀπολαμβάνουσαι· πολλὴ γὰρ καὶ ὄρθιος οἶμος ἐς αὐτάς· ἡ δὲ παρασιτικὴ μόνη τῶν ἄλλων εὐθὺς ἀπολαύει τῆς τέχνης ἐν αὐτῷ τῷ μανθάνειν, καὶ ἅμα τε ἄρχεται καὶ ἐν τῷ τέλει ἐστίν.\nκαὶ μέντοι τῶν ἄλλων τεχνῶν οὐ τινές, ἀλλὰ πᾶσαι ἐπὶ μόνην τὴν τροφὴν γεγόνασιν, ὁ δὲ παράσιτος εὐθὺς ἔχει τὴν τροφὴν ἅμα τῷ ἄρξασθαι τῆς τέχνης. ἢ οὐκ ἐννοεῖς ὅτι ὁ μὲν γεωργὸς γεωργεῖ οὐ τοῦ γεωργεῖν ἕνεκα καὶ ὁ τέκτων τεκταίνεται οὐχὶ τοῦ τεκταίνεσθαι ἕνεκα, ὁ δὲ παράσιτος οὐχ ἕτερον μέν τι διώκει, ἀλλὰ τὸ αὐτὸ καὶ ἔργον μὲν ἐστὶν αὐτοῦ καὶ οὗ ἕνεκα γίγνεται;\nΣίμωνκαὶ μὴν ἐκεῖνά γε οὐδείς ἐστιν ὅστις οὐκ ἐπίσταται, ὅτι οἱ μὲν τὰς λοιπὰς τέχνας ἐργαζόμενοι τὸν μὲν ἄλλον χρόνον ταλαιπωροῦσι, μίαν δὲ ἢ δύο μόνας τοῦ μηνὸς ἡμέρας ἱερὰς ἄγουσι, καὶ εὐφραίνεσθαι λέγονται τότε· ὁ δὲ παράσιτος τοῦ μηνὸς τὰς τριάκονθʼ ἡμέρας ἱερὰς ἄγει· πᾶσαι γὰρ αὐτῷ δοκοῦσιν εἶναι τῶν θεῶν.\nΣίμωνἔτι οἱ μὲν βουλόμενοι τὰς ἄλλας τέχνας κατορθοῦν ὀλιγοσιτίαις καὶ ὀλιγοποσίαις χρῶνται καθάπερ οἱ νοσοῦντες, πολυποσίαις δὲ καὶ πολυσιτίαις οὐκ ἔστιν εὐφραινόμενον μανθάνειν·\nΣίμωνκαὶ αἱ μὲν ἄλλαι τέχναι χωρὶς ὀργάνων οὐδαμῶς τῷ κεκτημένῳ ὑπηρετεῖν δύνανται· οὔτε γὰρ αὐλεῖν ἔνι χωρὶς αὐλῶν οὔτε ψάλλειν ἄνευ λύρας οὔτε ἱππεύειν ἄνευ ἵππου· αὕτη δὲ οὕτως ἐστὶν ἀγαθὴ καὶ οὐ βαρεῖα τῷ τεχνίτῃ, ὥστε ὑπάρχει καὶ μηδὲν ἔχοντι ὅπλον χρῆσθαι αὐτῇ.\nΣίμωνκαὶ ὡς ἔοικεν ἄλλας τέχνας μανθάνομεν μισθὸν διδόντες, ταύτην δὲ λαμβάνοντες. ἔτι τῶν μὲν ἄλλων τεχνῶν εἰσι διδάσκαλοί τινες,\nΣίμων τῆς δὲ παρασιτικῆς οὐδείς, ἀλλʼ ὥσπερ ἡ ποιητικὴ κατὰ Σωκράτη καὶ αὕτη τινὶ θείᾳ μοίρᾳ παραγίγνεται.\nΣίμωνκἀκεῖνο δὲ σκόπει, ὅτι τὰς μὲν ἄλλας τέχνας ὁδεύοντες ἢ πλέοντες οὐ δυνάμεθα διαπράττεσθαι, ταύτῃ δέ ἐστι χρῆσθαι καὶ ἐν ὁδῷ καὶ πλέοντι.\nΤυχιάδης πάνυ μὲν οὖν.\nΣίμων καὶ μέντοι, ὦ Τυχιάδη, αἱ μὲν ἄλλαι τέχναι;δοκοῦσί μοι ταύτης ἐπιθυμεῖν, αὕτη δὲ οὐδεμιᾶς ἑτέρας. -\nΤυχιάδης τί δέ, οὐχ οἱ τὰ ἀλλότρια λαμβάνοντες ἀδικεῖν σοι δοκοῦσι; -\nΣίμων πῶς γὰρ οὔ;\nΤυχιάδης πῶς οὖν ὁ παράσιτος τὰ ἀλλότρια λαμβάνων οὐκ ἀδικεῖ μόνος; .\nΣίμων οὐκ ἔχω λέγειν. καὶ μὴν τῶν ἄλλων τεχνῶν αἱ ἀρχαὶ φαῦλαί τινες καὶ εὐτελεῖς εἰσι, τῆς δὲ παρασιτικῆς ἀρχὴ πάνυ γενναία τις· τὸ γὰρ θρυλούμενον τοῦτο τῆς φιλίας ὄνομα οὐκ ἂν ἄλλο τι εὕροις ἢ ἀρχὴν παρασιτικῆς.\nΤυχιάδης πῶς λέγεις;\nΣίμων ὅτι οὐδεὶς ἐχθρὸν ἢ ἀγνῶτα ἄνθρωπον ἀλλʼ οὐδὲ συνήθη μετρίως ἐπὶ δεῖπνον καλεῖ, ἀλλὰ δεῖ πρότερον οἶμαι τοῦτον γενέσθαι φίλον, ἵνα κοινωνήσῃ σπονδῶν καὶ τραπέζης καὶ τῶν τῆς τέχνης ταύτης μυστηρίων. ἐγὼ γοῦν πολλάκις ἤκουσά τινων λεγόντων, ποταπὸς δὲ οὗτος φίλος ὅστις οὔτε βέβρωκεν οὔτε πέπωκεν μεθʼ ἡμῶν, δῆλον ὅτι τὸν συμπίνοντα καὶ συνεσθίοντα μόνον πιστὸν φίλον ἡγουμένων.\nΣίμωνὅτι γε μὴν ἡ βασιλικωτάτη τῶν τεχνῶν ἔστιν αὕτη, μάθοις ἂν καὶ ἐκ τοῦδε οὐχ ἥκιστα· τὰς μὲν γὰρ λοιπὰς τέχνας οὐ μόνον κακοπαθοῦντες καὶ ἱδροῦντες, ἀλλὰ νὴ Δία καθήμενοι καὶ ἑστῶτες ἐργάζονται ὥσπερ ἀμέλει δοῦλοι τῶν τεχνῶν, ὁ δὲ παράσιτος μεταχειρίζεται τὴν αὑτοῦ τέχνην ὡς βασιλεὺς κατακείμενος.\nΣίμωνἐκεῖνα μὲν γὰρ τί δεῖ λέγειν περὶ τῆς εὐδαιμονίας αὐτοῦ, ὅτι δὴ μόνος κατὰ τὸν σοφὸν Ὅμηρον οὔτε φυτεύει χερσὶ φυτὸν οὔτε ἀροῖ, ἀλλὰ τὰ γʼ ἄσπαρτα καὶ ἀνήροτα πάντα νέμεται;\nΣίμωνκαὶ μὴν ῥήτορά τε καὶ γεωμέτρην καὶ χαλκέα οὐδὲν κωλύει τὴν ἑαυτοῦ τέχνην ἐργάζεσθαι ἐάν τε· πονηρὸς ἐάν τε καὶ μωρὸς ᾖ, παρασιτεῖν δὲ οὐδεὶς δύναται ἢ μωρὸς ὢν ἢ πονηρός.\nΤυχιάδης παπαί, οἷον χρῆμα ἀποφαίνῃ τὴν παρασιτικήν· ὥστε καὶ αὐτὸς ἤδη βούλεσθαι δοκῶ μοι παράσιτος εἶναι ἀντὶ τούτου ὅς εἰμι.\nΣίμων ὡς μὲν τοίνυν κοινῇ πασῶν διαφέρει, δεδεῖχθαί μοι δοκῶ. φέρε δὴ ὡς καὶ κατʼ ἰδίαν ἑκάστης διαφέρει σκοπῶμεν. τὸ μὲν δὴ ταῖς βαναύσοις τέχναις παραβάλλειν αὐτὴν ἀνόητόν ἐστιν, καὶ μᾶλλόν πως καθαιροῦντος τὸ ἀξίωμα τῆς τέχνης. ὅτι γε μὴν τῶν καλλίστων καὶ μεγίστων τεχνῶν διαφέρει δεικτέον. ὡμολόγηται δὴ πρὸς πάντων τήν τε ῥητορικὴν καὶ τὴν φιλοσοφίαν, ἃς διὰ γενναιότητα καὶ ἐπιστήμας ἀποφαίνονταί τινες, ἐπειδὰν καὶ τούτων ἀποδείξαιμι τὴν παρασιτικὴν πολὺ κρατοῦσαν, δῆλον ὅτι τῶν ἄλλων τεχνῶν δόξει προφερεστάτη καθάπερ ἡ Ναυσικάα τῶν θεραπαινίδων.\nΣίμωνκοινῇ μὲν οὖν ἀμφοῖν διαφέρει καὶ τῆς ῥητορικῆς καὶ τῆς φιλοσοφίας, πρῶτον κατὰ τὴν ὑπόστασιν· ἡ μὲν γὰρ ὑφέστηκεν, αἱ δὲ οὔ. οὔτε γὰρ τὴν ῥητορικὴν ἕν τι καὶ τὸ αὐτὸ νομίζομεν, ἀλλʼ οἱ μὲν τέχνην, οἱ δὲ τοὐναντίον ἀτεχνίαν, ἄλλοι δὲ κακοτεχνίαν, ἄλλοι δὲ ἄλλο τι. ὁμοίως δὲ καὶ τὴν φιλοσοφίαν οὐ κατὰ τὰ αὐτὰ καὶ ὡσαύτως ἔχουσαν, ἑτέρως μὲν γὰρ Ἐπικούρῳ δοκεῖ τὰ πράγματα ἔχειν, ἑτέρως δὲ τοῖς ἀπὸ τῆς Στοᾶς, ἑτέρως δὲ τοῖς ἀπὸ τῆς Ἀκαδημίας, ἑτέρως δὲ τοῖς ἀπὸ τοῦ Περιπάτου, καὶ ἁπλῶς ἄλλος ἄλλην ἀξιοῖ τὴν φιλοσοφίαν εἶναι· καὶ μέχρι γε νῦν οὔτε οἱ αὐτοὶ γνώμης κρατοῦσιν οὔτε αὐτῶν ἡ τέχνη μία φαίνεται. ἐξ ὧν δῆλον ὅ τι τεκμαίρεσθαι καταλείπεται. ἀρχὴν γάρ φημι μηδὲ εἶναι τέχνην ἧς οὐκ ἔστιν ὑπόστασις. ἐπεὶ τί δὴ ποτε ἀριθμητικὴ μὲν μία ἐστὶ καὶ ἡ αὐτὴ καὶ δὶς δύο παρά τε ἡμῖν καὶ παρὰ Πέρσαις τέσσαρά ἐστιν καὶ συμφωνεῖ ταῦτα καὶ παρὰ Ἕλλησι καὶ βαρβάροις, φιλοσοφίας δὲ πολλὰς καὶ διαφόρους ὁρῶμεν καὶ οὔτε τὰς ἀρχὰς οὔτε τά τέλη σύμφωνα πασῶν;\nΤυχιάδης ἀληθῆ λέγεις· μίαν μὲν γὰρ τὴν φιλοσοφίαν εἶναι λέγουσιν, αὐτοὶ δὲ αὐτὴν ποιοῦσι πολλάς.\nΣίμων καὶ μὴν καὶ τὰς μὲν ἄλλας τέχνας, εἰ καί τι κατὰ ταύτας ἀσύμφωνον εἴη, κἂν παρέλθοι τις συγγνώμης ἀξιώσας, ἐπεὶ μέσαι τε δοκοῦσι καὶ αἱ καταλήψεις αὐτῶν οὐκ εἰσὶν ἀμετάπτωτοι φιλοσοφίαν δὲ τίς ἂν καὶ ἀνάσχοιτο μὴ μίαν εἶναι καὶ μηδὲ σύμφωνον αὐτὴν ἑαυτῇ μᾶλλον τῶν ὀργάνων; μία μὲν οὖν οὐκ ἔστι φιλοσοφία, ἐπειδὴ ὁρῶ καὶ ἄπειρον οὖσαν πολλαὶ δὲ οὐ δύνανται εἶναι, ἐπειδήπερ ἡ σοφία μία.\nΣίμωνὁμοίως δὲ καὶ περὶ τῆς ὑποστάσεως τῆς ῥητορικῆς ταὐτὰ φαίη τις ἂν τὸ γὰρ περὶ ἑνὸς προκειμένου ταὐτὰ μὴ λέγειν ἅπαντας, ἀλλὰ μάχην εἶναι φορᾶς ἀντιδόξου, ἀπόδειξις μεγίστη τοῦ μηδὲ ἀρχὴν εἶναι τοῦτο οὗ μία κατάληψις οὐκ ἔστιν τὸ γὰρ ζητεῖν τό, τί μᾶλλον αὐτό ἐστιν, καὶ τὸ μηδέποτε ὁμολογεῖν ἓν εἶναι, τοῦτο αὐτὴν ἀναιρεῖ τοῦ ζητουμένου τὴν οὐσίαν.\nΣίμωνἡ μέντοι παρασιτικὴ οὐχ οὕτως ἔχει, ἀλλὰ καὶ ἐν Ἕλλησι καὶ βαρβάροις μία ἐστὶν καὶ κατὰ ταὐτὰ καὶ ὡσαύτως, καὶ οὐκ ἂν εἴποι τις ἄλλως μὲν τούσδε, ἑτέρως δὲ τούσδε παρασιτεῖν, οὐδέ εἰσιν ὡς ἔοικεν ἐν παρασίτοις τινες οἷον Στωϊκοὶ ἢ Ἐπικούρειοι δόγματα ἔχοντες διάφορα, ἀλλὰ πᾶσι πρὸς ἅπαντας ὁμολογία τίς ἐστιν καὶ συμφωνία τῶν ἔργων καὶ τοῦ τέλους. ὥστε ἔμοιγε δοκεῖ ἡ παρασιτικὴ κινδυνεύειν κατά γε τοῦτο καὶ σοφία εἶναι.\nΤυχιάδης πάνυ μοι δοκεῖς ἱκανῶς ταῦτα εἰρηκέναι. ὡς δὲ καὶ τὰ ἄλλα χείρων ἐστὶν ἡ φιλοσοφία τῆς σῆς τέχνης, πῶς ἀποδεικνύεις; ʼ\nΣίμων οὐκοῦν ἀνάγκη πρῶτον εἰπεῖν ὅτι φιλοσοφίας μὲν οὐδέποτε ἠράσθη παράσιτος, παρασιτικῆς δὲ πάμπολλοι ἐπιθυμήσαντες μνημονεύονται φιλόσοφοι, καὶ μέχρι γε νῦν ἐρῶσιν.\nΤυχιάδης καὶ τίνας ἂν ἔχοις εἰπεῖν φιλοσόφους παρασιτεῖν σπουδάσαντας;\nΣίμων οὕστινας μέντοι, ὦ Τυχιάδη; οὓς καὶ σὺ γιγνώσκων ὑποκρίνῃ ἀγνοεῖν κἀμὲ κατασοφίζῃ ὥς τινος αὐτοῖς αἰσχύνης ἐντεῦθεν γιγνομένης, οὐχὶ τιμῆς.\nΤυχιάδης οὐ μὰ τὸν Δία, ὦ Σίμων, ἀλλὰ καὶ σφόδρα ἀπορῶ οὕστινας καὶ εὕροις εἰπεῖν.\nΣίμων ὦ γενναῖε, σύ μοι δοκεῖς ἀνήκοος εἶναι καὶ τῶν ἀναγραψάντων τοὺς ἐκείνων βίους, ἐπεὶ πάντως ἂν καὶ ἐπιγνῶναι οὕστινας λέγω δύναιο.\nΤυχιάδης καὶ μέντοι νὴ τὸν Ἡρακλέα ποθῶ δὴ ἀκούειν τίνες εἰσίν.\nΣίμων ἐγώ σοι καταλέξω αὐτοὺς ὄντας οὐχὶ τοὺς φαύλους, ἀλλʼ ὡς ἐγὼ δοκῶ, τοὺς ἀρίστους καὶ οὓς ἥκιστα σὺ οἴει.\nΣίμων ἐγώ σοι καταλέξω αὐτοὺς ὄντας οὐχὶ τοὺς φαύλους, ἀλλʼ ὡς ἐγὼ δοκῶ, τοὺς ἀρίστους καὶ οὓς ἥκιστα σὺ οἴει. Αἰσχίνης μέντοι ὁ Σωκρατικός, οὗτος ὁ τοὺς μακροὺς καὶ ἀστείους διαλόγους γράψας, ἧκέν ποτε εἰς Σικελίαν κομίζων αὐτούς, εἴ πως δύναιτο διʼ αὐτῶν γνωσθῆναι Διονυσίῳ τῷ τυράννῳ, καὶ τὸν Μιλτιάδην ἀναγνοὺς καὶ δόξας εὐδοκιμηκέναι λοιπὸν ἐκάθητο ἐν Σικελίᾳ παρασιτῶν Διονυσίῳ καὶ ταῖς Σωκράτους διατριβαῖς ἐρρῶσθαι φράσας.\nΣίμωντί δέ, καὶ Ἀρίστιππος ὁ Κυρηναῖος οὐχὶ τῶν δοκίμων φαίνεταί σοι φιλοσόφων;\nΤυχιάδης καὶ πάνυ.\nΣίμων καὶ οὗτος μέντοι κατὰ τὸν αὐτὸν χρόνον διέτριβεν ἐν Συρακούσαις παρασιτῶν Διονυσίῳ. πάντων γοῦν ἀμέλει τῶν παρασίτων αὐτὸς ηὐδοκίμει παρʼ αὐτῷ· καὶ γὰρ ἦν πλέον τι τῶν ἄλλων πρὸς τὴν τέχνην εὐφυής, ὥστε τοὺς ὀψοποιοὺς ὁσημέραι ἔπεμπεν παρὰ τοῦτον ὁ Διονύσιος ὥς τι παρʼ αὐτοῦ μαθησομένους.\nοὗτος μέντοι δοκεῖ καὶ κοσμῆσαι τὴν τέχνην ἀξίως.\nΣίμων ὁ δὲ Πλάτων ὑμῶν ὁ γενναιότατος καὶ αὐτὸς μὲν ἧκεν εἰς Σικελίαν ἐπὶ τούτῳ, καὶ ὀλίγας παρασιτήσας ἡμέρας τῷ τυράννῳ τοῦ παρασιτεῖν ὑπὸ ἀφυίας ἐξέπεσε, καὶ πάλιν Ἀθήναζε ἀφικόμενος καὶ φιλοπονῄσας καὶ παρασκευάσας ἑαυτὸν αὖθις δευτέρῳ στόλῳ ἐπέπλευσε τῇ Σικελίᾳ καὶ δειπνήσας πάλιν ὀλίγας ἡμέρας ὑπὸ ἀμαθίας ἐξέπεσε· καὶ αὕτη ἡ συμφορὰ Πλάτωνι περὶ Σικελίαν ὁμοία δοκεῖ γενέσθαι τῇ Νικίου.\nΤυχιάδης καὶ τίς, ὦ Σίμων, περὶ τούτου λέγει;\nΣίμων πολλοὶ μὲν καὶ ἄλλοι, Ἀριστόξενος δὲ ὁ μουσικός, πολλοῦ λόγου ἄξιος.\nΕὐριπίδης μὲν γὰρ ὅτι Ἀρχελάῳ μέχρι μὲν τοῦ θανάτου παρεσίτει καὶ Ἀνάξαρχος Ἀλεξάνδρῳ πάντως ἐπίστασαι.\nΣίμωνκαὶ Ἀριστοτέλης δὲ τῆς παρασιτικῆς ἤρξατο μόνον ὥσπερ καὶ τῶν ἄλλων τεχνῶν.\nΣίμωνφιλοσόφους μὲν οὖν, ὥσπερ ἦν, παρασιτεῖν σπουδάσαντας ἔδειξα· παράσιτον δὲ οὐδεὶς ἔχει φράσαι φιλοσοφεῖν ἐθελήσαντα.\nΣίμωνκαὶ μέντοι εἰ ἔστιν εὔδαιμον τὸ μὴ πεινῆν μηδὲ διψῆν μηδὲ ῥιγοῦν, ταῦτα οὐδενὶ ἄλλῳ ὑπάρχει ἢ παρασίτῳ. ὥστε φιλοσόφους μὲν ἄν τις πολλοὺς καὶ ῥιγοῦντας καὶ πεινῶντας εὕροι, παράσιτον δὲ οὔ· ἢ οὐκ ἂν εἴη παράσιτος, ἀλλὰ δυστυχής τις καὶ πτωχὸς ἄνθρωπος καὶ φιλοσόφῳ ὅμοιος.\nΤυχιάδης ἱκανῶς ταῦτά γε. ὅτι δὲ κατὰ τἄλλα διαφέρει φιλοσοφίας καὶ ῥητορικῆς ἡ παρασιτικὴ πῶς ἐπιδεικνύεις;\nΣίμων εἰσίν, ὦ βέλτιστε, καιροὶ τοῦ τῶν ἀνθρώπων βίου, ὁ μέν τις εἰρήνης, οἶμαι, ὁ δʼ αὖ πολέμου. ἐν δὴ τούτοις πᾶσα ἀνάγκη φανερὰς γίγνεσθαι τάς τέχνας καὶ τοὺς ἔχοντας ταύτας ὁποῖοὶ τινὲς εἰσιν. πρότερον δέ, εἰ δοκεῖ, σκοπώμεθα τὸν τοῦ πολέμου καιρόν, καὶ τίνες ἂν εἶεν μάλιστα χρησιμώτατοι ἰδίᾳ τε ἕκαστος αὐτῷ καὶ κοινῇ τῇ πόλει.\nΤυχιάδης ὡς οὐ μέτριον ἀγῶνα καταγγέλλεις τῶν ἀνδρῶν καὶ ἔγωγε πάλαι γελῶ κατʼ ἐμαυτὸν ἐννοῶν ποῖος ἂν εἴη συμβαλλόμενος παρασίτῳ φιλόσοφος.\nΣίμων ἵνα τοίνυν μὴ πάνυ θαυμάζῃς μηδὲ τὸ πρᾶγμά σοι δοκῇ χλεύης ἄξιον, φέρε προτυπωσώμεθα παρʼ ἡμῖν αὐτοῖς ἠγγέλθαι μὲν αἰφνίδιον εἰς τὴν χώραν ἐμβεβληκέναι πολεμίους, εἶναι δὲ ἀνάγκην ἐπεξιέναι καὶ μὴ περιορᾶν ἔξω δῃουμένην τὴν γῆν, τὸν στρατηγὸν δὲ παραγγέλλειν ἅπαντας εἰς τὸν κατάλογον τοὺς ἐν ἡλικίᾳ, καὶ δὴ χωρεῖν τοὺς ἄλλους, ἐν δὲ δὴ τούτοις φιλοσόφους τινὰς καὶ ῥήτορας καὶ παρασίτους. πρῶτον τοίνυν ἀποδύσωμεν αὐτούς· ἀνάγκη γὰρ τοὺς μέλλοντας ὁπλίζεσθαι γυμνοῦσθαι πρότερον. θεῶ δὴ τοὺς ἄνδρας, ὦ γενναῖε, καθʼ ἕκαστον καὶ δοκίμαζε τὰ σώματα. τοὺς μὲν τοίνυν αὐτῶν ὑπὸ ἐνδείας ἴδοις ἂν λεπτοὺς καὶ ὠχρούς, πεφρικότας, ὥσπερ ἤδη τραυματίας παρειμένους· ἀγῶνα μὲν γὰρ καὶ μάχην σταδιαίαν καὶ ὠθισμὸν καὶ κόνιν καὶ τραύματα μὴ γελοῖον ᾖ λέγειν δύνασθαι φέρειν ἀνθρώπους ὥσπερ ἐκείνους τινὸς δεομένους ἀναλήψεως.\nΣίμωνἄθρει δὲ πάλιν μεταβὰς τὸν παράσιτον ὁποῖός τις φαίνεται. ἆρʼ οὐχ ὁ μὲν τὸ σῶμα πρῶτον πολὺς καὶ τὸ χρῶμα ἡδύς, οὐ μέλας δὲ οὐδὲ λευκὸς — τὸ μὲν γὰρ γυναικί, τὸ δὲ δούλῳ προσέοικεν — ἔπειτα θυμοειδής, δεινὸν βλέπων ὁποῖον ἡμεῖς, μέγα καὶ ὕφαιμον; οὐ γὰρ καλὸν δεδοικότα καὶ θῆλυν ὀφθαλμὸν εἰς πόλεμον φέρειν. ἆρʼ οὐχ ὁ τοιοῦτος καλὸς μὲν γένοιτʼ ἂν καὶ ζῶν ὁπλίτης, καλὸς δὲ καὶ εἰ ἀποθάνοι νεκρός;\nΣίμωνἀλλὰ τί δεῖ ταῦτα εἰκάζειν ἔχοντας αὐτῶν παραδείγματα; ἁπλῶς γὰρ εἰπεῖν, ἐν πολέμῳ τῶν πώποτε ῥητόρων ἢ φιλοσόφων οἱ μὲν οὐδὲ ὅλως ὑπέμειναν ἔξω τοῦ τείχους προελθεῖν, εἰ δέ τις καὶ ἀναγκασθεὶς παρετάξατο, φημὶ τοῦτον λείψαντα τὴν τάξιν ὑποστρέφειν.\nΤυχιάδης ὡς θαυμάσια πάντα καὶ οὐδὲν ὑπισχνῇ μέτριον. λέγε δὲ ὅμως.\nΣίμων τῶν μὲν τοίνυν ῥητόρων Ἰσοκράτης οὐχ ὅπως εἰς πόλεμον ἐξῆλθέν ποτε, ἀλλʼ οὐδʼ ἐπὶ δικαστήριον ἀνέβη, διὰ δειλίαν, οἶμαι, ὅτι οὐδὲ τὴν φωνὴν διὰ τοῦτο εἶχεν ἔτι. τί δʼ; οὐχὶ Δημάδης μὲν καὶ Αἰσχίνης καὶ Φιλοκράτης ὑπὸ δέους εὐθὺς τῇ καταγγελίᾳ τοῦ Φιλίππου πολέμου τὴν πόλιν προὔδοσαν καὶ σφᾶς αὐτοὺς τῷ Φιλίππῳ καὶ διετέλεσαν Ἀθήνησιν ἀεὶ τὰ ἐκείνου πολιτευόμενοι, ὃς εἴ γε καὶ ἄλλος τις Ἀθηναίοις κατὰ ταῦτα ἐπολέμει· κἀκεῖνος ἐν αὐτοῖς ἦν φίλος. Ὑπερίδης δὲ καὶ Δημοσθένης καὶ Λυκοῦργος, οἳ γε δοκοῦντες ἀνδρειότεροι κἀν ταῖς ἐκκλησίαις ἀεὶ θορυβοῦντες καὶ λοιδορούμενοι τῷ Φιλίππῳ, τί ποτε ἀπειργάσαντο γενναῖον ἐν τῷ πρὸς αὐτὸν πολέμῳ; καὶ Ὑπερίδης μὲν καὶ Λυκοῦργος οὐδὲ ἐξῆλθον, ἀλλʼ οὐδὲ ὅλως ἐτόλμησαν μικρὸν ἔξω παρακῦψαι τῶν πυλῶν, ἀλλʼ ἐντειχίδιοι ἐκάθηντο παρʼ αὐτοῖς ἤδη πολιορκούμενοι γνωμίδια καὶ προβουλευμάτια συντιθέντες. ὁ δὲ δὴ κορυφαιότατος αὐτῶν, ὁ ταυτὶ λέγων ἐν ταῖς ἐκκλησίαις συνεχῶς· Φίλιππος γὰρ ὁ Μακεδὼν ὄλεθρος, ὅθεν οὐδὲ ἀνδράποδον πρίαιτό τίς ποτε, τολμήσας προελθεῖν εἰς τὴν Βοιωτίαν, πρὶν ἢ συμμῖξαι τὰ στρατόπεδα καὶ συμβαλεῖν εἰς χεῖρας ῥίψας τὴν ἀσπίδα ἔφυγεν. ἢ οὐδέπω ταῦτα πρότερον διήκουσας οὐδενός, πάνυ γνώριμα ὄντα οὐχ ὅπως Ἀθηναίοις, ἀλλὰ Θρᾳξὶ καὶ Σκύθαις, ὅθεν ἐκεῖνο τὸ κάθαρμα ἦν;\nΤυχιάδης ἐπίσταμαι ταῦτα· ἀλλʼ οὗτοι μὲν ῥήτορες καὶ λόγους λέγειν ἠσκηκότες, ἀρετὴν δὲ οὔ. τί δὲ περὶ τῶν φιλοσόφων λέγεις; οὐ γὰρ δὴ τούτους ἔχεις ὥσπερ ἐκείνους αἰτιᾶσθαι.\nΣίμων οὗτοι πάλιν, ὦ Τυχιάδη, οἱ περὶ τῆς ἀνδρείας ὁσημέραι διαλεγόμενοι καὶ κατατρίβοντες τὸ τῆς ἀρετῆς ὄνομα πολλῷ μᾶλλον τῶν ῥητόρων φανοῦνται δειλότεροι καὶ μαλακώτεροι. σκόπει δὴ οὕτως. πρῶτον μὲν οὐκ ἔστιν ὅστις εἰπεῖν ἔχοι φιλόσοφον ἐν πολέμῳ τετελευτηκότα· ἤτοι γὰρ οὐδὲ ὅλως ἐστρατεύσαντο, ἢ εἴπερ ἐστρατεύσαντο, πάντες ἔφυγον. Ἀντισθένης μὲν οὖν καὶ Διογένης καὶ Κράτης καὶ Ζήνων καὶ Πλάτων καὶ Αἰσχίνης καὶ Ἀριστοτέλης καὶ πᾶς οὗτος ὁ ὅμιλος οὐδὲ εἶδον παράταξιν μόνος δὲ τολμήσας ἐξελθεῖν εἰς τὴν ἐπὶ Δηλίῳ μάχην ὁ σοφὸς αὐτῶν Σωκράτης φεύγων ἐκεῖθεν ἀπὸ τῆς Πάρνηθος εἰς τὴν Ταυρέου παλαίστραν κατέφυγεν. πολὺ γὰρ αὐτῷ ἀστειότερον ἐδόκει μετὰ τῶν μειρακυλλίων καθεζόμενον ὀαρίζειν καὶ σοφισμάτια προβάλλειν τοῖς ἐντυγχάνουσιν ἢ ἀνδρὶ Σπαρτιάτῃ μάχεσθαι.\nΤυχιάδης ὦ γενναῖε, ταῦτα μὲν ἤδη καὶ παρʼ ἄλλων ἐπυθόμην, οὐ μὰ Δία σκώπτειν αὐτοὺς καὶ ὀνειδίζειν βουλομένων ὥστε οὐδέν τί μοι δοκεῖς χαριζόμενος τῇ σεαυτοῦ τέχνῃ καταψεύδεσθαι τῶν ἀνδρῶν.\nΤυχιάδηςἀλλʼ εἰ δοκεῖ ἤδη, φέρε καὶ σὺ τὸν παράσιτον ὁποῖὸς τίς ἐστιν ἐν πολέμῳ λέγε, καὶ εἰ καθόλως λέγεται παράσιτός τις γενέσθαι τῶν παλαιῶν; -\nΣίμων καὶ μήν, ὦ φιλότης, οὐδεὶς οὕτως ἀνήκοος Ὁμήρου, οὐδʼ ἂν πάμπαν ἰδιώτης τύχῃ, ὃς οὐκ ἐπίσταται παρʼ αὐτῷ τοὺς ἀρίστους τῶν ἡρώων παρασίτους ὄντας. ὅ τε γὰρ Νέστωρ ἐκεῖνος, οὗ ἀπὸ τῆς γλώττης ὥσπερ μέλι ὁ λόγος ἀπέρρει, αὐτοῦ τοῦ βασιλέως παράσιτος ἦν, καὶ οὔτε τὸν Ἀχιλλέα, ὅσπερ ἐδόκει τε καὶ ἦν τὸ σῶμα γενναιότατος, οὔτε τὸν Διομήδην οὔτε τὸν Αἴαντα ὁ Ἀγαμέμνων οὕτως ἐπαινεῖ τε καὶ θαυμάζει ὥσπερ τὸν Νέστορα. οὐδὲ γὰρ δέκα Αἴαντας εὔχεται γενέσθαι αὑτῷ οὔτε δέκα Ἀχιλλέας· πάλαι δʼ ἂν ἑαλωκέναι τὴν Τροίαν, εἰ τοιούτους ὁποῖος ἦν οὗτος ὁ παράσιτος, καίπερ γέρων ὤν, στρατιώτας εἶχεν δέκα. καὶ τὸν Ἰδομενέα τὸν τοῦ Διὸς ἔγγονον παράσιτον Ἀγαμέμνονος ὁμοίως λέγει.\nΤυχιάδης ταῦτα μὲν καὶ αὐτὸς ἐπίσταμαι· οὔπω γε μὴν δοκῶ μοι γιγνώσκειν, πῶς δὴ τὼ ἄνδρε τῷ Ἀγαμέμνονι παράσιτοι ἦσαν.\nΣίμων ἀναμνήσθητι, ὦ γενναῖε, τῶν ἐπῶν ἐκείνων ὧνπερ αὐτὸς ὁ Ἀγαμέμνων πρὸς τὸν Ἰδομενέα λέγει.\nΤυχιάδης ποίων;\nΣίμωνσὸν δὲ πλεῖον δέπας αἰεὶ ἕστηχʼ ὥσπερ ἐμοὶ πιέειν ὅτε θυμὸς ἀνώγοι. ἐνταῦθα γὰρ τὸ αἰεὶ πλεῖον δέπας εἴρηκεν οὐχ ὅτι τὸ ποτήριον διὰ παντὸς πλῆρες ἑστήκει τῷ Ἰδομενεῖ καὶ μαχομένῳ καὶ καθεύδοντι, ἀλλʼ ὅτι αὐτῷ διʼ ὅλου τοῦ βίου μόνῳ συνδειπνεῖν ὑπῆρχεν τῷ βασιλεῖ, οὐχ ὥσπερ τοῖς λοιποῖς στρατιώταις πρὸς ἡμέρας τινὰς καλουμένοις.\nτὸν μὲν γὰρ Αἴαντα, ἐπεὶ καλῶς ἐμονομάχησεν τῷ Ἕκτορι, εἰς Ἀγαμέμνονα δῖον ἄγον, φησίν, κατὰ τιμὴν ἀξιωθέντα ὀψὲ τοῦ παρὰ τῷ βασιλεῖ δείπνου. ὁ δὲ Ἰδομενεὺς καὶ ὁ Νέστωρ ὁσημέραι συνεδείπνουν τῷ βασιλεῖ, ὡς αὐτός φησιν. Νέστωρ δὲ παράσιτός μοι δοκεῖ τῶν βασιλέων μάλιστα τεχνίτης καὶ ἀγαθὸς γενέσθαι· οὐ γὰρ ἐπὶ τοῦ Ἀγαμέμνονος ἄρξασθαι τῆς τέχνης, ἀλλὰ ἄνωθεν ἐπὶ Καινέως καὶ Ἐξαδίου· δοκεῖ δὲ οὐδὲ ἂν παύσασθαι παρασιτῶν, εἰ μὴ ὁ Ἀγαμέμνων ἀπέθανεν.\nΤυχιάδης οὑτοσὶ μὲν γενναῖος ὁ παράσιτος. εἰ δὲ καὶ ἄλλους τινὰς οἶσθα, πειρῶ λέγειν.\nΣίμων τί οὖν, ὦ Τυχιάδη, οὐχὶ καὶ Πάτροκλος τοῦ Ἀχιλλέως παράσιτος ἦν, καὶ ταῦτα οὐδενὸς τῶν ἄλλων Ἑλλήνων φαυλότερος οὔτε τὴν ψυχὴν οὔτε τὸ σῶμα νεανίας ὤν; ἐγὼ γὰρ οὐδʼ αὐτοῦ μοι δοκῶ τοῦ Ἀχιλλέως τεκμαίρεσθαι τοῖς ἔργοις αὐτοῦ χείρω εἶναι· τόν τε γὰρ Ἕκτορα ῥήξαντα τὰς πύλας καὶ παρὰ ταῖς ναυσὶν εἴσω μαχόμενον οὗτος ἐξέωσεν καὶ τὴν Πρωτεσιλάου ναῦν ἤδη καιομένην ἔσβεσεν, καίτοι ἐπεβάτευον αὐτῆς οὐχ οἱ φαυλότατοι, ἀλλʼ οἱ τοῦ Τελαμῶνος Αἴας τε καὶ Τεῦκρος, ὁ μὲν ὁπλίτης ἀγαθός, ὁ δὲ τοξότης. καὶ πολλοὺς μὲν ἀπέκτεινε τῶν βαρβάρων, ἐν δὲ δὴ τούτοις καὶ Σαρπηδόνα τὸν παῖδα τοῦ Διός, .ὁ παράσιτος τοῦ Ἀχιλλέως. καὶ ἀπέθανεν δὲ οὐχὶ τοῖς ἄλλοις ὁμοίως, ἀλλὰ τὸν μὲν Ἕκτορα Ἀχιλλεὺς ἀπέκτεινεν, εἷς ἕνα, καὶ αὐτὸν τὸν Ἀχιλλέα Πάρις, τὸν δὲ παράσιτον θεὸς καὶ δύο ἄνθρωποι. καὶ τελευτῶν δὲ φωνὰς ἀφῆκεν οὐχ οἵας ὁ γενναιότατος Ἕκτωρ καὶ προσπίπτων τὸν Ἀχιλλέα καὶ ἱκετεύων ὅπως ὁ νεκρὸς αὐτοῦ τοῖς οἰκείοις ἀποδοθῇ, ἀλλʼ οἵας εἰκὸς ἀφεῖναι παράσιτον. τίνας δὴ ταύτας; τοιοῦτοι δʼ εἴπερ μοι ἐείκοσιν ἀντεβόλησαν, πάντες κʼ αὐτόθʼ ὄλοντο ἐμῷ ὑπὸ δουρὶ δαμέντες.\nΤυχιάδης ταῦτα μὲν ἱκανῶς· ὅτι δὲ μὴ φίλος ἀλλὰ παράσιτος ἦν ὁ Πάτροκλος τοῦ Ἀχιλλέως πειρῶ λέγειν.\nΣίμων αὐτόν, ὦ Τυχιάδη, τὸν Πάτροκλον ὅτι παράσιτος ἦν λέγοντά σοι παρέξομαι.\nΤυχιάδης θαυμαστὰ λέγεις.\nΣίμων ἄκουε τοίνυν αὐτῶν τῶν ἐπῶν· μὴ ἐμὰ σῶν ἀπάνευθε τιθήμεναι ὀστέʼ, Ἀχιλλεῦ, ἀλλʼ ὁμοῦ, ὡς ἐτράφην περ ἐν ὑμετέροισι δόμοισι. καὶ πάλιν ὑποβάς, καὶ νῦν με δεξάμενος, φησίν, ὁ Πηλεὺς ἔτρεφεν ἐνδυκέως καὶ σὸν θεράποντʼ ὀνόμηνε. τουτέστι παράσιτον εἶχεν. εἰ μὲν τοίνυν φίλον ἐβούλετο τὸν Πάτροκλον λέγειν, οὐκ ἂν αὐτὸν ὠνόμαζεν θεράποντα· ἐλεύθερος γὰρ ἦν ὁ Πάτροκλος. τίνας τοίνυν λέγει τοὺς θεράποντας, εἰ μήτε τοὺς δούλους μήτε τοὺς φίλους; τοὺς παρασίτους δῆλον ὅτι· ᾗ καὶ τὸν Μηριόνην τοῦ Ἰδομενέως καὶ αὐτὸν θεράποντα ὀνομάζει.\nΣκόπει δὲ ὅτι καὶ ἐνταῦθα τὸν μὲν Ἰδομενέα Διὸς ὄντα υἱὸν οὐκ ἀξιοῖ λέγειν ἀτάλαντον Ἄρηϊ, Μηριόνην δὲ τὸν παράσιτον αὐτοῦ.\nΣίμωντί δέ; οὐχὶ καὶ Ἀριστογείτων, δημοτικὸς ὢν καὶ ʼπένης, ὥσπερ Θουκυδίδης φησί, παράσιτος ἦν Ἁρμοδίου; τί δέ; οὐχὶ καὶ ἐραστής; ἐπιεικῶς γὰρ οἱ παράσιτοι καὶ ἐρασταὶ τῶν τρεφόντων εἰσίν. οὗτος τοίνυν πάλιν ὁ παράσιτος τὴν Ἀθηναίων πόλιν τυραννουμένην εἰς ἐλευθερίαν ἀφείλετο, καὶ νῦν ἕστηκε χαλκοῦς ἐν τῇ ἀγορᾷ μετὰ τῶν παιδικῶν.\nοὗτοι μὲν δή, τοιοίδε ὄντες, μάλα ἀγαθοὶ παράσιτοι ἦσαν.\nΣίμωνσὺ δὲ δὴ ποῖόν τινα εἰκάζεις ἐν πολέμῳ τὸν παράσιτον; οὐχὶ πρῶτον μὲν ὁ τοιοῦτος ἀριστοποιησάμενος ἔξεισιν ἐπὶ τὴν παράταξιν, καθάπερ καὶ ὁ Ὀδυσσεὺς ἀξιοῖ; οὐ γὰρ ἄλλως ἐν πολέμῳ μάχεσθαι, φησίν, ἔστιν, εἰ καὶ εὐθὺς ἅμα ἕῳ μάχεσθαι δέοι. καὶ ὃν ἄλλοι στρατιῶται χρόνον ὑπὸ δέους ὁ μέν τις ἀκριβῶς ἁρμόζει τὸ κράνος, ὁ δὲ θωράκιον ἐνδύεται, ὁ δὲ αὐτὸ τὸ δεινὸν ὑποπτεύων τοῦ πολέμου τρέμει, οὗτος δὲ ἐσθίει τότε μάλα φαιδρῷ τῷ προσώπῳ καὶ μετὰ τὴν ἔξοδον εὐθὺς ἐν πρώτοις διαγωνίζεται· ὁ δὲ τρέφων. αὐτὸν ὄπισθεν ὑποτέτακται τῷ παρασίτῳ, κἀκεῖνος αὐτὸν ὥσπερ ὁ Αἴας τὸν Τεῦκρον ὑπὸ τῷ σάκει καλύπτει, καὶ τῶν βελῶν ἀφιεμένων γυμνώσας ἑαυτὸν τοῦτον σκέπει· βούλεται γὰρ ἐκεῖνον μᾶλλον σώζειν ἢ ἑαυτόν.\nΣίμωνεἰ δὲ δὴ καὶ πέσοι παράσιτος ἐν πολέμῳ, οὐκ ἂν ἐπʼ αὐτῷ δήπου οὔτε λοχαγὸς οὔτε στρατιώτης αἰσχυνθείη μεγάλῳ τε ὄντι νεκρῷ καὶ ὥσπερ ἐν συμποσίῳ καλῷ καλῶς κατακειμένῳ. ὡς ἄξιὸν γε φιλοσόφου νεκρὸν ἰδεῖν τούτῳ παρακείμενον, ξηρόν, ῥυπῶντα, μακρὸν πωγώνιον ἔχοντα, προτεθνηκότα τῆς μάχης, ἀσθενῆ ἄνθρωπον. τίς οὐκ ἂν καταφρονήσειε ταύτης τῆς πόλεως τοὺς ὑπασπιστὰς αὐτῆς οὕτως κακοδαίμονας ὁρῶν; τίς δὲ οὐκ ἂν εἰκάσαι, χλωροὺς καὶ κομήτας ὁρῶν ἀνθρωπίσκους κειμένους, τὴν πόλιν ἀποροῦσαν συμμάχων τοὺς ἐν τῇ εἱρκτῇ κακούργους ἐπιλῦσαι τῷ πολέμῳ;\nτοιοῦτοι μὲν ἐν πολέμῳ πρὸς ῥήτορας καὶ φιλοσόφους εἰσὶν οἱ παράσιτοι.\nΣίμωνἐν εἰρήνῃ δὲ τοσούτῳ μοι δοκεῖ διαφέρειν παρασιτικὴ φιλοσοφίας ὅσον αὐτὴ ἡ εἰρήνη πολέμου.\nκαὶ πρῶτον, εἰ δοκεῖ, σκοπῶμεν τὰ τῆς εἰρήνης χωρία.\nΤυχιάδης οὔπω συνίημι ὅ τι τοῦτό πως βούλεται, σκοπῶμεν δὲ ὅμως.\nΣίμων οὐκοῦν ἀγορὰν καὶ δικαστήρια καὶ παλαίστρας καὶ γυμνάσια καὶ κυνηγέσια καὶ συμπόσια ἔγωγε φαίην ἂν πόλεως χωρία.\nΤυχιάδης πάνυ μὲν οὖν.\nΣίμων ὁ τοίνυν παράσιτος εἰς ἀγορὰν μὲν καὶ δικαστήρια οὐ πάρεισιν, ὅτι, οἶμαι, τοῖς συκοφάνταις πάντα τὰ χωρία ταῦτα μᾶλλον προσήκει καὶ ὅτι οὐδὲν μέτριόν ἐστιν τῶν ἐν τούτοις γιγνομένων, τὰς δὲ παλαίστρας καὶ τὰ γυμνάσια καὶ τὰ συμπόσια διώκει καὶ κοσμεῖ μόνος οὗτος. ἐπεὶ τίς ἐν παλαίστρᾳ φιλόσοφος ἢ ῥήτωρ ἀποδὺς ἄξιος συγκριθῆναι παρασίτου τῷ σώματι; ἢ τίς ἐν γυμνασίῳ τούτων ὀφθεὶς οὐκ αἰσχύνη μᾶλλον τοῦ χωρίου ἐστί; καὶ μὴν ἐν ἐρημίᾳ τούτων οὐδεὶς ἂν ὑποσταίη θηρίον ὁμόσε ἰόν, ὁ δὲ παράσιτος αὐτά τε ἐπιόντα μένει καὶ δέχεται ῥᾳδίως, μεμελετηκὼς αὐτῶν ἐν τοῖς δείπνοις καταφρονεῖν, καὶ οὔτε ἔλαφος οὔτε σῦς αὐτὸν ἐκπλήττει πεφρικώς, ἀλλὰ κἂν ἐπʼ αὐτὸν ὁ σῦς τὸν ὀδόντα θήγῃ, καὶ ὁ παράσιτος ἐπὶ τὸν σῦν ἀντιθήγει. τοὺς μὲν γὰρ λαγὼς διώκει μᾶλλον τῶν κυνῶν. ἐν δὲ δὴ συμποσίῳ τίς ἂν καὶ ἁμιλλήσαιτο παρασίτῳ ἤτοι παίζοντι ἢ ἐσθίοντι; τίς δʼ ἂν μᾶλλον εὐφράναι τοὺς συμπότας; πότερόν ποτε οὗτος ᾄδων καὶ σκώπτων, ἢ ἄνθρωπος μὴ γελῶν, ἐν τριβωνίῳ κείμενος, εἰς τὴν γῆν ὁρῶν, ὥσπερ ἐπὶ πένθος οὐχὶ συμπόσιον ἥκων; καὶ ἔμοιγε δοκεῖ, ἐν συμποσίῳ. φιλόσοφος τοιοῦτόν ἐστιν οἷον ἐν βαλανείῳ κύων.\nΣίμωνφέρε δὴ ταῦτα ἀφέντες ἐπʼ αὐτὸν ἤδη βαδίζωμεν τὸν βίον τοῦ παρασίτου, σκοποῦντες ἅμα καὶ παραβάλλοντες ἐκεῖνον.\nπρῶτον τοίνυν ἴδοι τις ἂν τὸν μὲν παράσιτον ἀεὶ δόξης καταφρονοῦντα καὶ οὐδὲν αὐτῷ μέλον ὅ τι ἂν οἱ ἄνθρωποι οἴωνται περὶ αὐτοῦ, ῥήτορας δὲ καὶ φιλοσόφους εὕροι τις ἂν οὐ τινάς, ἀλλὰ πάντας ὑπὸ τύφου καὶ δόξης τριβέντας, καὶ οὐ δόξης μόνον, ἀλλὰ καὶ ὃ τούτου αἴσχιόν ἐστιν, ὑπʼ ἀργυρίου. καὶ ὁ μὲν παράσιτος οὕτως ἔχει πρὸς ἀργύριον ὡς οὐκ ἄν τις οὐδὲ πρὸς τὰς ἐν τοῖς αἰγιαλοῖς ψηφῖδας ἀμελῶς ἔχοι, καὶ οὐδὲν αὐτῷ δοκεῖ διαφέρειν τὸ χρυσίον τοῦ πυρός. οἳ γε μὴν ῥήτορες, καὶ ὃ δεινότερόν ἐστιν, καὶ οἱ φιλοσοφεῖν φάσκοντες πρὸς αὐτὰ οὕτως διάκεινται κακοδαιμόνως, ὥστε τῶν μάλιστα νῦν εὐδοκιμούντων φιλοσόφων — περὶ μὲν γὰρ τῶν ῥητόρων τί δεῖ λέγειν; — ὁ μὲν δικάζων δίκην δώροις ἐπʼ αὐτῇ ἑάλω, ὁ δὲ παρὰ βασιλέως ὑπὲρ τοῦ συνεῖναι μισθὸν αἰτεῖ καὶ οὐκ αἰσχύνεται ὅτι πρεσβύτης ἀνὴρ διὰ τοῦτο ἀποδημεῖ καὶ μισθοφορεῖ καθάπερ Ἰνδὸς ἢ Σκύθης αἰχμάλωτος, καὶ οὐδὲ αὐτὸ τὸ ὄνομα αἰσχύνεται ὃ λαμβάνει.\nΣίμωνεὕροις δʼ ἂν οὐ μόνον ταῦτα περὶ τούτους, ἀλλὰ καὶ ἄλλα πάθη, οἷον λύπας καὶ ὀργὰς καὶ φθόνους καὶ παντοίας ἐπιθυμίας. ὅ γε μὴν παράσιτος ἔξωθεν τούτων ἐστὶν ἁπάντων· οὔτε γὰρ ὀργίζεται διʼ ἀνεξικακίαν καὶ ὅτι οὐκ ἔστιν αὐτῷ ὅτῳ ὀργισθείη· καὶ εἰ ἀγανακτήσειεν δέ ποτε, ἡ ὀργὴ αὐτοῦ χαλεπὸν μὲν οὐδὲ σκυθρωπὸν οὐδὲν ἀπεργάζεται, μᾶλλον δέ γέλωτα, καὶ εὐφραίνει τοὺς συνόντας. λυπεῖταί γε μὴν ἥκιστα πάντων, τοῦτο τῆς τέχνης παρασκευαζούσης αὐτῷ καὶ χαριζομένης, μὴ ἔχειν ὑπὲρ ὅτου λυπηθείη· οὔτε γὰρ χρήματά ἐστιν αὐτῷ οὔτε οἶκος οὔτε οἰκέτης οὔτε γυνὴ οὔτε παῖδες, ὧν διαφθειρομένων πᾶσα ἀνάγκη ἐστὶ λυπεῖσθαι τὸν ἔχοντα αὐτά ἐπιθυμεῖ δὲ οὔτε δόξης οὔτε χρημάτων, ἀλλʼ οὐδὲ ὡραίου τινός.\nΤυχιάδης ἀλλʼ, ὦ Σίμων, εἰκός γε ἐνδείᾳ τροφῆς λυπηθῆναι αὐτόν.\nΣίμων ἀγνοεῖς, ὦ Τυχιάδη, ὅτι ἐξ ἀρχῆς οὐδὲ παράσιτός ἐστιν οὗτος, ὅστις ἀπορεῖ τροφῆς· οὐδὲ γὰρ ἀνδρεῖος ἀπορίᾳ ἀνδρείας ἐστὶν ἀνδρεῖος, οὐδὲ φρόνιμος ἀπορίᾳ φρενῶν ἐστιν φρόνιμος· ἄλλως γὰρ οὐδὲ παράσιτος ἂν εἴη. πρόκειται δὲ ἡμῖν περὶ παρασίτου ζητεῖν ὄντος, οὐχὶ μὴ ὄντος. εἰ δὲ ὁ ἀνδρεῖος οὐκ ἄλλως ἢ παρουσίᾳ ἀνδρειότητος καὶ ὁ φρόνιμος παρουσίᾳ φρονήσεως, καὶ ὁ παράσιτος δὲ παρουσίᾳ τοῦ παρασιτεῖν παράσιτος ἔσται· ὡς εἴ γε τοῦτο μὴ ὑπάρχοι αὐτῷ, περὶ ἄλλου τινός, καὶ οὐχὶ παρασίτου, ζητήσομεν.\nΤυχιάδης οὐκοῦν οὐδέποτε ἀπορήσει παράσιτος τροφῆς;\nΣίμων ἔοικεν· ὥστε οὔτʼ ἐπὶ τούτῳ οὔτʼ ἐπʼ ἄλλῳ ἐστὶν ὅτῳ λυπηθείη ἄν.\nΣίμωνκαὶ μὴν καὶ πάντες ὁμοῦ καὶ φιλόσοφοι καὶ ῥήτορες φοβοῦνται μάλιστα. τοὺς γέ τοι πλείστους αὐτῶν εὕροι τις ἂν μετὰ ξύλου προϊόντας, οὐκ ἂν δή που, εἰ μὴ ἐφοβοῦντο, ὡπλισμένους, καὶ τὰς θύρας δὲ μάλα ἐρρωμένως ἀποκλείοντας, μή τις ἄρα νύκτωρ ἐπιβουλεύσειεν αὐτοῖς δεδιότας. ὁ δὲ τὴν θύραν τοῦ δωματίου προστίθησιν εἰκῆ, καὶ τοῦτο ὡς μὴ ὑπʼ ἀνέμου ἀνοιχθείη, καὶ γενομένου ψόφου νύκτωρ οὐδέν τι μᾶλλον θορυβεῖται ἢ μὴ γενομένου, καὶ διʼ ἐρημίας δὲ ἀπιὼν ἄνευ ξίφους ὁδεύει· φοβεῖται γὰρ οὐδὲν οὐδαμοῦ. φιλοσόφους δὲ ἤδη ἐγὼ πολλάκις εἶδον, οὐδενὸς ὄντος δεινοῦ, τόξα ἐνεσκευασμένους· ξύλα μὲν γὰρ ἔχουσιν καὶ εἰς βαλανεῖον ἀπιόντες καὶ ἐπʼ ἄριστον.\nΣίμωνπαρασίτου μέντοι οὐδεὶς ἔχοι κατηγορῆσαι μοιχείαν ἢ βίαν ἢ ἁρπαγὴν ἢ ἄλλο τι ἀδίκημα ἁπλῶς· ἐπεὶ ὅ γε τοιοῦτος οὐκ ἂν εἴη παράσιτος, ἀλλʼ ἑαυτὸν ἐκεῖνος ἀδικεῖ. ὥστʼ εἰ μοιχεύσας τύχοι, ἅμα τῷ ἀδικήματι καὶ τοὔνομα μεταλαμβάνει τοῦ ἀδικήματος. ὥσπερ γὰρ ὁ ἀγαθὸς φαῦλα ποιῶν διὰ τοῦτο οὐκ ἀγαθός, ἀλλὰ φαῦλος εἶναι ἀναλαμβάνει, οὕτως, οἶμαι, καὶ ὁ παράσιτος, ἐάν τι ἀδικῇ, αὐτὸ μὲν τοῦτο ὅπερ ἐστὶν ἀποβάλλει, ἀναλαμβάνει δὲ ὃ ἀδικεῖ. ἀδικήματα δὲ τοιαῦτα ῥητόρων καὶ φιλοσόφων ἄφθονα οὐ μόνον ἴσμεν αὐτοὶ γεγονότα καθʼ ἡμᾶς, ἀλλὰ κἀν τοῖς βιβλίοις ἀπολελειμμένα ὑπομνήματα ἔχομεν ὧν ἠδίκησαν. ἀπολογία μὲν γὰρ Σωκράτους ἐστὶν καὶ Αἰσχίνου καὶ Ὑπερίδου καὶ Δημοσθένους καὶ τῶν πλείστων σχεδόν τι ῥητόρων καὶ σοφῶν, παρασίτου δὲ οὐκ ἔστιν ἀπολογία οὐδʼ ἔχει τις εἰπεῖν δίκην πρὸς παράσιτόν τινι γεγραμμένην.\nΣίμωνἀλλὰ νὴ Δία ὁ μὲν βίος τοῦ παρασίτου κρείττων ἐστὶν τοῦ τῶν ῥητόρων καὶ τῶν φιλοσόφων, ὁ δὲ θάνατος φαυλότερος; πάνυ μὲν οὖν τοὐναντίον παρὰ πολὺ εὐδαιμονέστερος. φιλοσόφους μὲν γὰρ ἴσμεν ἅπαντας ἢ τοὺς πλείστους κακοὺς κακῶς ἀποθανόντας, τοὺς μὲν ἐκ καταδίκης, ἑαλωκότας ἐπὶ τοῖς μεγίστοις ἀδικήμασι, φαρμάκῳ, τοὺς δὲ καταπρησθέντας τὸ σῶμα ἅπαν, τοὺς δὲ ἀπὸ δυσουρίας φθινήσαντας, τοὺς δὲ φυγόντας. παρασίτου δὲ θάνατον οὐδεὶς ἔχει τοιοῦτον εἰπεῖν, ἀλλὰ τὸν εὐδαιμονέστατον φαγόντος καὶ πιόντος. εἰ δέ τις καὶ δοκεῖ βιαίῳ τετελευτηκέναι θανάτῳ, ἀπεπτήσας ἀπέθανεν.\nΤυχιάδης ταῦτα μὲν ἱκανῶς διημίλληταί σοι τὰ πρὸς τοὺς φιλοσόφους ὑπὲρ τοῦ παρασίτου. λοιπὸν δὲ εἰ καλὸν καὶ λυσιτελές ἐστιν τὸ κτῆμα τοῦτο τῷ τρέφοντι, πειρῶ λέγειν ἐμοὶ μὲν γὰρ δοκοῦσιν ὥσπερ εὐεργετοῦντες καὶ χαριζόμενοι τρέφειν αὐτοὺς οἱ πλούσιοι, καὶ εἶναι τοῦτο αἰσχύνην τῷ τρεφομένῳ.\nΣίμων ὡς ἠλίθιά γε σου, ὦ· Τυχιάδη, ταῦτα, εἰ μὴ δύνασαι γινώσκειν ὅτι πλούσιος ἀνήρ, εἰ καὶ τὸ Γύγου χρυσίον ἔχοι, μόνος ἐσθίων πένης ἐστὶν καὶ προϊὼν ἄνευ παρασίτου πτωχὸς δοκεῖ, καὶ ὥσπερ στρατιώτης χωρὶς ὅπλων ἀτιμότερος καὶ ἐσθὴς ἄνευ πορφύρας καὶ ἵππος ἄνευ φαλάρων, οὕτω καὶ πλούσιος ἄνευ παρασίτου ταπεινός τις καὶ εὐτελὴς φαίνεται. καὶ μὴν ὁ μὲν πλούσιος κοσμεῖται ὑπʼ αὐτοῦ, τὸν δὲ παράσιτον πλούσιος οὐδέποτε κοσμεῖ.\nΣίμωνἄλλως τε οὐδὲ ὄνειδος αὐτῷ ἐστιν, ὡς σὺ φής, τὸ παρασιτεῖν ἐκείνῳ, δῆλον ὅτι ὥς τινι κρείττονι χείρονα, ὅπου γε μὴν τῷ πλουσίῳ τοῦτο λυσιτελές ἐστιν, τὸ τρέφειν τὸν παράσιτον, ᾧ γε μετὰ τοῦ κοσμεῖσθαι ὑπʼ αὐτοῦ καὶ ἀσφάλεια πολλὴ ἐκ τῆς τούτου δορυφορίας ὑπάρχει· οὔτε γὰρ μάχῃ ῥᾳδίως ἄν τις ἐπιχειρήσαι τῷ πλουσίῳ τοῦτον ὁρῶν παρεστῶτα, ἀλλʼ οὐδʼ ἂν ἀποθάνοι φαρμάκῳ οὐδεὶς ἔχων παράσιτον. τίς γὰρ ἂν τολμήσειεν ἐπιβουλεῦσαί τινι τούτου προεσθίοντος καὶ προπίνοντος; ὥστε ὁ πλούσιος οὐχὶ .κοσμεῖται μόνον, ἀλλὰ καὶ ἐκ τῶν μεγίστων κινδύνων ὑπὸ τοῦ παρασίτου σώζεται. οὕτω μὲν ὁ παράσιτος διὰ φιλοστοργίαν πάντα κίνδυνον ὑπομένει, καὶ οὐκ ἂν παραχωρήσειεν τῷ πλουσίῳ φαγεῖν μόνῳ ἀλλὰ καὶ ἀποθανεῖν αἱρεῖται συμφαγών.\nΤυχιάδης πάντα μοι δοκεῖς, ὦ Σίμων, διεξελθεῖν ὑστερήσας οὐδὲν τῆς σεαυτοῦ τέχνης, οὐχ ὥσπερ αὐτὸς ἔφασκες, ἀμελέτητος ὤν, ἀλλʼ ὥσπερ ἄν τις ὑπὸ τῶν μεγίστων γεγυμνασμένος. λοιπόν, εἰ μὴ αἴσχιον αὐτὸ τὸ ὄνομά ἐστι τῆς παρασιτικῆς, θέλω μαθεῖν.\nΣίμων ὅρα δὴ τὴν ἀπόκρισιν, ἐάν σοι ἱκανῶς λέγεσθαι δοκῇ, καὶ πειρῶ πάλιν αὐτὸς ἀποκρίνασθαι πρὸς τὸ ἐρωτώμενον ᾗ ἄριστα οἴει. φέρε γάρ, τὸν σῖτον οἱ παλαιοὶ τί καλοῦσι;\nΤυχιάδης τροφήν.\nΣίμων τί δὲ τὸ σιτεῖσθαι, οὐχὶ τὸ ἐσθίειν;\nΤυχιάδης ναί.\nΣίμων οὐκοῦν καθωμολόγηται τὸ παρασιτεῖν ὅτι οὐκ ἄλλο ἐστίν;\nΤυχιάδης τοῦτο γάρ, ὦ Σίμων, ἐστὶν ὃ αἰσχρὸν φαίνεται.\nΣίμων φέρε δὴ πάλιν ἀπόκριναί μοι, πότερόν σοι δοκεῖ διαφέρειν, καὶ προκειμένων ἀμφοῖν πότερον ἂν αὐτὸς ἕλοιο, ἆρά γε τὸ πλεῖν ἢ τὸ παραπλεῖν;\nΤυχιάδης τὸ παραπλεῖν ἔγωγε.\nΣίμων τί δέ, τὸ τρέχειν ἢ τὸ παρατρέχειν;\nΤυχιάδης - Τὸ παρατρέχειν.\nΣίμων τί δέ, τὸ ἱππεύειν ἢ τὸ παριππεύειν;\nΤυχιάδης τὸ παριππεύειν.\nΣίμων τί δέ, τὸ ἀκοντίζειν ἢ τὸ παρακοντίζειν;\nΤυχιάδης τὸ παρακοντίζειν.\nΣίμων οὐκοῦν ὁμοίως ἂν ἕλοιο καὶ τοῦ ἐσθίειν μᾶλλον τὸ παρασιτεῖν;\nΤυχιάδης ὁμολογεῖν ἀνάγκη. καί σοι λοιπὸν ὥσπερ οἱ παῖδες ἀφίξομαι καὶ ἑῷος καὶ μετʼ ἄριστον μαθησόμενος τὴν τέχνην. σὺ δέ με αὐτὴν δίκαιος διδάσκειν ἀφθόνως, ἐπεὶ καὶ πρῶτος μαθητής σοι γίγνομαι. φασὶ δὲ καὶ τὰς μητέρας μᾶλλον τὰ πρῶτα φιλεῖν τῶν τέκνων.\n","locs":[{"loc":"urn:cts:greekLit:tlg0062.tlg030:1","start":0,"length":1612},{"loc":"urn:cts:greekLit:tlg0062.tlg030:2","start":1612,"length":1130},{"loc":"urn:cts:greekLit:tlg0062.tlg030:3","start":2742,"length":854},{"loc":"urn:cts:greekLit:tlg0062.tlg030:4","start":3596,"length":1189},{"loc":"urn:cts:greekLit:tlg0062.tlg030:5","start":4785,"length":666},{"loc":"urn:cts:greekLit:tlg0062.tlg030:6","start":5451,"length":416},{"loc":"urn:cts:greekLit:tlg0062.tlg030:7","start":5867,"length":192},{"loc":"urn:cts:greekLit:tlg0062.tlg030:8","start":6059,"length":1148},{"loc":"urn:cts:greekLit:tlg0062.tlg030:9","start":7207,"length":488},{"loc":"urn:cts:greekLit:tlg0062.tlg030:10","start":7695,"length":1475},{"loc":"urn:cts:greekLit:tlg0062.tlg030:11","start":9170,"length":958},{"loc":"urn:cts:greekLit:tlg0062.tlg030:12","start":10128,"length":1530},{"loc":"urn:cts:greekLit:tlg0062.tlg030:13","start":11658,"length":1056},{"loc":"urn:cts:greekLit:tlg0062.tlg030:14","start":12714,"length":637},{"loc":"urn:cts:greekLit:tlg0062.tlg030:15","start":13351,"length":314},{"loc":"urn:cts:greekLit:tlg0062.tlg030:16","start":13665,"length":180},{"loc":"urn:cts:greekLit:tlg0062.tlg030:17","start":13845,"length":268},{"loc":"urn:cts:greekLit:tlg0062.tlg030:18","start":14113,"length":131},{"loc":"urn:cts:greekLit:tlg0062.tlg030:19","start":14244,"length":107},{"loc":"urn:cts:greekLit:tlg0062.tlg030:20","start":14351,"length":143},{"loc":"urn:cts:greekLit:tlg0062.tlg030:21","start":14494,"length":287},{"loc":"urn:cts:greekLit:tlg0062.tlg030:22","start":14781,"length":620},{"loc":"urn:cts:greekLit:tlg0062.tlg030:23","start":15401,"length":303},{"loc":"urn:cts:greekLit:tlg0062.tlg030:24","start":15704,"length":179},{"loc":"urn:cts:greekLit:tlg0062.tlg030:25","start":15883,"length":305},{"loc":"urn:cts:greekLit:tlg0062.tlg030:26","start":16188,"length":557},{"loc":"urn:cts:greekLit:tlg0062.tlg030:27","start":16745,"length":1059},{"loc":"urn:cts:greekLit:tlg0062.tlg030:28","start":17804,"length":393},{"loc":"urn:cts:greekLit:tlg0062.tlg030:29","start":18197,"length":354},{"loc":"urn:cts:greekLit:tlg0062.tlg030:30","start":18551,"length":428},{"loc":"urn:cts:greekLit:tlg0062.tlg030:31","start":18979,"length":909},{"loc":"urn:cts:greekLit:tlg0062.tlg030:32","start":19888,"length":431},{"loc":"urn:cts:greekLit:tlg0062.tlg030:33","start":20319,"length":445},{"loc":"urn:cts:greekLit:tlg0062.tlg030:34","start":20764,"length":441},{"loc":"urn:cts:greekLit:tlg0062.tlg030:35","start":21205,"length":179},{"loc":"urn:cts:greekLit:tlg0062.tlg030:36","start":21384,"length":81},{"loc":"urn:cts:greekLit:tlg0062.tlg030:37","start":21465,"length":122},{"loc":"urn:cts:greekLit:tlg0062.tlg030:38","start":21587,"length":279},{"loc":"urn:cts:greekLit:tlg0062.tlg030:39","start":21866,"length":584},{"loc":"urn:cts:greekLit:tlg0062.tlg030:40","start":22450,"length":821},{"loc":"urn:cts:greekLit:tlg0062.tlg030:41","start":23271,"length":404},{"loc":"urn:cts:greekLit:tlg0062.tlg030:42","start":23675,"length":1560},{"loc":"urn:cts:greekLit:tlg0062.tlg030:43","start":25235,"length":1133},{"loc":"urn:cts:greekLit:tlg0062.tlg030:44","start":26368,"length":821},{"loc":"urn:cts:greekLit:tlg0062.tlg030:45","start":27189,"length":1105},{"loc":"urn:cts:greekLit:tlg0062.tlg030:46","start":28294,"length":1063},{"loc":"urn:cts:greekLit:tlg0062.tlg030:47","start":29357,"length":863},{"loc":"urn:cts:greekLit:tlg0062.tlg030:48","start":30220,"length":390},{"loc":"urn:cts:greekLit:tlg0062.tlg030:49","start":30610,"length":705},{"loc":"urn:cts:greekLit:tlg0062.tlg030:50","start":31315,"length":621},{"loc":"urn:cts:greekLit:tlg0062.tlg030:51","start":31936,"length":1455},{"loc":"urn:cts:greekLit:tlg0062.tlg030:52","start":33391,"length":1016},{"loc":"urn:cts:greekLit:tlg0062.tlg030:53","start":34407,"length":694},{"loc":"urn:cts:greekLit:tlg0062.tlg030:54","start":35101,"length":691},{"loc":"urn:cts:greekLit:tlg0062.tlg030:55","start":35792,"length":652},{"loc":"urn:cts:greekLit:tlg0062.tlg030:56","start":36444,"length":812},{"loc":"urn:cts:greekLit:tlg0062.tlg030:57","start":37256,"length":572},{"loc":"urn:cts:greekLit:tlg0062.tlg030:58","start":37828,"length":719},{"loc":"urn:cts:greekLit:tlg0062.tlg030:59","start":38547,"length":722},{"loc":"urn:cts:greekLit:tlg0062.tlg030:60","start":39269,"length":604},{"loc":"urn:cts:greekLit:tlg0062.tlg030:61","start":39873,"length":706}]}
{"id":"urn:cts:greekLit:tlg0062.tlg031.1st1K-grc1","text":"ΤΥΧΙΑΔΗΣἜχεις μοι, Φιλόκλεις, εἰπεῖν τί ποτε ἄραP\nἐστὶν ὃ πολλοὐς εἰς ἐπιθυμίαν τοῦ\nπροάγεται, ὡς αὐτούς τε χαίρειν μηδὲν ὑγιὲς\nλέγοντας καὶ τοῖς τὰ τοιαῦτα διεξιοῦσιν μάλιστα\nπροσέχειν τὸν νοῦν;\nΦΙΛΟΚΛΗΣΠολλά, ὦ Τυχιάδη, ἐστὶν τοὺς ἀνθρώπους\nἐνίους ἀναγκάζει τὰ ψευδῆ λέγειν εἰς τὸ χρήσιμον\nἀποβλέποντας.\nΤΥΧΙΑΔΗΣΟὐδὲν πρὸς ἔπος ταῦτα, φασίν, οὐ γὰρ περὶ\nτούτων ἠρόμην ὁπόσοι τῆς χρείας ἕνεκα ψεύδονται·\nσυγγνωστοὶ γὰρ οὖτοί γε, μἂλλον δὲ καὶ\nἐπαίνου τινὲς αὐτῶν ἄξιοι, ὁπόσοι ἢ πολεμίους\nἐξηπάτησαν ἡ ἐπὶ σωτηρίᾳ τῷ τοιούτῳ φαρμάκῳ\nἐχρήσαντο ἐν τοῖς δεινοῖς, οἴα πολλὰ καὶ ὁ\nὈδυσσεὺς ἐποίει τήν τε αὐτοῦ ψυχὴν ἀρνύμενος\nκαὶ τὸν νόστον τῶν ἑταίραων. ἀλλὰ περὶ ἐκείνων,\nὦ ἄριστε, φημὶ οἱ αὐτὸ ἄνευ τῆς χρείας τὸ ψεῦδος\nπρὸ πολλοῦ τῆς ἀληθείας τίθενται, ἡδόμενοι τῷ\nπράγματι καὶ ἐνδιατρίβοντες ἐπʼ οὐδεμιᾷ προφάσει\nἀναγκαίᾳ. τούτους οὖν ἐθέλω εἰδέναι\nτίνος ἀγαθοῦ τοῦτο ποιοῦσιν.\nΦΙΛΚΛΗΣ2 Ἦ που κατανενόηκας ἤδη τινὰς τοιούτους, οἷς\nἔμφυτος ὁ ἔρως οὗτός ἐστι πρὸς τὸ ψεῦδος;\nΤΥΧΙΑΔΗΣΚαὶ μάλα πολλοί εἰσιν οἱ τοιοῦτοι.\nΦΙΛΟΚΛΗΣΤί δʼ οὖν ἄλλο ἡ ἄνοιαν χρὴ αἰτίαν εἶναι αὐτοῖς\nφάναι τοῦ μὴ τἀληθῆ λέγειν, εἴ γε τὸ χείριστον\nἀντὶ τοῦ βελτίστου προαιροῦνται;\nΤΥΧΙΑΔΗΣΟὐδὲν οὐδὲ τοῦτο, ὦ Φιλόκλεις· ἐπεὶ πολλοὺς\nἂν ἐγώ σοι δείξαιμι συνετοὺς τἄλλα καὶ τὴν\nγνώμην θαυμαστοὺς οὐκ οἶδʼ ὅπως ἑαλωκότας\nτούτῳ τῷ κακῷ καὶ φιλοψευδεῖς ὄντας, ὡς\nἀνιᾶσθαί με, εἰ τοιοῦτοι ἄνδρες ἄριστοι τὰ πάντα\nὅμως χαίρουσιν αὐτούς τε καὶ τοὺς ἐντυγχάνοντας\nἐξαπατῶντες. ἐκείνους μὲν γὰρ τοὺς\nπαλαιοὺς πρὸ ἐμοῦ σὲ χρὴ εἰδέναι, τὸν Ἡρόδοτον\nκαὶ Κτησίαν τὸν Κνίδιον καὶ πρὸ τούτων τοὺς\nποιητὰς καὶ τὸν Ὅμηρον αὐτόν, ἀοιδίμους ἄνδρας,\nἐγγράφῳ τῷ ψεύσματι κεχρημένους, ὡς μὴ μόνους\nἐξαπατᾶν τοὺς τότε ἀκούοντας σφῶν, ἀλλὰ καὶ\nμέχρις ἡμῶν διικνεῖσθαι τὸ ψεῦδος ἐκ διαδοχῆς\nἐν καλλίστοις ἔπεσι καὶ μέτροις φυλαττόμενον.\nἐμοὶ γοῦν πολλάκις αἰδεῖσθαι ὑπὲρ αὐτῶν ἔπεισιν,\nὁπόταν Οὐρανοῦ τομὴν καὶ Προμηθέως δεσμὰ\nδιηγῶνται καὶ Γιγάντων ἐπανάστασιν καὶ τὴν ἐν\nΑιδου πᾶσαν τραγῳδίαν, καὶ ὡς διʼ ἔρωτα ὁ\nΖεὺς ταῦρος ἢ κύκνος ἐγένετο καὶ ὡς ἐκ γυναικός\nτις εἰς ὄρνεον ἢ εἰς ἄρκτον μετέπεσεν, ἔτι δὲ\n\n\n\nΠηγάσους καὶ Χιμαίρας καὶ Γοργόνας καὶ Κύκλαωπας\nκαὶ ὅσα τοιαῦτα, πάνυ ἀλλόκοτα καὶ\nτεράστια μυθίδια παίδαων ψυχὰς κηλεῖν δυνάμενα\nἔτι τὴν Μορμὼ καὶ τὴν Λάμιαν δεδιότων.\n3 Καίτοι τὰ μὲν τῶν ποιητῶν ἴσως μέτρια, τὸ δὲ\nκαὶ πόλεις ἤδη καὶ ἔθνη ὅλα κοινῇ καὶ δημοσίᾳ\nψεύδεσθαι πῶς οὐ γελοῖον; εἰ Κρῆτες μὲν τὸν\nΔιὸς τάφον δεικνύντες οὐκ αἰσχύνονται, Ἀθηναῖοι\nδὲ τὸν Ἐριχθόνιον ἐκ τῆς γῆς ἀναδοθῆναί φασιν\nκαὶ τοὺς πρώτους ἀνθρώπους ἐκ τῆς Ἀττικῆς\nἀναφῦναι καθάπερ τὰ λάχανα, πολὺ σεμνότερον\nοὗτοί γε τῶν Θηβαίων, οἳ ἐξ ὄφεως ὀδόντων\nΣπαρτούς τινας ἀναβεβλαστηκέναι διηγοῦνται.\nὃς δʼ ἂν οὖν ταῦτα καταγέλαστα ὄντα μὴ οἴηται\nἀληθῇ εἶναι, ἀλλʼ ἐμφρόνως ἐξετάζων αὐτὰ Κοροίβου\nτινὸς ἡ Μαργίτου νομίζῃ τὸ πείθεσθαι ἣ\nΤριπτόλεμον ἐλάσαι διὰ τοῦ ἀέρος ἐπὶ δρακόντων\nὑποπτέρων ἡ Πᾶνα ἥκειν ἐξ Ἀρκαδίας σύμμαχον\nεἰς Μαραθῶνα ἡ Ὠρείθυιαν ὑπὸ τοῦ Βορέου\nἁρπασθῆναι, ἀσεβὴς οὗτός γε καὶ ἀνόητος\nαὐτοῖς ἔδοξεν οὕτω προδήλοις καὶ ἀληθέσι πράγμασιν\nἀπιστῶν· εἰς τοσοῦτον ἐπικρατεῖ τὸ ψεῦδος.\nΦΙΛΟΚΛΗΣ4 Ἀλλ’ οἱ μὲν ποιηταί, ὦ Τυχιάδη, καὶ αἰ πόλεις\nδὲ συγγνώμης εἰκότως τυγχάνοιεν ἄν, οἱ μὲν\nτὸ ἐκ τοῦ μύθου τερπνὸν ἐπαγωγότατον ὃν ἐγκαταμεγνύντες\nτῇ γραφῇ, οὗπερ μάλιστα δέονται\nπρὸς τοὺς ἀκροατάς, Ἀθηναῖοι δὲ καὶ Θηβαῖοι\n\n\n\n\n\nκαὶ εἴ τινες ἄλλοι σεμνοτέρας ἀποφαίνοντες τὰς\nπατρίδας ἐκ τῶν τοιούτων. εἰ γοῦν τις ἀφέλοι τὰ\nμυθώδη ταῦτα ἐκ τῆς Ἑλλάδος, οὐδὲν ἂν κωλύσειε\nλιμῷ τοὺς περιηγητὰς αὐτῶν διαφθαρῆναι\nμηδὲ ἀμισθὶ τῶν ξένων τἀληθὲς ἀκούειν ἐθελησάντων.\nοἱ δὲ μηδεμιᾶς ἕνεκα αἰτίας τοιαύτης\nὅμως χαίροντες τῷ ψεύσματι παγγέλοιοι εἰκότως\nδοκοῖεν ἄν.\nΤΥΚΙΑΔΗΣ5 Εὖ λέγεις· ἐγώ γέ τοι παρὰ Εὐκράτους ἥκω\nσοι τοῦ πάνυ, πολλὰ τὰ ἄπιστα καὶ μυθώδη\nἀκούσας· μᾶλλον δὲ μεταξὺ λεγομένων ἀπιὼν\nᾠχόμην οὐ φέρων τοῦ πράγματος τὴν ὑπερβολήν,\nἀλλά με ὥσπερ αἱ Ἐρινύες ἐξήλασαν πολλὰ\nτεράστια καὶ ἀλλόκοτα διεξιόντες.\nΦΙΛΟΚΛΗΣΚαίτοι, ὦ Τυχιάδη, ἀξιόπιστός τις ὁ Εὐκράτης\nἐστίν, καὶ οὐδεὶς ἂν οὐδὲ πιστεύσειεν ὡς ἐκεῖνος\nοὕτω βαθὺν πώγωνα καθειμένος ἑξηκοντούτης\nἀνήρ, ἔτι καὶ φιλοσοφίᾳ συνὼν τὰ πολλά, ὑπομείνειεν\nἄν καὶ ἅλλου τινὸς ψευδομένου ἐπακοῦσαι\nπαρών, οὐχ ὅπως αὐτός τι τολμῆσαι τοιοῦτον.\nΤΥΧΙΑΔΗΣΟὐ γὰρ οἶσθα, ἑταῖρε, οἴα μὲν εἶπεν, ὅπως δὲ\nαὐτὰ ἐπιστώσατο, ὡς δὲ καὶ ἐπώμνυτο τοῖς\nπλείστοις, παραστησάμενος τὰ παιδία, ὥστε με\nἀποβλέποντα εἰς αὐτὸν ποικίλα ἐννοεῖν, ἄρτι μὲν\nὡς μεμήνοι καὶ ἔξω εἴη τοῦ καθεστηκότος, ἄρτι\nδὲ ὡς γόης ὢν ἄρα τοσοῦτον χρόνον ἐλελήθει με\n\n\n\nὑπὸ τῇ λεοντῇ γελοῖόν τινα πίθηκον περιστέλλων·\nοὕτως ἄτοπα διηγεῖτο.\nΦΙΛΟΚΛΗΣΤίνα ταὓτα πρὸς τῆς Ἑστίας, ὦ Τυχιάδη;\nἐθέλω γὰρ εἰδέναι ἥντινα τὴν ἀλαζονείαν ὑπὸ\nτηλικούτῳ τῷ πώγωνι ἔσκεπεν.\nΤΥΧΙΑΔΗΣ6 Εἰώθειν μὲν καὶ ἄλλοτε, ὦ Φιλόκλεις, φοιτᾶν\nπαρ᾿  αὐτόν, εἴ ποτε πολλὴν τὴν σχολὴν ἄγοιμι,\nτήμερον δὲ Λεοντίχηῳ συγγενέσθαι δεόμενος—\n ἑταῖρος δέ μοι, ὡς οἶσθα— ἀκούσας τοῦ παιδὸς\nὡς παρὰ τὸν Εὐκράτην ἔωθεν ἀπέλθοι νοσοῦντα\nἐπισκεψόμενος, ἀμφοῖν ἕνεκα, ὡς καὶ τῷ Λεοντίχγῳ\nσυγγενοίμην κἀκεῖνον ἴδοιμι—ἠγνοήκειν γὰρ\nὡς νοσοίη—παραγίγνομαι πρὸς αὐτόν.\nΕὑρίσκω δὲ αὐτόθι τὸν μὲν Λεόντιχον οὐκέτι—\nἐφθάκει γάρ, ὡς ἔφασκον, ὀλίγον προεξεληλυθώς\n—ἄλλους δὲ συχνούς, ἐν οἷς Κλεόδημός τε ἦν ὁ\nἐκ τοῦ Περιπάτου καὶ Δεινόμαχος ὁ Στωϊκὸς\nκαὶ Ἵων, οἶσθα τὸν ἐπὶ τοῖς Πλάτωνος λόγοις\nθαυμάζεσθαι ἀξιοῦντα ὡς μόνον ἀκριβῶς κατανενοηκότα\nτὴν γνώμην τοῦ ἀνδρὸς καὶ τοῖς\nἄλλοις ὑποφητεῦσαι δυνάμενον. ὁρᾷς οἵους ἄνδρας\nσοί φημι, πανσόφους καὶ παναρέτους, ὅ τι\nπερ τὸ κεφάλαιον αὐτὸ ἐξ ἑκάστης προαιρέσεως,\nαἰδεσίμους ἅπαντας καὶ μονονουχὶ φοβεροὺς τὴν\nτπρόσοψιν; ἔτι καὶ ὁ ἰατρὸς Ἀντίγονος παρῆν,\nκατὰ χρείαν, οἶμαι, τῆς νόσου ἐπικληθείς. καὶ\nῥᾶον ἐδόκει ἤδη ἔχειν ὁ Εὐκράτης καὶ τὸ νόσημα\nτῶν συντρόφων ἦν· τὸ ῥεῦμα γὰρ εἰς τοὺς πόδας\nαὖθις αὐτῷ κατεληλύθει.\nΚαθέζεσθαι οὖν με παρʼ αὐτὸν ἐπὶ τῆς κλίνης\nὁ Εὐκράτης ἐκέλευεν, ἡρέμα ἐγκλίνας τῇ φωνῇ εἰς\nτὸ ἀσθενικὸν ὁπότε εἶδέ με, καίτοι βοῶντος\nαὐτοῦ καὶ διατεινομένου τι μεταξὺ εἰσιὼν ἐπήκουον.\nκἀγὼ μάλα πεφυλαγμένως, μὴ ψαύσαιμι\nτοῖν ποδοῖν αὐτοῦ, ἀπολογησάμενος τὰ συνήθη\nταῦτα, ὡς ἀγνοήσαιμι νοσοῦντα καὶ ὡς ἐπεὶ\nἔμαθον δρομαῖος ἔλθοιμι, ἐκαθεζόμην πλησίον.\n7 Οἱ μὲν δὴ ἐτύγχανον οἶμαι περὶ τοῦ νοσήω\nτὰ μὲν ἤδη πολλὰ προειρηκότες, τὰ δὲ καὶ\nτότε διεξιόντες, ἔτι δὲ καὶ θεραπείας τινὰς\nἕκαστος ὑποβάλλοντες. ὁ γοῦν Κλεόδημος, “Εἰ\nτοίνυν,” φησίν, “ τῇ ἀριστερῇ τις ἀνελόμενος\nχαμᾶθεν τὸν ὀδόντα τῆς μυγαλῆς οὕτω φονευθείσης,\nὡς προεῖπον, ἐνδήσειεν εἰς δέρμα λέοντος\nἄρτι ἀποδαρέν, εἶτα περιάψειε περὶ τὰ σκέλη,\nαὐτίκα παύεται τὸ ἄλγημα.”\n“Οὐκ εἰς λέοντος,” ἔφη ὁ Δεινόμαχος, “ἐγὼ\nᾔκουσα, ἐλάφου δὲ θηλείας ἔτι παρθένου καὶ\nἀβάτου· καὶ τὸ πρᾶγμα οὕτω πιθανώτερον· ὠκὺ\nγὰρ ἡ ἔλαφος καὶ ἔρρωται μάλιστα ἐκ τῶν ποδῶν.\nὁ δὲ λέων ἄλκιμος μέν, καὶ τὸ λίπος αὐτοῦ καὶ\nἡ χεὶρ ἡ δεξιὰ καὶ αἰ τρίχες ἐκ τοῦ πώγωνος αἰ\nὀρθαὶ μεγάλα δύνανται, εἴ τις ἐπίσταιτο αὐτοῖς\nχρῆσθαι μετὰ τῆς οἰκείας ἐπῳδῆς ἑκάστῳ· ποδῶν\nδὲ ἴασιν ἥκιστα ἐπαγγέλλεται.”\n“Καὶ αὐτός,ʼ δʼ ὃο ὁ Κλεόδημος. “οὕτω\nπάλαι ἐγίγνωσκον, ἐλάφου χρῆναι τὸ δέρμα εἶναι,\nδιότι ὠκὺ ἔλαφος· ἔναγχος δὲ Λίβυς ἀνὴρ σοφὸς\n\n\n\n\n\nτὰ τοιαῦτα μετεδίδαξέ με εἰπὼν ὠκυτέρους εἶναι\nτῶν ἐλάφων τοὺς λέοντας. Ἀμέλει, ἔφη, καὶ\nαἱροῦσιν αὐτὰς διώκοντες.”\n8 Ἐπῄνεσαν οἱ παρόντες ὡς εὖ εἰπόντος τοῦ\nΛίβυος. ἐγὼ δέ,“Οἴεσθε γάρ,” ἔφην, “ἐπῳδαῖς\nτισιν τὰ τοιαῦτα παύεσθαι ἢ τοῖς ἔξωθεν παραρτήμασιν\nτοῦ κακοῦ ἔνδον διατρίβοντος; ” ἐγέλασαν\nἐπὶ τῷ λόγῳ καὶ δῆλοι ἦσαν κατεγνωκότες\nμου πολλὴν τὴν ἅνοιαν, εἰ μὴ ἐπισταίμην τὰ\nπροδηλότατα καὶ περὶ ὥν οὐδεὶς ἂν εὗ\nἀντείποι μὴ οὐχὶ οὕτως ἔχειν. ὁ μέντοι ἰατρὸς\nἈντίγονος ἐδόκει μοι ἡσθῆναι τῇ ἐρωτήσει μου·\nπάλαι γὰρ ἠμελεῖτο, οἴμαι, βοηθεῖν ἀξιῶν τῷ\nΕὐκράτει μετὰ τῆς τέχνης οἴνου τε παραγγέλλων\nἀπέχεσθαι καὶ λάχανα σιτεῖσθαι καὶ ὅλως\nὑφαιρεῖν τοῦ τόνου.\nὉ δʼ οὖν Κλεόδημος ὑπομειδιῶν ἅμα, “Τί\nλέγεις,” ἔφη, “ Τυχιάδη; ἄπιστον εἶναί σοι\nδοκεῖ τὸ ἐκ τῶν τοιούτων γίγνεσθαί τινας ὥφελείας\nεἰς τὰ νοσήματα;” “Ἔμοιγε” ἦν δʼ ἐγώ,\n“εἰ μὴ πάνυ κορύζης τὴν ῥῖνα μεστὸς εἴην, ὡς\nπιστεύειν τὰ ἔξω καὶ μηδὲν κοινωνοῦντα τοῖς\nἔνδοθεν ἐπεγείρουσι τὰ νοσήματα μετὰ ῥηματίων,\nὥς φατε, καὶ γοητείας τινὸς ἐνεργεῖν καὶ τὴν\nἴασιν ἐπιπέμπειν προσαρτώμενα. τὸ δʼ οὐκ ἂν\nγένοιτο, οὐδʼ ἢν εἰς τοῦ Νεμείου λέοντος τὸ δέρμα\nἐνδήσῃ τις ἑκκαίδεκα ὅλας μυγαλᾶς· ἐγὼ γοῦν\nαὐτὸν τὸν λέοντα εἶδον πολλάκις χωλεύοντα ὑπʼ\nἀλγηδόνων ἐν ὁλοκλήρῳ τῷ αὐτοῦ δέρματι.”\n9 “Πάνυ γὰρ ἰδιώτης” ἔφη ὁ Δεινόμαχος, “εἶ\nκαὶ τὰ τοιαῦτα οὐκ ἐμέλησέ σοι ἐκμαθεῖν ὅντινα\n\n\n\nτρόπον ὁμιλεῖ τοῖς νοσήμασι προσφερόμενα,\nκἀμοὶ δοκεῖς οὐδὲ τὰ προφανέστατα ἄν παραδέξασθαι\nταῦτα, τῶν ἐκ περιόδου πυρετῶν τὰς\nἀποπομπὰς καὶ τῶν ἑρπετῶν τὰς καταθέλξεις καὶ\nβουβώνων ἰάσεις καὶ τἄλλα ὁπόσα καὶ αἰ γρᾶες\nἠδη ποιοῦσιν. εἰ δὲ ἐκεῖνα γίγνεται ἅπαντα, τί\nδή ποτε οὐχὶ ταῦτα οἰήσῃ γίγνεσθαι ὑπὸ τῶν\nὁμοίων;”\n“Ἀπέραντα,” ἢν δʼ ἐγώ, “σὺ περαίνεις ὦ\nΔεινόμαχε, καὶ ἥλγῳ, φασίν, ἐκκρούεις τὸν ἧλον·\nοὐδὲ γὰρ ἃ φὴς ταῦτα δῆλα μετὰ τοιαύτης δυνάμεως\nγιγνόμενα. ἢν γοῦν μὴ πείσῃς πρότερον\nἐπάγων τῷ λόγῳ διότι φύσιν ἔχει οὕτω γίγνεσθαι,\nτοῦ τε πυρετοῦ καὶ τοῦ οἰδήματος δεδιότος ἢ ὄνομα\nθεσπέσιον ἢ ῥῆσιν βαρβαρικὴν καὶ διὰ τοῦτο ἐκ\nτοῦ βουβῶνος δραπετεύοντος, ἔτι σοι γραῶν μῦθοι\nτὰ λεγόμενά ἐστι.”\n10 “Σύ μοι δοκεῖς,” δʼ ὃς ὁ Δεινόμαχος, “τὰ\nτοιαῦτα λέγων οὐδὲ θεοὺς εἶναι πιστεύειν εἴ γε μὴ\nοἴει τὰς ἰάσεις οἶόν τε εἶναι ὑπὸ ἰερῶν ὀνομάτων\nγίγνεσθαι.” “Τοῦτο μέν,” ἦν δʼ ἐγώ, “μὴ λέγε,\nὦ ἄριστε· κωλύει γὰρ οὐδὲν καὶ θεῶν ὄντων ὅμως\nτὰ τοιαῦτα ψευδῆ εἶναι. ἐγὼ δὲ καὶ θεοὺς σέβω\nκαὶ ἰάσεις αὐτῶν ὁρῶ καὶ ἃ εὗ ποιοῦσι τοὺς\nκάμνοντας ὑπὸ φαρμάκων καὶ ἰατρικῆς ἀνιστάντες·\nὁ γοῦν Ἀσκληπιὸς αὐτὸς καὶ οἱ παῖδες αὐτοῦ\nἤπια φάρμακα πάσσοντες ἐθεράπευον τοὺς νοσοῦντας,\nοὐ λεοντᾶς καὶ μυγαλᾶς περιάπτοντες.”\n11 “Ἔα τοῦτον,” ἔφη ὁἼων, “ἐγὼ δὲ ὑμῖν θαυμάσιόν\n\n\n\n\n\nτι διηγήσομαι. ἦν μὲν ἐγὼ μειράκιον ἔτι\nἀμφὶ τὰ τετταρακαίδεκα ἔτη σχεδόν· ἦκεν δε τις\nἀγγέλλων τῷ πατρὶ Μίδαν τὸν ἀμπελουργόν,\nἐρρωμένον εἰς τὰ ἄλλα οἰκέτην καὶ ἐργατικόν,\nἀμφὶ πλήθουσαν ἀγορὰν ὑπὸ ἐχίδνης δηχθέντα\nκεῖσθαι ἤδη σεσηπότα τὸ σκέλος· ἀναδοῦντι γὰρ\nαὐτῷ τὰ κλήματα καὶ ταῖς χάραξι περιπλέκοντι,\nπροσερπύσαν τὸ θηρίον δακεῖν κατὰ τὸν μέγαν\nδάκτυλον, καὶ τὸ μὲν φθάσαι καὶ καταδῦναι αὖθις\nεἰς τὸν φωλεόν, τὸν δὲ οἰμώζειν ἀπολλύμενον ὑπʼ\nἀλγηδόνων.\n“Ταῦτά τε οὖν ἀπηγγέλλετο καὶ τὸν Μίδαν\nἑαρῶμεν αὐτὸν ἐπὶ σκίμποδος ὑπὸ τῶν ὁμοδούλων\nπροσκομιζόμενον, ὅλον ᾠδηκότα, πελιδνόν,\nμυδῶντα ἐπιπολῆς, ὀλίγον ἔτι ἐμπνέοντα. λελυπημένῳ\nδὴ τῶ πατρὶ τῶν φίλων τις παρών,\n‘Θάρρει,’ ἔφη, ἐγὼ γάρ σοι ἄνδρα Βαβυλώνιον\nτῶν Χαλδαίων, ὥς φασιν, αὐτίκα μέτειμι, ὅς\nἰάσεται τὸν ἄνθρωπον.ʼ καὶ ἵνα μὴ διατρίβω\nλέγων, ἧκεν ὁ Βαβυλώνιος καὶ ἀνέστησε τὸν\nΜίδαν ἐπῳδῇ τινι ἐξελάσας τὸν ἰὸν ἐκ τοῦ σώματος,\nἔτι καὶ προσαρτήσας τῷ ποδὶ νεκρᾶς παρθένου\nλίθον ἀπὸ τῆς στήλης ἐκκολάψας.\n“ Καὶ τοῦτο μὲν ἴσως μέτριον· καίτοι ὁ Μίδας\nαὐτὸς ἀράμενος τὸν σκίμποδα ἐφʼ οὗ ἐκεκόμιστο\nᾤχετο εἰς τὸν ἀγρὸν ἀπιών· τοσοῦτον ἡ ἐπῳδὴ\nἐδυνήθη καὶ ὁ στηλίτης ἐκεῖνος λίθος.\n12 ὁ δὲ καὶ\nἄλλα ἐποίησε θεσπέσια ὡς ἀληθῶς· εἰς γὰρ τὸν\nἀγρὸν ἐλθὼν ἔωθεν, ἐπειπὼν ἱερατικά τινα ἐκ\nβίβλου παλαιᾶς ὀνόματα ἑπτὰ καὶ θείῳ καὶ δᾳδὶ\nκαθαγνίσας τὸν τόπον περιελθὼν ἐς τρίς,\n\n\n\n\nὅσα ἦν ἑρπετὰ ἐντὸς τῶν ὅρων. ἧκον οὖν\nὥσπερ ἑλκόμενοι πρὸς τὴν ἐπῳδὴν ὄφεις πολλοὶ\nκαὶ ἀσπίδες καὶ ἔχιδναι καὶ κεράσται καὶ ἀκοντίαι\nφρῦνοί τε καὶ φύσαλοι, ἐλείπετο δὲ εἰς δράκων\nπαλαιός, ὑπὸ γήρως, οἶμαι, ἐξερπύσαι μὴ δυνάμενος\nἢ παρακούσας τοῦ προστάγματος· ὁ δὲ\nμάγος οὐκ ἔφη παρεῖναι ἅπαντας, ἀλλʼ ἕνα τινὰ\nτῶν ὄφεων τὸν νεώτατον χειροτονήσας πρεσβευτὴν\nἕπεμψεν ἐπὶ τὸν δράκοντα, καὶ μετὰ μικρὸν ἧκε\nκἀκεῖνος. ἐπεὶ δὲ συνηλίσθησαν, ἐνεφύσησε μὲν\nαὐτοῖς ὁ Βαβυλώνιος, τὰ δὲ αὐτίκα μάλα κατεκαύθη\nἅπαντα ὑπὸ τῷ φυσήματι, ἡμεῖς δὲ ἐθαυμάζομεν.”\n13 “Εἰπέ μοι, ὦ Ἴων,” ἦν δʼ ἐγώ, “ὁ ὄφις δὲ ὁ\nπρεσβευτὴς ὁ νέος ἄρα καὶ ἐχειραγώγει τὸν δράκοντα\nἤδη, ὡς φής, γεγηρακότα, ἢ σκίπωνα ἔχων\nἐκεῖνος ἐπεστηρίζετο;”\n“Σὺ μὲν παίζεις,” ἔφη ὁ Κλεόδημος, “ἐγὼ δὲ καὶ\nαὐτὸς ἀπιστότερος ὤν σου πάλαι τὰ τοιαῦτα—\nᾤμην γὰρ οὐδενὶ λόγῳ δυνατὸν γίγνεσθαι ἄν αὐτὰ—\nὅμως ὅτε τὸ πρῶτον εἶδον πετόμενον τὸν ξένον τὸν\nβάρβαρον—ἐξ Υπερβορέων δὲ ἦν, ὡς ἔφασκεν—\nἐπίστευσα καὶ ἐνικήθην ἐπὶ πολὺ ἀντισχών. τί\nγὰρ ἔδει ποιεῖν αὐτὸν ὁρῶντα διὰ τοῦ ἀέρος φερόμενον\nἡμέρας οὔσης καὶ ἐφʼ ὕδατος βαδίζοντα καὶ\nδιὰ πυρὸς διεξιόντα σχολῇ καὶ βάδην;” “Σὺ\nταῦτα εἶδες,” ἢν δʼ ἐγώ, “τὸν Υπερβόρεον ἄνδρα\nπετόμενον ἡ ἐπὶ τοῦ ὕδατος βεβηκότα;” “ Καὶ\nμάλα,” ἦ δʼ ὅς, “ ὑποδεδεμένον γε καρβατίνας, οἶα\nμάλιστα ἐκεῖνοι ὑποδοῦνται. τὰ μὲν γὰρ σμικρὰ\n\n\n\n\nταῦτα τί χρὴ καὶ λέγειν ὅσα ἐπεδείκνυτο, ἔρωτας\nἐπιπέμπων καὶ δαίμονας ἀνάγαων καὶ νεκρούς\nἑώλους ἀνακαλῶν καὶ τὴν Ἑκάτην αὐτὴν ἐναργῆ\n14 παριστὰς καὶ τὴν Σελήνην καθαιρῶν; ἐγὼ γοῦν\nδιηγήσομαι ὑμῖν ἂ εἶδον γιγνόμενα ὑπʼ αὐτοῦ ἐν\nΓλαυκίου τοῦ Ἀλεξικλέους.\n“Ἄρτι γὰρ ὁ Γλαυκίας τοῦ πατρὸς ἀποθανόντος\nπαραλαβὼν τὴν οὐσίαν ἠράσθη Χρυσίδος τῆς\nΔημέου γυναικός. ἐμοὶ δὲ διδασκάλγῳ ἐχρῆτο\nπρὸς τοὺς λόγους, καὶ εἴ γε μὴ ὁ ἔρως ἐκεῖνος\nἀπησχόλησεν αὐτόν, ἅπαντα ἂν ἤδη τὰ τοῦ Περιπάτου\nἠπίστατο, ὃς καὶ ὀκτωκαιδεκαέτης ὢν\nἀνέλυε καὶ τὴν φυσικὴν ἀκρόασιν μετεληλύθει\nεἰς τέλος. ἀμηχανῶν δὲ ὅμως τῷ ἔρωτι μηνύει\nμοι τὸ πᾶν, ἐγὼ δὲ ὥσπερ εἰκὸς ἢν, διδάσκαλον\nὄντα, τὸν Ὑπερβόρεον ἐκεῖνον μάγον ἄγω παρʼ\nαὐτὸν ἐπὶ μναῖς τέτταρσι μὲν τὸ παραυτίκα—\nἔδει γὰρ προτελέσαι τι εἰς τὰς θυσίας—ἑκκαίδεκα\nδέ, εἰ τύχοι τῆς Χρυσίδος. ὁ δὲ αὐξομένην τηρήσας\nτὴν σελήνην—τότε γὰρ ὡς ἐπὶ τὸ πολὺ τὰ\nτοιαῦτα τελεσιουργεῖται-βόθρον τε ὀρυξάμενος\nἐν ὑπαίθρῳ τινὶ τῆς οἰκίας περὶ μέσας νύκτας\nἀνεκάλεσεν ἡμὶν πρῶτον μὲν τὸν Ἀλεξικλέα τὸν\nπατέρα τοῦ Γλαυκίου πρὸ ἑπτὰ μηνῶν τεθνεῶτα·\nἠγανάκτει δὲ ὁ γέρων ἐπὶ τῷ ἔρωτι καὶ ὠργίζετο,\nτὰ τελευταῖα δὲ ὅμως ἐφῆκεν αὐτῷ ἐρᾶν. μετὰ\nδὲ τὴν Ἑκάτην τε ἀνήγαγεν ἐπαγομένην τὸν Κέρβερον\nκαὶ τὴν Σελήνην κατέσπασεν, πολύμορφόν\nτι θέαμα καὶ ἄλλοτε ἀλλοῖόν τι φανταζόμενον·\nτὸ μὲν γὰρ πρῶτον γυναικείαν μορφὴν ἐπεδείκνυτο,\nεἶτα βοῦς ἐγίγνετο πάγκαλος, εἶτα σκύλαξ\n\n\n\n\nἐφαίνετο. τέλος δʼ οὖν ὁ Υπερβόρεος ἐκ πηλοῦ\nἐρώτιόν τι ἀναπλάσας, Ἄπιθι, ἔφη, καὶ ἄγε Χρυσίδα.\nκαὶ ὁ μὲν πηλὸς ἐξέπτατο, μετὰ μικρὸν δὲ\nἐπέστη κόπτουσα τὴν θύραν ἐκείνη καὶ εἰσελθοῦσα\nπεριβάλλει τὸν Γλαυκίαν ὡς ἄν ἐκμανέστατα\nἐρῶσα καὶ συνῆν ἄχρι δὴ ἀλεκτρυόνων ἠκούσαμεν\nάδόντων. τότε δὴ ἥ τε Σελήνη ἀνέπτατο εἰς τὸν\nοὐρανὸν καὶ ἡ Ἑκάτη ἔδυ κατὰ τῆς γῆς καὶ τὰ\nἄλλα φάσματα ἠφανίσθη καὶ τὴν Χυσίδα ἐξεπέμψαμεν\nπερὶ αὐτό που σχεδὸν τὸ λυκαυγές.\n15 εἰ ταῦτα εἶδες, ὥ Τυχιάδη, οὐκ ἂν ἔτι ἠπίστησας\nεἶναι πολλὰ ἐν ταῖς ἐπῳδαῖς χρήσιμα.”\n“ Εὖ λέγεις,” ἦν δʼ ἐγώ· “ἐπίστευον γὰρ ἄν, εἴ\nγε εἶδον αὐτά, νῦν δὲ σιυγγνώμη, οἶμαι, εἰ μὴ τὰ\nὅμοια ὑμῖν ὀξυδορκεῖν ἔχω. πλὴν ἀλλʼ οἶδα γὰρ\nτὴν Χρυσίδα ἣη λέγεις, ἐραστὴν γυναῖκα καὶ\nπρόχειρον, οὐχ ὁρῶ δὲ τίνος ἕνεκα ἐδεήθητε ἐπʼ\nαὐτὴν τοῦ πηλίνου πρεσβευτοῦ καὶ μάγου τοῦ ἐξ\nὙπερβορέων καὶ Σελήνης αὐτῆς, ἢν εἴκοσι δραχμῶν\nἀγαγεῖν εἰς Ὑπερβορέους δυνατὸν ἦν. πάνυ\nγὰρ ἐνδίδωσιν πρὸς ταύτην τὴν ἐπῳδὴν ἡ γυνὴ\nκαὶ τὸ ἐναντίον τοῖς φάσμασιν πέπονθεν· ἐκεῖνα\nμὲν γὰρ ἢν ψόφον ἀκούσῃ χαλκοῦ ἢ σιδήρου,\nπέφευγε—καὶ ταῦτα γὰρ ὑμεῖς φατε—αὕτη δὲ ἂν\nἀργύριόν που ψοφῇ, ἔρχεται πρὸς τὸν ἦχον. ἄλλως\nτε καὶ αὐτοῦ θαυμάζω τοῦ μάγου, εἰ δυνάμενος\nαὐτὸς ἐρᾶσθαι πρὸς τῶν πλουσιωτάτων γυναικῶν\nκαὶ τάλαντα ὅλα παρʼ αὐτῶν λαμβάνειν, ὁ δὲ\nτεττάρων μνῶν πάνυ σμικρολόγος ὢν Γλαυκίαν\nἐπέραστον ἐργάζεται.'\n“ Γελοῖα ποιεῖς” ἔφη ὁ Ἴων, “ἀπιστῶν ἅπασιν.\n16 ἐγὼ γοῦν ἡδέως ἂν ἐροίμην σε, τί περὶ τούτων\nφὴς ὅσοι τοὺς δαιμονῶντας ἀπαλλάττουσι τῶν\nδειμάτων οὕτω σαφῶς ἐξᾴδοντες τὰ φάσματα. καὶ\nταῦτα οὐκ ἐμὲ χρὴ λέγειν, ἀλλὰ πάντες ἴσασι\nτὸν Σύρον τὸν ἐκ τῆς Παλαιστίνης, τὸν ἐπὶ τούτῳ\nσοφιστήν, ὅσους παραλαβὼν καταπίπτοντας πρὸς\nτὴν σελήνην καὶ τὼ ὀφθαλμὼ διαστρέφοντας καὶ\nἀφροῦ πιμπλαμένους τὸ στόμα ὅμως ἀνίστησι\nκαὶ ἀποπέμπει ἀρτίους τὴν γνώμην, ἐπὶ μισθῷ\nμεγάλῳ ἀπαλλάξας τῶν δεινῶν. ἐπειδὰν γὰρ\nἐπιστὰς κειμένοις ἔρηται ὅθεν εἰσεληλύθασιν εἰς\nτὸ σῶμα, ὁ μὲν νοσῶν αὐτὸς σιωπᾷ, ὁ δαίμων\nδὲ ἀποκρίνεται, ἑλληνίζων ἣ βαρβαρίζων\nἂν αὐτὸς ᾖ, ὅπως τε καὶ ὅθεν εἰσῆλθεν εἰς τὸν\nἄνθρωπον· ὁ δὲ ὅρκους ἐπάγων, εἰ δὲ μὴ πεισθείη,\nκαὶ ἀπειλῶν ἐξελαύνει τὸν δαίμονα. ἐγὼ γοῦν\nκαὶ εἶδον ἐξιόντα μέλανα καὶ καπνώδη τὴν χρόαν.”\n“Οὐ μέγα,” ἦν δʼ ἐγώ, “τὰ τοιαῦτά σε ὁρᾶν, ὦ\nἼων, ᾦ γε καὶ αἱ ἰδέαι αὐταὶ φαίνονται ἃ ὁ πατὴρ\nὑμῶν Πλάτων δείκνυσιν, ἀμαυρόν τι θέαμα ὡς\nπρὸς ἡμᾶς τοὺς ἀμβλυώττοντας.”\n17 “Μόνος γὰρ Ἴων,” ἔφη ὁ Εὐκράτης, “ τὰ τοιαῦτα\nεἶδεν, οὐχὶ δὲ καὶ ἄλλοι πολλοὶ δαίμοσιν\nἐντετυχήκασιν οἱ μὲν νύκτωρ, οἱ δὲ μεθʼ ἡμέραν;\nἐγὼ δὲ οὐχ ἅπαξ ἀλλὰ μυριάκις ἤδη σχέθον τὰ\nτοιαῦτα τεθέαμαι· καὶ τὸ μὲν πρῶτον ἐταραττόμην\nπρὸς αὐτά, νῦν δὲ δὴ ὑπὸ τοῦ ἔθους οὐδέν τι\n\n\n\nπαράλογον ὁρᾶν μοι δοκῶ, καὶ μάλιστα ἐξ οὗ μοι\nτὸν δακτύλιον ὁ Ἄραψ· ἔδωκε σιδήρου τοῦ ἐκ τῶν\nσταυρῶν πεποιημένον καὶ τὴν ἐπῳδὴν ἐδίδαξεν\nτὴν πολυώνυμον, ἐκτὸς εἰ μὴ κἀμοὶ ἀπιστήσεις,\nΓυχιάδη.” “Καὶ πῶς ἄν,” ἦν δʼ ἐγώ, 'ἀπιστήσαιμι\nΕὐκράτει τῷ Δείνωνος, σοφῷ ἀνδρὶ καὶ\nμάλιστα ἐλευθερίῳ, τὰ δοκοῦντά οἱ λέγοντι οἴκοι\n18 παρʼ αὐτῷ ἐπʼ ἐξουσίας;” “Τὸ γοῦν περὶ τοῦ\nἀνδριάντος,' ἢ δʼ ὃς ὁ Εὐκράτης, “ἅπασι τοῖς ἐπὶ\nτῆς οἰκίας ὅσαι νύκτες φαινόμενον καὶ παισὶ καὶ\nνεανίαις καὶ γέρουσι, τοῦτο οὐ παρ’ ἐμοῦ μόνον\nἀκούσειας ἄν ἀλλὰ καὶ παρὰ τῶν ἡμετέρων ἀπάντων.”\n“Ποίου,” ἢν δʼ ἐγώ, “ἀνδριάντος;.”\n“Οὐχ ἑώρακας,” ἔφη, “εἰσιάὼν ἐν τῇ αὐλῇ ἀνεστηκότα\nπάγκαλον ἀνδριάντα, Δημητρίου ἔργον\nτοῦ ἀνθρωποποιοῦ;” “Μῶν τὸν δισκεύοντα,” ἦν\nδʼ ἐγώ, “φής, τὸν ἐπικεκυφότα κατὰ τὸ σχῆμα\nτῆς ἀφέσεως, ἀπεστραμμένον εἰς τὴν δισκοφόρον,\nἠρέμα ὀκλάζοντα τῷ ἑτέρῳ, ἐοικότα συναναστησομένῳ\nμετὰ τῆς βολῆς;” “Οὐκ ἐκεῖνον,” ἢ δʼ ὅς,\n“ἐπεὶ τῶν Μύρωνος ἔργων ἕν καὶ τοῦτό ἐστιν, ὁ\nδισκοβόλος ὃν λέγεις· οὐδὲ τὸν παρ’ αὐτόν φημι,\nτὸν διαδούμενον τὴν κεφαλὴν τῇ ταινίᾳ, τὸν καλόν,\nΠολυκλείτου γὰρ τοῦτο ἔργον. ἀλλὰ τοὺς μὲν\nἐπὶ τὰ δεξιὰ εἰσιόντων ἄφες, ἐν οἷς καὶ τὰ Κριτίου\nκαὶ Νησιώτου πλάσματα ἔστηκεν, οἱ τυραννοκτόνοι·\nσὺ δὲ εἴ τινα παρὰ τὸ ὕδωρ τὸ ἐπιρρέον\nεἶδες προγάστορα, φαλαντίαν, ἡμίγυμνον τὴν ἀναβολήν,\nἠνεμωμένον τοῦ πώγωνος τὰς τρίχας ἐνίας,\nἐπίσημον τὰς φλέβας, αὐτοανθρώπῳ ὅμοιον, ἐκεῖνον\n\n\n\n\nλέγω· Πέλλιχος ὁ Κορίνθιος στρατηγὸς εἶναι\nδοκεῖ.”\n19 “Νὴ Δί,” ἦν δʼ ἐγώ, “αἶθόν τινα ἐπὶ δεξιὰ τοῦ\nκρουνοῦ, ταινίας καὶ στεφάνους ξηροὺς ἔχοντα,\nκατακεχρυσωμένον πετάλοις τὸ στῆθος,” “Ἐγὼ\nδέ,” ὁ Εὐκράτης ἔφη, “ἐκεῖνα ἐχρύσωσα, ὁπότε\nμʼ ἰάσατο διὰ τρίτης ὑπὸ τοῦ ἠπιάλου ἀπολλύμενον.”\n“Ἦ γὰρ καὶ ἰατρός,” ἦν δʼ ἐγώ, “ὁ\nβέλτιστος ἡμῖν Πέλλιχος οὖτός ἐστιν;” “Μὴ\nσκῶπτε,” ἦ δʼ ὃς ὁ Εὐκράτης, “ἤ σε οὐκ εἰς μακρὰν\nμέτεισιν ὁ ἀνήρ· οἶδα ἐγὼ ὅσον δύναται οὗτος ὁ\nὑπὸ σοῦ γελώμενος ἀνδριάς. ἢ οὐ νομίζεις τοῦ\nαὐτοῦ εἶναι καὶ ἐπιπέμπειν ἠπιάλους οἷς ἂν ἐθέλῃ,\nεἴ γε καὶ ἀποπέμπειν δυνατὸν αὐτῷ;” “Ἵλεως,”\nἦν δʼ ἐγώ, “ ἔστω ὁ ἀνδριὰς καὶ ἤπιος οὕτως\nἀνδρεῖος ὥν. τί δʼ οὖν καὶ ἄλλο ποιοῦντα ὁρᾶτε\nαὐτὸν ἅπαντες οἱ ἐν τῇ οἰκίᾳ;”\n“Ἐπειδὰν τάχιστα,” ἔφη, “νὺξ γένηται, ὁ δὲ\nκαταβὰς ἀπὸ τῆς βάσεως ἐφʼ ἧ ἔστηκε περίεισιν\nἐν κύκλῳ τὴν οἰκίαν, καὶ πάντες ἐντυγχάνομεν\nαὐτῷ ἐνίοτε καὶ ᾄδοντι, καὶ οὐκ ἔστιν ὅντινα\nἠδίκησεν· ἐκτρέπεσθαι γὰρ χρὴ μόνον· ὁ δὲ παρέρχεται\nμηδὲν ἐνοχλήσας τοὺς ἰδόντας. καὶ μὴν\nκαὶ λούεται τὰ πολλὰ καὶ παίζει διʼ ὅλης τῆς\nνυκτός, ὥστε ἀκούειν τοῦ ὕδατος ψοφοῦντος.”\n“Ὅρα τοίνυν,” ἦν δʼ ἐγώ, “μὴ οὐχὶ Πέλλιχος ὁ\nἀνδριάς, ἀλλὰ Γάλως ὁ Κρὴς ὅτου Μίνωος ᾖ· καὶ\n\n\n\nγὰρ ἐκεῖνος χαλκοῦς τις ἦν τῆς Κρήτης περίπολος.\nεἰ δὲ μὴ χαλκοῦ, ὥ Εὕκρατες, ἀλλὰ ξύλου πεποίητο,\nοὐδὲν αὐτὸν ἐκώλυεν οὐ Δημητρίου ἔργον\nεἶναι, ἀλλὰ τῶν Δαιδάλου τεχνημάτων· δραπετεύει\nγοῦν, ὡς φής, ἀπὸ τῆς βάσεως καὶ οὖτος.”\n20 “Ὅρα,” ἔφη, “ὦ Τυχιάδη. μή σοι μεταμελήσῃ\nτοῦ σκώμματος ὕστερον. οἶδα ἐγὼ οἶα ἔπαθεν ὁ\nτοὺς ὀβολοὺς ὑφελόμενος οὓς κατὰ τὴν νουμηνίαν\nἑκάστην τίθεμεν αὐτῷ.” “Πάνδεινα ἐχρῆν,” ἔφη\nὁ Ἵων, “ἱερόσυλόν γε ὄντα. πῶς δʼ οὖν αὐτὸν\nἠμύνατο, ὦ Εὔκρατες; ἐθέλω γὰρ ἀκοῦσαι, εἰ καὶ\nὅτι μάλιστα οὑτοσὶ Γυχιάδης ἀπιστήσει.”\n“ Πολλοί,” ἦ δʼ ὅς, “ἔκειντο ὀβολοὶ πρὸ τοῖν\nποδοῖν αὐτοῦ καὶ ἄλλα νομίσματα ἔνια ἀργυρᾶ\nπρὸς τὸν μηρὸν κηρῷ κεκολλημένα καὶ πέταλα ἐξ\nἀργύρου, εὐχαί τινος ἢ μισθὸς ἐπὶ τῇ ἰάσει ὁπόσοι\nδιʼ αὐτὸν ἐπαύσαντο πυρετῷ ἐχόμενοι. ἦν δὲ\nἡμῖν Λίβυς τις οἰκέτης κατάρατος, ἱπποκόμος·\nοὗτος ἐπεχείρησε νυκτὸς ὑφελέσθαι πάντα ἐκεῖνα\nκαὶ ὑφείλετο καταβεβηκότα ἤδη τηρήσας τὸν\nἀνδριάντα. ἐπεὶ δὲ ἐπανελθὼν τάχιστα ἔγνω\nπερισεσυλημένος ὁ Πέλλιχος, ὅρα ὅπως ἠμύνατο\nκαὶ κατεφώρασε τὸν Λίβυν· διʼ ὅλης γὰρ τῆς\nνυκτὸς περιῄει ἐν κύκλῳ τὴν αὐλὴν ὁ\nἐξελθεῖν οὐ δυνάμενος ὥσπερ εἰς λαβύρινθον ἐμπεσών,\nἄχρι δὴ κατελήφθη ἔχων τὰ φώρια γενομένης\nἡμέρας. καὶ τότε μὲν πληγὰς οὐκ ὀλίγας\nἔλαβεν ἁλούς, οὐ πολὺν δὲ ἐπιβιοὺς χρόνον κακὸς\nκακῶς ἀπέθανεν μαστιγούμενος, ὡς ἕλεγεν, κατὰ\nτὴν νύκτα ἑκάστην, ὥστε καὶ μώλωπας εἰς τὴν\n\n\n\nἐπιοῦσαν φαίνεσθαι αὐτοῦ ἐπὶ τοῦ σώματος. πρὸς\nταῦτα, ὦ Τυχιάδη, καὶ τὸν Πέλλιχον σκῶπτε\nκἀμὲ ὥσπερ τοῦ Μίνωος ἡλικιώτην παραπαίειν\nἤδη δόκει.” “Ἀλλ’, ὦ Εὔκρατες,” ἦν δʼ ἐγώ.\n“ ἔστʼ ἂν χαλκὸς μὲν ὁ χαλκός, τὸ δὲ ἔργον Δημήτριος\nὁ Ἀλωπεκῆθεν εἰργασμένος ᾖ, οὐ θεοποιός\nτις ἀλλʼ ἀνθρωποποιὸς ὤν, οὔποτε φοβήσομαι τὸν\nἀνδριάντα Πελλίχου, ὃν οὐδὲ ζῶντα πάνυ ἐδεδίειν\nἂν ἀπειλοῦντά μοι.”\n21 Ἐπὶ τούτοις Ἀντίγονος ὁ ἰατρὸς εἷπε, “ Κὰμοί,\nΕὔκρατες, Ἱπποκράτης ἐστὶ χαλκοῦς ὅσον\nπηχυαῖος τὸ μέγεθος· οὗτος ἐπειδὰν μόνον ἡ θρυαλλὶς\nἀποσβῇ, περίεισιν τὴν οἰκίαν ὅλην ἐν κύκλῳ\nψοφῶν καὶ τὰς πυξίδας ἀνατρέπων καὶ τὰ φάρμακα\nσυγχέων καὶ τὴν θυίαν περιτρέπων, καὶ\nμάλιστα ἐπειδὰν τὴν θυσίαν ὑπερβαλώμεθα, ἣν\nκατὰ τὸ ἔτος ἕκαστον αὐτῷ θύομεν.” “Ἀξιοῖ\nγάρ,” ἦν δʼ ἐγώ, “καὶ ὁ Ἱπποκράτης ἤδη ὁ ἰατρὸς\nθύεσθαι αὑτῷ, καὶ ἀγανακτεῖ ἢν μὴ κατὰ καιρὸν\nἐφʼ ἱερῶν τελείων ἑστιαθῇ; ὃν ἔδει ἀγαπᾶν, εἴ\nτις ἐναγίσειεν αὐτῷ ἢ μελίκρατον ἐπισπείσειεν ἢ\nστεφανώσειε τὴν ατήλην”.\n22 “Ἄκουε τοίνυν,” ἔφη ὁ Εὐκράτης, “—τοῦτο μὲν\nκαὶ ἐπὶ μαρτύρων—ὃ πρὸ ἐτῶν πέντε εἶδον· ἐτύγχανε\nμὲν ἀμφὶ τρυγητὸν τοῦ ἔτους ὄν, ἐγὼ δὲ\nἀνὰ τὸν ἀγρὸν μεσούσης ἡμέρας τρυγῶντας ἀφεὶς\nτοὺς ἐργάτας κατʼ ἐμαυτὸν εἰς τὴν ὕλην ἀπῄειν\nμεταξὺ φροντίζων τι καὶ ἀνασκοπούμενος. ἐπεὶ δʼ\nἐν τῷ συνηρεφεῖ ἦν, τὸ μὲν πρῶτον ὑλαγμὸς ἐγένετο\nκυνῶν, κἀγὼ εἴκαζον Μνάσωνα τὸν υίόν,\nὥσπερ εἰώθει, παίζειν καὶ κυνηγετεῖν εἰς τὸ λάσιον\n\n\n\n\nμετὰ τῶν ἡλικιαωτῶν παρελθόντα. τὸ δʼ οὐκ εἶχεν\nοὕτως, ἀλλὰ μετʼ ὀλίγον σεισμοῦ τινος ἅμα γενομένου\nκαὶ βοῆς οἶον ἐκ βροντῆς γυναῖκα ὁρῶ προσιοῦσαν\nφοβεράν, ἡμισταδιαίαν σχεδὸν τὸ ὕψος.\nεἶχεν δὲ καὶ δᾷδα ἐν τῇ ἀριστερᾷ καὶ ξίφος ἐν\nτῇ δεξιᾷ ὅσον εἰκοσάπηχυ, καὶ τὰ μὲν ἔνερθεν\nὀφιόπους ἦν, τὰ δὲ ἄνω Γοργόνι ἐμφερής, τὸ\nβλέμμα φημὶ καὶ τὸ φρικῶδες τῆς προσόψεως,\nκαὶ ἀντὶ τῆς κόμης τοὺς δράκοντας βοστρυχηδὸν\nκαθεῖτο εἰλουμένους περὶ τὸν αὐχένα καὶ ἐπὶ\nτῶν ὤμων ἐνίους ἐσπειραμένους. ὁρᾶτε,' ἔφη,\n῾῾ ὅπως ἔφριξα, ὦ φίλοι, μεταξὺ διηγούμενος.'' καὶ\nἅμα λέγων ἐδείκνυεν ὁ Εὐκράτης τὰς ἐπὶ τοῦ\nπήχεως τρίχας δῆθεν ὀρθὰς ὑπὸ τοῦ φόβου.\n23 Οἱ μεν οὖν ἀμφὶ τὸν Ἰωνα καὶ τὸν Δεινόμαχον\nκαὶ τὸν Κλεόδημαν κεχηνότες ἀτενὲς προσεῖχον\nαὐτῷ, γέροντες ἄνδρες ἑλκόμενοι τῆς ῥινός, ἠρέμα\nπροσκυνοῦντες οὕτως ἀπίθανον κολοσσόν, ἡμισταδιαίαν\nγυναῖκα, γιγάντειόν τι μορμολύκειον. ἐγὼ\nδὲ ἐνενόουν μεταξὺ οἶοι ὄντες αὐτοὶ νέοις τε ὁμιλοῦσιν\nἐπὶ σοφίᾳ καὶ ὑπὸ πολλῶν θαυμάζονται,\nμόνῃ τῇ πολιᾷ καὶ τῷ πώγωνι διαφέροντες τῶν\nβρεφῶν, τὰ δʼ ἄλλα καὶ αὐτῶν ἐκείνων εὐαγωγότεροι\n24 πρὸς τὸ ψεῦδος. ὁ γοῦν Δεινόμαχος, “Εἰπέ\nμοι” ἔφη, “ὦ Εὔκρατες, οἱ κύνες δὲ τῆς θεοῦ\nπηλίκοι τὸ μέγεθος ἦσαν;”\n”Ἐλεφάντων,” ἦ δʼ ὅς, ” ὑψηλότεροι τῶν Ἰνδικῶν,\nμέλανες καὶ αὐτοὶ καί λάσιοι πιναρᾷ καὶ\nαὐχμώσῃ τῇ λάχνῃ.—έγὼ μὲν οὖν ἰδὼν ἔστην\nἀναστρέψας ἅμα τὴν σφραγῖδα ἥν μοι ὁ Ἄραψ\nἔδωκεν εἰς τὸ εἴσω τοῦ δακτύλου· ἡ Εκάτη δὲ\n\n\n\nπατάξασα τῷ δρακοντείῳ ποδὶ τοὔδαφος ἐποίησεν\nχάσμα παμμέγεθες, ἡλίκον Γαρτάρειον τὸ βάθος·\nεἶτα ᾤχετο μετʼ ὀλίγον ἁλλομένη εἰς αὐτό. ἐγὼ\nδὲ θαρρήσας ἐπέκυψα λαβόμενος δένδρου τινὸς\nπλησίον πεφυκότος, ὡς μὴ σκοτοδινιάσας ἐμπέσοιμι\nἐπὶ κεφαλήν· εἶτα ἑώρων τὰ ἐν Ἅιδου\nἅπαντα, τὸν Πυριφλεγέθοντα, τὴν λίμνην, τὸν\nΚέρβερον, τοὺς νεκρούς, ὥστε γνωρίζειν ἐνίους\nαὐτῶν· τὸν γοῦν πατέρα εἶδον ἀκριβῶς αὐτὰ\nἐκεῖνα ἔτι ἀμπεχόμενον ἐν οἷς αὐτὸν κατεθάψαμεν.”\n“Τί δὲ ἔπραττον,᾿᾿ ὁ Ἴων ἔφη, “ὦ Εὔκρατες,\nαἱ ψυχαίτ;᾿᾿ “Τί δʼ ἄλλο,᾿᾿ ἦ δʼ ὅς, “ἢ κατὰ φῦλα\nκαὶ φρήτρας μετὰ τῶν φίλων καὶ συγγενῶν διατρίβουσιν\nἐπὶ τοῦ ἀσφοδέλου κατακείμενοι.᾿᾿\nἈντιλεγέτωσαν νῦν ἔτι,᾿᾿ ἦ δʼ ὃς ὁ Ἴων, “οἱ\nἀμφὶ τὸν Ἐπίκουρον τῷ ἱερῷ Πλάτωνι καὶ τῷ\nπερὶ τῶν ψνχῶν λόγῳ. σὺ δὲ μὴ καὶ τὸν Σωκράτην\nαὐτὸν καί τὸν Πλάτωνα εἶδες ἐν τοῖς νεκροῖς;᾿᾿\n“Τὸν Σωκράτην ἔγωγε,᾿᾿ ἦ δʼ ὅς, “οὐδὲ τοῦτον\nσαφῶς, ἀλλὰ εἰκάζων ὅτι φαλακρὸς καὶ προγάστωρ\nἢν· τὸν Πλάτωνα δὲ οὐκ ἐγνώρισα· χρὴ\nγάρ, οἶμαι, πρὸς φίλους ἄνδρας τἀληθῆ λέγειν.\n“ Ἄμα δʼ οὖν ἐγώ τε ἅπαντα ἱκανῶς ἑωράκειν,\nκαὶ τὸ χάσμα συνήει καὶ συνέμυε· καί τινες τῶν\nοἰκετῶν ἀναζητοῦντές με, καὶ Πυρρίας οὖτος ἐν\nαὐτοῖς, ἐπέστησαν οὔπω τέλεον μεμυκότος τοῦ\nχάσματος. εἰπέ, Πυρρία, εἰ ἀληθῆ λέγω.᾿᾿ “Νὴ\nΔί᾿,᾿᾿ ἔφη ὁ Πνρρίας, “καὶ ὑλακῆς δὲ ἤκουσα διὰ\nτοῦ χάσματος καὶ πῦρ τι ὑπέλαμπεν, ἀπὸ τῆς\n\n\n\nδᾳδός μοι δοκεῖν.᾿᾿ κἀγὼ ἐγέλασα ἐπιμετρήσαντος\nτοῦ μάρτυρος τὴν ὑλακὴν καὶ τὸ πῦρ.\n25 Ὁ Κλεόδημος δέ, “Οὐ καινά,᾿ʼ εἶπεν, “οὐδὲ\nἄλλοις ἀόρατα ταῦτα εἶδες, ἐπεὶ καὶ αὐτὸς οὐ πρὸ\nπολλοῦ νοσήσας τοιόνδε τι ἐθεασάμην· ἐπεσκόπει\nδέ με καὶ ἐθεράπευεν Ἀντίγονος οὖτος. ἑβδόμη\nμὲν ἦν ἡμέρα, ὁ δὲ πυρετὸς οἷος καῦσος σφοδρότατος.\nἅπαντες δέ με ἀπολιπόντες ἐπʼ ἐρημίας\nἐπικλεισάμενοι τὰς θύρας ἔξω περιέμενον· οὕτω\nγὰρ αὐτὸς ἐκέλευσας, ὦ Αντίγονε, εἴ πως δυνηθείην\nεἰς ὕπνον τραπέσθαι. τότε οὖν ἐφίσταταί\nμοι νεανίας ἐγρηγορότι πάγκαλος λευκὸν ἱμάτιον\nπεριβεβλημένος, εἶτα ἀναστήσας ἄγει διά τινος\nχάσματος εἰς τὸν Αιδην, ὡς αὐτίκα ἐγνώρισα\nΤάνταλον ἰδὼν καὶ Τιτυὸν καὶ Σίσυφον. καὶ τὰ\nμὲν ἄλλα τί ἂν ὑμῖν λέγοιμι; ἐπεί δὲ κατὰ τὸ\nδικαστήριον ἐγενόμην—παρῆν δὲ καὶ ὁ Αίακὸς καὶ\nὁ Χάρων καὶ αἱ Μοῖραι καὶ αἱ Ἐρινύες—ὁ μέν\nτις ὥσπερ βασιλεὺς (ὁ Πλούτων,2 μοι δοκεῖ)\nκαθῆστο ἐπιλεγόμενος τῶν τεθνηξομένων τὰ ὀνόματα,\nοὓς ἤδη ὑπερημέρους τῆς ζωῆς συνέβαινεν\nεἶναι. ὁ δὲ νεανίσκος ἐμὲ φέρων παρέστησεν\nαὐτῷ· ὁ δὲ Πλούτων ἠγανάκτησέν τε καὶ πρὸς\nτὸν ἀγαγόντα με, Ὁὔπω πεπλήρωται, φησίν,\n‘τὸ νῆμα αὐτῷ, ὥστε ἀπίτω. σὺ δὲ δὴ τὸν\nχαλκέα Δημύλον ἄγε· ὑπὲρ γὰρ τὸν ἄτρακτον\nβιοῖ.ʼ κἀγὼ ἄσμενος ἀναδραμὼν αὐτὸς μὲν ἤδη\nἀπύρετος ἢν, ἀπήγγελλον δὲ ἅποσιν ὡς τεθνήξεται\nΔημύλος· ἐν γειτόνων δὲ ἡμῖν ᾤκει νοσῶν\nτι καὶ αὐτός, ὡς ἀπηγγέλλετο. καὶ μετὰ μικρὸν\nἠκούομεν οἰμωγῆς ὀδυρομέναων ἐπʼ αὐτῷ.᾿᾿\n26“Τί θαυμαστόντ;᾿᾿ εἶπεν ὁ Αντίγονος· “ ἐγὼ\nγὰρ οἶδά τινα μετὰ εἰκοστὴν ἡμέραν ἧς ἐτάφη\nἀναστάντα, θεραπεύσας καὶ πρὸ τοῦ θανάτου καὶ\nἐπεὶ ἀνέστη τὸν ἄνθρωπον.᾿᾿ “Καὶ πῶς᾿᾿ ἦν δʼ\nἐγώ, “ ἐν εἴκοσιν ἡμέραις οὔτʼ ἐμύδησεν τὸ σῶμα\nοὔτε ἄλλως ὑπὸ λιμοῦ διεφθάρη; εἰ μή τινα\nἘπιμενίδην σύ γε ἐθεράπευες.᾿᾿\n27 Αμα ταῦτα λεγόντων ἡμῶν ἐπεισῆλθον οἱ τοῦ\nΕὐκράτους υίοὶ ἐκ τῆς παλαίστρας, ὁ μὲν ἤδη ἐξ\nἐφήβων, ὁ δὲ ἕτερος ἀμφὶ τὰ πεντεκαίδεκα ἔτη,\nκαὶ ἀσπασάμενοι ἡμᾶς ἐκαθέζοντο ἐπὶ τῆς κλίνης\nπαρὰ τῷ πατρί· ἐμοὶ δὲ εἰσεκομίσθη θρόνος. καὶ\nὁ Εὐκράτης ὥσπερ ἀναμνησθεὶς πρὸς τὴν ὄψιν\nτῶν υἱέων, “ Οὕτως ὀναίμην,᾿᾿ ἔφη, “ τούτων —\nἐπιβαλὼν αὐτοῖν τὴν χεῖρα—“ἀληθῇ, ὦ Τυχιάδη,\nπρός σε ἐρῶ. τὴν μακαρῖτίν μου γυναῖκα τὴν\nτούτων μητέρα πάντες ἴσασιν ὅπαως ἠγάπησα,\nἐδήλωσα δὲ οἷς περὶ αὐτὴν ἔπραξα οὐ ζῶσαν\nμόνον, ἀλλὰ καὶ ἐπεὶ ἀπέθανεν, τόν τε κόσμον\nἅπαντα συγκατακαύσας καὶ τὴν ἐσθῆτα ᾖ ζῶσα\nἔχαιρεν. ἑβδόμῃ δὲ μετὰ τὴν τελευτὴν ἡμέρᾳ\nἐγὼ μὲν ἐνταῦθα ἐπὶ τῆς κλίνης ὥσπερ νῦν ἐκείμην\nπαραμυθούμενος τὸ πένθος· ἀνεγίγναωσκον γὰρ τὸ\nπερὶ ψνχῆς τοῦ Πλάτωνος βιβλίον ἐφʼ ἡσνχίας·\nἐπεισέρχεται δὲ μεταξὺ ἡ Δημαινέτη αὐτὴ ἐκείνη\nκαὶ καθίζεται πλησίον ὥσπερ νῦν Εὐκρατίδης\nοὐτοσί,᾿᾿ δείξας τὸν νεώτερον τῶν υἱέων· ὁ δὲ\nαὐτίκα ἔφριξε μάλα παιδικῶς, καὶ πάλαι ἤδη\nὠχρὸς ὥν πρὸς τὴν διήγησιν. “Ἐγὼ δέ,᾿᾿ δʼ\nὅς ὁ Εὐκράτης, “b ὡς εἶδον, περιπλακεὶς αὐτῇ\n\n\n\nἐδάκρυον ἀνακωκύσας· ἡ δὲ οὐκ εἴα βοᾶν, ἀλλʼ\nᾐτιᾶτό με ὅτι τὰ ἄλλα πάντα χαρισάμενος αὐτῇ\nθάτερον τοῖν σανδάλοιν χρυσοῖν ὄντοιν οὐ κατακαύσαιμι,\nεἶναι δὲ αὐτὸ ἔφασκεν ὑπὸ τῇ κιβωτῷ\nπαραπεσόν. καὶ διὰ τοῦτο ἡμεῖς οὐχ εὑρόντες\nθάτερον μόνον ἐκαύσαμεν. ἔτι δὲ ἡμῶν διαλεγομένων\nκατάρατόν τι κυνίδιον ὑπὸ τῇ κλίνῃ ὂν\nΜελιταῖον ὑλάκτησεν, ἡ δὲ ἠφανίσθη πρὸς τὴν\nὑλακήν. τὸ μέντοι σανδάλιον εὑρέθη ὑπὸ τῇ\nκιβωτῷ καὶ κατεκαύθη ὕστερον.\n“Ἔτι ἀπιστεῖν τούτοις, ὦ Τυχιάδη, ἄξιον ἐναργέσιν\nοὖσιν καὶ κατὰ τὴν ἡμέραν ἑκάστην φαινομένοις;᾿᾿\n“Μὰ Δί᾿,᾿᾿ ἦν δʼ ἐγώ· “ἐπεὶ σανδάλῳ\nγε χρυσῷ εἰς τὰς πυγὰς ὥσπερ τὰ παιδία παίεσθαι\nἄξιοι ἂν εἷεν οἱ ἀπιστοῦντες καὶ οὕτως\nἀναισχυντοῦντες πρὸς τὴν ἀλήθειαν.᾿᾿\n29 Ἐπὶ τούτοις ὁ Πυθαγορικὸς Ἀρίγνωτος εἰσῆλθεν,\nὁ κομήτης, ὁ σεμνὸς ἀπὸ τοῦ προσώπου,\nοἶσθα τὸν ἀοίδιμον ἐπὶ τῇ σοφίᾳ, τὸν ἱερὸν ἐπονομαζόμενον.\nκἀγὼ μὲν ὡς εἶδον αὐτὸν ἀνέπνευσα,\nτοῦτʼ ἐκεῖνο ἥκειν μοι νομίσας πέλεκύν τινα κατὰ\nτῶν ψευσμάτων. “ Ἐπιστομιεῖ γὰρ αὐτούς,᾿᾿ ἔλεγον,\n“ὁ σοφὸς ἀνὴρ οὕτω τεράστια διεξιόντας.᾿᾿\nκαὶ τὸ τοῦ λόγου, θεὸν ἀπὸ μηχανῆς ἐπεισκυκληθῆναί\nμοι τοῦτον ᾤμην ὑπὸ τῆς Τύχης· ὁ δὲ ἐπεὶ\nἐκαθέζετο ὑπεκστάντος αὐτῷ τοῦ Κλεοδήμου,\nπρῶτα μὲν περὶ τῆς νόσου ἤρετο, καὶ ὡς ῥᾷον\nἤδη ἔχειν ἤκουσεν παρὰ τοῦ Εὐκράτους, “Τί δέ,᾿᾿\nἔφη, “ πρὸς αὑτοὺς ἐφιλοσοφεῖτε; μεταξύ γὰρ\n\n\n\n\nεἰσιὼν ἐπήκουσα, καί μοι ἐδοκεῖτε εἰς καλὸν\nδιατεθήσεσθαι τὴν διατριβήν.᾿᾿\n“Τί δʼ ἄλλο᾿᾿ εἶπεν ὁ Εὐκράτης, “ἢ τουτονὶ\nτὸν ἀδαμάντινον πείθομεν —δείξας ἐμέ—“ ἡγεῖσθαι\nδαίμονάς τινας εἶναι καὶ φάσματα καὶ νεκρῶν\nψτνχὰς περιπολεῖν ὑπὲρ γῆς καὶ φαίνεσθαι οἷς ἂν\nἐθέλωσιν᾿᾿ ἐγὼ μὲν οὖν ἠρυθρίασα καὶ κάτω\nἕνευσα αἰδεσθεὶς τὸν Ἀρίγνωτον. ὁ δέ, “Ὅρα,᾿᾿\nἔφη, “ὦ Εὔκρατες, μὴ τοῦτό φησιν Γυχιάδης, τὰς\nτῶν βιαίαως ἀποθανόνταων μόνας ψυχὰς περινοστεῖν,\nοἷον εἴ τις ἀπήγξατο ἢ ἀπετμήθη τὴν\nκεφαλὴν ἢ ἀνεσκολοπίσθη ἢ ἄλλῳ γέ τῳ τρόπῳ\nτοιούτῳ ἀπῆλθεν ἐκ τοῦ βίου, τὰς δὲ τῶν κατὰ\nμοῖραν ἀποθανόντων οὐκέτι· ἢν γὰρ τοῦτο λέγῃ,\nοὐ πάνυ ἀπόβλητα φήσει᾿᾿ “Μὰ Δί ᾿,᾿᾿ ἦ δʼ ὃς\nὁ Δεινόμαχος, “ἀλλʼ οὐδὲ ὅλως εἶναι τὰ τοιαῦτα\nοὐδὲ συνεστῶτα ὁρᾶσθαι οἴεται.᾿᾿\n“Πῶς λέγεις,᾿᾿ ἦ δʼ ὃς ὁ Αρίγνωτος, δριμὺ\nἀπιδὼν εἰς ἐμέ, “οὐδέν σοι τούτων γίγνεσθαι\nδοκεῖ, καὶ ταῦτα πάντων, ὡς εἰπεῖν, ὁρώντων;᾿᾿\n“ Ἀπολόγησαι,᾿᾿ ἦν δʼ ἐγώ, “ ὑπὲρ ἐμοῦ, εἰ μὴ\nπιστεύω, διότι μηδὲ ὁρῶ μόνος τῶν ἄλλων· εἰ δὲ\nἑώρων, καὶ ἐπίστευον ἂν δηλαδὴ ὥσπερ ὑμεῖς.᾿᾿\n“ Ἀλλά,᾿᾿ ἦ δʼ ὅς, “ἤν ποτε εἰς Κόρινθον ἔλθῃς,\nἐροῦ ἔνθα ἐστὶν ἡ Εὐβατίδου οἰκία, καὶ ἐπειδάν\nσοι δειχθῇ παρὰ τὸ Κράνειον, παρελθὼν εἰς\nαὐτὴν λέγε πρὸς τὸν θυραωρὸν Τίβειον ὡς ἐθέλοις\n\n\n\n\nἰδεῖν ὅθεν τὸν δαίμονα ὁ Πυθαγορικὸς Ἀρίγνωτος\nἀνορύξας ἀπήλασε καὶ πρὸς τὸ λοιπὸν οἰκεῖσθαι\nτὴν οἰκίαν ἐποίησεν.᾿᾿\n“Τί δὲ τοῦτο ἦν, ὦ Αρίγνωτε;᾿᾿ ἤρετο ὁ\nΕὐκράτης. “Ἀοίκητος ἦν,᾿᾿ ἦ δʼ ὅς, “ἐκ πολλοῦ\nὑπὸ δειμάτων, εἰ δέ τις οἰκήσειεν εὐθὺς ἐκπλαγεὶς\nἔφευγεν, ἐκδιωχθεὶς ὑπό τινος φοβεροῦ καὶ ταραχώδους\nφάσματος. συνέπιπτεν οὖν ἤδη καὶ ἡ\nστεγη κατέρρει, καὶ ὅλως οὐδεὶς ἦν ὁ θαρρήσων\nπαρελθεῖν εἰς αὐτήν.\n“ Ἐγὼ δὲ ἐπεὶ ταῦτα ἤκουσα, τὰς βίβλους\nλαβὼν—εἰσὶ δέ μοι Αἰγύπτιαι μάλα πολλαὶ περὶ\nτῶν τοιούτων—ἦκον εἰς τὴν οἰκίαν περὶ πρῶτον\nὕπνον ἀποτρέποντος τοῦ ξένου καὶ μόνον οὐκ\nἐπιλαμβανομένου, ἐπεὶ ἔμαθεν οἶ βαδίζοιμι, εἰς\nπροὖπιον κακόν, ὡς ᾤετο. ἐγὼ δὲ λύχνον λαβὼν\nμόνος εἰσέρχομαι, καὶ ἐν τῷ μεγίστῳ οἰκήματι\nκαταθεὶς τὸ φῶς ἀνεγίγνωσκον ἡσνχῇ χασμαὶ\nκαθεζόμενος· ἐφίσταται δὲ ὁ δαίμων ἐπί τινα τῶν\nπολλῶν ἥκειν νομίζων καὶ δεδίξεσθαι κἀμὲ ἐλπίζων\nὥσπερ τοὺς ἄλλους, αὐχμηρὸς καὶ κομήτης\nκαὶ μελάντερος τοῦ ζόφου. καί ὁ μὲν ἐπιστὰς\nἐπειρᾶτό μου, πανταχόθεν προσβάλλων εἴ ποθεν\nκρατήσειεν, καὶ ἄρτι μὲν κύων ἄρτι δὲ ταῦρος\nγιγνόμενος ἢ λέων. ἐγὼ δὲ προχειρισάμενος τὴν\nφρικωδεστάτην ἐπίρρησιν αἰγυπτιάζων τῇ φωνῇ\nσυνήλασα κατᾴδων αὐτὸν εἴς τινα γαωνίαν\nοἰκήματος· ἰδὼν δὲ αὐτὸν οἶ κατέδυ, τὸ\nλοιπὸν ἀνεπαιυόμην.\n“ Ἕωθεν δὲ πάντοων ἀπεγναωκότων καὶ νεκρὸν\nεὑρήσειν με οἰομέναων καθάπερ τοὺς ἄλλους, προμικροῦ\nτινος β. Perhaps σκοτεινὴν (Fritzsche) μικροῦ τινος.\n\n\nελθὼν ἀπροσδόκητος ἅπασι πρόσειμι τῷ Εὐβατίδῃ,\nεὗ ἀγγέλλων ὅτι καθαρὰν αὐτῷ καὶ ἀδείμαντον\nἤδη ἐξῆν τὴν οἰκίαν οἰκεῖν. παραλαβὼν\nοὖν αὐτόν τε καὶ τῶν ἄλλων πολλος—εἵποντο\nγὰρ τοῦ παραδόξου ἕνεκα—ἐκέλευον ἀγαγὼν ἐπὶ\nτὸν τόπον οὗ καταδεδυκότα τὸν δαίμονα ἑωράκειν,\nσκάπτειν λαβόντας δικέλλας καὶ σκαφεῖα, καὶ\nἐπειδὴ ἐποίησαν, εὑρέθη ὅσον ἐπʼ ὁργυιὰν κατοραωρυγμένος\nτις νεκρὸς ἕωλος μόνα τὰ ὀστᾶ κατὰ\nσχῆμα συγκείμενος. ἐκεῖνον μὲν οὖν ἐθάψαμεν\nἀνορύξαντες, ἡ οἰκία δὲ τὸ ἀπ' ἐκείνου ἐπαύσατο\nἐνοχλουμένη ὑπὸ τῶν φασμάτων.᾿᾿\n32 Ως δὲ ταῦτα εἷπεν ὁ Ἀρίγνωτος, ἀνὴρ δαιμόνιος\nτὴν σοφίαν καὶ ἅπασιν αἰδέσιμος, οὐδεὶς\nἦν ἔτι τῶν παρόντων ὃς οὐχὶ κατεγίγνωσκέ μου\nπολλὴν τὴν ἄνοιαν τοῖς τοιούτοις ἀπιστοῦντος,\nκαὶ ταῦτα Ἀριγνώτου λέγοντος. ἐγὼ δὲ ὅμως\nοὐδὲν τρέσας οὔτε τὴν κόμην οὔτε τὴν δόξαν τὴν\nπερὶ αὐτοῦ, “Τί τοῦτ᾿,᾿᾿ ἔφην, “ὦ Ἀρίγνωτε; καὶ\nσὺ τοιοῦτος ἦσθα, ἡ μόνη ἐλπὶς τῆς ἀληθείας—\nκαπνοῦ μεστὸς καὶ ἰνδαλμάταων; τὸ γοῦν τοῦ\nλόγου ἐκεῖνο, ἄνθρακες ἡμῖν ὁ θησανρὸς πέφηνε᾿᾿\n“Σὺ δέ,᾿᾿ ἦ δʼ ὃς ὁ Ἀρίγνωτος, “εἰ μήτε ἐμοὶ\nπστεύεις μήτε Δεινομάχγῳ ἢ Κλεοδήμῳ τουτωῒ\nμήτε αὐτῷ Εὐκράτει, φέρε εἰπὲ τίνα περὶ τῶν\nτοιούτων ἀξιοπιστότερον ἡγῇ τἀναντία ἡμῖν λέγοντα;᾿᾿\n“Νὴ Δί,' ᾿᾿ ἦν δʼ ἐγώ, “μάλα θαυμαστὸν\nἄνδρα τὸν Ἀβδηρόθεν ἐκεῖνον Δημόκριτον, ὃς\n\n\n\n\nοὕτως ἄρα ἐπέπειστο μηδὲν οἶόν τε εἶναι συστῆναι\nτοιοῦτον ὥστε, ἐπειδὴ καθείρξας ἑαυτὸν εἰς μνῆμα\nἔξω πυλῶν ἐνταῦθα διετέλει γράφων καὶ συντάττων\nτάττων καὶ νύκτωρ καὶ μεθʼ ἡμέραν, καί τινες\nτῶν νεανίσκαων ἐρεσχελεῖν αὐτὸν βουλόμενοι καὶ\nδειματοῦν στειλάμενοι νεκρικῶς ἐσθῆτι μελαίνῃ\nκαὶ προσωπείοις εἰς τὰ κρανία μεμιμημένοις περιστάντες\nαὐτὸν περιεχόρευον ὑπὸ πυκνῇ τῇ βάσει\nἀναπηδῶντες, ὁ δὲ οὔτε ἔδεισεν τὴν προσποίησιν\nαὐτῶν οὔτε ὅλως ἀνέβλεψεν πρὸς αὐτούς, ἀλλὰ\nμεταξύ γράφων, ‘Παύσασθε,ʼ ἔφη, παίζοντες.᾿\nοὕτοω βεβαίως ἐπίστευε μηδὲν εἶναι τὰς ψυχὰς\nἔτι ἔξω γενομένας τῶν σαωμάτων.᾿᾿\nΤοῦτο φής,᾿᾿ ἦ δʼ ὃς ὁ Εὐκράτης, “ἀνόητόν\nτινα ἄνδρα καὶ τὸν Δημόκριτον γενέσθαι, εἴ γε\nοὕτως ἐγίγνοωσκεν.\nἐγὼ δὲ ὑμῖν καὶ ἄλλο διηγήσομαι\nαὐτὸς παθών, οὐ παρ᾿ ἄλλου ἀκούσας·\nτάχα γὰρ ἂν καὶ σύ, ὦ Τυχιάδη, ἀκούων προσβιβασθείης\nπρὸς τὴν ἀλήθειαν τῆς διηγήσεως.\n“ Ὁπότε γὰρ ἐν Αἰγύπτῳ διῆγον ἔτι νέος ὤν,\nὑπὸ τοῦ πατρὸς ἐπὶ παιδείας προφάσει ἀποσταλείς,\nἐπεθύμησα εἰς Κοπτὸν ἀναπλεύσας\nἐκεῖθεν ἐπὶ τὸν Μέμνονα ἐλθὼν ἀκοῦσαι τὸ θαυμαστὸν\nἐκεῖνο ἠχοῦντα πρὸς ἀνίσχοντα τὸν ἥλιον.\nἐκείνου μὲν οὖν ἤκουσα οὐ κατὰ τὸ κοινὸν τοῖς\nπολλοῖς ἄσημόν τινα φωνήν, ἀλλά μοι καὶ\nἔχρησεν ὁ Μέμνων αὐτὸς ἀνοίξας γε τὸ στόμα ἐν\nἔπεσιν ἑπτά, καὶ εἴ γε μὴ περιττὸν ἢν, αὐτὰ ἂν\nὑμῖν εἶπον τὰ ἔπη.\nκατὰ δὲ τὸν ἀνάπλουν ἔτυχεν\nἡμῖν συμπλέων Μεμφίτης ἀνὴρ τῶν ἱερῶν\n\n\n\nθαυμάσιος τὴν σοφίαν καὶ τὴν παιδείαν\nπᾶσαν εἰδὼς τὴν Αίγύπτιον· ἐλέγετο δὲ τρία καὶ\nεἴκοσιν ἔτη ἐν τοῖς ἀδύτοις ὑπόγειος ᾠκηκέναι\nμαγεύειν παιδευόμενος ὑπὸ τῆς Ἴσιδος.᾿᾿\n“ Παγκράτην,᾿᾿ ἔφη ὁ Ἀρίγνωτος, “λέγεις\nἐμὸν διδάσκαλον, ἄνδρα ἱερόν, ἐξνρημένον, ἐν\nὀθονίοις, ἀεὶ νοήμονα, οὐ καθαρῶς ἑλληνίζοντα,\nἐπιμήκη, σιμόν, πρόχειλον, ὑπόλεπτον τὰ σκέλη.᾿᾿\n“Αὐτόν,᾿᾿ ἦ δʼ ὅς, “ἐκεῖνον τὸν Παγκράτην· καὶ τὰ\nμὲν πρῶτα ἠγνόουν ὅστις ἦν, ἐπεὶ δὲ ἑώρων\nαὐτὸν εἴ ποτε ὁρμίσαιμεν τὸ πλοῖον ἄλλα τε\nπολλὰ τεράστια ἐργαζόμενον, καὶ δὴ καὶ ἐπὶ\nκροκοδείλων ὀχούμενον καὶ συννέοντα τοῖς θηρίοις,\nτὰ δὲ ὑποπτήσσοντα καὶ σαίνοντα ταῖς οὐραῖς,\nἔγνων ἱερόν τινα ἄνθρωπον ὄντα, κατὰ μικρὸν δὲ\nφιλοφρονούμενος ἕλαθον ἑταῖρος αὐτῷ καὶ συνήθης\nγενόμενος, ὥστε πάνταων ἐκοιναώνει μοι τῶν\nἀπορρήτων.\n“Καὶ τέλος πείθει με τοὺς μὲν οἰκέτας ἅπαντας\nἐν τῇ Μέμφιδι καταλιπεῖν, αὐτὸν δὲ μόνον ἀκολουθεῖν\nμετʼ αὐτοῦ, μὴ γὰρ ἀπορήσειν ἡμᾶς τῶν\nδιακονησομέναων· καὶ τὸ μετὰ τοῦτο οὕτω διήγομεν.\n35 ἐπειδὴ δὲ ἔλθοιμεν εἴς τι καταγώγιον,\nλαβὼν ἂν ὁ ἀνὴρ ἢ τὸν μοχλὸν τῆς θύρας ἢ τὸ\nκόρηθρον ἢ καὶ τὸ ὕπερον περιβαλὼν ἱματίοις\nἐπειπών τινα ἐπῳδὴν ἐποίει βαδίζειν, τοῖς ἄλλοις\nἅπασιν ἄνθρωπον εἶναι δοκοῦντα. τὸ δὲ ἀπιὸν\nὕδωρ τε ἐμπίπλη καὶ ὠψώνει καὶ ἐσκεύαζεν καὶ\nπάντα δεξιῶς ὑπηρέτει καὶ διηκονεῖτο ἡμῖν· εἶτα\nἐπειδὴ ἅλις ἔχοι τῆς διακονίας, αὖθις κόρηθρον\n\n\n\n\nτὸ κόρηθρον ἢ ὕπερον τὸ ὕπερον ἄλλην ἐπῳδὴν\nἐπειπὼν ἐποίει ἄν.\n“Τοῦτο ἐγὼ πάνυ ἐσπουδακὼς οὐκ εἶχον ὅπως\nἐκμάθοιμι παρ᾿ αὐτοῦ· ἐβάσκαινε γάρ, καίτοι\nπρὸς τὰ ἄλλα προχειρότατος ὤν. μιᾷ δέ ποτε\nἡμέρᾳ λαθὼν ἐπήκουσα τῆς ἐπῳδῆς, ἦν δὲ τρισύλλαβος\nσχεδόν, ἐν σκοτεινῷ ὑποστάς. καὶ ὁ\nμὲν ᾤχετο εἰς τὴν ἀγορὰν ἐντειλάμενος τῷ ὑπέρῳ\nἃ ἔδει ποιεῖν.\nἐγὼ δὲ εἰς τὴν ὑστεραίαν ἐκείνου\nτι κατὰ τὴν ἀγορὰν πραγματενομένου λαβὼν τὸ\nὕπερον σχηματίσας ὁμοίαως, ἐπειπὼν τὰς συλλαβάς,\nἐκελευσα ὑδροφορεῖν. ἐπεὶ δὲ ἐμπλησάμενον\nτὸν ἀμφορέα ἐκόμισε, ‘ Πέπαυσο,᾿ ἔφην,\nκαὶ μηκέτι ὑδροφόρει, ἀλλʼ ἴσθι αὖθις ὕπερον·᾿\nτὸ δὲ οὐκέτι μοι πείθεσθαι ἤθελεν, ἀλλʼ ὑδροφόρει\nἀεί, ἄχρι δὴ ἐνέπλησεν ἡμῖν ὕδατος τὴν οἰκίαν\nἐπαντλοῦν. ἐγὼ δὲ ἀμηχανῶν τῷ πράγματι—\nἐδεδίειν γὰρ μὴ ὁ Παγκράτης ἐπανελθὼν ἀγανακτήσῃ,\nὅπερ καὶ ἐγένετο—ἀξίνην λαβὼν διακόπτω\nτὸ ὕπερον εἰς δύο μέρη· τὰ δέ, ἑκάτερον\nτὸ μέρος, ἀμφορέας λαβόντα ὑδροφόρει καὶ ἀνθʼ\nἑνὸς δύο μοι ἐγεγένηντο οἱ διάκονοι. ἐν τούτγῳ καὶ\nὁ Παγκράτης ἐφίσταται καὶ συνεὶς τὸ γενόμενον\nἐκεῖνα μὲν αὖθις ἐποίησε ξύλα, ὥσπερ ἦν πρὸ\nτῆς ἐπῳδῆς, αὐτὸς δὲ ἀπολιπών με λαθὼν οὐκ\nοἶδ’ ὅποι ἀφανὴς ᾤχετο ἀπιών.᾿᾿\n“Νῦν οὖν,᾿᾿ ἔφη ὁ Δεινόμαχος. “οἶσθα κἂν\nἐκεῖνο, ἄνθρωπον ποιεῖν ἐκ τοῦ ὑπέρου;᾿᾿ “Νὴ\nΔί ᾿,᾿᾿ ἦ δʼ ὅς, “ἐξ ἡμισείας γε· οὐκέτι γὰρ εἰς τὸ\nἀρχαῖον οἷόν τέ μοι ἀπάγειν αὐτό, ἢν ἅπαξ\n\n\n\nγένηται ὑδροφόρος, ἀλλὰ δεήσει ἡμῖν ἐπικλυσθῆναι\nτὴν οἰκίαν ἐπαντλουμένην.᾿᾿\n37 “ Οὐ παύσεσθε,᾿᾿ ἦν δʼ ἐγώ, “τὰ τοιαῦτα τερατολογοῦντες\nγέροντες ἄνδρες; εἰ δὲ μή, ἀλλὰ κἂν\nτούτων γε τῶν μειρακίων ἕνεκα εἰς ἄλλον τινὰ\nκαιρὸν ὑπερβάλλεσθε τὰς παραδόξους ταύτας\nκαὶ φοβερὰς διηγήσεις, μή πως λάθαωσιν ἡμῖν\nἐμπλησθέντες δειμάτων καὶ ἀλλοκότων μυθολογημάτων.\nφείδεσθαι οὖν χρὴ αὐτῶν μηδὲ\nτοιαῦτα ἐθίζειν ἀκούειν, ἃ διὰ παντὸς τοῦ βίου\nσυνόντα ἐνοχλήσει καὶ ψοφοδεεῖς ποιήσει ποικίλης\nτῆς δεισιδαιμονίας ἐμπιπλάντα.᾿᾿\n38 “Εὖ γε ὑπέμνησας,᾿᾿ ἦ δʼ ἣς ὁ Εὐκράτης, “εἰπὼν\nτὴν δεισιδαιμονίαν. τί γάρ σοι, ὦ Τυχιάδη, περὶ\nτῶν τοιούτων δοκεῖ, λέγω δὴ χρησ μῶν καὶ θεσφάτων\nκαὶ ὅσα θεοφορούμενοί τινες ἀναβοῶσιν ἢ ἐξ\nἀδύτων ἀκούεται ἢ παρθένος ἔμμετρα θεγγοωμένη\nπροθεσπίζει τὰ μέλλοντα; ἢ δηλαδὴ καὶ\nτοῖς τοιούτοις ἀπιστήσεις; ἐγὼ δὲ ὅτι μὲν καὶ\nδακτύλιόν τινα ἱερὸν ἔχω Απόλλωνος τοῦ Πυθίου\nεἰκόνα ἐκτυποῦντα τὴν σφραγῖδα καὶ οὖτος\nὁ Ἀπόλλων φθέγγεται πρὸς ἐμέ, οὐ λέγω, μή σοι\nἄπιστα δόξω περὶ ἐμαυτοῦ μεγαλαυχεῖσθαι· ἂ δὲ\nἈμφιλόχου τε ἤκουσα ἐν Μαλλῷ, τοῦ ἥρωος\nὕπαρ διαλεχθέντος μοι καὶ συμβουλεύσαντος\nπερὶ τῶν ἐμόῶν, καὶ ἣ εἶδον αὐτός, ἐθέλοω ὑμῖν\nεἰπεῖν, εἶτα ἑξῆς ἣ ἐν Περγάμῳ εἶδον καὶ ἂ\nἤκουσα ἐν Πατάροις.\n“Ὁπότε γὰρ ἐξ Αἰγύπτου ἐπανῄειν οἴκαδε\nἀκούων τὸ ἐν Μαλλῷ τοῦτο μαντεῖον ἐπιφανέστατόν\nτε καὶ ἀληθέστατον εἶναι καὶ χρᾶν\nἐναργῶς πρὸς ἔπος ἀποκρινόμενον οἷς ἂν ἐγγράψας\nτις εἰς τὸ γραμματεῖον παραδῷ τῷ\nπροφήτῃ, καλῶς ἔχειν ἡγησάμην ἐν παράπλῳ\nπειραθῆναι τοῦ χρηστηρίου καί τι περὶ τῶν\nμελλόντων συμβουλεύσασθαι τῷ θεῷ—᾿᾿\n39 Ταῦτα ἔτι τοῦ Εὐκράτους λέγοντος ἰδὼν οἶ τὸ\nπρᾶγμα προχαρήσειν ἔμελλε καὶ ὡς οὐ μικρᾶς\nἐνήρχετο τῆς περὶ τὰ χρηστήρια τραγῳδίας, οὐ\nδοκιμάσας μόνος ἀντιλέγειν ἅποσιν, ἀπολιπὼν\nαὐτὸν ἔτι διαπλέοντα ἐξ Αἰγύπτου εἰς τὴν Μαλλόν—καὶ\nγὰρ συνίειν ὅτι μοι ἄχθονται παρόντι\nκαθάπερ ἀντισοφιστῇ τῶν ψευσμάτων—“Ἀλλʼ\nἐγὼ ἄπειμι,᾿᾿ ἔφην, “ Λεόντιχον ἀναζητήσων·\nδέομαι γάρ τι αὐτῷ συγγενέσθαι. ὑμεῖς δὲ\nἐπείπερ οὐχ ἱκανὰ ἡγεῖσθε τὰ ἀνθρώπινα εἶναι,\nκαὶ αὐτοὺς ἤδη τούς θεοὺς καλεῖτε συνεπιληψομένους\nὑμῖν τῶν μυθολογουμένων.᾿᾿ καὶ ἅμα λέγων\nἐξῄειν. οἱ δὲ ἄσμενοι ἐλευθερίας λαβόμενοι\nεἱστίων, ὡς τὸ εἰκός, αἱτοὺς καὶ ἐνεφοροῦντο τῶν\nψευσμάταων.\nΤοιαῦτά σοι, ὧ Φιλόκλεις, παρὰ Εὐκράτει\nἀκούσας περίειμι νὴ τὸν Δία ὥσπερ οἱ τοῦ γλεύκους\nπιόντες ἐμπεφυσημένος τὴν γαστέρα ἐμέτου\nδεόμενος. ἡδέως δʼ ἄν ποθεν ἐπὶ πολλῷ ἐπριάμην\nληθεδανόν τι φάρμακον ὦν ἤκουσα, ὡς μή τι\nκακὸν ἐργάσηταί με ἡ μνήμη αὐτῶν ἐνοικουροῦσα·\nτέρατα γοῦν καὶ δαίμονας καὶ Ἑκάτας ὁρᾶν μοι\nδοκῶ.\nΦΙΛΟΚΛΗΣ40 Καὶ αὐτός, ὦ Τυχιάδη, τοιοῦτόν τι ἀπέλαυσα\nτῆς διηγήσεως. φασί γέ τοι μὴ μόνον λυττᾶν καὶ\nτὸ ὕδωρ φοβεῖσθαι ὁπόσους ἂν οἱ λυττῶντες κύνες\nδάκωσιν, ἀλλὰ κἄν τινα ὁ δηχθεὶς ἄνθρωπος\nδάκῃ, ἴσα τῷ κυνὶ δύναται τὸ δῆγμα, καὶ τὰ\nαὐτὰ κἀκεῖνος φοβεῖται. καὶ σὺ τοίνυν ἔοικας\nαὐτὸς ἐν Εὐκράτους δηχθεὶς ὑπὸ πολλῶν ψευσμάτων\nμεταδεδωκέναι κἀμοὶ τοῦ δήγματος· οὕτω\nδαιμόνων μοι τὴν ψυχὴν ἐνέπλησας.\nΤΥΧΙΑΔΗΣἈλλὰ θαρρῶμεν, ὦ φιλότης, μέγα τῶν τοιούτων\nἀλεξιφάρμακον ἔχοντες τὴν ἀλήθειαν καὶ τὸν ἐπὶ\nπᾶσι λόγον ὀρθόν, ᾧ χρωμένους ἡμᾶς μηδὲν\nμὴ ταράξῃ τῶν κενῶν καὶ ματαίων τούτων\nψευσμάτων.\n","locs":[{"loc":"urn:cts:greekLit:tlg0062.tlg031:1","start":0,"length":879},{"loc":"urn:cts:greekLit:tlg0062.tlg031:2","start":879,"length":1349},{"loc":"urn:cts:greekLit:tlg0062.tlg031:3","start":2228,"length":803},{"loc":"urn:cts:greekLit:tlg0062.tlg031:4","start":3031,"length":563},{"loc":"urn:cts:greekLit:tlg0062.tlg031:5","start":3594,"length":1005},{"loc":"urn:cts:greekLit:tlg0062.tlg031:6","start":4599,"length":1406},{"loc":"urn:cts:greekLit:tlg0062.tlg031:7","start":6005,"length":1025},{"loc":"urn:cts:greekLit:tlg0062.tlg031:8","start":7030,"length":1118},{"loc":"urn:cts:greekLit:tlg0062.tlg031:9","start":8148,"length":795},{"loc":"urn:cts:greekLit:tlg0062.tlg031:10","start":8943,"length":504},{"loc":"urn:cts:greekLit:tlg0062.tlg031:11","start":9447,"length":1195},{"loc":"urn:cts:greekLit:tlg0062.tlg031:12","start":10642,"length":738},{"loc":"urn:cts:greekLit:tlg0062.tlg031:13","start":11380,"length":898},{"loc":"urn:cts:greekLit:tlg0062.tlg031:14","start":12278,"length":1684},{"loc":"urn:cts:greekLit:tlg0062.tlg031:15","start":13962,"length":924},{"loc":"urn:cts:greekLit:tlg0062.tlg031:16","start":14886,"length":932},{"loc":"urn:cts:greekLit:tlg0062.tlg031:17","start":15818,"length":594},{"loc":"urn:cts:greekLit:tlg0062.tlg031:18","start":16412,"length":1112},{"loc":"urn:cts:greekLit:tlg0062.tlg031:19","start":17524,"length":1349},{"loc":"urn:cts:greekLit:tlg0062.tlg031:20","start":18873,"length":1498},{"loc":"urn:cts:greekLit:tlg0062.tlg031:21","start":20371,"length":567},{"loc":"urn:cts:greekLit:tlg0062.tlg031:22","start":20938,"length":1051},{"loc":"urn:cts:greekLit:tlg0062.tlg031:23","start":21989,"length":421},{"loc":"urn:cts:greekLit:tlg0062.tlg031:24","start":22410,"length":1720},{"loc":"urn:cts:greekLit:tlg0062.tlg031:25","start":24130,"length":1289},{"loc":"urn:cts:greekLit:tlg0062.tlg031:26","start":25419,"length":301},{"loc":"urn:cts:greekLit:tlg0062.tlg031:27","start":25720,"length":1464},{"loc":"urn:cts:greekLit:tlg0062.tlg031:28","start":27184,"length":259},{"loc":"urn:cts:greekLit:tlg0062.tlg031:29","start":27443,"length":1334},{"loc":"urn:cts:greekLit:tlg0062.tlg031:30","start":28777,"length":577},{"loc":"urn:cts:greekLit:tlg0062.tlg031:31","start":29354,"length":1776},{"loc":"urn:cts:greekLit:tlg0062.tlg031:32","start":31130,"length":1422},{"loc":"urn:cts:greekLit:tlg0062.tlg031:33","start":32552,"length":568},{"loc":"urn:cts:greekLit:tlg0062.tlg031:34","start":33120,"length":1029},{"loc":"urn:cts:greekLit:tlg0062.tlg031:35","start":34149,"length":706},{"loc":"urn:cts:greekLit:tlg0062.tlg031:36","start":34855,"length":1041},{"loc":"urn:cts:greekLit:tlg0062.tlg031:37","start":35896,"length":435},{"loc":"urn:cts:greekLit:tlg0062.tlg031:38","start":36331,"length":1013},{"loc":"urn:cts:greekLit:tlg0062.tlg031:39","start":37344,"length":953},{"loc":"urn:cts:greekLit:tlg0062.tlg031:40","start":38297,"length":590}]}
{"id":"urn:cts:greekLit:tlg0062.tlg031.perseus-grc2","text":"Τυχιάδης ἔχεις μοι, ὠ Φιλόκλεις, εἰπεῖν τί ποτε ἀρα ἔστὶν ὃ πολλοὑς εἰς ἐπιθυμίαν τοῦ ψεύδους προάγεται, ὡς αὐτούς τε χαίρειν μηδὲν ὑγιὲς λέγοντας καὶ τοῖς τὰ τοιαῦτα διεξιοῦσιν μάλιστα προσέχειν τὸν νοῦν;\nΦιλοκλῆς πολλά, ὦ Τυχιάδη, ἐστὶν ἃ τοὺς ἀνθρώπους ἐνίους ἀναγκάζει τὰ ψευδῆ λέγειν εἰς τὸ χρήσιμον ἀποβλέποντας.\nΤυχιάδης οὐδὲν πρὸς ἔπος ταῦτα, φασίν, οὐ γὰρ περὶ τούτων ἠρόμην ὁπόσοι τῆς χρείας ἕνεκα ψεύδονται· συγγνωστοὶ γὰρ οὗτοί γε, μᾶλλον δὲ καὶ ἐπαίνου τινὲς αὐτῶν ἄξιοι, ὁπόσοι ἢ πολεμίους ἐξηπάτησαν ἢ ἐπὶ σωτηρίᾳ τῷ τοιούτῳ φαρμάκῳ ἐχρήσαντο ἐν τοῖς δεινοῖς, οἷα πολλὰ καὶ ὁ Ὀδυσσεὺς ἐποίει τήν τε αὑτοῦ ψυχὴν ἀρνύμενος καὶ τὸν νόστον τῶν ἑταίρων. ἀλλὰ περὶ ἐκείνων, ὦ ἄριστε, φημὶ οἳ αὐτὸ ἄνευ τῆς χρείας τὸ ψεῦδος πρὸ πολλοῦ τῆς ἀληθείας τίθενται, ἡδόμενοι τῷ πράγματι καὶ ἐνδιατρίβοντες ἐπʼ οὐδεμιᾷ προφάσει ἀναγκαίᾳ. τούτους οὖν ἐθέλω εἰδέναι τίνος ἀγαθοῦ τοῦτο ποιοῦσιν.\nΦιλοκλῆς ἦ που κατανενόηκας ἤδη τινὰς τοιούτους, οἷς ἔμφυτος ὁ ἔρως οὗτός ἐστι πρὸς τὸ ψεῦδος;\nΤυχιάδης καὶ μάλα πολλοὶ εἰσιν οἱ τοιοῦτοι.\nΦιλοκλῆς τί δʼ οὖν ἄλλο ἢ ἄνοιαν χρὴ αἰτίαν εἶναι αὐτοῖς φάναι τοῦ μὴ τἀληθῆ λέγειν, εἴ γε τὸ χείριστον ἀντὶ τοῦ βελτίστου προαιροῦνται; .\nΤυχιάδης οὐδὲν οὐδὲ τοῦτο, ὦ Φιλόκλεις· ἐπεὶ πολλοὺς ἂν ἐγώ σοι δείξαιμι συνετοὺς τἄλλα καὶ τὴν γνώμην θαυμαστοὺς οὐκ οἶδʼ ὅπως ἑαλωκότας τούτῳ τῷ κακῷ καὶ φιλοψευδεῖς ὄντας, ὡς ἀνιᾶσθαί με, εἰ τοιοῦτοι ἄνδρες ἄριστοι τὰ πάντα ὅμως χαίρουσιν αὑτούς τε καὶ τοὺς ἐντυγχάνοντας ἐξαπατῶντες. ἐκείνους μὲν γὰρ τοὺς παλαιοὺς πρὸ ἐμοῦ σὲ χρὴ εἰδέναι, τὸν Ἡρόδοτον καὶ Κτησίαν τὸν Κνίδιον καὶ πρὸ τούτων τοὺς ποιητὰς καὶ τὸν Ὅμηρον αὐτόν, ἀοιδίμους ἄνδρας, ἐγγράφῳ τῷ ψεύσματι κεχρημένους, ὡς μὴ μόνους ἐξαπατᾶν τοὺς τότε ἀκούοντας σφῶν, ἀλλὰ καί μέχρις ἡμῶν διικνεῖσθαι τὸ ψεῦδος ἐκ διαδοχῆς ἐν καλλίστοις ἔπεσι καὶ μέτροις φυλαττόμενον. ἐμοὶ γοῦν πολλάκις αἰδεῖσθαι ὑπὲρ αὐτῶν ἔπεισιν, ὁπόταν Οὐρανοῦ τομὴν καὶ Προμηθέως δεσμὰ διηγῶνται καὶ Γιγάντων ἐπανάστασιν καὶ τὴν ἐν Ἃιδου πᾶσαν τραγῳδίαν, καὶ ὡς διʼ ἔρωτα ὁ Ζεὺς ταῦρος ἢ κύκνος ἐγένετο καὶ ὡς ἐκ γυναικός τις εἰς ὄρνεον ἢ εἰς ἄρκτον μετέπεσεν, ἔτι δὲ Πηγάσους καὶ Χιμαίρας καὶ Γοργόνας καὶ Κύκλωπας καὶ ὅσα τοιαῦτα, πάνυ ἀλλόκοτα καὶ τεράστια μυθίδια παίδων ψυχὰς κηλεῖν δυνάμενα ἔτι τὴν Μορμὼ καὶ τὴν Λάμιαν δεδιότων.\nΤυχιάδηςκαίτοι τὰ μὲν τῶν ποιητῶν ἴσως μέτρια, τὸ δὲ καὶ πόλεις ἤδη καὶ ἔθνη ὅλα κοινῇ καὶ δημοσίᾳ ψευδεσθαι πῶς οὐ γελοῖον; εἰ Κρῆτες μὲν τὸν Διὸς τάφον δεικνύντες οὐκ αἰσχύνονται, Ἀθηναῖοι δὲ τὸν Ἐριχθόνιον ἐκ τῆς γῆς ἀναδοθῆναί φασιν καὶ τοὺς πρώτους ἀνθρώπους ἐκ τῆς Ἀττικῆς ἀναφῦναι καθάπερ τὰ λάχανα, πολὺ σεμνότερον οὗτοί γε τῶν Θηβαίων, οἳ ἐξ ὄφεως ὀδόντων Σπαρτούς τινας ἀναβεβλαστηκέναι διηγοῦνται. ὃς δʼ ἂν οὖν ταῦτα καταγέλαστα ὄντα μὴ οἴηται ἀληθῆ εἶναι, ἀλλʼ ἐμφρόνως ἐξετάζων αὐτὰ Κοροίβου τινὸς ἢ Μαργίτου νομίζῃ τὸ πείθεσθαι ἢ Τριπτόλεμον ἐλάσαι διὰ τοῦ ἀέρος ἐπὶ δρακόντων ὑποπτέρων ἢ Πᾶνα ἥκειν ἐξ Ἀρκαδίας σύμμαχον εἰς Μαραθῶνα ἢ Ὠρείθυιαν ὑπὸ τοῦ Βορέου ἁρπασθῆναι, ἀσεβὴς οὗτός γε καὶ ἀνόητος αὐτοῖς ἔδοξεν οὕτω προδήλοις καὶ ἀληθέσι πράγμασιν ἀπιστῶν εἰς τοσοῦτον ἐπικρατεῖ τὸ ψεῦδος.\nΦιλοκλῆς· ἀλλʼ οἱ μὲν ποιηταί, ὦ Τυχιάδη, καὶ αἱ πόλεις δὲ συγγνώμης εἰκότως τυγχάνοιεν ἄν, οἱ μὲν τὸ ἐκ τοῦ μύθου τερπνὸν ἐπαγωγότατον ὂν ἐγκαταμιγνύντες τῇ γραφῇ, οὗπερ μάλιστα δέονται πρὸς τοὺς ἀκροατάς, Ἀθηναῖοι δὲ καὶ Θηβαῖοι. καὶ εἴ τινες ἄλλοι σεμνοτέρας ἀποφαίνοντες τὰς πατρίδας ἐκ τῶν τοιούτων. εἰ γοῦν τις ἀφέλοι τὰ μυθώδη ταῦτα ἐκ τῆς Ἑλλάδος, οὐδὲν ἂν κωλύσειε λιμῷ τοὺς περιηγητὰς αὐτῶν διαφθαρῆναι μηδὲ ἀμισθὶ τῶν ξένων τἀληθὲς ἀκούειν ἐθελησάντων. οἱ δὲ μηδεμιᾶς ἕνεκα αἰτίας τοιαύτης ὅμως χαίροντες τῷ ψεύσματι παγγέλοιοι εἰκότως δοκοῖεν ἄν.\nΤυχιάδης εὖ λέγεις· ἐγὼ γέ τοι παρὰ Εὐκράτους ἥκω σοι τοῦ πάνυ, πολλὰ τὰ ἄπιστα καὶ μυθώδη ἀκούσας· μᾶλλον δὲ μεταξὺ λεγομένων ἀπιὼν ᾠχόμην οὐ φέρων τοῦ πράγματος τὴν ὑπερβολήν, ἀλλά με ὥσπερ αἱ Ἐρινύες ἐξήλασαν πολλὰ τεράστια καὶ ἀλλόκοτα διεξιόντες.\nΦιλοκλῆς καίτοι, ὦ Τυχιάδη, ἀξιόπιστός τις ὁ Εὐκράτης ἐστίν, καὶ οὐδεὶς ἂν οὐδὲ πιστεύσειεν ὡς ἐκεῖνος οὕτω βαθὺν πώγωνα καθειμένος ἑξηκοντούτης ἀνήρ, ἔτι καὶ φιλοσοφίᾳ συνὼν τὰ πολλά, ὑπομείνειεν ἂν καὶ ἄλλου τινὸς ψευδομένου ἐπακοῦσαι παρών, οὐχ ὅπως αὐτός τι τολμῆσαι τοιοῦτον.\nΤυχιάδης οὐ γὰρ οἶσθα, ὦ ἑταῖρε, οἷα μὲν εἶπεν, ὅπως δὲ αὐτὰ ἐπιστώσατο, ὡς δὲ καὶ ἐπώμνυτο τοῖς πλείστοις, παραστησάμενος τὰ παιδία, ὥστε με ἀποβλέποντα εἰς αὐτὸν ποικίλα ἐννοεῖν, ἄρτι μὲν ὡς μεμήνοι καὶ ἔξω εἴη τοῦ καθεστηκότος, ἄρτι δὲ ὡς γόης ὢν ἄρα τοσοῦτον χρόνον ἐλελήθει με ὑπὸ τῇ λεοντῇ γελοῖόν τινα πίθηκον περιστέλλων οὕτως ἄτοπα διηγεῖτο.\nΦιλοκλῆς τίνα ταῦτα πρὸς τῆς Ἑστίας, ὦ Τυχιάδη; ἐθέλω γὰρ εἰδέναι ἥντινα τὴν ἀλαζονείαν ὑπὸ τηλικούτῳ τῷ πώγωνι ἔσκεπεν.\nΤυχιάδης εἰώθειν μὲν καὶ ἄλλοτε, ὦ Φιλόκλεις, φοιτᾶν παρʼ αὐτόν, εἴ ποτε πολλὴν τὴν σχολὴν ἄγοιμι, τήμερον δὲ Λεοντίχῳ συγγενέσθαι δεόμενος — ἑταῖρος δέ μοι, ὡς οἶσθα — ἀκούσας τοῦ παιδὸς ὡς παρὰ τὸν Εὐκράτην ἕωθεν ἁπέλθοι νοσοῦντα ἐπισκεψόμενος, ἀμφοῖν ἕνεκα, ὡς καὶ τῷ Λεοντίχῳ συγγενοίμην κἀκεῖνον ἴδοιμι — ἠγνοήκειν· γὰρ ὡς νοσοίη — παραγίγνομαι πρὸς αὐτόν.\nεὑρίσκω δὲ αὐτόθι τὸν μὲν Λεόντιχον οὐκέτι — ἐφθάκει γάρ, ὡς ἔφασκον, ὀλίγον προεξεληλυθώς — ἄλλους δὲ συχνούς, ἐν οἷς Κλεόδημός τε ἦν ὁ ἐκ τοῦ Περιπάτου καὶ Δεινόμαχος ὁ Στωϊκὸς καὶ Ἴων, οἶσθα τὸν ἐπὶ τοῖς Πλάτωνος λόγοις θαυμάζεσθαι ἀξιοῦντα ὡς μόνον ἀκριβῶς κατανενοηκότα τὴν γνώμην τοῦ ἀνδρὸς καὶ τοῖς ἄλλοις ὑποφητεῦσαι δυνάμενον. ὁρᾷς οἵους ἄνδρας σοί φημι, πανσόφους καὶ παναρέτους, ὅ τι περ τὸ κεφάλαιον αὐτὸ ἐξ ἑκάστης προαιρέσεως, αἰδεσίμους ἅπαντας καὶ μονονουχὶ φοβεροὺς τὴν πρόσοψιν; ἔτι καὶ ὁ ἰατρὸς Ἀντίγονος παρῆν, κατὰ χρείαν, οἶμαι, τῆς νόσου ἐπικληθείς. καὶ ῥᾷον ἐδόκει ἤδη ἔχειν ὁ Εὐκράτης καὶ τὸ νόσημα τῶν συντρόφων ἦν τὸ ῥεῦμα γὰρ εἰς τοὺς πόδας αὖθις αὐτῷ κατεληλύθει.\nΚαθέζεσθαι οὖν με παρʼ αὐτὸν ἐπὶ τῆς κλίνης ὁ Εὐκράτης ἐκέλευεν, ἠρέμα ἐγκλίνας τῇ φωνῇ εἰς τὸ ἀσθενικὸν ὁπότε εἶδέ με, καίτοι βοῶντος αὐτοῦ καὶ διατεινομένου τι μεταξὺ εἰσιὼν ἐπήκουον. κἀγὼ μάλα πεφυλαγμένως, μὴ ψαύσαιμι τοῖν ποδοῖν αὐτοῦ, ἀπολογησάμενος τὰ συνήθη ταῦτα, ὡς ἀγνοήσαιμι νοσοῦντα καὶ ὡς ἐπεὶ ἔμαθον δρομαῖος ἔλθοιμι, ἐκαθεζόμην πλησίον.\nΤυχιάδηςοἱ μὲν δὴ ἐτύγχανον οἶμαι περὶ τοῦ νοσήματος τὰ μὲν ἤδη πολλὰ προειρηκότες, τὰ δὲ καὶ τότε διεξιόντες, ἔτι δὲ καὶ θεραπείας τινὰς ἕκαστος ὑποβάλλοντες. ὁ γοῦν Κλεόδημος, εἰ τοίνυν, φησίν, τῇ ἀριστερᾷ τις ἀνελόμενος χαμᾶθεν τὸν ὀδόντα τῆς μυγαλῆς οὕτω φονευθείσης, ὡς προεῖπον, ἐνδήσειεν εἰς δέρμα λέοντος ἄρτι ἀποδαρέν, εἶτα περιάψειε περὶ τὰ σκέλη, αὐτίκα παύεται τὸ ἄλγημα.\nοὐκ εἰς λέοντος, ἔφη ὁ Δεινόμαχος, ἐγὼ ἤκουσα, ἐλάφου δὲ θηλείας ἔτι παρθένου καὶ ἀβάτου· καὶ τὸ πρᾶγμα οὕτω πιθανώτερον ὠκὺ γὰρ ἡ ἔλαφος καὶ ἔρρωται μάλιστα ἐκ τῶν ποδῶν. ὁ δὲ λέων ἄλκιμος μέν, καὶ τὸ λίπος αὐτοῦ καὶ ἡ χεὶρ ἡ δεξιὰ καὶ αἱ τρίχες ἐκ τοῦ πώγωνος αἱ ὀρθαὶ μεγάλα δύνανται, εἴ τις ἐπίσταιτο αὐτοῖς χρῆσθαι μετὰ τῆς οἰκείας ἐπῳδῆς ἑκάστῳ· ποδῶν δὲ ἴασιν ἥκιστα ἐπαγγέλλεται.\nκαὶ αὐτός, ἦ δʼ ὃς ὁ Κλεόδημος, οὕτω πάλαι ἐγίγνωσκον, ἐλάφου χρῆναι τὸ δέρμα εἶναι, διότι ὠκὺ ἔλαφος· ἔναγχος δὲ Λίβυς ἀνὴρ σοφὸς τὰ τοιαῦτα μετεδίδαξέ με εἰπὼν ὠκυτέρους εἶναι τῶν ἐλάφων τοὺς λέοντας. ἀμέλει, ἔφη, καὶ αἱροῦσιν αὐτὰς διώκοντες.\nΤυχιάδηςἐπῄνεσαν οἱ παρόντες ὡς εὖ εἰπόντος τοῦ Λίβυος. ἐγὼ δέ, οἴεσθε γάρ, ἔφην, ἐπῳδαῖς τισιν τὰ τοιαῦτα παύεσθαι ἢ τοῖς ἔξωθεν παραρτήμασιν τοῦ κακοῦ ἔνδον διατρίβοντος; ἐγέλασαν ἐπὶ τῷ λόγῳ καὶ δῆλοι ἦσαν κατεγνωκότες μου πολλὴν τὴν ἄνοιαν, εἰ μὴ ἐπισταίμην τὰ προδηλότατα καὶ περὶ ὧν οὐδεὶς ἂν εὖ φρονῶν ἀντείποι μὴ οὐχὶ οὕτως ἔχειν. ὁ μέντοι ἰατρὸς Ἀντίγονος ἐδόκει μοι ἡσθῆναι τῇ ἐρωτήσει μου· πάλαι γὰρ ἠμελεῖτο, οἶμαι, βοηθεῖν ἀξιῶν τῷ Εὐκράτει μετὰ τῆς τέχνης οἴνου τε παραγγέλλων ἀπέχεσθαι καὶ λάχανα σιτεῖσθαι καὶ ὅλως ὑφαιρεῖν τοῦ τόνου.\nὁ δʼ οὖν Κλεόδημος ὑπομειδιῶν ἅμα, τί λέγεις, ἔφη, ὦ Τυχιάδη; ἄπιστον εἶναί σοι δοκεῖ τὸ ἐκ τῶν τοιούτων γίγνεσθαί τινας ὠφελείας εἰς τὰ νοσήματα; ἔμοιγε, ἦν δʼ ἐγώ, εἰ μὴ πάνυ κορύζης τὴν ῥῖνα μεστὸς εἴην, ὡς πιστεύειν τὰ ἔξω καὶ μηδὲν κοινωνοῦντα τοῖς ἔνδοθεν ἐπεγείρουσι τὰ νοσήματα μετὰ ῥηματίων, ὥς φατε, καὶ γοητείας τινὸς ἐνεργεῖν καὶ τὴν ἴασιν ἐπιπέμπειν προσαρτώμενα. τὸ δʼ οὐκ ἂν γένοιτο, οὐδʼ ἢν εἰς τοῦ Νεμείου λέοντος τὸ δέρμα ἐνδήσῃ τις ἑκκαίδεκα ὅλας μυγαλᾶς· ἐγὼ γοῦν αὐτὸν τὸν λέοντα εἶδον πολλάκις χωλεύοντα ὑπʼ ἀλγηδόνων ἐν ὁλοκλήρῳ τῷ αὑτοῦ δέρματι.\nΤυχιάδης πάνυ γὰρ ἰδιώτης, ἔφη ὁ Δεινόμαχος, εἶ καὶ τὰ τοιαῦτα οὐκ ἐμέλησέ σοι ἐκμαθεῖν ὅντινα τρόπον ὁμιλεῖ τοῖς νοσήμασι προσφερόμενα, κἀμοὶ δοκεῖς οὐδὲ τὰ προφανέστατα ἂν παραδέξασθαι ταῦτα, τῶν ἐκ περιόδου πυρετῶν τὰς ἀποπομπὰς καὶ τῶν ἑρπετῶν τὰς καταθέλξεις καὶ βουβώνων ἰάσεις καὶ τἄλλα ὁπόσα καὶ αἱ γρᾶες ἤδη ποιοῦσιν. εἰ δὲ ἐκεῖνα γίγνεται ἅπαντα, τί δή ποτε οὐχὶ ταῦτα οἰήσῃ γίγνεσθαι ὑπὸ τῶν ὁμοίων;\nἀπέραντα, ἦν δʼ ἐγώ, σὺ περαίνεις, ὦ Δεινόμαχε, καὶ ἥλῳ, φασίν, ἐκκρούεις τὸν ἧλον οὐδὲ γὰρ ἃ φὴς ταῦτα δῆλα μετὰ τοιαύτης δυνάμεως γιγνόμενα. ἢν γοῦν μὴ πείσῃς πρότερον . ἐπάγων τῷ λόγῳ διότι φύσιν ἔχει οὕτω γίγνεσθαι, τοῦ τε πυρετοῦ καὶ τοῦ οἰδήματος δεδιότος ἢ ὄνομα θεσπέσιον ἢ ῥῆσιν βαρβαρικὴν καὶ διὰ τοῦτο ἐκ τοῦ βουβῶνος δραπετεύοντος, ἔτι σοι γραῶν μῦθοι τὰ λεγόμενά ἐστι.\nΤυχιάδηςσύ μοι δοκεῖς, ἦ δʼ ὃς ὁ Δεινόμαχος, τὰ τοιαῦτα λέγων οὐδὲ θεοὺς εἶναι πιστεύειν εἴ γε μὴ οἴει τὰς ἰάσεις οἷόν τε εἶναι ὑπὸ ἱερῶν ὀνομάτων γίγνεσθαι. τοῦτο μέν, ἦν δʼ ἐγώ, μὴ λέγε, ὦ ἄριστε· κωλύει γὰρ οὐδὲν καὶ θεῶν ὄντων ὅμως τὰ τοιαῦτα ψευδῆ εἶναι. ἐγὼ δὲ καὶ θεοὺς σέβω καὶ ἰάσεις αὐτῶν ὁρῶ καὶ ἃ εὖ ποιοῦσι τοὺς κάμνοντας ὑπὸ φαρμάκων καὶ ἰατρικῆς ἀνιστάντες· ὁ γοῦν Ἀσκληπιὸς αὐτὸς καὶ οἱ παῖδες αὐτοῦ ἤπια φάρμακα πάσσοντες ἐθεράπευον τοὺς νοσοῦντας, οὐ λεοντᾶς καὶ μυγαλᾶς περιάπτοντες.\nΤυχιάδης ἔα τοῦτον, ἔφη ὁ Ἴων, ἐγὼ δὲ ὑμῖν θαυμάσιόν τι διηγήσομαι. ἦν μὲν ἐγὼ μειράκιον ἔτι ἀμφὶ τὰ τετταρακαίδεκα ἔτη σχεδὸν ἧκεν δέ τις ἀγγέλλων τῷ πατρὶ Μίδαν τὸν ἀμπελουργόν, ἐρρωμένον εἰς τὰ ἄλλα οἰκέτην καὶ ἐργατικόν, ἀμφὶ. πλήθουσαν ἀγορὰν ὑπὸ ἐχίδνης δηχθέντα κεῖσθαι ἤδη σεσηπότα τὸ σκέλος· ἀναδοῦντι γὰρ αὐτῷ τὰ κλήματα καὶ ταῖς χάραξι περιπλέκοντι προσερπύσαν τὸ θηρίον δακεῖν κατὰ τὸν μέγαν δάκτυλον, καὶ τὸ μὲν φθάσαι καὶ καταδῦναι αὖθις εἰς τὸν φωλεόν, τὸν δὲ οἰμώζειν ἀπολλύμενον ὑπʼ ἀλγηδόνων.\nταῦτά τε οὖν ἀπηγγέλλετο καὶ τὸν Μίδαν ἑωρῶμεν αὐτὸν ἐπὶ σκίμποδος ὑπὸ τῶν ὁμοδούλων προσκομιζόμενον, ὅλον ᾠδηκότα, πελιδνόν, μυδῶντα ἐπιπολῆς, ὀλίγον ἔτι ἐμπνέοντα. λελυπημένῳ δὴ τῷ πατρὶ τῶν φίλων τις παρών, θάρρει, ἔφη, ἐγὼ γάρ σοι ἄνδρα Βαβυλώνιον τῶν Χαλδαίων, ὥς φασιν, αὐτίκα μέτειμι, ὃς ἰάσεται τὸν ἄνθρωπον καὶ ἵνα μὴ διατρίβω λέγων, ἧκεν ὁ Βαβυλώνιος καὶ ἀνέστησε τὸν Μίδαν ἐπῳδῇ τινι ἐξελάσας τὸν ἰὸν ἐκ τοῦ σώματος, ἔτι καὶ προσαρτήσας τῷ ποδὶ νεκρᾶς παρθένου λίθον ἀπὸ τῆς στήλης ἐκκολάψας.\nκαὶ τοῦτο μὲν ἴσως μέτριον καίτοι ὁ Μίδας αὐτὸς ἀράμενος τὸν σκίμποδα ἐφʼ οὗ ἐκεκόμιστο ᾤχετο εἰς τὸν ἀγρὸν ἀπιών τοσοῦτον ἡ ἐπῳδὴ ἐδυνήθη καὶ ὁ στηλίτης ἐκεῖνος λίθος.\nΤυχιάδης ὁ δὲ καὶ ἄλλα ἐποίησε θεσπέσια ὡς ἀληθῶς· εἰς γὰρ τὸν ἀγρὸν ἐλθὼν ἕωθεν, ἐπειπὼν ἱερατικά τινα ἐκ βίβλου παλαιᾶς ὀνόματα ἑπτὰ καὶ θείῳ καὶ δᾳδὶ καθαγνίσας τὸν τόπον περιελθὼν ἐς τρίς, ἐξεκάλεσεν ὅσα ἦν ἑρπετὰ ἐντὸς τῶν ὅρων. ἧκον οὖν ὥσπερ ἑλκόμενοι πρὸς τὴν ἐπῳδὴν ὄφεις πολλοὶ καὶ ἀσπίδες καὶ ἔχιδναι καὶ κεράσται καὶ ἀκοντίαι φρῦνί τε καὶ φύσαλοι, ἐλείπετο δʼ εἷς δράκων παλαιός ὑπὸ γήρως, οἶμαι, ἐξεμπύσαι μὴ δυνάμενος ἢ παρακούσας τοῦ προστάγματος· ὁ δὲ μάγος οὐκ ἔφη παμρῖναι ἅπαντας, ἀλλʼ ἕνα τινὰ τῶν ὀφέων τὸν νεώτατον χειροτονήσας πρεσβευτὴν ἔπεμψεν ἐπὶ τὸν δράκοντα, καὶ μετὰ μικρὸν ἧκε κἀκεῖνος. ἐπεὶ δὲ συνηλίσθησαν, ἐνεφύσησε μὲν αὐτοῖς ὁ Βαβυλώνιος, τὰ δʼ αὐτίκα μάλα κατεκαύθη ἅπαντα ὑπὸ τῷ φυσήματι, ἡμεῖς δὲ ἐθαυμάζομεν.\nΤυχιάδηςεἰπέ μοι, ὦ Ἴων, ἦν δʼ ἐγώ, ὁ ὄφις δʼ ὁ πρεσβευτὴς ὁ νέος ἄρα καὶ ἐχειραγώγει τὸν· δράκοντα ἤδη, ὡς φής, γεγηρακότα, ἢ σκίπωνα ἔχων ἐκεῖνος ἐπεστηρίζετο;\nσὺ μὲν παίζεις, ἔφη ὁ Κλεόδημος, ἐγὼ δὲ καὶ αὐτὸς ἀπιστότερος ὤν σου πάλαι τὰ τοιαῦτα — - ᾤμην γὰρ οὐδενὶ λόγῳ δυνατὸν γίγνεσθαι ἂν αὐτὰ — ὅμως ὅτε τὸ πρῶτον εἶδον πετόμενον τὸν ξένον τὸν βάρβαρον — ἐξ Ὑπερβορέων δʼ ἦν, ὡς ἔφασκεν — ἐπίστευσα καὶ ἐνικήθην ἐπὶ πολὺ ἀντισχών. τί γὰρ ἔδει ποιεῖν αὐτὸν ὁρῶντα διὰ τοῦ ἀέρος φερόμβνον ἠμβρας οὔσης καὶ ἐφʼ ὕδατος βαδίζοντα καὶ διὰ πυρὸς διεξιόντα σχολῇ καὶ βάδην; σὺ ταντα εἶδες, ἦν δʼ ἐγώ, τὸν Τπερβόρεον ἄνδρα πετόμενον ἢ ἐπὶ τοῦ ὕδατος βεβηκότα; καὶ μάλα, ἦ δʼ ὅς, “ὑποδεδεμένον γε καρβατίνας, οἷα μάλιστα ἐκεῖνοι ὑποδοῦνται. τὰ μὲν γὰρ σμικρὰ ταῦτα τί χρὴ καὶ λέγειν ὅσα ἐπεδείκνυτο, ἔρωτας ἐπιπέμπων καὶ δαίμονας ἀνάγων καὶ νεκροὺς ἑώλους ἀνακαλῶν καὶ τὴν Ἑκάτην αὐτὴν ἐναργῆ παριστὰς καὶ τὴν Σελήνην καθαιρῶν;\nΤυχιάδηςἐγὼ γοῦν διηγήσομαι ὑμῖν ἃ εἶδον γιγνόμενα ὑπʼ αὐτοῦ ἐν Γλαυκίου τοῦ Ἀλεξικλέους.\nἄρτι γὰρ ὁ Γλαυκίας τοῦ πατρὸς ἀποθανόντος παραλαβὼν τὴν οὐσίαν ἠράσθη Χρυσίδος τῆς Δημέου γυναικός. ἐμοὶ δὲ διδασκάλῳ ἐχρῆτο πρὸς τοὺς λόγους, καὶ εἴ γε μὴ ὁ ἔρως ἐκεῖνος ἀπησχόλησεν αὐτόν, ἅπαντα ἂν ἤδη τὰ τοῦ Περιπάτου ἠπίστατο, ὃς καὶ ὀκτωκαιδεκαέτης ὢν ἀνέλυε καὶ τὴν φυσικὴν ἀκρόασιν μετεληλύθει εἰς τέλος. ἀμηχανῶν δὲ ὅμως τῷ ἔρωτι μηνύει μοι τὸ πᾶν, ἐγὼ ὥσπερ εἰκὸς ἦν, διδάσκαλον ὄντα, τὸν Ὑπερβόρεον ἐκεῖνον μάγον ἄγω παρʼ αὐτὸν ἐπὶ μναῖς τέτταρσι μὲν τὸ παραυτίκα — ἔδει γὰρ προτελέσαι τι εἰς τὰς θυσίας — ἑκκαίδεκα δέ, εἰ τύχοι τῆς Χρυσίδος. ὁ δὲ αὐξομένην τηρήσας τὴν σελήνην — τότε γὰρ ὡς ἐπὶ τὸ πολὺ τὰ τοιαῦτα τελεσιουργεῖται — βόθρον τε ὀρυξάμενος ἐν ὑπαίθρῳ τινὶ τῆς οἰκίας περὶ μέσας νύκτας ἀνεκάλεσεν ἡμῖν πρῶτον μὲν τὸν Ἀλεξικλέα τὸν πατέρα τοῦ Γλαυκίου πρὸ ἑπτὰ μηνῶν τεθνεῶτα· ἠγανάκτει δὲ ὁ γέρων ἐπὶ τῷ ἔρωτι καὶ ὠργίζετο, τὰ τελευταῖα δὲ ὅμως ἐφῆκεν αὐτῷ ἐρᾶν, μετὰ δὲ τὴν Ἑκάτην τε ἀνήγαγεν ἐπαγομένην τὸν Κέρβερον καὶ τὴν Σελήνην κατέσπασεν, πολύμορφόν τι θέαμα καὶ ἄλλοτε ἀλλοῖόν τι φανταζόμενον τὸ μὲν γὰρ πρῶτον γυναικείαν μορφὴν ἐπεδείκνυτο, εἶτα βοῦς ἐγίγνετο πάγκαλος, εἶτα σκύλαξ ἐφαίνετο. τέλος δʼ οὖν ὁ Ὑπερβόρεος ἐκ πηλοῦ ἐρώτιόν τι ἀναπλάσας, Ἄπιθι, ἔφη, καὶ ἄγε Χρυσίδα. καὶ ὁ μὲν πηλὸς ἐξέπτατο, μετὰ μικρὸν δὲ ἐπέστη κόπτουσα τὴν θύραν ἐκείνη καὶ εἰσελθοῦσα περιβάλλει τὸν Γλαυκίαν ὡς ἂν ἐκμανέστατα ἐρῶσα καὶ συνῆν ἄχρι δὴ ἀλεκτρυόνων ἠκούσαμεν ᾀδόντων. τότε δὴ ἥ τε Σελήνη ἀνέπτατο εἰς τὸν οὐρανὸν καὶ ἡ Ἑκάτη ἔδυ κατὰ τῆς γῆς καὶ τὰ ἄλλα φάσματα ἠφανίσθη καὶ τὴν Χρυσίδα ἐξεπέμψαμεν περὶ αὐτό που σχεδὸν τὸ λυκαυγές.\nΤυχιάδηςεἰ ταῦτα εἶδες, ὦ Τυχιάδη, οὐκ ἂν ἔτι ἠπίστησας εἶναι πολλὰ ἐν ταῖς ἐπῳδαῖς χρήσιμα.\nεὖ λέγεις, ἦν δὲ ἐγώ· ἐπίστευον γὰρ ἄν, εἲ γε εἶδον αὐτά, νῦν δὲ συγγνώμη, οἶμαι, εἰ μὴ τὰ ὅμοια ὑμῖν ὀξυδορκεῖν ἔχω πλὴν ἀλλʼ οἶδα γὰρ τὴν Χρυσίδα ἣν λέγεις, ἐραστὴν γυναῖκα καὶ πρόχειρον, οὐχ ὁρῶ δὲ τίνος ἕνεκα ἐδεήθητε ἐπʼ αὐτὴν τοῦ πηλίνου πρεσβευτοῦ καὶ μάγου τοῦ ἐξ Ὑπερβορέων καὶ Σελήνης αὐτῆς, ἣν εἴκοσι δραχμῶν ἀγαγεῖν εἰς Ὑπερβορέους δυνατὸν ἦν. πάνυ γὰρ ἐνδίδωσιν πρὸς ταύτην τὴν ἐπῳδὴν ἡ γυνὴ καὶ τὸ ἐναντίον τοῖς φάσμασιν πέπονθεν ἐκεῖνα μὲν γὰρ ἢν ψόφον ἀκούσῃ χαλκοῦ ἢ σιδήρου, πέφευγε — καὶ ταῦτα γὰρ ὑμεῖς φατε — αὕτη δὲ ἂν ἀργύριόν που ψοφῇ, ἔρχεται πρὸς τὸν ἦχον. ἄλλως τε καὶ αὐτοῦ θαυμάζω τοῦ μάγου, εἰ δυνάμενος αὐτὸς ἐρᾶσθαι πρὸς τῶν πλουσιωτάτων γυναικῶν καὶ τάλαντα ὅλα παρʼ αὐτῶν λαμβάνειν, ὁ δὲ τεττάρων μνῶν πάνυ σμικρολόγος ὢν Γλαυκίαν ἐπέραστον ἐργάζεται.\nΓελοῖα ποιεῖς, ἔφη ὁ Ἴων, ἀπιστῶν ἅπασιν.\nΤυχιάδηςἐγὼ γοῦν ἡδέως ἂν ἐροίμην σε, τί περὶ τούτων φὴς ὅσοι τοὺς δαιμονῶντας ἀπαλλάττουσι τῶν δειμάτων οὕτω σαφῶς ἐξᾴδοντες τὰ φάσματα. καὶ ταῦτα οὐκ ἐμὲ χρὴ λέγειν, ἀλλὰ πάντες ἴσασι τὸν Σύρον τὸν ἐκ τῆς Παλαιστίνης, τὸν ἐπὶ τούτῳ σοφιστήν, ὅσους παραλαβὼν καταπίπτοντας πρὸς τὴν σελήνην καὶ τὼ ὀφθαλμὼ διαστρέφοντας καὶ ἀφροῦ πιμπλαμένους τὸ στόμα ὅμως ἀνίστησι καὶ ἀποπέμπει ἀρτίους τὴν γνώμην, ἐπὶ μισθῷ μεγάλῳ ἀπαλλάξας τῶν δεινῶν. ἐπειδὰν γὰρ ἐπιστὰς κειμένοις ἔρηται ὅθεν εἰσεληλύθασιν εἰς τὸ σῶμα, ὁ μὲν νοσῶν αὐτὸς σιωπᾷ, ὁ δαίμων δὲ ἀποκρίνεται, ἑλληνίζων ἢ βαρβαρίζων ὁπόθεν ἂν αὐτὸς ᾖ, ὅπως τε καὶ ὅθεν εἰσῆλθεν εἰς τὸν ἄνθρωπον ὁ δὲ ὅρκους ἐπάγων, εἰ δὲ μὴ πεισθείη, καὶ ἀπειλῶν ἐξελαύνει τὸν δαίμονα. ἐγὼ γοῦν καὶ εἶδον ἐξιόντα μέλανα καὶ καπνώδη τὴν χρόαν.οὐ μέγα, ἦν δʼ ἐγώ, τὰ τοιαῦτά σε ὁρᾶν, ὦ Ἴων, ᾧ γε καὶ αἱ ἰδέαι αὐταὶ φαίνονται ἃ ὁ πατήρ ὑμῶν Πλάτων δείκνυσιν, ἀμαυρόν τι θέαμα ὡς πρὸς ἡμᾶς τοὺς ἀμβλυώττοντας.\nΤυχιάδης μόνος γὰρ Ἴων, ἔφη ὁ Εὐκράτης, τὰ τοιαῦτα εἶδεν, οὐχὶ δὲ καὶ ἄλλοι πολλοὶ δαίμοσιν ἐντετυχήκασιν οἱ μὲν νύκτωρ, οἱ δὲ μεθʼ ἡμέραν; ἐγὼ δὲ οὐχ ἅπαξ ἀλλὰ μυριάκις ἤδη σχέδον τὰ τοιαῦτα τεθέαμαι· καὶ τὸ μὲν πρῶτον ἐταραττόμην πρὸς αὐτά, νῦν δὲ δὴ ὑπὸ τοῦ ἔθους οὐδέν τι παράλογον ὁρᾶν μοι δοκῶ, καὶ μάλιστα ἐξ οὗ μοι τὸν δακτύλιον ὁ Ἄραψ ἔδωκε σιδήρου τοῦ ἐκ τῶν σταυρῶν πεποιημένον καὶ τὴν ἐπῳδὴν ἐδίδαξεν τὴν πολυώνυμον, ἐκτὸς εἰ μὴ κἀμοὶ ἀπιστήσεις, ὦ Τυχιάδη. καὶ πῶς ἄν, ἦν δʼ ἐγώ, ἀπιστήσαιμι Εὐκράτει τῷ Δείνωνος, σοφῷ ἀνδρὶ καὶ μάλιστα ἐλευθερίῳ, τὰ δοκοῦντὰ οἱ λέγοντι οἴκοι παρʼ αὑτῷ ἐπʼ ἐξουσίας;\nΤυχιάδης τὸ γοῦν περὶ τοῦ ἀνδριάντος, ἦ δʼ ὃς ὁ Εὐκράτης, ἅπασι τοῖς ἐπὶ τῆς οἰκίας ὅσαι νύκτες φαινόμενον καὶ παισὶ καὶ νεανίαις καὶ γέρουσι, τοῦτο οὐ παρʼ ἐμοῦ μόνον ἀκούσειας ἂν ἀλλὰ καὶ παρὰ τῶν ἡμετέρων ἁπάντων. ποίου, ἦν δʼ ἐγώ, ἀνδριάντος;\nοὐχ ἑώρακας, ἔφη, εἰσιὼν ἐν τῇ αὐλῇ ἀνεστηκότα πάγκαλον ἀνδριάντα, Δημητρίου ἔργον τοῦ ἀνθρωποποιοῦ; μῶν τὸν δισκεύοντα, ἦν δʼ ἐγώ, φής, τὸν ἐπικεκυφότα κατὰ τὸ σχῆμα τῆς ἀφέσεως, ἀπεστραμμένον εἰς τὴν δισκοφόρον, ἠρέμα ὀκλάζοντα τῷ ἑτέρῳ, ἐοικότα συναναστησομένῳ μετὰ τῆς βολῆς; οὐκ ἐκεῖνον, ἦ δʼ ὅς, ἐπεὶ τῶν Μύρωνος ἔργων ἓν καὶ τοῦτό ἐστιν, ὁ δισκοβόλος ὃν λέγεις· οὐδὲ τὸν παρʼ αὐτόν φημι, τὸν διαδούμενον τὴν κεφαλὴν τῇ ταινίᾳ, τὸν καλόν, Πολυκλείτου γὰρ τοῦτο ἔργον. ἀλλὰ τοὺς μὲν ἐπὶ τὰ δεξιὰ εἰσιόντων ἄφες, ἐν οἷς καὶ τὰ Κριτίου καὶ Νησιώτου πλάσματα ἕστηκεν, οἱ τυραννοκτόνοι· σὺ δὲ εἴ τινα παρὰ τὸ ὕδωρ τὸ ἐπιρρέον εἶδες προγάστορα, φαλαντίαν, ἡμίγυμνον τὴν ἀναβολήν, ἠνεμωμένον τοῦ πώγωνος τὰς τρίχας ἐνίας, ἐπίσημον τὰς φλέβας, αὐτοανθρώπῳ ὅμοιον, ἐκεῖνον λέγω· Πέλλιχος ὁ Κορίνθιος στρατηγὸς εἶναι δοκεῖ.\nΤυχιάδης νὴ Δίʼ, ἦν δʼ ἐγώ, εἶδόν τινα ἐπὶ δεξιὰ τοῦ κρουνοῦ ταινίας καὶ στεφάνους ξηροὺς ἔχοντα, κατακεχρυσωμένον πετάλοις τὸ στῆθος. ἐγὼ δέ, ὁ Εὐκράτης ἔφη, ἐκεῖνα ἐχρύσωσα, ὁπότε μʼ ἰάσατο διὰ τρίτης ὑπὸ τοῦ ἠπιάλου ἀπολλύμενον. ἦ γὰρ καὶ ἰατρός, ἦν δʼ ἐγώ, ὁ βέλτιστος ἡμῖν Πέλλιχος οὗτός ἐστιν; μὴ σκῶπτε, ἦ δʼ ὃς ὁ Εὐκράτης, ἤ σε οὐκ εἰς μακρὰν μέτεισιν ὁ ἀνήρ οἶδα ἐγὼ ὅσον δύναται οὗτος ὁ ὑπὸ σοῦ γελώμενος ἀνδριάς. ἢ οὐ νομίζεις τοῦ αὐτοῦ εἶναι καὶ ἐπιπέμπειν ἠπιάλους οἷς ἂν ἐθέλῃ, εἴ γε καὶ ἀποπέμπειν δυνατὸν αὐτῷ; ἵλεως, ἦν δʼ ἐγώ, ἔστω ὁ ἀνδριὰς καὶ ἤπιος οὕτως ἀνδρεῖος ὤν. τί δʼ οὖν καὶ ἄλλο ποιοῦντα ὁρᾶτε αὐτὸν ἅπαντες οἱ ἐν τῇ οἰκίᾳ;\nἐπειδὰν τάχιστα, ἔφη, νὺξ γένηται, ὁ δὲ καταβὰς ἀπὸ τῆς βάσεως ἐφʼ ᾗ ἕστηκε περίεισιν ἐν κύκλῳ τὴν οἰκίαν, καὶ πάντες ἐντυγχάνομεν αὐτῷ ἐνίοτε καὶ ᾄδοντι, καὶ οὐκ ἔστιν ὅντινα ἠδίκησεν ἐκτρέπτεσθαι γὰρ χρὴ μόνον ὁ δὲ παρέρχεται μηδὲν ἐνοχλήσας τοὺς ἰδόντας. καὶ μὴν καὶ λούεται τὰ πολλὰ καὶ παίζει διʼ ὅλης τῆς νυκτός, ὥστε ἀκούειν τοῦ ὕδατος ψοφοῦντος. ὅρα τοίνυν, ἦν δʼ ἐγώ, μὴ οὐχὶ Πέλλιχος ὁ ἀνδριάς, ἀλλὰ Τάλως ὁ Κρὴς ὁ τοῦ Μίνωος ᾖ· καὶ γὰρ ἐκεῖνος χαλκοῦς τις ἦν τῆς Κρήτης περίπολος. εἰ δὲ μὴ χαλκοῦ, ὦ Εὔκρατες, ἀλλὰ ξύλου πεποίητο, οὐδὲν αὐτὸν ἐκώλυεν οὐ Δημητρίου ἔργον εἶναι, ἀλλὰ τῶν Δαιδάλου τεχνημάτων δραπετεύει γοῦν, ὡς φής, ἀπὸ τῆς βάσεως καὶ οὗτος.\nΤυχιάδης ὅρα, ἔφη, ὦ Τυχιάδη, μή σοι μεταμελήσῃ τοῦ σκώμματος ὕστερον. οἶδα ἐγὼ οἷα ἔπαθεν ὁ τοὺς ὀβολοὺς ὑφελόμενος οὓς κατὰ τὴν νουμηνίαν ἑκάστην τίθεμεν αὐτῷ. πάνδεινα ἐχρῆν, ἔφη ὁ Ἴων, ἱερόσυλόν γε ὄντα. πῶς δʼ οὖν αὐτὸν ἠμύνατο, ὦ Εὔκρατες; ἐθέλω γὰρ ἀκοῦσαι, εἰ καὶ ὅτι μάλιστα οὑτοσὶ Τυχιάδης ἀπιστήσει.\nπολλοί, ἦ δʼ ὅς, ἔκειντο ὀβολοὶ πρὸ τοῖν ποδοῖν αὐτοῦ καὶ ἄλλα νομίσματα ἔνια ἀργυρᾶ πρὸς τὸν μηρὸν κηρῷ κεκολλημένα καὶ πέταλα ἐξ ἀργύρου, εὐχαί τινος ἢ μισθὸς ἐπὶ τῇ ἰάσει ὁπόσοι διʼ αὐτὸν ἐπαύσαντο πυρετῷ ἐχόμενοι. ἦν δὲ ἡμῖν Λίβυς τις οἰκέτης κατάρατος, ἱπποκόμος· οὗτος ἐπεχείρησε νυκτὸς ὑφελέσθαι πάντα ἐκεῖνα καὶ ὑφείλετο καταβεβηκότα ἤδη τηρήσας τὸν ἀνδριάντα. ἐπεὶ δὲ ἐπανελθὼν τάχιστα ἔγνω περισεσυλημένος ὁ Πέλλιχος, ὅρα ὅπως ἠμύνατο καὶ κατεφώρασε τὸν Λίβυν· διʼ ὅλης γὰρ τῆς νυκτὸς περιῄει ἐν κύκλῳ τὴν αὐλὴν ὁ ἄθλιος ἐξελθεῖν οὐ δυνάμενος ὥσπερ εἰς λαβύρινθον ἐμπεσών, ἄχρι δὴ κατελήφθη ἔχων τὰ φώρια γενομένης ἡμέρας. καὶ τότε μὲν πληγὰς οὐκ ὀλίγας ἔλαβεν ἁλούς, οὐ πολὺν δὲ ἐπιβιοὺς χρόνον κακὸς κακῶς ἀπέθανεν μαστιγούμενος, ὡς ἔλεγεν, κατὰ τὴν νύκτα ἑκάστην, ὥστε καὶ μώλωπας εἰς τὴν ἐπιοῦσαν φαίνεσθαι αὐτοῦ ἐπὶ τοῦ σώματος. πρὸς ταῦτα, ὦ Τυχιάδη, καὶ τὸν Πέλλιχον; σκῶπτε κἀμὲ ὥσπερ τοῦ Μίνωος ἡλικιώτην παραπαίειν ἤδη δόκει. ἀλλʼ, ὦ Εὔκρατες, ἦν δʼ ἐγώ, ἔστʼ ἂν χαλκὸς μὲν ὁ χαλκός, τὸ δὲ ἔργον Δημήτριος ὁ Ἀλωπεκῆθεν εἰργασμένος ᾖ;, οὐ θεοποιός τις ἀλλʼ ἀνθρωποποιὸς ὤν, οὔποτε φοβήσομαι τὸν ἀνδριάντα Πελλίχου, ὃν οὐδὲ ζῶντα πάνυ ἐδεδίειν ἂν ἀπειλοῦντά μοι.\nΤυχιάδηςἐπὶ τούτοις Ἀντίγονος ὁ ἰατρὸς εἶπε, κἀμοί, ὦ Εὔκρατες, Ἱπποκράτης ἐστὶ χαλκοῦς ὅσον πηχυαῖος τὸ μέγεθος· οὗτος ἐπειδὰν μόνον ἡ θρυαλλὶς ἀποσβῇ, περίεισιν τὴν οἰκίαν ὅλην ἐν κύκλῳ ψοφῶν καὶ τὰς πυξίδας ἀνατρέπων καὶ τὰ φάρμακα συγχέων καὶ τὴν θυίαν περιτρέπων, καὶ μάλιστα ἐπειδὰν τὴν θυσίαν ὑπερβαλώμεθα, ἣν κατὰ τὸ ἔτος ἕκαστον αὐτῷ θύομεν. ἀξιοῖ γάρ, ἦν δʼ ἐγώ, καὶ ὁ Ἱπποκράτης ἤδη ὁ ἰατρὸς θύεσθαι αὑτῷ, καὶ ἀγανακτεῖ ἢν μὴ κατὰ καιρὸν ἐφʼ ἱερῶν τελείων ἑστιαθῇ; ὃν ἔδει ἀγαπᾶν, εἴ τις ἐναγίσειεν αὐτῷ ἢ μελίκρατον ἐπισπείσειεν ἢ στεφανώσειε τὴν στήλην.\nΤυχιάδηςἄκουε τοίνυν, ἔφη ὁ Εὐκράτης, — τοῦτο μὲν καὶ ἐπὶ μαρτύρων — ὃ πρὸ ἐτῶν πέντε εἶδον ἐτύγχανε μὲν ἀμφὶ τρυγητὸν τοῦ ἔτους ὄν, ἐγὼ δὲ ἀνὰ τὸν ἀγρὸν μεσούσης ἡμέρας τρυγῶντας ἀφεὶς τοὺς ἐργάτας κατʼ ἐμαυτὸν εἰς τὴν ὕλην ἀπῄειν μεταξὺ φροντίζων τι καὶ ἀνασκοπούμενος. ἐπεὶ δʼ ἐν τῷ συνηρεφεῖ ἦν, τὸ μὲν πρῶτον ὑλαγμὸς ἐγένετο κυνῶν, κἀγὼ εἴκαζον Μνάσωνα τὸν υἱόν, ὥσπερ εἰώθει παίζειν καὶ κυνηγετεῖν εἰς τὸ λάσιον μετὰ τῶν ἡλικιωτῶν παρελθόντα. τὸ δʼ οὐκ εἶχεν οὕτως, ἀλλὰ μετʼ ὀλίγον σεισμοῦ τινος ἅμα γενομένου καὶ βοῆς οἷον ἐκ βροντῆς γυναῖκα ὁρῶ προσιοῦσαν φοβεράν, ἡμισταδιαίαν σχεδὸν τὸ ὕψος. εἶχεν δὲ καὶ δᾷδα ἐν τῇ ἀριστερᾷ καὶ ξίφος ἐν τῇ δεξιᾷ ὅσον εἰκοσάπηχυ, καὶ τὰ μὲν ἔνερθεν ὀφιόπους ἦν, τὰ δὲ ἄνω Γοργόνι ἐμφερής, τὸ βλέμμα φημὶ καὶ τὸ φρικῶδες τῆς προσόψεως, καὶ ἀντὶ τῆς κόμης τοὺς δράκοντας βοστρυχηδὸν καθεῖτο εἰλουμένους περὶ τὸν αὐχένα καὶ ἐπὶ τῶν ὤμων ἐνίους ἐσπειραμένους. ὁρᾶτε, ἔφη, ὅπως ἔφριξα, ὦ φίλοι, μεταξὺ διηγούμενος. καὶ ἅμα λέγων ἐδείκνυεν ὁ Εὐκράτης τὰς ἐπὶ τοῦ πήχεως τρίχας δῆθεν ὀρθὰς ὑπὸ τοῦ φόβου.\nΤυχιάδηςοἱ μὲν οὖν ἀμφὶ τὸν Ἴωνα καὶ τὸν Δεινόμαχον καὶ τὸν Κλεόδημον κεχηνότες ἀτενὲς προσεῖχον αὐτῷ, γέροντες ἄνδρες ἑλκόμενοι τῆς ῥινός, ἠρέμα προσκυνοῦντες οὕτως ἀπίθανον κολοσσόν, ἡμισταδιαίαν γυναῖκα, γιγάντειόν τι μορμολύκειον. ἐγὼ δὲ ἐνενόουν μεταξὺ οἷοι ὄντες αὐτοὶ νέοις τε ὁμιλοῦσιν, ἐπὶ σοφίᾳ καὶ ὑπὸ πολλῶν θαυμάζονται, μόνῃ τῇ πολιᾷ καὶ τῷ πώγωνι διαφέροντες τῶν βρεφῶν, τὰ δʼ ἄλλα καὶ αὐτῶν ἐκείνων εὐαγωγότεροι πρὸς τὸ ψεῦδος.\nΤυχιάδηςὁ γοῦν Δεινόμαχος, εἰπέ μοι, ἔφη, ὦ Εὔκρατες, οἱ κύνες δὲ τῆς θεοῦ πηλίκοι τὸ μέγεθος ἦσαν;\nἐλεφάντων, ἦ δʼ ὅς, ὑψηλότεροι τῶν Ἰνδικῶν, μέλανες καὶ αὐτοὶ καὶ λάσιοι πιναρᾷ καὶ αὐχμώσῃ τῇ λάχνῃ. — ἐγὼ μὲν οὖν ἰδὼν ἔστην ἀναστρέψας ἅμα τὴν σφραγῖδα ἥν μοι ὁ Ἄραψ . ἔδωκεν εἰς τὸ εἴσω τοῦ δακτύλου· ἡ Ἑκάτη δὲ πατάξασα τῷ δρακοντείῳ ποδὶ τοὔδαφος ἐποίησεν χάσμα παμμέγεθες, ἡλίκον Ταρτάρειον τὸ βάθος· εἶτα ᾤχετο μετʼ ὀλίγον ἁλλομένη εἰς αὐτό. ἐγὼ δὲ θαρρήσας ἐπέκυψα λαβόμενος δένδρου τινὸς πλησίον πεφυκότος, ὡς μὴ σκοτοδινιάσας ἐμπέσοιμι ἐπὶ κεφαλὴν εἶτα ἑώρων τὰ ἐν Ἃιδου ἅπαντα, τὸν Πυριφλεγέθοντα, τὴν λίμνην, τὸν Κέρβερον, τοὺς νεκρούς, ὥστε γνωρίζειν ἐνίους αὐτῶν τὸν γοῦν πατέρα εἶδον ἀκριβῶς αὐτὰ ἐκεῖνα ἔτι ἀμπεχόμενον ἐν οἷς αὐτὸν κατεθάψαμεν.\nτί δὲ ἔπραττον, ὁ Ἴων ἔφη, ὦ Εὔκρατες, αἱ ψυχαί; τί δʼ ἄλλο, ἦ δʼ ὅς, ἢ κατὰ φῦλα καὶ φρήτρας μετὰ τῶν φίλων καὶ συγγενῶν διατρίβουσιν ἐπὶ τοῦ ἀσφοδέλου κατακείμενοι. ἀντιλεγέτωσαν νῦν ἔτι, ἦ δʼ ὃς ὁ Ἴων οἱ ἀμφὶ τὸν Ἐπίκουρον τῷ ἱερῷ Πλάτωνι καὶ τῷ περὶ τῶν ψυχῶν λόγῳ. σὺ δὲ μὴ καὶ τὸν Σωκράτην αὐτὸν καὶ τὸν Πλάτωνα εἶδες ἐν τοῖς νεκροῖς; τὸν Σωκράτην ἔγωγε, ἦ δʼ ὅς, οὐδὲ τοῦτον σαφῶς, ἀλλὰ εἰκάζων ὅτι φαλακρὸς καὶ προγάστωρ ἦν· τὸν Πλάτωνα δὲ οὐκ ἐγνώρισα· χρὴ γάρ, οἶμαι, πρὸς φίλους ἄνδρας τἀληθῆ λέγειν.\nἅμα δʼ οὖν ἐγώ τε ἅπαντα ἱκανῶς ἑωράκειν, καὶ τὸ χάσμα συνῄει καὶ συνέμυε· καί τινες τῶν οἰκετῶν ἀναζητοῦντές με, καὶ Πυρρίας οὗτος ἐν αὐτοῖς, ἐπέστησαν οὔπω τέλεον μεμυκότος τοῦ χάσματος. εἰπέ, Πυρρία, εἰ ἀληθῆ λέγω.νὴ Δίʼ, ἔφη ὁ Πυρρίας, καὶ ὑλακῆς δὲ ἤκουσα διὰ τοῦ χάσματος καὶ πῦρ τι ὑπέλαμπεν, ἀπὸ τῆς δᾳδός μοι δοκεῖν. κἀγὼ ἐγέλασα ἐπιμετρήσαντος τοῦ μάρτυρος τὴν ὑλακὴν καὶ τὸ πῦρ.\nΤυχιάδηςὁ Κλεόδημος δέ, οὐ καινά, εἶπεν, οὐδὲ ἄλλοις ἀόρατα ταῦτα εἶδες, ἐπεὶ καὶ αὐτὸς οὐ πρὸ πολλοῦ νοσήσας τοιόνδε τι ἐθεασάμην ἐπεσκόπει δέ με καὶ ἐθεράπευεν Ἀντίγονος οὗτος. ἑβδόμη μὲν ἦν ἡμέρα, ὁ δὲ πυρετὸς οἷος καῦσος σφοδρότατος. ἅπαντες δέ με ἀπολιπόντες ἐπʼ ἐρημίας ἐπικλεισάμενοι τὰς θύρας ἔξω περιέμενον οὕτω γὰρ αὐτὸς ἐκέλευσας, ὦ Ἀντίγονε, εἴ πως δυνηθείην εἰς ὕπνον τραπέσθαι. τότε οὖν ἐφίσταταί μοι νεανίας ἐγρηγορότι πάγκαλος λευκὸν ἱμάτιον περιβεβλημένος, εἶτα ἀναστήσας ἄγει διά τινος χάσματος εἰς τὸν Ἃιδην, ὡς αὐτίκα ἐγνώρισα Τάνταλον ἰδὼν καὶ Τιτυὸν καὶ Σίσυφον. καὶ τά μὲν ἄλλα τί ἂν ὑμῖν λέγοιμι; ἐπεὶ δὲ κατὰ τὸ δικαστήριον ἐγενόμην — παρῆν δὲ καὶ ὁ Αἰακὸς καὶ ὁ Χάρων καὶ αἱ Μοῖραι καὶ αἱ Ἐρινύες — ὁ μέν τις ὥσπερ βασιλεὺς ὁ Πλούτων, μοι δοκεῖ καθῆστο ἐπιλεγόμενος τῶν τεθνηξομένων τὰ ὀνόματα, οὓς ἤδη ὑπερημέρους τῆς ζωῆς συνέβαινεν εἶναι. ὁ δὲ νεανίσκος ἐμὲ φέρων παρέστησεν αὐτῷ· ὁ δὲ Πλούτων ἠγανάκτησέν τε καὶ πρὸς τὸν ἀγαγόντα με, οὔπω πεπλήρωται, φησίν, τὸ νῆμα αὐτῷ, ὥστε ἀπίτω. σὺ δὲ δὴ τὸν χαλκέα Δημύλον ἄγε· ὑπὲρ γὰρ τὸν ἄτρακτον βιοῖ. κἀγὼ ἄσμενος ἀναδραμὼν αὐτὸς μὲν ἤδη ἀπύρετος ἦν, ἀπήγγελλον δὲ ἅπασιν ὡς τεθνήξεται Δημύλος· ἐν γειτόνων δὲ ἡμῖν ᾤκει νοσῶν τι καὶ αὐτός, ὡς ἀπηγγέλλετο. καὶ μετὰ μικρὸν ἠκούομεν οἰμωγῆς ὀδυρομένων ἐπʼ αὐτῷ.\nΤυχιάδης τί θαυμαστόν; εἶπεν ὁ Ἀντίγονος· ἐγὼ γὰρ οἶδά τινα μετὰ εἰκοστὴν ἡμέραν ἧς ἐτάφη ἀναστάντα, θεραπεύσας καὶ πρὸ τοῦ θανάτου καὶ ἐπεὶ ἀνέστη τὸν ἄνθρωπον. καὶ πῶς, ἦν δʼ ἐγώ, ἐν εἴκοσιν ἡμέραις οὔτʼ ἐμύδησεν τὸ σῶμα οὔτε ἄλλως ὑπὸ λιμοῦ διεφθάρη; εἰ μή τινα Ἐπιμενίδην σύ γε ἐθεράπευες.\nΤυχιάδηςἅμα ταῦτα λεγόντων ἡμῶν ἐπεισῆλθον οἱ τοῦ Εὐκράτους υἱοὶ ἐκ τῆς παλαίστρας, ὁ μὲν ἤδη ἐξ ἐφήβων, ὁ δὲ ἕτερος ἀμφὶ τὰ πεντεκαίδεκα ἔτη, καὶ ἀσπασάμενοι ἡμᾶς ἐκαθέζοντο ἐπὶ τῆς κλίνης παρὰ τῷ πατρί· ἐμοὶ δὲ εἰσεκομίσθη θρόνος. καὶ ὁ Εὐκράτης ὥσπερ ἀναμνησθεὶς πρὸς τὴν ὄψιν τῶν υἱέων, οὕτως ὀναίμην, ἔφη, τούτων — ἐπιβαλὼν αὐτοῖν τὴν χεῖρα — ἀληθῆ, ὦ Τυχιάδη, πρός σε ἐρῶ. τὴν μακαρῖτίν μου γυναῖκα τὴν τούτων μητέρα πάντες ἴσασιν ὅπως ἠγάπησα, ἐδήλωσα δὲ οἷς περὶ αὐτὴν ἔπραξα οὐ ζῶσαν μόνον, ἀλλὰ καὶ ἐπεὶ ἀπέθανεν, τόν τε κόσμον ἅπαντα συγκατακαύσας καὶ τὴν ἐσθῆτα ᾗ ζῶσα ἔχαιρεν. ἑβδόμῃ δὲ μετὰ τὴν τελευτὴν ἡμέρᾳ ἐγὼ μὲν ἐνταῦθα ἐπὶ τῆς κλίνης ὥσπερ νῦν ἐκείμην παραμυθούμενος τὸ πένθος· ἀνεγίγνωσκον γὰρ τὸ περὶ ψυχῆς τοῦ Πλάτωνος βιβλίον ἐφʼ ἡσυχίας· ἐπεισέρχεται δὲ μεταξὺ ἡ Δημαινέτη αὐτὴ ἐκείνη καὶ καθίζεται πλησίον ὥσπερ νῦν Εὐκρατίδης οὑτοσί, δείξας τὸν νεώτερον τῶν υἱέων ὁ δὲ αὐτίκα ἔφριξε μάλα παιδικῶς, καὶ πάλαι ἤδη ὠχρὸς ὢν πρὸς τὴν διήγησιν. ἐγὼ δέ, ἦ δʼ ὃς ὁ Εὐκράτης, ὡς εἶδον, περιπλακεὶς αὐτῇ ἐδάκρυον ἀνακωκύσας· ἡ δὲ οὐκ εἴα βοᾶν, ἀλλʼ ᾐτιᾶτό με ὅτι τὰ ἄλλα πάντα χαρισάμενος αὐτῇ θάτερον τοῖν σανδάλοιν χρυσοῖν ὄντοιν οὐ κατακαύσαιμι, εἶναι δὲ αὐτὸ ἔφασκεν ὑπὸ τῇ κιβωτῷ παραπεσόν. καὶ διὰ τοῦτο ἡμεῖς οὐχ εὑρόντες θάτερον μόνον ἐκαύσαμεν. ἔτι δὲ ἡμῶν διαλεγομένων κατάρατόν τι κυνίδιον ὑπὸ τῇ κλίνῃ ὂν Μελιταῖον ὑλάκτησεν, ἡ δὲ ἠφανίσθη πρὸς τὴν ὑλακήν. τό μέντοι σανδάλιον εὑρέθη ὑπὸ τῇ κιβωτῷ καὶ κατεκαύθη ὕστερον.\nΤυχιάδηςἔτι ἀπιστεῖν τούτοις, ὦ Τυχιάδη, ἄξιον ἐναργέσιν οὖσιν καὶ κατὰ τὴν ἡμέραν ἑκάστην φαονομένοις;μὰ Δίʼ, ἦν δʼ ἐγώ· ἐπεὶ σανδάλῳ γε χρυσῷ εἰς τὰς πυγὰς ὥσπερ τὰ παιδία παίεσθαι ἄξιοι ἂν εἶεν οἱ ἀπιστοῦντες καὶ οὕτως ἀναισχυντοῦντες πρὸς τὴν ἀλήθειαν.\nΤυχιάδηςἐπὶ τούτοις ὁ Πυθαγορικὸς Ἀρίγνωτος εἰσῆλθεν, ὁ κομήτης, ὁ σεμνὸς ἀπὸ τοῦ προσώπου, οἶσθα τὸν ἀοίδιμον ἐπὶ τῇ σοφίᾳ, τὸν ἱερὸν ἐπονομαζόμενον. κἀγὼ μὲν ὡς εἶδον αὐτὸν ἀνέπνευσα, τοῦτʼ ἐκεῖνο ἥκειν μοι νομίσας πέλεκύν τινα κατὰ τῶν ψευσμάτων. ἐπιστομιεῖ γὰρ αὐτούς, ἔλεγον, ὁ σοφὸς ἀνὴρ οὕτω τεράστια διεξιόντας. καὶ τὸ τοῦ λόγου, θεὸν ἀπὸ μηχανῆς ἐπεισκυκληθῆναί μοι τοῦτον ᾤμην ὑπὸ τῆς Τύχης· ὁ δὲ ἐπεὶ ἐκαθέζετο ὑπεκστάντος αὐτῷ τοῦ Κλεοδήμου, πρῶτα μὲν περὶ τῆς νόσου ἤρετο, καὶ ὡς ῥᾷον ἤδη ἔχειν ἤκουσεν παρὰ τοῦ Εὐκράτους, τί δέ, ἔφη, πρὸς αὑτοὺς ἐφιλοσοφεῖτε; μεταξὺ γὰρ εἰσιών ἐπήκουσα, καί μοι ἐδοκεῖτε εἰς καλόν διατεθήσεσθαι τήν διατριβήν.\nτί δʼ ἄλλο, εἶπεν ὁ Εὐκράτης, ἢ τουτονὶ τόν ἀδαμάντινον πείθομεν — δείξας ἐμὲ — ἡγεῖσθαι δαίμονάς τινας εἶναι καὶ φάσματα καὶ νεκρῶν ψυχάς περιπολεῖν ὑπέρ γῆς καὶ φαίνεσθαι οἷς ἄν ἐθέλωσιν. ἐγὼ μέν οὖν ἠρυθρίασα καὶ κάτω ἔνευσα αἰδεσθείς τόν Ἀρίγνωτον. ὁ δέ, ὅρα, ἔφη, ὦ Εὔκρατες, μὴ τοῦτό φησιν Τυχιάδης, τάς τῶν βιαίως ἀποθανόντων μόνας ψυχάς περινοστεῖν, οἷον εἴ τις ἀπήγξατο ἢ ἀπετμήθη τήν κεφαλήν ἢ ἀνεσκολοπίσθη ἢ ἄλλῳ γέ τῳ τρόπῳ τοιούτῳ ἀπῆλθεν ἐκ τοῦ βίου, τάς δέ τῶν κατά μοῖραν ἀποθανόντων οὐκέτι· ἤν γάρ τοῦτο λέγῃ, οὐ πάνυ ἀπόβλητα φήσει. μὰ Δίʼ, ἦ δʼ ὃς ὁ Δεινόμαχος, ἀλλʼ οὐδὲ ὅλως εἶναι τὰ τοιαῦτα οὐδὲ συνεστῶτα ὁρᾶσθαι οἴεται.\nΤυχιάδης πῶς λέγεις, ἦ δʼ ὃς ὁ Ἀρίγνωτος, δριμὺ ἀπιδὼν εἰς ἐμέ, οὐδέν σοι τούτων γίγνεσθαι δοκεῖ, καὶ ταῦτα πάντων, ὡς εἰπεῖν, ὁρώντων; Ἀπολόγησαι, ἦν δʼ ἐγώ, ὑπὲρ ἐμοῦ, εἰ μὴ πιστεύω, διότι μηδὲ ὁρῶ μόνος τῶν ἄλλων εἰ δὲ ἑώρων, καὶ ἐπίστευον ἂν δηλαδὴ ὥσπερ ὑμεῖς. ἀλλά, ἦ δʼ ὅς, ἤν ποτε εἰς Κόρινθον ἔλθῃς, ἐροῦ ἔνθα ἐστὶν ἡ Εὐβατίδου οἰκία, καὶ ἐπειδάν σοι δειχθῇ παρὰ τὸ Κράνειον, παρελθὼν εἰς αὐτὴν λέγε πρὸς τὸν θυρωρὸν Τίβειον ὡς ἐθέλοις ἰδεῖν ὅθεν τὸν δαίμονα ὁ Πυθαγορικὸς Ἀρίγνωτος ἀνορύξας ἀπήλασε καὶ πρὸς τὸ λοιπὸν οἰκεῖσθαι τὴν οἰκίαν ἐποίησεν.\nΤυχιάδης τί δὲ τοῦτο ἦν, ὦ Ἀρίγνωτε; ἤρετο ὁ Εὐκράτης. ἀοίκητος ἦν, ἦ δʼ ὅς, ἐκ πολλοῦ ὑπὸ δειμάτων, εἰ δέ τις οἰκήσειεν εὐθὺς ἐκπλαγεὶς ἔφευγεν, ἐκδιωχθεὶς ὑπό τινος φοβεροῦ καὶ ταραχώδους; φάσματος. συνέπιπτεν οὖν ἤδη καὶ ἡ στέγη κατέρρει, καὶ ὅλως οὐδεὶς ἦν ὁ θαρρήσων παρελθεῖν εἰς αὐτήν.\nἐγὼ δὲ ἐπεὶ ταῦτα ἤκουσα, τὰς βίβλους λαβὼν — εἰσὶ δέ μοι Αἰγύπτιαι μάλα πολλαὶ περὶ τῶν τοιούτων — ἧκον εἰς τὴν οἰκίαν περὶ πρῶτον ὕπνον ἀποτρέποντος τοῦ ξένου καὶ μόνον οὐκ ἐπιλαμβανομένου, ἐπεὶ ἔμαθεν οἷ βαδίζοιμι, εἰς προὖπτον κακόν, ὡς ᾤετο. ἐγὼ δὲ λύχνον λαβὼν μόνος εἰσέρχομαι, καὶ ἐν τῷ μεγίστῳ οἰκήματι καταθεὶς τὸ φῶς ἀνεγίγνωσκον ἡσυχῇ χαμαὶ καθεζόμενος· ἐφίσταται δὲ ὁ δαίμων ἐπί τινα τῶν πολλῶν ἥκειν νομίζων καὶ δεδίξεσθαι κἀμὲ ἐλπίζων ὥσπερ τοὺς ἄλλους, αὐχμηρὸς καὶ κομήτης καὶ μελάντερος τοῦ ζόφου. καὶ ὁ μὲν ἐπιστὰς ἐπειρᾶτό μου, πανταχόθεν προσβάλλων εἴ ποθεν κρατήσειεν, καὶ ἄρτι μὲν κύων ἄρτι δὲ ταῦρος γιγνόμενος ἢ λέων. ἐγὼ δὲ προχειρισάμενος τὴν φρικωδεστάτην ἐπίρρησιν αἰγυπτιάζων τῇ φωνῇ συνήλασα κατᾴδων αὐτὸν εἴς τινα γωνίαν σκοτεινοῦ οἰκήματος· ἰδὼν δὲ αὐτὸν οἷ κατέδυ, τὸ λοιπὸν ἀνεπαυόμην.\nἕωθεν δὲ πάντων ἀπεγνωκότων καὶ νεκρὸν εὑρήσειν με οἰομένων καθάπερ τοὺς ἄλλους, προελθὼν ἀπροσδόκητος ἅπασι πρόσειμι τῷ Εὐβατίδῃ, εὖ ἀγγέλλων ὅτι καθαρὰν αὐτῷ καὶ ἀδείμαντον ἤδη ἐξῆν τὴν οἰκίαν οἰκεῖν. παραλαβὼν οὖν αὐτόν τε καὶ τῶν ἄλλων πολλοὺς — εἵποντο γὰρ τοῦ παραδόξου ἕνεκα — ἐκέλευον ἀγαγὼν ἐπὶ τὸν τόπον οὗ καταδεδυκότα τὸν δαίμονα ἑωράκειν, σκάπτειν λαβόντας δικέλλας καὶ σκαφεῖα, καὶ ἐπειδὴ ἐποίησαν, εὑρέθη ὅσον ἐπʼ ὀργυιὰν κατορωρυγμένος τις νεκρὸς ἕωλος μόνα τὰ ὀστᾶ κατὰ σχῆμα συγκείμενος. ἐκεῖνον μὲν οὖν ἐθάψαμεν ἀνορύξαντες, ἡ οἰκία δὲ τὸ ἀπʼ ἐκείνου ἐπαύσατο ἐνοχλουμένη ὑπὸ τῶν φασμάτων.\nΤυχιάδηςὡς δὲ ταῦτα εἶπεν ὁ Ἀρίγνωτος, ἀνὴρ δαιμόνιος τὴν σοφίαν καὶ ἅπασιν αἰδέσιμος, οὐδεὶς ἦν ἔτι τῶν παρόντων ὃς οὐχὶ κατεγίγνωσκέ μου πολλὴν τὴν ἄνοιαν τοῖς τοιούτοις ἀπιστοῦντος, καὶ ταῦτα Ἀριγνώτου λέγοντος. ἐγὼ δὲ ὅμως οὐδὲν τρέσας οὔτε τὴν κόμην οὔτε τὴν δόξαν τὴν περὶ αὐτοῦ, τί τοῦτʼ, ἔφην, ὦ Ἀρίγνωτε; καὶ σὺ τοιοῦτος ἦσθα, ἡ μόνη ἐλπὶς τῆς ἀληθείας — καπνοῦ μεστὸς καὶ ἰνδαλμάτων; τὸ γοῦν τοῦ λόγου ἐκεῖνο, ἄνθρακες ἡμῖν ὁ θησαυρὸς πέφηνε.\nσὺ δέ, ἦ δʼ ὃς ὁ Ἀρίγνωτος, εἰ μήτε ἐμοὶ πιστεύεις μήτε Δεινομάχῳ ἢ Κλεοδήμῳ τουτωῒ μήτε αὐτῷ Εὐκράτει, φέρε εἰπὲ τίνα περὶ τῶν τοιούτων ἀξιοπιστότερον ἡγῇ τἀναντία ἡμῖν λέγοντα; νὴ Δίʼ, ἦν δʼ ἐγώ, μάλα θαυμαστὸν ἄνδρα τὸν Ἀβδηρόθεν ἐκεῖνον Δημόκριτον, ὃς οὕτως ἄρα ἐπέπειστο μηδὲν οἷόν τε εἶναι συστῆναι τοιοῦτον ὥστε, ἐπειδὴ καθείρξας ἑαυτὸν εἰς μνῆμα ἔξω πυλῶν ἐνταῦθα διετέλει γράφων καὶ συντάττων καὶ νύκτωρ καὶ μεθʼ ἡμέραν, καί τινες τῶν νεανίσκων ἐρεσχελεῖν αὐτὸν βουλόμενοι καὶ δειματοῦν στειλάμενοι νεκρικῶς ἐσθῆτι μελαίνῃ καὶ προσωπείοις εἰς τὰ κρανία μεμιμημένοις περιστάντες αὐτὸν περιεχόρευον ὑπὸ πυκνῇ τῇ βάσει ἀναπηδῶντες, ὁ δὲ οὔτε ἔδεισεν τὴν προσποίησιν αὐτῶν οὔτε ὅλως ἀνέβλεψεν πρὸς αὐτούς, ἀλλὰ μεταξὺ γράφων, παύσασθε, ἔφη, παίζοντες· οὕτω βεβαίως ἐπίστευε μηδὲν εἶναι τὰς ψυχὰς ἔτι ἔξω γενομένας τῶν σωμάτων.\nτοῦτο φής, ἦ δʼ ὃς ὁ Εὐκράτης, ἀνόητόν τινα ἄνδρα καὶ τὸν Δημόκριτον γενέσθαι, εἴ γε οὕτως ἐγίγνωσκεν.\nΤυχιάδηςἐγὼ δὲ ὑμῖν καὶ ἄλλο διηγήσομαι αὐτὸς παθών, οὐ παρʼ ἄλλου ἀκούσας· τάχα γὰρ ἂν καὶ σύ, ὦ Τυχιάδη, ἀκούων προσβιβασθείης πρὸς τὴν ἀλήθειαν τῆς διηγήσεως.\nὁπότε γὰρ ἐν Αἰγύπτῳ διῆγον ἔτι νέος ὤν, ὑπὸ τοῦ πατρὸς ἐπὶ παιδείας προφάσει ἀποσταλείς, ἐπεθύμησα εἰς Κοπτὸν ἀναπλεύσας ἐκεῖθεν ἐπὶ τὸν Μέμνονα ἐλθὼν ἀκοῦσαι τὸ θαυμαστὸν ἐκεῖνο ἠχοῦντα πρὸς ἀνίσχοντα τὸν ἥλιον. ἐκείνου μὲν οὖν ἤκουσα οὐ κατὰ τὸ κοινὸν τοῖς πολλοῖς ἄσημόν τινα φωνήν, ἀλλά μοι καὶ ἔχρησεν ὁ Μέμνων αὐτὸς ἀνοίξας γε τὸ στόμα ἐν ἔπεσιν ἑπτά, καὶ εἴ γε μὴ περιττὸν ἦν, αὐτὰ ἂν ὑμῖν εἶπον τὰ ἔπη.\nΤυχιάδης κατὰ δὲ τὸν ἀνάπλουν ἔτυχεν ἡμῖν συμπλέων Μεμφίτης ἀνὴρ τῶν ἱερῶν γραμματέων, θαυμάσιος τὴν σοφίαν καὶ τὴν παιδείαν πᾶσαν εἰδὼς τὴν Αἰγύπτιον ἐλέγετο δὲ τρία καὶ εἴκοσιν ἔτη ἐν τοῖς ἀδύτοις ὑπόγειος ᾠκηκέναι μαγεύειν παιδευόμενος ὑπὸ τῆς Ἴσιδος.\nΠαγκράτην, ἔφη ὁ Ἀρίγνωτος, λέγεις ἐμὸν διδάσκαλον, ἄνδρα ἱερόν, ἐξυρημένον, ἐν ὀθονίοις, ἀεὶ νοήμονα, οὐ καθαρῶς ἑλληνίζοντα, ἐπιμήκη, σιμόν, πρόχειλον, ὑπόλεπτον τὰ σκέλη. αὐτόν, ἦ δʼ ὅς, ἐκεῖνον τὸν Παγκράτην καὶ τὰ μὲν πρῶτα ἠγνόουν ὅστις ἦν, ἐπεὶ δὲ ἑώρων αὐτὸν εἴ ποτε ὁρμίσαιμεν τὸ πλοῖον ἄλλα τε πολλὰ τεράστια ἐργαζόμενον, καὶ δὴ καὶ ἐπὶ κροκοδείλων ὀχούμενον καὶ συννέοντα τοῖς θηρίοις, τὰ δὲ ὑποπτήσσοντα καὶ σαίνοντα ταῖς οὐραῖς, ἔγνων ἱερόν τινα ἄνθρωπον ὄντα, κατὰ μικρὸν δὲ φιλοφρονούμενος ἔλαθον ἑταῖρος αὐτῷ καὶ συνήθης γενόμενος, ὥστε πάντων ἐκοινώνει μοι τῶν ἀπορρήτων.\nκαὶ τέλος πείθει με τούς μὲν οἰκέτας ἅπαντας ἐν τῇ Μέμφιδι καταλιπεῖν, αὐτὸν δὲ μόνον ἀκολουθεῖν μετʼ αὐτοῦ, μὴ γὰρ ἀπορήσειν ἡμᾶς τῶν διακονησομένων· καὶ τὸ μετὰ τοῦτο οὕτω διήγομεν.\nΤυχιάδηςἐπειδὴ δὲ ἔλθοιμεν εἴς τι καταγώγιον, λαβὼν ἂν ὁ ἀνὴρ ἢ τὸν μοχλὸν τῆς θύρας ἢ τὸ κόρηθρον ἢ καὶ τὸ ὕπερον περιβαλὼν ἱματίοις ἐπειπών τινα ἐπῳδὴν ἐποίει βαδίζειν, τοῖς ἄλλοις ἅπασιν ἄνθρωπον εἶναι δοκοῦντα. τὸ δὲ ἀπιὸν ὕδωρ τε ἐμπίπλη καὶ ὠψώνει καὶ ἐσκεύαζεν καὶ πάντα δεξιῶς ὑπηρέτει καὶ διηκονεῖτο ἡμῖν εἶτα ἐπειδὴ ἅλις ἔχοι τῆς διακονίας, αὖθις κόρηθρον τὸ κόρηθρον ἢ ὕπερον τὸ ὕπερον ἄλλην ἐπῳδὴν ἐπειπὼν ἐποίει ἄν.\nτοῦτο ἐγὼ πάνυ ἐσπουδακὼς οὐκ εἶχον ὅπως ἐκμάθοιμι παρʼ αὐτοῦ ἐβάσκαινε γάρ καίτοι πρὸς τὰ ἄλλα προγειρότατος ὤν. μιᾷ δέ ποτε ἡμέρᾳ λαθὼν ἐπήκουσα τῆς ἐπῳδῆς, ἦν δὲ τρισύλλαβος σχεδόν, ἐν σκοτεινῷ ὑποστάς. καὶ ὁ μὲν ᾤχετο εἰς τὴν αγορὰν ἐντειλάμενος τῷ ὑπέρῳ ἃ ἔδει ποιεῖν.\nΤυχιάδης ἐγὼ δὲ εἰς τὴν ὑστεραίαν ἐκείνου τι κατὰ τὴν ἀγορὰν πραγματευομένου λαβὼν τὸ ὕπερον σχηματίσας ὁμοίως, ἐπειπὼν τὰς συλλαβάς, ἐκέλευσα ὑδροφορεῖν. ἐπεὶ δὲ ἐμπλησάμενον τὸν ἀμφορέα ἐκόμισε. πέπαυσο, ἔφην, καὶ μηκέτι ὑδροφόρει, ἀλλʼ ἴσθι αὖθις ὕπερον· τὸ δὲ οὐκέτι μοι πείθεσθαι ἤθελεν, ἀλλʼ ὑδροφόρει ἀεί, ἄχρι δὴ ἐνέπλησεν ἡμῖν ὕδατος τὴν οἰκίαν ἐπαντλοῦν. ἐγὼ δὲ ἀμηχανῶν τῷ πράγματι — ἐδεδίειν γὰρ μὴ ὁ Παγκράτης ἐπανελθὼν ἀγανακτήσῃ, ὅπερ καὶ ἐγένετο — ἀξίνην λαβὼν διακόπτω τὸ ὕπερον εἰς δύο μέρη· τὰ δέ, ἑκάτερον τὸ μέρος, ἀμφορέας λαβόντα ὑδροφόρει καὶ ἀνθʼ ἑνὸς δύο μοι ἐγεγένηντο οἱ διάκονοι. ἐν τούτῳ καὶ ὁ Παγκράτης ἐφίσταται καὶ συνεὶς τὸ γενόμενον ἐκεῖνα μὲν αὖθις ἐποίησε ξύλα, ὥσπερ ἦν πρὸ τῆς ἐπῳδῆς, αὐτὸς δὲ ἀπολιπών με λαθὼν οὐκ ὅποι ἀφανὴς ᾤχετο ἀπιών.\nνῦν οὖν, ἔφη ὁ Δεινόμαχος, οἶσθα κἂν ἐκεῖνο, ἄνθρωπον ποιεῖν ἐκ τοῦ ὑπέρου; νὴ Δίʼ, ἦ δʼ ὅς, ἐξ ἡμισείας γε· οὐκέτι γὰρ εἰς τὸ ἀρχαῖον οἷόν τέ μοι ἀπάγειν. αὐτό, ἢν ἅπαξ γένηται ὑδροφόρος, ἀλλὰ δεήσει ἡμῖν ἐπικλυσθῆναι τὴν οἰκίαν ἐπαντλουμένην.\nΤυχιάδης οὐ παύσεσθε, ἦν δʼ ἐγώ, τὰ τοιαῦτα τερατολογοῦντες γέροντες ἄνδρες; εἰ δὲ μή, ἀλλὰ κἂν τούτων γε τῶν μειρακίων ἕνεκα εἰς ἄλλον τινὰ καιρὸν ὑπερβάλλεσθε τὰς παραδόξους ταύτας καὶ φοβερὰς διηγήσεις, μή πως λάθωσιν ἡμῖν ἐμπλησθέντες δειμάτων καὶ ἀλλοκότων μυθολογημάτων. φείδεσθαι οὖν χρὴ αὐτῶν μηδὲ τοιαῦτα ἐθίζειν ἀκούειν, ἃ διὰ παντὸς τοῦ βίου συνόντα ἐνοχλήσει καὶ ψοφοδεεῖς ποιήσει ποικίλης τῆς δεισιδαιμονίας ἐμπιπλάντα,\nΤυχιάδης εὖ γε ὑπέμνησας, ἦ δʼ ὃς ὁ Εὐκράτης, εἰπὼν τὴν δεισιδαιμονίαν. τί γάρ σοι, ὦ Τυχιάδη, περὶ τῶν τοιούτων δοκεῖ, λέγω δὴ χρησμῶν καὶ θεσφάτων καὶ ὅσα θεοφορούμενοί τινες ἀναβοῶσιν ἢ ἐξ ἀδύτων ἀκούεται ἢ παρθένος ἔμμετρα φθεγγομένη προθεσπίζει τὰ μέλλοντα; ἢ δηλαδὴ καὶ τοῖς τοιούτοις ἀπιστήσεις; ἐγὼ δὲ ὅτι μὲν καὶ δακτύλιόν τινα ἱερὸν ἔχω Ἀπόλλωνος τοῦ Πυθίου εἰκόνα ἐκτυποῦντα τὴν σφραγῖδα καὶ οὗτος ὁ Ἀπόλλων φθέγγεται πρὸς ἐμέ, οὐ λέγω, μή σοι ἄπιστα δόξω περὶ ἐμαυτοῦ μεγαλαυχεῖσθαι· ἃ δὲ Ἀμφιλόχου τε ἤκουσα ἐν Μαλλῷ, τοῦ ἥρωος ὕπαρ διαλεχθέντος μοι καὶ συμβουλεύσαντος περὶ τῶν ἐμῶν, καὶ ἃ εἶδον αὐτός, ἐθέλω ὑμῖν εἰπεῖν, εἶτα ἑξῆς ἃ ἐν Περγάμῳ εἶδον καὶ ἃ ἤκουσα ἐν Πατάροις.\nὉπότε γὰρ ἐξ Αἰγύπτου ἐπανῄειν οἴκαδε ἀκούων τὸ ἐν Μαλλῷ τοῦτο μαντεῖον ἐπιφανέστατόν τε καὶ ἀληθέστατον εἶναι καὶ χρᾶν ἐναργῶς πρὸς ἔπος ἀποκρινόμενον οἷς ἂν ἐγγράψας τις εἰς τὸ γραμματεῖον παραδῷ τῷ προφήτῃ, καλῶς ἔχειν ἡγησάμην ἐν παράπλῳ πειραθῆναι τοῦ χρηστηρίου καί τι περὶ τῶν μελλόντων συμβουλεύσασθαι τῷ θεῷ —\nΤυχιάδηςταῦτα ἔτι τοῦ Εὐκράτους λέγοντος ἰδὼν οἷ τὸ πρᾶγμα προχωρήσειν ἔμελλε καὶ ὡς οὐ μικρᾶς ἐνήρχετο τῆς περὶ τὰ χρηστήρια τραγῳδίας, οὐ δοκιμάσας μόνος ἀντιλέγειν ἅπασιν, ἀπολιπὼν αὐτὸν ἔτι διαπλέοντα ἐξ Αἰγύπτου εἰς τὴν Μαλλὸν — καὶ γὰρ συνίειν ὅτι μοι ἄχθονται παρόντι καθάπερ ἀντισοφιστῇ τῶν ψευσμάτων — ἀλλʼ ἐγὼ ἄπειμι, ἔφην, Λεόντιχον ἀναζητήσων δέομαι γάρ τι αὐτῷ συγγενέσθαι. ὑμεῖς δὲ ἐπείπερ οὐχ; ἱκανὰ ἡγεῖσθε τὰ ἀνθρώπινα εἶναι, καὶ αὐτοὺς ἤδη τοὺς θεοὺς καλεῖτε συνεπιληψομένους ὑμῖν τῶν μυθολογουμένων καὶ ἅμα λέγων ἐξῄειν. οἱ δὲ ἄσμενοι ἐλευθερίας λαβόμενοι εἱστίων, ὡς τὸ εἰκός, αὑτοὺς καὶ ἐνεφοροῦντο τῶν ψευσμάτων.\nτοιαῦτά σοι, ὦ Φιλόκλεις, παρὰ Εὐκράτει ἀκούσας περίειμι νὴ τὸν Δία ὥσπερ οἱ τοῦ γλεύκους πιόντες ἐμπεφυσημένος τὴν γαστέρα ἐμέτου δεόμενος. ἡδέως δʼ ἄν ποθεν ἐπὶ πολλῷ ἐπριάμην ληθεδανόν τι φάρμακον ὧν ἤκουσα, ὡς μή τι κακὸν ἐργάσηταί με ἡ μνήμη αὐτῶν ἐνοικουροῦσα· τέρατα γοῦν καὶ δαίμονας καὶ Ἑκάτας ὁρᾶν μοι δοκῶ.\nΦιλοκλῆς καὶ αὐτός, ὦ Τυχιάδη, τοιοῦτόν τι ἀπέλαυσα τῆς διηγήσεως. φασὶ γέ τοι μὴ μόνον λυττᾶν καὶ τὸ ὕδωρ φοβεῖσθαι ὁπόσους ἂν οἱ λυττῶντες κύνες δάκωσιν, ἀλλὰ κἄν τινα ὁ δηχθεὶς ἄνθρωπος δάκῃ, ἴσα τῷ κυνὶ δύναται τὸ δῆγμα, καὶ τὰ αὐτὰ κἀκεῖνος φοβεῖται. καὶ σὺ τοίνυν ἔοικας αὐτὸς ἐν Εὐκράτους δηχθεὶς ὑπὸ πολλῶν ψευσμάτων μεταδεδωκέναι κἀμοὶ τοῦ δήγματος· οὕτω δαιμόνων μοι τὴν ψυχὴν ἐνέπλησας.\nΤυχιάδης ἀλλὰ θαρρῶμεν, ὦ φιλότης, μέγα τῶν τοιούτων ἀλεξιφάρμακον ἔχοντες τὴν ἀλήθειαν καὶ τὸν ἐπὶ πᾶσι λόγον ὀρθόν, ᾧ χρωμένους ἡμᾶς μηδὲν μὴ ταράξῃ τῶν κενῶν καὶ ματαίων τούτων ψευσμάτων.\n","locs":[{"loc":"urn:cts:greekLit:tlg0062.tlg031:1","start":0,"length":892},{"loc":"urn:cts:greekLit:tlg0062.tlg031:2","start":892,"length":1349},{"loc":"urn:cts:greekLit:tlg0062.tlg031:3","start":2241,"length":808},{"loc":"urn:cts:greekLit:tlg0062.tlg031:4","start":3049,"length":559},{"loc":"urn:cts:greekLit:tlg0062.tlg031:5","start":3608,"length":1005},{"loc":"urn:cts:greekLit:tlg0062.tlg031:6","start":4613,"length":1408},{"loc":"urn:cts:greekLit:tlg0062.tlg031:7","start":6021,"length":1018},{"loc":"urn:cts:greekLit:tlg0062.tlg031:8","start":7039,"length":1121},{"loc":"urn:cts:greekLit:tlg0062.tlg031:9","start":8160,"length":793},{"loc":"urn:cts:greekLit:tlg0062.tlg031:10","start":8953,"length":503},{"loc":"urn:cts:greekLit:tlg0062.tlg031:11","start":9456,"length":1184},{"loc":"urn:cts:greekLit:tlg0062.tlg031:12","start":10640,"length":748},{"loc":"urn:cts:greekLit:tlg0062.tlg031:13","start":11388,"length":924},{"loc":"urn:cts:greekLit:tlg0062.tlg031:14","start":12312,"length":1652},{"loc":"urn:cts:greekLit:tlg0062.tlg031:15","start":13964,"length":921},{"loc":"urn:cts:greekLit:tlg0062.tlg031:16","start":14885,"length":937},{"loc":"urn:cts:greekLit:tlg0062.tlg031:17","start":15822,"length":614},{"loc":"urn:cts:greekLit:tlg0062.tlg031:18","start":16436,"length":1067},{"loc":"urn:cts:greekLit:tlg0062.tlg031:19","start":17503,"length":1321},{"loc":"urn:cts:greekLit:tlg0062.tlg031:20","start":18824,"length":1492},{"loc":"urn:cts:greekLit:tlg0062.tlg031:21","start":20316,"length":567},{"loc":"urn:cts:greekLit:tlg0062.tlg031:22","start":20883,"length":1043},{"loc":"urn:cts:greekLit:tlg0062.tlg031:23","start":21926,"length":443},{"loc":"urn:cts:greekLit:tlg0062.tlg031:24","start":22369,"length":1663},{"loc":"urn:cts:greekLit:tlg0062.tlg031:25","start":24032,"length":1284},{"loc":"urn:cts:greekLit:tlg0062.tlg031:26","start":25316,"length":294},{"loc":"urn:cts:greekLit:tlg0062.tlg031:27","start":25610,"length":1452},{"loc":"urn:cts:greekLit:tlg0062.tlg031:28","start":27062,"length":257},{"loc":"urn:cts:greekLit:tlg0062.tlg031:29","start":27319,"length":1303},{"loc":"urn:cts:greekLit:tlg0062.tlg031:30","start":28622,"length":559},{"loc":"urn:cts:greekLit:tlg0062.tlg031:31","start":29181,"length":1723},{"loc":"urn:cts:greekLit:tlg0062.tlg031:32","start":30904,"length":1388},{"loc":"urn:cts:greekLit:tlg0062.tlg031:33","start":32292,"length":574},{"loc":"urn:cts:greekLit:tlg0062.tlg031:34","start":32866,"length":1028},{"loc":"urn:cts:greekLit:tlg0062.tlg031:35","start":33894,"length":703},{"loc":"urn:cts:greekLit:tlg0062.tlg031:36","start":34597,"length":1025},{"loc":"urn:cts:greekLit:tlg0062.tlg031:37","start":35622,"length":433},{"loc":"urn:cts:greekLit:tlg0062.tlg031:38","start":36055,"length":1010},{"loc":"urn:cts:greekLit:tlg0062.tlg031:39","start":37065,"length":953},{"loc":"urn:cts:greekLit:tlg0062.tlg031:40","start":38018,"length":589}]}
{"id":"urn:cts:greekLit:tlg0062.tlg033.1st1K-grc1","text":"Καὶ τί σοι πρῶτον, ὦ φιλότης, ἢ τί ὕστατον,\nφασί, καταλέξω τούτων ἅ πάσχειν ἢ ποιεῖν\nἀνάγκη τοὺς ἐπὶ μισθῷ συνόντας κῶν ταῖς τῶν\nεὐδαιμόνων τούτων φιλίαις ἐξεταζομένους—εἰ\nχρὴ φιλίαν τὴν τοιαύτην αὐτῶν δουλείαν ἐπο—\nνομάζειν; οἶδα γὰρ πολλὰ καὶ σχεδὸν τὰ πλεῖστα\nτῶν συμβαινόντων αὐτοῖς, οὐκ αὐτὸς μὰ Δία τοῦ\nτοιούτου πειραθείς, οὐ γὰρ ἐν ἀνάγκῃ μοι ἡ\nπεῖρα ἐγεγένητο, μηδέ, ὤ θεοί, γένοιτο· ἀλλὰ\nπολλοὶ τῶν εἰς τὸν βίον τοῦτον ἐμπεπτωκότων\nἐξηγόρευον πρός με, οἱ μὲν ἔτι ἐν τῷ κακῷ ὄντες,\nἀποδυρόμενοι ὁπόσα καὶ ὁποῖα ἕπασχον, οἱ δὲ\nὥσπερ ἐκ δεσμωτηρίου τινὸς ἀποδράντες οὐκ\nἀηδῶς μνημονεύοντες ὧν ἐπεπόνθεσαν· ἀλλὰ γὰρ\nεὐφραίνοντο ἀναλογιζόμενοι οἴων ἀπηλλάγησαν.\nἈξιοππιστότεροι δὲ ἦσαν οὗτοι διὰ πάσης, ὡς\nεἰπεῖν, τῆς τελετῆς διεξεληλυθότες καὶ πάντα ἐξ\nἀρχῆς εἰς τέλος ἐποπτεύσαντες. οὐ παρέργως\nοὖν οὐδὲ ἀμελῶς ἐπήκουον αὐτῶν καθάπερ ναυαγίαν\nτινὰ καὶ σωτηρίαν αὐτῶν παράλογον διηγουμένων,\nοἷοί εἰσιν οἱ πρὸς τοῖς ἱεροῖς ἐξυρημένοι\nτὰς κεφαλὰς συνάμα πολλοὶ τὰς τρικυμίας καὶ\nζάλας καὶ ἀκρωτήρια καὶ ἐκβολὰς καὶ ἱστοῦ κλάσεῖς\n\n\n\nκαὶ πηδαλίων ἀποκαυλίσεις διεξιόντες, ἐπὶ\nπᾶσι δὲ τοὺς Διοσκούρους ἐπιφαινομένους,—\nοἰκεῖοι γὰρ τῆς τοιαύτης τραγῳδίας οὖτοί γε—ἤ\nτινʼ ἄλλον ἐκ μηχανῆς θεὸν ἐπὶ τῷ καρχησίῳ\nκαθεζόμενον ἢ πρὸς τοῖς πηδαλίοις ἑστῶτα καὶ\nπρός τινα ᾐόνα μαλακὴν ἀπευθύνοντα τὴν ναῦν,\nοἶ προσενεχθεῖσα ἔμελλεν αὐτὴ μὲν ἡρέμα καὶ\nκατὰ σχολὴν διαλυθήσεσθαι, αὐτοὶ δὲ ἀσφαλῶς\nἀποβήσεσθαι χάριτι καὶ εὐμενείᾳ τοῦ θεοῦ.\nἘκεῖνοι μὲν οὖν τὰ πολλὰ ταῦτα πρὸς τὴν\nχρείαν τὴν παραυτίκα ἐπιτραγῳδοῦσιν ὡς παρὰ\nπλειόνων λαμβάνοιεν, οὐ δυστυχεῖς μόνον ἀλλὰ\n2 καὶ θεοφιλεῖς τινες εἶναι δοκοῦντες· οἱ δὲ τοὺς ἐν\nταῖς οἰκίαις χειμῶνας καὶ τὰς τρικυμίας καὶ νὴ\nΔία πεντακυμίας τε καὶ δεκακυμίας, εἰ οἷόν τε\nεἰπεῖν, διηγούμενοι, καὶ ὡς τὸ πρῶτον εἰσέπλευσαν,\nγαληνοῦ ὑποφαινομένου τοῦ πελάγους, καὶ\nὅσα πράγματα παρὰ τὸν πλοῦν ὅλον ὑπέμειναν ἢ\nδιψῶντες ἢ ναυτιῶντες ἢ ὑπεραντλούμενοι τῇ ἅλμῃ,\nκαὶ τέλος ὡς πρὸς πέτραν τινὰ ὕφαλον ἢ σκόπελον\nἀπόκρημνον περιρρήξαντες τὸ δύστηνον σκαφίδιον\nἄθλιοι κακῶς ἐξενήξαντο γνμνοὶ καὶ πάντων ἐνδεεῖς\nτῶν ἀναγκαίων—ἐν δὴ τούτοις καὶ τῇ τούτων\nδιηγήσει ἐδόκουν μοι τὰ πολλὰ οὗτοι ὑπʼ αἰσχύνης\nἐπικρύπτεσθαι, καὶ ἑκόντες εἶναι ἐπιλανθάνεσθαι\nαὐτῶν.\nἈλλ’ ἔγωγε κἀκεῖνα καὶ εἴ τινʼ ἄλλα ἐκ τοῦ\nλόγου συντιθεὶς εὑρίσκω προσόντα ταῖς τοιαύταις\nσυνουσίαις, οὐκ ὀκνήσω σοι πάντα, ὦ καλὲ Τιμόκλεις,\nδιεξελθεῖν· δοκῶ γάρ μοι ἐκ πολλοῦ ἤδη\nκατανενοηκέναι σε τούτῳ τῷ βίῳ ἐπιβουλεύοντα,\n3 καὶ πρῶτόν γε ὁπηνίκα περὶ τῶν τοιούτων ὁ λόγος\nἐνέπεσεν, εἶτα ἐπῄνεσέ τις τῶν παρόντων τὴν\nτοιαύτην μισθοφοράν, τρισευδαίμονας εἶναι λέγων\nοἷς μετὰ τοῦ φίλους ἔχειν τοὺς ἀρίστους Ῥωμαίων\nκαὶ δειπνεῖν δεῖπνα πολυτελῇ καὶ ἀσύμβολα καὶ\nοἰκεῖν ἐν καλῷ καὶ ἀποδημεῖν μετὰ πάσης ῥᾶστώνης\nκαὶ ἡδονῆς ἐπὶ λευκοῦ ζεύγους, εἰ τύχοι,\nἐξυπτιάζοντας, προσέτι καὶ μισθὸν τῆς φιλίας\nκαὶ ὧν εὗ πάσχουσιν τούτων λαμβάνειν οὐκ\nὀλίγον ἐστίν· ἀτεχνῶς γὰρ ἄσπορα καὶ ἀνήροτα\nτοῖς τοιούτοις τὰ πάντα φύεσθαι. ὁπότε οὖν\nταῦτα καὶ τὰ τοιαῦτα ἤκουες, ἑώρων ὅπως ἐκεχήνεις\nπρὸς αὐτὰ καὶ πάνυ σφόδρα πρὸς τὸ δέλεαρ\nἀναπεπταμένον παρεῖχες τὸ στόμα.\nὩς οὖν τό γε ἡμέτερον εἰσαῦθίς ποτε ἀναίτιον\nμηδὲ ἔχῃς λέγειν ὡς ὁρῶντές σε τηλικοῦτο μετὰ\nτῆς καρίδος ἄγκιστρον καταπίνοντα οὐκ ἐπελαβόμεθα\nοὐδὲ πρὶν ἐμπεσεῖν τῷ λαιμῷ περιεσπάσαμεν\nοὐδὲ προεδηλώσαμεν, ἀλλὰ περιμείναντες\nἐξ ἑλκομένου καὶ ἐμπεπηγότος ἤδη συ μενον\nκαὶ πρὸς ἀνάγκην ἀγόμενον ὁρᾶν, ὅτʼ οὐδὲν ὄφελος\nἑστῶτες ἐπεδακρύομεν· ὅπως μὴ ταῦτα λέγῃς ποτέ,\nπάνυ εὔλογα, ἢν λέγηται, καὶ ἄφυκτα ἡμῖν, ὡς\nοὐκ ἀδικοῦμεν μὴ προμηνύσαντες, ἄκουσον ἐξ\nἀρχῆς ἀπάντων, καὶ τὸ δίκτυόν τε αὐτὸ καὶ τῶν\nκύρτων τὸ ἀδιέξοδον ἔκτοσθεν ἐπὶ σχολῆς, ἀλλὰ\n\n\n\n\nμὴ ἔνδοθεν ἐκ τοῦ μυχοῦ προεπισκόπησον, καὶ\nτοῦ ἀγκίστρου δὲ τὸ ἀγκύλον καὶ τὴν εἰς τὸ\nἔμπαλιν τοῦ σκόλοπος ἀναστροφὴν καὶ τῆς τριαίνης\nτὰς ἀκμὰς εἰς τὰς χεῖρας λαβὼν καὶ πρὸς τὴν\nγνάθον πεφυσημένην ἀποπειρώμενος, ἢν μὴ πάνυ\nὀξέα μηδὲ ἄφυκτα μηδὲ ἀνιαρὰ ἐν τοῖς τραύμασι\nφαίνηται βιαίως σπῶντα καὶ ἀμάχως ἀντιλαμβανης\nἡμᾶς μὲν ἐν τοῖς δειλοῖς καὶ διὰ τοῦτο\nπεινῶσιν ἀνάγραφε, σεαυτὸν δὲ παρακαλέσας\nθαρρεῖν ἐπιχείρει τῇ ἄγρα, εἰ θέλεις, καθάπερ ὁ\nλάρος ὅλον περιχανὼν τὸ δέλεαρ.\n4 Ῥηθήσεται δὲ ὁ πᾶς λόγος τὸ μὲν ὅλον ἴσως\nδιὰ σέ, πλὴν ἀλλʼ οὔ γε περὶ τῶν φιλοσοφούντων\nὑμῶν μόνον, οὐδὲ ὁπόσοι σπουδαιοτέραν τὴν\nπροαίρεσιν προείλοντο ἐν τῷ βίῳ, ἀλλὰ καὶ περὶ\nγραμματιστῶν καὶ ῥητόρων καὶ μουσικῶν καὶ\nὅλως τῶν ἐπὶ παιδείαις συνεῖναι καὶ μισθοφορεῖν\nἀξιουμένων. κοινῶν δὲ ὡς ἐπίπαν ὄντων καὶ\nὁμοίων τῶν συμβαινόντων ἅπασι, δῆλον ὡς οὐκ\nἐξαίρετα μέν, αἰσχίω δὲ τὰ αὐτὰ ὄντα γίγνεται\nτοῖς φιλοσοφοῦσιν, εἰ τῶν ὁμοίων τοῖς ἄλλοις\nἀξιοῖντο καὶ μηδὲν αὐτοὺς σεμνότερον οἱ μισθοδόται\nἄγοιεν. ὅ τι δʼ ἂν οὖν ὁ λόγος αὐτὸς ἐπιὼν\nἐξευρίσκῃ, τούτου τὴν αἰτίαν μάλιστα μὲν οἱ\nποιοῦντες αὐτοί, ἔπειτα δὲ οἱ ὑπομένοντες αὐτὰ\nδίκαιοι ἔχειν· ἐγὼ δὲ ἀναίτιος, εἰ μὴ ἀληθείας καὶ\nπαρρησίας ἐπιτίμιόν τί ἐστιν.\nΤοὺς μέντοι τοῦ ἄλλου πλήθους, οἷον γυμναστάς\nτινας ἢ κόλακας, ἰδιώτας καὶ μικροὺς τὰς\nγνώμας καὶ ταπεινοὺς αὐτόθεν ἀνθρώπους, οὔτε\nἀποτρέπειν ἄξιον τῶν τοιούτων συνουσιῶν, οὐδὲ\nγὰρ ἄν πεισθεῖεν, οὔτε μὴν αἰτιᾶσθαι καλῶς ἔχει\nμὴ ἀπολειπομένους τῶν μισθοδοτῶν εἰ καὶ πάνυ\n\n\nπολλὰ ὑβρίζοιντο ὑπʼ αὐτῶν, ἐπιτήδειοι γὰρ καὶ\nοὐκ ἀνάξιοι τῆς τοιαύτης διατριβῆς· ἄλλως τε\nοὐδὲ σχοῖεν ἄν τι ἄλλο πρὸς ὅ τι χρὴ ἀποκλίναντας\nαὐτοὺς παρέχειν αὐτοὺς ἐνεργούς, ἀλλʼ ἤν\nτις αὐτῶν ἀφέλῃ τοῦτο, ἄτεχνοι αὐτίκα καὶ ἀργοὶ\nκαὶ περιττοί εἰσιν. οὐδὲν οὖν οὔτʼ αὐτοὶ δεινὸν\nπάσχοιεν ἂν οὔτʼ ἐκεῖνοι ὑβρισταὶ δοκοῖεν εἰς τὴν\nἀμίδα, φασίν, ἐνουροῦντες· ἐπὶ γάρ τοι τὴν ὕβριν\nταύτην ἐξ ἀρχῆς παρέρχονται εἰς τὰς οἰκίας, καὶ\nἡ τέχνη φέρειν καὶ ἀνέχεσθαι τὰ γιγνόμενα. περὶ\nδὲ ὦν προεῖπον τῶν πεπαιδευμένων ἄξιον ἀγανακτεῖν\nκαὶ πειρᾶσθαι ὡς ἕνι μάλιστα μετάγειν\nαὐτοὺς καὶ πρὸς ἐλευθερίαν ἀφαιρεῖσθαι.\n5 Δοκῶ δέ μοι καλῶς ἂν ποιῆσαι, εἰ τὰς αἰτίας\nἀφ᾿  ὦν ἐπὶ τὸν τοιοῦτον βίον ἀφικνοῦνταί τινες\nπροεξετάσας δείξαιμι οὐ πάνυ βιαίους οὐδʼ ἀναγκαίας·\nοὕτω γὰρ ἄν αὐτοῖς ἡ ἀπολογία προαναιροῖτο\nκαὶ ἡ πρώτη ὑπόθεσις τῆς ἐθελοδουλείας.\nοἱ μὲν δὴ πολλοὶ τὴν πενίαν καὶ τὴν τῶν ἀναγκαίων\nχρείαν προθέμενοι ἱκανὸν τοῦτο προκάλυμμα\nοἴονται προβεβλῆσθαι τῆς πρὸς τὸν βίον τοῦτον\nαὐτομολίας, καὶ ἀποχρῆν αὐτοῖς νομίζουσιν εἰ\nλέγοιεν ὡς συγγνώμης ἄξιον ποιοῦσιν τὸ χαλεπώτατον\nτῶν ἐν τῷ βίῳ, τὴν πενίαν, διαφυγεῖν\nζητοῦντες· εἶτα ὁ Θέογνις πρόχειρος καὶ πολὺ τό,\nπᾶς γὰρ ἀνὴρ πενίῃ δεδμημένος\n\n\n\nκαὶ ὅσα ἄλλα δείματα ὑπὲρ τῆς πενίας οἱ ἀγεννέστατοι\nτῶν ποιητῶν ἐξενηνόχασιν.\nἘγὼ δʼ εἰ μὲν ἑώρων αὐτοὺς φυγήν τινα ὡς\nἀληθῶς τῆς πενίας εὑρισκομένους ἐκ τῶν τοιούτων\nσυνουσιῶν, οὐκ ἂν ὑπὲρ τῆς ἄγαν ἐλευθερίας\nἐμικρολογούμην πρὸς αὐτούς· ἐπεὶ δὲ—ὡς ὁ καλός\nπου ῥήτωρ ἔφη—τοῖς τῶν νοσούντων σιτίοις ἐοικότα\nλαμβάνουσι, τίς ἔτι μηχανὴ μὴ οὐχὶ καὶ\nπρὸς τοῦτο κακῶς βεβουλεῦσθαι δοκεῖν αὐτούς,\nἀεὶ μενούσης αὐτοῖς ὁμοίας τῆς ὑποθέσεως τοῦ\nβίου; πενία γὰρ εἰσαεὶ καὶ τὸ λαμβάνειν ἀναγκαῖον\nκαὶ ἀπόθετον οὐδὲν οὐδὲ περιττὸν εἰς φυλακήν,\nἀλλὰ τὸ δοθέν, κἂν δοθῇ, κἂν ἀθρόως ληφθῇ,\nπᾶν ἀκριβῶς καὶ τῆς χρείας ἐνδεῶς καταναλίσκεται.\nκαλῶς δὲ εἶχε μὴ τοιαύτας τινὰς ἀφορμὰς\nἐπινοεῖν αἳ τὴν πενίαν τηροῦσι παραβοηθοῦσαι\nμόνον αὐτῇ, ἀλλʼ αἳ τέλεον ἐξαιρήσουσιν, καὶ\nὑπέρ γε τοῦ τοιούτου καὶ εἰς βαθυκήτεα πόντον\nἴσως ῥιπτεῖν, εἰ δεῖ, ὦ Θέογνι, καὶ πετρέων, ὡς\nφής, κατʼ ἠλιβάτων. εἰ δέ τις ἀεὶ πένης καὶ\nἐνδεὴς καὶ ὑπόμισθος ὢν οἴεται πενίαν αὐτῷ τούτῳ\nδιαπεφευγέναι, οὐκ οἴδα πῶς ὁ τοιοῦτος οὐκ ἄν\nδόξειεν ἑαυτὸν ἐξαπατᾶν.\n6 Ἄλλοι δὲ πενίαν μὲν αὐτὴν οὐκ ἄν φοβηθῆναι\nοὐδὲ καταπλαγῆναί φασιν, εἰ ἐδύναντο τοῖς ἄλλοις\nὁμοίως πονοῦντες ἐκπορίζειν τὰ ἄλφιτα, νῦν δέ,\nπεπονηκέναι γὰρ αὐτοῖς τὰ σώματα ἢ ὑπὸ γήρως\nἢ ὑπὸ νόσων, ἐπί τήνδε ῥᾴστην οὖσαν τὴν μισθοφορὰν\nἀπηντηκέναι. φέρʼ οὖν ἴδωμεν εἰ ἀληθῇ\nλέγουσιν καὶ ἐκ τοῦ ῥᾴστου, μὴ πολλὰ μηδὲ πλείω\nτῶν ἄλλων ποιοῦσι, περιγίγνεται αὐτοῖς τὰ διδόμενα·\nεὐχῇ γὰρ ἄν ἐοικότα εἴη ταῦτά γε, μὴ\n\n\nπονήσαντα μηδὲ καμόντα ἕτοιμον ἀργύριον λαβεῖν.\nτὸ δʼ ἐστὶ καὶ ῥηθῆναι κατʼ ἀξίαν ἀδύνατον·\nτοσαῦτα πονοῦσιν καὶ κάμνουσιν ἐν ταῖς συνουσίαις,\nὥστε πλείονος ἐνταῦθα καὶ ἐπὶ τοῦτο\nμάλιστα τῆς ὑγιείας δεῖσθαι, μυρίων ὄντων ὁσημέραι\nτῶν ἐπιτριβόντων τὸ σῶμα καὶ πρὸς ἐσχάτην\nἀπόγνωσιν καταπονούντων. λέξομεν δὲ αὐτὰ\nἐν τῷ προσήκοντι καιρῷ, ἐπειδὰν καὶ τὰς ἄλλας\nαὐτῶν δυσχερείας διεξίωμεν· τὸ δὲ νῦν εἶναι ἱκανὸν\nἦν ὑποδεῖξαι ὡς οὐδʼ οἱ διὰ ταύτην λέγοντες αὐτοὺς\nἀποδίδοσθαι τὴν πρόφασιν ἀληθεύοιεν ἄν.\n7 Λοιπὸν δὴ καὶ ἀληθέστατον μέν, ἥκιοστα δὲ\nπρὸς αὐτῶν λεγόμενον, ἡδονῆς ἕνεκα καὶ τῶν\nπολλῶν καὶ ἀθρόων ἐλπίδων εἰσπηδᾶν αὐτοὺς εἰς\nτὰς οἰκίας, καταπλαγέντας μὲν τὸ πλῆθος τοῦ\nχρυσοῦ καὶ τοῦ ἀργύρου, εὐδαιμονήσαντας δὲ ἐπὶ\nτοῖς δείπνοις καὶ τῇ ἄλλῃ τρυφῇ, ἐλπίσαντας δὲ\nὅσον αὐτίκα χανδὸν οὐδενὸς ἐπιστομίζοντος πίεσθαι\nτοῦ χρυσίου. ταῦτα ὑπάγει αὐτοὺς καὶ\nδούλους ἀντὶ ἐλευθέρων τίθησιν—οὐχ ἡ τῶν ἀναγκαίων\nχρεία, ἢν ἔφασκον, ἀλλʼ ἡ τῶν οὐκ ἀναγκαίων\nἐπιθυμία καὶ ὁ τῶν πολλῶν καὶ πολυτελῶν\nἐκείνων ζῆλος. τοιγαροῦν ὥσπερ δυσέρωτας αὐτοὺς\nκαὶ κακοδαίμονας ἐραστὰς ἕντεχνοί τινες καὶ\nτρίβωνες ἐρώμενοι παραλαβόντες ὑπεροπτικῶς\nπεριέπουσιν, ὅπως ἀεὶ ἐρασθήσονται αὐτῶν θεραπευοντες,\nἀπολαῦσαι δὲ τῶν παιδικῶν ἀλλʼ οὐδὲ\nμέχρι φιλήματος ἄκρου μεταδιδόντες· ἴσασι γὰρ\nἐν τῷ τυχεῖν τὴν διάλυσιν τοῦ ἔρωτος γενησομένην.\nταύτην οὖν ἀποκλείουσιν καὶ ζηλοτύπως\nφυλάττουσιν· τὰ δὲ ἄλλα ἐπʼ ἐλπίδος ἀεὶ τὸν\nἐραστὴν ἔχουσιν. δεδίασι γὰρ μὴ αὐτὸν ἡ ἀπόγνωσις\n\n\nἀπαγάγῃ τῆς ἄγαν ἐπιθυμίας καὶ ἀνέραστος\nαὐτοῖς γένηται· προσμειδιῶσιν οὖν καὶ\nὑπισχνοῦνται καὶ ἀεὶ εὖ ποιήσουσι καὶ χαριοῦνται\nκαὶ ἐπιμελήσονται πολυτελῶς. εἶτʼ ἔλαθον\nἄμφω γηράσαντες, ἔξωροι γενόμενοι καὶ οὗτος τοῦ\nἐρᾶν κἀκεῖνος τοῦ μεταδιδόναι. πέπρακται δʼ οὖν\nαὐτοῖς οὐδὲν ἐν ἅπαντι τῷ βίῳ πέρα τῆς ἐλπίδος.\n8 Τὸ μὲν δὴ δι᾿  ἡδονῆς ἐπιθυμίαν ἅπαντα ὑπομένειν\nοὐ πάνυ ἴσως ὑπαίτιον, ἀλλὰ συγγνώμη εἴ\nτις ἡδονῇ χαίρει καὶ τοῦτο ἐξ ἅπαντος θεραπεύει\nὅπως μεθέξει αὐτῆς. καίτοι αἰσχρὸν ἴσως καὶ\nἀνδραποδῶδες ἀποδόσθαι διὰ ταύτην ἑαυτόν· πολὺ\nγὰρ ἡδίων ἡ ἐκ τῆς ἐλευθερίας ἡδονή. ὅμως δʼ οὖν\nἐχέτω τινὰ συγγνώμην αὐτοῖς, εἰ ἐπιτυγχάνοιτο·\nτὸ δὲ διʼ ἡδονῆς ἐλπίδα μόνον πολλὰς ἀηδίας\nὑπομένειν γελοῖον οἶμαι καὶ ἀνόητον, καὶ ταῦτα\nὁρῶντας ὡς οἱ μὲν πόνοι σαφεῖς καὶ πρόδηλοι καὶ\nἀναγκαῖοι, τὸ δὲ ἐλπιζόμενον ἐκεῖνο, ὁτιδήποτέ\nἐστιν τὸ ἡδύ, οὔτε ἐγένετό πω τοσούτου χρόνου,\nπροσέτι δὲ οὐδὲ γενήσεσθαι ἔοικεν, εἴ τις ἐκ τῆς\nἀληθείας λογίζοιτο. οἱ μέν γε τοῦ Ὀδυσσέως\nἑταῖροι γλυκύν τινα τὸν λωτὸν ἐσθίοντες ἠμέλουν\nτῶν ἄλλων καὶ πρὸς τὸ παρὸν ἡδὺ τῶν καλῶς\nἐχόντων κατεφρόνουν· ὥστε οὐ πάντη ἄλογος\nαὐτῶν ἡ λήθη τοῦ καλοῦ, πρὸς τῷ ἡδεῖ ἐκείνῳ\nτῆς ψυχῆς διατριβούσης. τὸ δὲ λιμῷ συνόντα\nπαρεστῶτα ἄλλῳ τοῦ λωτοῦ ἐμφορομένῳ μηδὲν\n\n\n\nμεταδιδόντι ὑπὸ ἐλπίδος μόνης τοῦ κἂν αὐτὸν\nπαραγεύσασθαί ποτε δεδέσθαι, τῶν καλῶς καὶ\nὀρθῶς ἐχόντων ἐπιλελησ μένον, Ἡράκλεις, ῶς καταγέλαστον\nκαὶ πληγῶν τινων Ὁμηρικῶν ὡς ἀληθῶς\nδεόμενον.\n9 Τὰ μὲν τοίνυν πρὸς τὰς συνουσίας αὐτοὺς\nἄγοντα καὶ ἀφʼ ὥν αὐτοὺς φέροντες ἐπιτρέπουσι\nτοῖς πλουσίοις χρῆσθαι πρὸς ὅ τι ἂν ἐθέλωσιν,\nταῦτά ἐστιν ἢ ὅτι ἐγγύτατα τούτων, πλὴν εἰ μὴ\nκἀκείνων τις μεμνῆσθαι ἀξιώσειεν τῶν καὶ μόνῃ\nτῇ δόξῃ ἐπαιρομένων τοῦ συνεῖναι εὐπατρίδαις τε\nκαὶ εὐπαρύφοις ἀνδράσιν· εἰσὶν γὰρ οἳ καὶ τοῦτο\nπερίβλεπτον καὶ ὑπὲρ τοὺς πολλοὺς νομίζουσιν,\nὡς ἔγωγε τοὐμὸν ἴδιον οὐδὲ βασιλεῖ τῷ μεγάλῳ\nαὐτὸ μόνον συνεῖναι καὶ συνὼν ὁρᾶσθαι μηδὲν\nχρηστὸν ἀπολαύων τῆς συνουσίας δεξαίμην ἄν.\n10 Τοιαύτης δὲ αὐτοῖς τῆς ὑποθέσεως οὔσης, φέρε\nἤδη πρὸς ἡμᾶς αὐτοὺς ἐπισ κοπήσωμεν οἴα μὲν\nπρὸ τοῦ εἰσδεγθῆναι καὶ τυχεῖν ὑπομένουσιν, οἷα\nδὲ ἐν αὐτῷ ἤδη ὄντες πάσχουσιν, ἐπὶ πᾶσι δὲ\nἥτις αὐτοῖς ἡ καταστροφὴ τοῦ δράματος γίγνεται.\nοὐ γὰρ δὴ ἐκεῖνό γε εἰπεῖν ἐστιν, ὡς εἰ καὶ\nπονηρὰ ταῦτα, εὔληπτα γοῦν καὶ οὐ πολλοῦ\nδεήσει τοῦ πόνου, ἀλλὰ θελῆσαι δεῖ μόνον, εἶτά\nσοι πέπρακται τὸ πᾶν εὐμαρῶς· ἀλλὰ πολλῆς\nμὲν τῆς διαδρομῆς δεῖ, συνεχοῦς δὲ τῆς θυραυλίας,\nἔωθέν τε ἐξανιστάμενον περιμένειν ὠθούμενον\nκαὶ ἀποκλειόμενον καὶ ἀναίσχυντον ἐνίοτε\n\n\n\nκαὶ ὀχληρὸν δοκοῦντα καὶ ὑπὸ θυρωρῷ κακῶς\nσυρίζοντι καὶ ὀνομακλήτορι Λιβυκῷ ταττόμενον\nκαὶ μισθὸν τελοῦντα τῆς μνήμης τοῦ ὀνόματος.\nκαὶ μὴν καὶ ἐσθῆτος ὑπὲρ τὴν ὑπάρχουσαν\nδύναμιν ἐπιμεληθῆναι χρὴ πρὸς τὸ τοῦ θεραπευομένου\nἀξίωμα, καὶ χρώματα αἱρεῖσθαι οἷς ἂν\nἐκεῖνος ἥδηται, ὡς μὴ ἀπᾴδῃς μηδὲ προσκρούῃς\nβλεπόμενος, καὶ φιλοπόνως ἕπεσθαι, μᾶλλον δὲ\nἡγεῖσθαι, ὑπὸ τῶν οἰκετῶν προωθούμενον καὶ\nὥσπερ τινὰ πομπὴν ἀναπληροῦντα.\nὉ δὲ οὐδὲ προσβλέπει πολλῶν ἑξῆς ἡμερῶν.\n11 ἢν δέ ποτε καὶ τὰ ἄριστα πράξῃς, καὶ ἴδῃ σε καὶ\nπροσκαλέσας ἔρηταί τι ὥν ἂν τύχῃ, τότε δὴ τότε\nπολὺς μὲν ὁ ίδρώς, ἀθρόος δὲ ὁ ἴλιγγος καὶ τρόμος\nἄκαιρος καὶ γέλως τῶν παρόντων ἐπὶ τῇ ἀπορίᾳ.\nκαὶ πολλάκις ἀποκρίνασθαι δέον, “Τίς ἢν ὁ βασιλεὺς\nτῶν Ἀχαιῶν,' ὅτι “Χίλιαι νῆες ἦσαν\nαὐτοῖς,” λέγεις. τοῦτο οἱ μὲν χρηστοὶ αἰδῶ ἐκάλεσαν,\nοἱ δὲ τολμηροὶ δειλίαν, οἱ δὲ κακοήθεις\nἀπαιδευσίαν. σὺ δʼ οὖν ἐπισφαλεστάτης πειραθεὶς\nτῆς πρώτης φιλοφροσύνης ἀπῆλθες καταδικάσας\nσεαυτοῦ πολλὴν τὴν ἀπόγνωσιν.\nἘπειδὰν δὲπολλὰς μὲν ἀΰπνους νύκτας ἰαύσῃςἥματα δʼ αἱματόεντα\nδιαγάγῃς, οὐ μὰ Δία τῆς Ἑλένης ἕνεκα οὐδὲ τῶν\nΠριάμου Περγάμων, ἀλλὰ τῶν ἐλπιζομένων πέντε\nὀβολῶν, τύχῃς δὲ καὶ τραγικοῦ τινος θεοῦ συνιστάντος,\nἐξέτασις τοὐντεῦθεν εἰ οἶσθα τὰ μαθήματα.\nκαὶ τῷ μὲν πλουσίῳ ἡ διατριβὴ οὐκ\n\n\nἀηδὴς ἐπαινουμένῳ καὶ εὐδαιμονιζομένῳ, σοὶ δὲ ὁ\nὑπὲρ τῆς ψυχῆς ἀγὼν καὶ ὑπὲρ ἅπαντος τοῦ βίου\nτότε προκεῖσθαι δοκεῖ· ὑπεισέρχεται γὰρ εἰκότως\nτὸ μηδʼ ὑπʼ ἄλλου ἂν καταδεχθῆναι πρὸς τοῦ\nπροτέρου ἀποβληθέντα καὶ δόξαντα εἶναι ἀδόκιραον.\nἀνάγκη τοίνυν εἰς μυρία διαιρεθῆναι τότε,\nτοῖς μὲν ἀντεξεταζομένοις φθονοῦντα,—τίθει γὰρ\nκαὶ ἄλλους εἶναι τῶν αὐτῶν ἀντιποιουμένου— αὐτὸν\nδὲ πάντα ἐνδεῶς εἰρηκέναι νομίζοντα,\nφοβούμενον δὲ καὶ ἐλπίζοντα καὶ πρὸς τὸ ἐκείνου\nπρόσωπον ἀτενίζοντα καὶ εἰ μὲν ἐκφαυλίζοι τι\nτῶν λεγομένων, ἀπολλύμενον, εἰ δὲ μειδιῶν ἀκούοι,\n12 γεγηθότα καὶ εὔελπιν καθιστάμενον. εἰκὸς δὲ\nπολλοὺς εἶναι τοὺς ἐναντία σοι φρονοῦντας καὶ\nἄλλους ἀντὶ σοῦ τιθεμένους, ὥν ἕκαστος ὥσπερ ἐκ\nλόχου τοξεύων λέληθεν. εἶτʼ ἐννόησον ἄνδρα ἐν\nβαθεῖ πώγωνι καὶ πολιῇ τῇ κόμῃ ἐξεταζόμενον εἴ\nτι οἶδεν ὠφέλιμον, καὶ τοῖς μὲν δοκοῦντα εἰδέναι,\nτοῖς δὲ μή.\nΜέσος ἐν τοσούτῳ χρόνος, καὶ πολυπραγμονεῖταί\nσου ἅπας ὁ παρεληλυθὼς βίος, κἂν μέν\nτις ἡ πολίτης ὑπὸ φθόνου ἢ γείτων ἔκ τινος\nεὐτελοῦς αἰτίας προσκεκρουκὼς ἀνακρινόμενος\nεἴπῃ μοιχὸν ἢ παιδεραστήν, τοῦτʼ ἐκεῖνο, ἐκ τῶν\nΔιὸς δέλτων ὁ μάρτυς, ἄν δὲ πάντες ἅμα ἑξῆς\nἐπαινῶσιν, ὕποπτοι καὶ ἀμφίβολοι καὶ δεδεκασμένοι.\nχρὴ τοίνυν πολλὰ εὐτυχῆσαι καὶ\nμηδὲν ὅλως ἐναντιωθῆναι· μόνως γὰρ ἄν οὕτως\nκρατήσειας.\nΕἶεν· καὶ δὴ εὐτύχηταί σοι πάντα\nμειζόνως· αὐτός τε γὰρ ἐπῄνεσε τοὺς λόγους καὶ\n\n\n\nτῶν φίλων οἱ ἐντιμότατοι καὶ οἷς μάλιστα πιστεύει\nτὰ τοιαῦτα οὐκ ἀπέτρεψαν· ἔτι δὲ καὶ ἡ\nγυνὴ βούλεται, οὐκ ἀντιλέγει δὲ οὔτε ὁ ἐπίτροπος\nοὔτε ὁ οἰκονόμος· οὐδέ τις ἐμέμψατό σου τὸν βίον,\nἀλλὰ πάντα ἵλεω καὶ πανταχόθεν αἴσια τὰ ίερά.\nκεκράτηκας οὖν, ὦ μακάριε, καὶ ἔστεψαι τὰ\nὈλύμπια, μᾶλλον δὲ Βαβυλῶνα εἴληφας ἢ τὴν\nΣάρδεων ἀκρόπολιν καθῄρηκας, καὶ ἔξεις τὸ τῆς\nἈμαλθείας κέρας καὶ ἀμέλξεις ὀρνίθων γάλα.\nδεῖ δή σοι ἀντὶ τῶν τοσούτων πόνων μέγιστα\nἡλίκα γενέσθαι τἀγαθά, ἶνα μὴ φύλλινος μόνον\nὁ στέφανος ᾖ, καὶ τόν τε μισθὸν οὐκ εὐκαταφρόνητον\nὁρισθῆναι καὶ τοῦτον ἐν καιρῷ τῆς\nχρείας ἀπραγμόνως ἀποδίδοσθαι καὶ τὴν ἄλλην\nτιμὴν ὑπὲρ τοὺς πολλοὺς ὑπάρχειν, πόνων δὲ\nἐκείνων καὶ πηλοῦ καὶ δρόμων καὶ ἀγρυπνιῶν\nἀναπεπαῦσθαι, καὶ τοῦτο δὴ τὸ τῆς εὐχῆς, ἀποτείναντα\nτὼ πόδε καθεύδειν, μόνα ἐκεῖνα πράττοντα\nὧν ἕνεκα τὴν ἀρχὴν παρελήφθης καὶ ὧν\nἔμμισθος εἶ. ἐχρῆν μὲν οὕτως, ὦ Τιμόκλεις, καὶ\nοὐδὲν ἂν ἦν μέγα κακὸν ὑποκύψαντα φέρειν τὸν\nζυγὸν ἐλαφρόν τε καὶ εὔφορον καὶ τὸ μέγιστον,\nἐπίχρισον ὄντα. ἀλλὰ πολλοῦ, μᾶλλον δὲ τοῦ\nπαντὸς δεῖ· μυρία γάρ ἐστιν ἀφόρητα ἐλευθέρῳ\nἀνδρὶ ἐν αὐταῖς ἤδη ταῖς συνουσίαις γιγνόμενα.\nσκέψαι δὲ αὐτὸς ἑξῆς ἀκούων, εἴ τις ἂν αὐτὰ\nὑπομεῖναι δύναιτο παιδείᾳ κἂν ἐπʼ ἐλάχιστον\n14 ὡμιληκώς. ἄρξομαι δὲ ἀπὸ τοῦ πρώτου δείπνου,\n\n\n\nἢν δοκῇ, ὅ σε εἰκὸς δειπνήσειν τὰ προτέλεια\nτῆς μελλούσης συνουσίας.\nΕὐθὺς οὖν πρόσεισιν παραγγέλλων τις ἤκειν\nἐπὶ τὸ δεῖπνον, οὐκ ἀνομίλητος οἰκέτης, ὃν χρὴ\nπρῶτον ἵλεων ποιήσασθαι, παραβύσαντα εἰς τὴν\nχεῖρα, ὡς μὴ ἀδέξιος εἶναι δοκῆς, τοὐλάχιστον\nπέντε δραχμάς· ὁ δὲ ἀκκισάμενος καί, “Ἄπαγε,\nπαρὰ σοῦ δὲ ἐγώ;” καί, “Ἠράκλεις, μὴ γένοιτο,”\nὑπειπὼν τέλος ἐπείσθη, καὶ ἄπεισί σοι πλατὺ\nἐγχανών. σὺ δὲ ἐσθῆτα καθαρὰν προχειρισάμενος\nκαὶ σεαυτὸν ὡς κοσμιώτατα σχηματίσας\nλουσάμενος ἥκεις, δεδιὼς μὴ πρὸ τῶν ἄλλων\nἀφίκοιο ἀπειρόκαλον γάρ, ὥσπερ καὶ τὸ ὕστατον\nἥκειν φορτικόν. αὐτὸ οὖν τηρήσας τὸ μέσον τοῦ\nκαιροῦ εἰσελήλυθας, καί σε πάνυ ἐντίμως ἐδέξατο,\nκαὶ παραλαβών τις κατέκλινε μικρὸν ὑπὲρ τοῦ\nπλουσίου μετὰ δύο που σχεδὸν τῶν παλαιῶν\n15 φίλων. σὺ δʼ ὥσπερ εἰς τοῦ Διὸς τὸν οἶκον\nπαρελθὼν πάντα τεθαύμακας καὶ ἐφʼ ἑκάστῳ τῶν\nπραττομένων μετέωρος εἶ· ξένα γάρ σοι καὶ\nἄγνωστα πάντα· καὶ ἥ τε οἰκετεία εἰς σὲ ἀποβλέπει\nκαὶ τῶν παρόντων ἕκαστος ὅ τι πράξεις\nἐπιτηροῦσιν, οὐδὲ αὐτῷ δὲ ἀμελὲς τῷ πλουσίῳ\nτοῦτο, ἀλλὰ καὶ προεῖπέ τισι τῶν οἰκετῶν\nἐπισκοπεῖν εἴ πως εἰς τοὺς παῖδας ἢ εἰς τὴν\nγυναῖκα πολλάκις ἐκ περιωπῆς ἀποβλέψεις. οἱ\nμὲν γὰρ τῶν συνδείπνων ἀκόλουθοι ὁρῶντες ἐκπεπληγμένον\nεἰς τὴν ἀπειρίαν τῶν δρωμένων ἀποκώπτουσι,\nτεκμήριον τοῦ μὴ παρʼ ἄλλῳ\n\n\n\n\n\nπρότερόν σε δεδειπνηκέναι τὸ καινὸν εἶναί σοι τὸ\nχειρόμακτρον τιθέμενοι.\nὭσπερ οὖν εἰκός, ἰδίειν τε ἀνάγκη ὑπʼ ἀπορίας\nκαὶ μήτε διψῶντα πιεῖν αἰτεῖν τολμᾶν, μὴ δόξῃς\nοἰνόφλυξ τις εἶναι, μήτε τῶν ὄψων παρατεθέντων\nποικίλων καὶ πρός τινα τάξιν ἐσκευασμένων\nεἰδέναι ἐφʼ ὅ τι πρῶτον ἡ δεύτερον τὴν χεῖρα\nἐνέγκῃς· ὑποβλέπειν οὖν εἰς τὸν πλησίον δεήσει\nκἀκεῖνον ζηλοῦν καὶ μανθάνειν τοῦ δείπνου τὴν\n16 ἀκολουθίαν. τὰ δʼ ἄλλα ποικίλος εἶ καὶ θορύβου\nπλέως τὴν ψυχήν, πρὸς ἕκαστα τῶν πραττομένων\nἐκπεπληγμένος, καὶ ἄρτι μὲν εὐδαιμονίζεις\nτὸν πλούσιον τοῦ χρυσοῦ καὶ τοῦ ἐλέφαντος καὶ\nτῆς τοσαύτης τρυφῆς, ἄρτι δὲ οἰκτείρεις σεαυτόν,\nὡς τὸ μηδὲν ὢν εἶτα ζῆν ὑπολαμβάνεις. ἐνίοτε\nδὲ κἀκεῖνο εἰσέρχεταί σε, ὡς ζηλωτόν τινα βιώσῃ\nτὸν βίον ἅπασιν ἐκείνοις ἐντρυφήσων καὶ μεθέξων\nαὐτῶν ἐξ ἰσοτιμίας· οἴει γὰρ εἰσαεὶ Διονύσια\nἑορτάσειν. καί που καὶ μειράκια ὡραῖα διακονούμενα\nκαὶ ἡρέμα προσμειδιῶντα γλαφυρωτέραν\nὑπογράφει σοι τὴν μέλλουσαν διατριβήν, ὥστε\nσυνεχῶς τὸ Ὁμηρικὸν ἐκεῖνο ἐπιφθέγγεσθαι,\nοὐ νέμεσις Τρῶας καὶ ἐϋκνήμιδας Ἀχαιούς\nπολλὰ πονεῖν καὶ ὑπομένειν ὑπὲρ τῆς τοσαύτης\nεὐδαιμονίας.\nΦιλοτησίαι τὸ ἐπὶ τούτῳ, καὶ σκύφον εὐμεγέθη\n\n\nτινὰ αἰτήσας προὔπιέν σοι τῷ διδασκάλῳ, ἢ\nὁτιδήποτε προσειπών· σὺ δὲ λαβών, ὅτι μέν τί\nσε καὶ αὐτὸν ὑπειπεῖν ἔδει ἠγνόησας ὑπʼ ἀπειρίας,\n17 καὶ ἀγροικίας δόξαν ὦφλες. ἐπίφθονος δʼ οὖν\nἀπὸ τῆς προπόσεως ἐκείνης πολλοῖς τῶν παλαιῶν\nφίλων γεγένησαι, καὶ πρότερον ἐπὶ τῇ κατακλίσει\nλυπήσας τινὰς αὐτῶν, ὅτι τήμερον ἥκων προὐκρίθης\nἀνδρῶν πολυετῇ δουλείαν ἠντληκότων.\nεὐθὺς οὖν καὶ τοιοῦτός τις ἐν αὐτοῖς περὶ σοῦ\nλόγος· “Τοῦτο ἡμίν πρὸς τοῖς ἄλλοις δεινοῖς\nἐλείπετο, καὶ τῶν ἄρτι εἰσεληλυθότων εἰς τὴν\nοἰκίαν δευτέρους εἶναι, καὶ μόνοις τοῖς Ἕλλησι\nτούτοις ἀνέῳκται ἡ Ῥωμαίων πόλις· καίτοι τί\nἐστιν ἐφʼ ὅτῳ προτιμῶνται ἡμῶν; οὐ ῥημάτια\nδύστηνα λέγοντες οἴονταί τι παμμέγεθες ὡφελεῖν;”\nἄλλος δέ, “Οὐ γὰρ εἶδες ὅσα μὲν ἔπιεν, ὅπως δὲ\nτὰ παρατεθέντα συλλαβὼν κατέφαγεν; ἀπειρόκαλος\nἄνθρωπος καὶ λιμοῦ πλέως, οὐδʼ ὄναρ\nλευκοῦ ποτε ἄρτου ἐμφορηθείς, οὔτι γε Νομαδικοῦ\nἣ Φασιανοῦ ὄρνιθος, ὥν μόλις τὰ ὀστᾶ\nἡμῖν καταλέλοιπεν.” τρίτος ἄλλος, “Ὦ μάταιοι,”\nφησίν, “ πέντε οὐδʼ ὅλων ἡμερῶν ὄψεσθε\nαὐτὸν ἐνταῦθά που ἐν ἡμῖν τὰ ὅμοια ποτνιώμενον·\nνῦν μὲν γὰρ ὥσπερ τὰ καινὰ τῶν ὑποδημάτων ἐν\nτιμῇ τινι καὶ ἐπιμελείᾳ ἐστίν, ἐπειδὰν δὲ πατηθῇ\nπολλάκις καὶ ὑπὸ τοῦ πηλοῦ ἀναπλασθῇ, ὑπὸ\nτῇ κλίνῃ ἀθλίως ἐρρίψεται κόρεων ὥσπερ ἡμεῖς\nἀνάπλεως.”\nἘκεῖνοι μὲν οὖν τοιαῦτα πολλὰ περὶ σοῦ στρέφουσι,\n\n\n\n\nκαί που ἤδη καὶ πρὸς διαβολάς τινες\nαὐτῶν παρασκευάζονται.\n18 τὸ δʼ οὖν συμπόσιον\nὅλον ἐκεῖνο σόν ἐστιν καὶ περὶ σοῦ οἱ πλεῖστοι\nτῶν λόγ\\ν. σὺ δʼ ὑπ’ ἀηθείας πλέον τοῦ ἱκανοῦ\nἐμπιὼν οἴνου λεπτοῦ καὶ δριμέος, πάλαι τῆς\nγαστρὸς ἐπειγούσης, πονηρῶς ἔχεις, καὶ οὔτε\nπροεξαναστῆναί σοι καλὸν οὔτε μένειν ἀσφαλές.\nἀποτεινομένου τοίνυν τοῦ πότου καὶ λόγων ἐπὶ\nλόγοις γιγνομένων καὶ θεαμάτων ἐπὶ θεάμασι\nπαριόντων—ἄπαντα γὰρ ἐπιδείξασθαί σοι τὰ\nαὑτοῦ βούλεται—κόλασιν οὐ μικρὰν ὑπομένεις\nμήτε ὁρῶν τὰ γιγνόμενα μήτε ἀκούων εἴ τις ἄδει\nἢ κιθαρίζει πάνυ τιμώμενος μειρακίσκος, ἀλλ’\nἐπαινεῖς μὲν ὑπʼ ἀνάγκης, εὔχῃ δὲ ἡ σεισμῷ συμπεσεῖν\nἐκεῖνα πάντα ἢ πυρκαϊάν τινα προσαγγελθῆναι,\nἵνα ποτὲ καὶ διαλυθῇ τὸ συμπόσιον.\n19 Τοῦτο μὲν δή σοι τὸ πρῶτον, ὦ ἑταῖρε, καὶ\nἤδιστον ἐκεῖνο δεῖπνον, οὐκ ἔμοιγε τοῦ θύμου καὶ\nτῶν λευκῶν ἀλῶν ἥδιον ὁπηνίκα βούλομαι καὶ\nὁπόσον ἐλευθέρως ἐσθιομένων.\nἽνα γοῦν σοι τὴν ὀξυρεγμίαν τὴν ἐπὶ τούτοις\nπαρῶ καὶ τὸν ἐν τῇ νυκτὶ ἔμετον, ἔωθεν δεήσει\nπερὶ τοῦ μισθοῦ συμβῆναι ὑμᾶς, ὁπόσον τε καὶ\nὁπότε τοῦ ἔτους χρὴ λαμβάνειν. παρόνταων οὖν\nἢ δύο ἢ τριῶν φίλων προσκαλέσας σε καὶ καθίζεσθαι\nκελεύσας ἄρχεται λέγειν· “Τὰ μὲν ἡμέτερα\nὁποῖά ἐστιν ἑώρακας ἤδη, καὶ ὡς τῦφος ἐν\nαὐτοῖς οὐδὲ εἴς, ἀτραγῴδητα δὲ καὶ πεζὰ πάντα\nκαὶ δημοτικά. χρὴ δέ σε οὕτως ἔχειν ὡς ἀπάντων\n\n\n\nἡμῖν κοινῶν ἐσομένων· γελοῖον γὰρ εἰ τὸ κυριώτατον,\nτὴν ψνχήν σοι τὴν ἐμαυτοῦ ἡ καὶ νὴ Δία\nτῶν παίδων —εἰ παῖδες εἶεν αὐτῷ παιδεύσεως\nδεόμενοι— “ἐπιτρέπων τῶν ἀλλάων μὴ ἐπʼ ἴσης\nἡγοίμην δεσπότην. ἐπεὶ δὲ καὶ ὡρίσθαι τι δεῖ,\n—ὁρόω μὲν τὸ μέτριον καὶ αὔταρκες τοῦ σοῦ\nτρόπου καὶ συνίημι ὡς οὐχὶ μισθοῦ ἐλπίδι προσελήλυθας\nἡμῶν τῇ οἰκίᾳ, τῶν δὲ ἄλλων ἕνεκα,\nτῆς εὐνοίας τῆς παρ’ ἡμῶν καὶ τιμῆς, ἢν παρὰ\nπᾶσιν ἔξεις· ὅμως δʼ οὖν καὶ ὡρίσθω τι,—σὺ δʼ\nαὐτὸς ὅ τι καὶ βούλει λέγε, μεμνημένος, ὥ φίλτατε,\nκἀκείνων ἄπερ ἐν ἑορταῖς διετησίοις εἰκὸς\nἡμᾶς παρέξειν· οὐ γὰρ ἀμελήσομεν οὐδὲ τῶν\nτοιούτων, εἰ καὶ μὴ νῦν αὐτὰ συντιθέμεθα·\nπολλαὶ δέ, οἶσθα, τοῦ ἔτους αἰ τοιαῦται ἀφορμαί.\nκαὶ πρὸς ἐκεῖνα τοίνυν ἀποβλέπων μετριώτερον\nδῆλον ὅτι ἐπιβαλεῖς ἡμῖν τὸν μισθόν. ἄλλως τε\nκαὶ πρέπον ἂν εἴη τοῖς πεπαιδευμένοις ὑμῖν κρείττοσιν\nεἶναι χρημάτων.”\n20 Ὁ μὲν ταῦτα εἰπὼν καὶ ὅλον σε διασείσας ταῖς\nἐλπίσι τιθασὸν ἑαυτῷ πεποίηκε, σὺ δὲ πάλαι\nτάλαντα καὶ μυριάδας ὀνειροπολήσας καὶ ἀγροὺς\nὅλους καὶ συνοικίας συνίης μὲν ἠρέμα τῆς μικρολογίας,\nσαίνεις δὲ ὅμως τὴν ὑπόσχεσιν καὶ τό,\n“Πάντα ἡμῖν κοινὰ ἔσται,” βέβαιον καὶ ἀληθὲς\nἔσεσθαι νομίζεις, οὐκ εἰδὼς ὅτι τὰ τοιαῦτα\nχείλεα μέν τʼ ἐδίηνʼ, ὑπερῴην δʼ οὐκ ἐδίηνε.\nτελευταῖον δʼ ὐπʼ αἰδοῦς αὐτῷ ἐπέτρεψας. ὁ δὲ\n\n\nαὐτὸς μὲν οὔ φησιν ἐρεῖν, τῶν φίλων δέ τινα τῶν\nπαρόντων κελεύει μέσον ἐλθόντα τοῦ πράγματος\nεἰπεῖν ὃ μήτʼ αὐτῷ γίγνοιτʼ ἂν βαρὺ καὶ πρὸς\nἄλλα τούτων ἀναγκαιότερα δαπανῶντι μήτε τῷ\nληψομένῳ εὐτελές. ὁ δὲ ὠμογέρων τις ἐκ παίδων\nκολακείᾳ σύντροφος, “Ὡς μὲν οὐκ εὐδαιμονέστατος\nεἰ,” φησίν, “τῶν ἐν τῇ πόλει ἀπάντων, ὦ\nοὗτος, οὐκ ἂν εἴποις, ᾦ γε τοῦτο πρῶτον ὑπῆρχεν\nὃ πολλοῖς πάνυ γλιχομένοις μόλις ἂν γένοιτο\nπαρὰ τῆς Τύχης· λέγω δὲ ὁμιλίας ἀξιωθῆναι καὶ\nἑστίας κοινωνῆσαι καὶ εἰς τὴν πρώτην οἰκίαν τῶν\nἐν τῇ Ῥωμαίων ἀρχῇ καταδεχθῆναι· τοῦτο γὰρ\nὑπὲρ τὰ Κροίσου τάλαντα καὶ τὸν Μίδου πλοῦτον,\nεἰ σωφρονεῖν οἶσθα. ἰδὼν δὲ πολλοὺς τῶν\nεὐδοκίμων ἐθελήσαντας ἄν, εἰ καὶ προσδιδόναι\nδέοι, μόνης τῆς δόξης ἕνεκα συνεῖναι τούτῳ καὶ\nὁρᾶσθαι περὶ αὐτὸν ἑταίρους καὶ φίλους εἶναι\nδοκοῦντας, οὐκ ἔχω ὅπως σε τῆς εὐποτμίας μακαρίσω,\nὃς καὶ προσλήψῃ μισθὸν τῆς τοιαύτης\nεὐδαιμονίας. ἀρκεῖν οὖν νομίζω, εἰ μὴ πάνυ ἄσωτος\nεἶ, τοσόνδε τι·”—εἰπὼν ἐλάχιστον καὶ μάλιστα\n21 πρὸς τὰς σὰς ἐκείνας ἐλπίδας. ἀγαπᾶν δʼ ὅμως\nἀναγκαῖον· οὐ γὰρ οὐδʼ ἂν φυγεῖν ἔτι σοι δυνατὸν\nἐντὸς ἀρκύων γενομένῳ. δέχῃ τοίνυν τὸν χαλινὸν\nμύσας καὶ τὰ πρῶτα εὐάγωγος εἶ πρὸς αὐτὸν οὐ\nπάνυ περισπῶντα οὐδὲ ὀξέως νύττοντα, μέχρι ἄν\nλάθῃς τέλεον αὐτῷ συνήθης γενόμενος.\nΟἱ μὲν δὴ ἔξω ἄνθρωποι τὸ μετὰ τοῦτο\nζηλοῦσί σε ὁρῶντες ἐντὸς τῆς κιγκλίδος διατρίβοντα\nκαὶ ἀκωλύτως εἰσιόντα καὶ τῶν πάνυ\n\n\n\nτινὰ ἔνδον γεγενημένον· σὺ δὲ αὐτὸς οὐδέπω ὁρᾶς\nοὗτινος ἕνεκα εὐδαίμων αὐτοῖς εἶναι δοκεῖς. πλὴν\nἀλλὰ χαίρεις γε καὶ σεαυτὸν ἐξαπατᾷς καὶ ἀεὶ\nτὰ μέλλοντα βελτίω γενήσεσθαι νομίζεις. τὸ δʼ\nἔμπαλιν ἢ σὺ ἤλπισας γίγνεται καὶ ὡς ἡ παροιμία\nφησίν, ἐπὶ Μανδροβούλου χωρεῖ τὸ πρᾶγμα,\nκαθʼ ἑκάστην, ὡς εἰπεῖν, τὴν ἡμέραν ἀποσμικρινόμενον\nκαὶ εἰς τοὐπίσω ἀναποδίζον. ἡρέμα οὖν\nκαὶ κατʼ ὀλίγον, ὥσπερ ἐν ἀμυδρῷ τῷ φωτὶ τότε\nπρῶτον διαβλέπων, ἄρχῃ κατανοεῖν ὡς αἱ μὲν\nχρυσαῖ ἐκεῖναι ἐλπίδες οὐδὲν ἀλλʼ ἣ φῦσαί τινες\nἦσαν ἐπίχρυσοι, βαρεῖς δὲ καὶ ἀληθεῖς καὶ ἀπανόμενον\nκαὶ συνεχεῖς οἱ πόνοι. “Τίνες οὗτοι;”\nἴσως ἐρήσῃ με· “οὐχ ὁρῶ γὰρ ὅ τι τὸ ἐπίπονον\nἐν ταῖς τοιαύταις συνουσίαις ἐστὶν οὐδʼ ἐπινοῶ\nἅτινα ἔφησθα τὰ καματηρὰ καὶ ἀφόρητα.” οὐκοῦν\nἄκουσον, ὦ γενναῖε, μὴ εἰ κάματος ἕνεστιν ἐν τῷ\nπράγματι μόνον ἐξετάζων, ἀλλὰ καὶ τὸ αἰσχρὸν\nκαὶ ταπεινὸν καὶ συνόλως δουλοπρεπὲς οὐκ ἐν\nπαρέργῳ τῆς ἀκροάσεως τιθέμενος.\n23 Καὶ πρῶτόν γε μέμνησο μηκέτι ἐλεύθερον τὸ\nἀπʼ ἐκείνου μηδὲ εὐπατρίδην σεαυτὸν οἴεσθαι.\nπάντα γὰρ ταῦτα, τὸ γένος, τὴν ἐλευθερίαν, τοὺς\nπρογόνους ἔξω τοῦ ὁδοῦ καταλείψων ἴσθι ἐπειδὰν\nἐπὶ τοιαύτην σαυτὸν λατρείαν ἀπεμπολήσας\nεἰσίῃς· οὐ γὰρ ἐθελήσει σοι ἡ Ἐλευθερία συνεισελθεῖν\nἐφʼ οὕτως ἀγεννῆ πράγματα καὶ ταπεινὰ\nεἰσιόντι. δοῦλος οὖν, εἰ καὶ πάνυ ἀχθέσῃ τῷ\nὀνόματι, καὶ οὐχ ἑνός, ἀλλὰ πολλῶν δοῦλος ἀναγκοίως\n\n\nἔση καὶ θητεύσεις κάτω νενευκὼς ἔωθεν εἰς\nἑσπέραν “ ἀεικελίῳ ἐπὶ μισθῷ.” καὶ ἅτε δὴ μὴ ἐκ\nπαίδων τῇ Δουλείᾳ συντραφείς, ὀψιμαθήσας δὲ\nκαὶ πόρρω που τῆς ἡλικίας παιδευόμενος πρὸς\nαὐτῆς οὐ πάνυ εὐδόκιμος ἔσῃ οὐδὲ πολλοῦ ἄξιος\nτῷ δεσπότῃ· διαφθείρει γάρ σε ἡ μνήμη τῆς ἐλευθερίας\nὑπιοῦσα καὶ ἀποσκιρτᾶν ἐνίοτε ποιεῖ καὶ\nδιʼ αὐτὸ ἐν τῇ δουλείᾳ πονηρῶς ἀπαλλάττειν.\nΠλῆν εἰ μὴ ἀποχρῆν σοι πρὸς ἐλευθερίαν νομίζεις\nτὸ μὴ Πυρρίου μηδὲ Ζωπυρίωνος υίὸν εἶναι,\nμηδὲ ὥσπερ τις Βιθυνὸς ὑπὸ μεγαλοφώνῳ τῷ\nκήρυκι ἀπημπολῆσθαι. ἀλλʼ ὁπόταν, ὦ βέλτιστε,\nτῆς νουμηνίας ἐπιστάσης ἀναμιχθεὶς τῷ Πυρρίᾳ\nκαὶ τῷ Ζωπυρίωνι προτείνῃς τὴν χεῖρα ὁμοίως\nτοῖς ἄλλοις οἰκέταις καὶ λάβῃς ἐκεῖνο ὁτιδήποτε\nἢν τὸ γιγνόμενον, τοῦτο ἡ πρᾶσίς ἐστι. κήρυκος\nγὰρ οὐκ ἔδει ἐπʼ ἄνδρα ἑαυτὸν ἀποκηρύξαντα καὶ\nμακρῷ χρόνῳ μνηστευσάμενον ἑαυτῷ τὸν δεσπότην.\n24 Εἶτʼ, ὦ κάθαρμα, φαίην ἄν, καὶ μάλιστα. πρὸς\nτὸν φιλοσοφεῖν φάσκοντα, εἰ μέν σέ τις ἢ πλέοντα\nκαταποντιστὴς συλλαβὼν ἡ λῃστὴς ἀπεδίδοτο,\nᾤκτειρες ἄν σεαυτὸν ὡς παρὰ τὴν ἀξίαν δυστυχοῦντα,\nἢ εἴ τίς σου λαβόμενος ἦγε δοῦλον εἶναι\nλέγων, ἐβόας ἂν τοὺς νόμους καὶ δεινὰ ἐποίεις καὶ\nἠγανάκτεις καί, “Ὦ γῆ καὶ θεοί,” μεγάλῃ τῇ φωνῇ\nἐκεκράγεις ἄν, σεαυτὸν δὲ ὀλίγων ἕνεκα ὀβολῶν\nἐν τούτῳ τῆς ἡλικίας, ὅτε καὶ εἰ φύσει δοῦλος\nἦσθα, καιρὸς ἢν πρὸς ἐλευθερίαν ἤδη ὁρᾶν, αὐτῇ\n\n\nἀρετῇ καὶ σοφίᾳ φέρων ἀπημπόληκας, οὐδὲ τους\nπολλοὺς ἐκείνους λόγους αἰδεσθεὶς οὖς ὁ καλὸς\nΠλάτων ἡ ὁ Χρύσιππος ἡ Ἀριστοτέλης διεξεληλύθασι\nτὸ μὲν ἐλευθέριον ἐπαινοῦντες, τὸ δουλοπρεπὲς\nδὲ διαβάλλοντες; καὶ οὐκ αἰσχύνῃ κόλαξιν\nἀνθρώποις καὶ ἀγοραίοις καὶ βωμολόχοις ἀντεξεταζόμενος\nκαὶ ἐν τοσούτῳ πλήθει\nμόνος ξενίζων τῷ τρίβωνι καὶ πονηρῶς τὴν Ῥωμαίων\nφωνὴν βαρβαρίζων, εἶτα δειπνῶν δεῖπνα\nθορυβώδη καὶ πολυάνθρωπα συγκλύδων τινῶν\nκαὶ τῶν πλείστων μοχθηρῶν; καὶ ἐν αὐτοῖς\nἐπαινεῖς φορτικῶς καὶ πίνεις πέρα τοῦ μετρίως\nἔχοντος. ἔωθέν τε ὑπὸ κώδωνι ἐξαναστὰς ἀποσεισάμενος\nτοῦ ὕπνου τὸ ἥδιστον συμπεριθεῖς ἄνω\nκαὶ κάτω ἔτι τὸν χθιζὸν ἔχων πηλὸν ἐπὶ τοῖν\nσκελοῖν. οὕτως ἀπορία μὲν σε θέρμων ἔσχεν ἢ\nτῶν ἀγρίων λαχάνων, ἐπέλιπον δὲ καὶ αἱ κρῆναι\nῥέουσαι τοῦ ψυχροῦ ὕδατος, ὡς ἐπὶ ταῦτά σε ὑπʼ\nἀμηχανίας ἐλθεῖν; ἀλλὰ δῆλον ὡς οὐχ ὕδατος\nοὐδὲ θέρμων, ἀλλὰ πεμμάτων καὶ ὄψου καὶ οἴνου\nἀνθοσμίου ἐπιθυμῶν ἑάλως, καθάπερ ὁ λάβραξ\nαὐτὸν μάλα δικαίως τὸν ὀρεγόμενον τούτων λαιμὸν\nδιαπαρείς. παρὰ πόδας τοιγαροῦν τῆς λιχνείας\nταύτης τἀπίχειρα, καὶ ὥσπερ οἱ πίθηκοι δεθεὶς\nκλοιῷ τὸν τράχηλον ἄλλοις μὲν γέλωτα παρέχεις,\nσεαυτῷ δὲ δοκεῖς τρυφᾶν, ὅτι ἔστι σοι τῶν ἰσχάδων\nἀφθόνως ἐντραγεῖν. ἡ δὲ ἐλευθερία καὶ τὸ\nεὐγενὲς αὐτοῖς φυλέταις καὶ φράτερσι φροῦδα\nπάντα καὶ οὐδὲ μνήμη τις αὐτῶν.\n25 Καὶ ἀγαπητὸν εἰ μόνον τὸ αἰσχρὸν προσῆν τῷ\n\n\n\nπράγματι, δοῦλον ἀντʼ ἐλευθέρου δοκεῖν, οἱ δὲ\nπόνοι μὴ κατὰ τοὺς πάνυ τούτους οἰκέτας. ἀλλ’\nὅρα εἰ μετριώτερά σοι προστέτακται τῶν Δρόμωνι\nκαὶ Τιβείῳ προστεταγμένων. ὥν μὲν γὰρ ἕνεκα,\nτῶν μαθημάτων ἐπιθυμεῖν φήσας, παρείληφέ σε,\nὀλίγον αὐτῷ μέλει. “Τί γὰρ κοινόν,” φασί,\n“λύρᾳ καὶ ὄνῳ;” πάνυ γοῦν, —οὐχ ὁρᾶς;—ἐκττήκασι\nτῷ πόθῳ τῆς Ὁμήρου σοφίας ἡ τῆς\nΔημοσθένους δεινότητος ἢ τῆς Πλάτωνος μεγαλοφροσύνης,\nὦν ἤν τις ἐκ τῆς ψυχῆς ἀφέλῃ τὸ\nχρυσίον καὶ τὸ ἀργύριον καὶ τὰς περὶ τούτων\nφροντίδας, τὸ καταλειπόμενόν ἐστι τῦφος καὶ\nμαλακία καὶ ἡδυπάθεια καὶ ἀσέλγεια καὶ ὕβρις\nκαὶ ἀπαιδευσία. δεῖται δή σου ἐπʼ ἐκεῖνα μὲν\nοὐδαμῶς, ἐπεὶ δὲ πώγωνα ἔχεις βαθὺν καὶ σεμνός\nτις εἶ τὴν πρόσοψιν καὶ μάτιον Ἑλληνικὸν\nεὐσταλῶς περιβέβλησαι καὶ πάντες ἴσασί σε\nγραμματικὸν ἢ ῥήτορα ἢ φιλόσοφον, καλὸν αὐτῷ\nδοκεῖ ἀναμεμίχθαι καὶ τοιοῦτόν τινα τοῖς προῖοῦσι\nκαὶ προπομπεύουσιν αὐτοῦ· δόξει γὰρ ἐκ τούτου\nκαὶ φιλομαθὴς τῶν Ἐλληνικῶν μαθημάτων καὶ\nὅλως περὶ παιδείαν φιλόκαλος. ὥστε κινδυνεύεις,\nγενναῖε, ἀντὶ τῶν θαυμαστῶν λόγων τὸν πώγωνα\nκαὶ τὸν τρίβωνα μεμισθωκέναι.\nΧρὴ οὖν σε ἀεὶ σὺν αὐτῷ ὁρᾶσθαι καὶ μηδέποτε\nἀπολείπεσθαι, ἀλλὰ ἔωθεν ἐξαναστάντα παρέχειν\nσεαυτὸν ὀφθησόμενον ἐν τῇ θεραπείᾳ καὶ μὴ\nλιπεῖν τὴν τάξιν. ὁ δὲ ἐπιβάλλων ἐνίοτέ σοι τὴν\nχεῖρα, ὅ τι ἂν τύχῃ ληρεῖ, τοῖς ἐντυγχάνουσιν\n\n\nἐπιδεικνύμενος ὡς οὐδὲ ὁδῷ βαδίζων ἀμελής ἐστι\nτῶν Μουσῶν, ἀλλ᾿ εἰς καλὸν τὴν ἐν τῷ περιπάτῳ\n26 διατίθεται σχολήν. σὺ δ᾿ ἄθλιος τὰ μὲν παραδραμών,\nτὰ δὲ βάδην ἄναντα πολλὰ καὶ κάταντα\n—τοιαύτη γάρ, ὡς οἶσθα, ἡ πόλις—περιελθὼν\nἵδρωκάς τε καὶ πνευστιᾷς, κἀκείνου ἔνδον τινὶ τῶν\nφίλων πρὸς ὃν ἦλθεν διαλεγομένου, μηδὲ ὅπου\nκαθίζῃς ἔχων ὀρθὸς ὑπ᾿ ἀπορίας ἀναγιγνώσκεις\nτὸ βιβλίον προχειρισάμενος.\nἘπειδὰν δὲ ἄσιτόν τε καὶ ἄποτον ἡ νὺξ καταλάβη,\nλουσάμενος πονηρῶς ἀωρὶ περὶ αὐτό που\nσχεδὸν τὸ μεσονύκτιον ἥκεις ἐπὶ τὸ δεῖπνον, οὐκέθ᾿\nὁμοίως ἔντιμος οὐδὲ περίβλεπτος τοῖς παροῦσιν,\nἀλλ᾿ ἤν τις ἄλλος ἐπεισέλθῃ νεαλέστερος, εἰς\nτοὐπίσω σύ· καὶ οὕτως εἰς τὴν ἀτιμοτάτην γωνίαν\nἐξωσθεὶς κατάκεισαι μάρτυς μόνον τῶν παραφερομένων,\nτὰ ὀστᾶ, εἰ ἐφίκοιτο μέχρι σοῦ, καθάπερ\nοἱ κύνες περιεσθίων ἢ τὸ σκληρὸν τῆς μαλάχης\nφύλλον ᾧ τὰ ἄλλα συνειλοῦσιν, εἰ ὑπεροφθείη\nὑπὸ τῶν προκατακειμένων, ἄσμενος ὑπὸ λιμοῦ\nπαροψώμενος.\nΟὐ μὴν οὐδὲ ἡ ἄλλη ὕβρις ἄπεστιν, ἀλλ᾿ οὔτε\nᾠὸν ἔχεις μόνος—οὐ γὰρ ἀναγκαῖόν ἐστιν καὶ σὲ\nτῶν αὐτῶν ἀεὶ τοῖς ξένοις καὶ ἀγνώστοις ἀντιποιεῖσθαι·\nἀγνωμοσύνη γὰρ δὴ τοῦτό γε—οὔτε\nἡ ὄρνις ὁμοία ταῖς ἄλλαις, ἀλλὰ τῷ μὲν πλησίον\nπαχεῖα καὶ πιμελής, σοὶ δὲ νεοττὸς ἡμίτομος ἢ\nφάττα τις ὑπόσκληρος, ὕβρις ἄντικρυς καὶ ἀτιμία.\nπολλάκις δ᾿ εἰ ἐπιλίποι ἄλλου τινὸς αἰφνιδίως\n\n\n\n\n\nἐπιπαρόντος, ἀράμενος ὁ διάκονος τὰ σοὶ παρακείμενα\nφέρων ἐκείνῳ παρατέθεικεν ὑποτονθορύσας,\n“Σὺ γὰρ ἡμέτερος εἰ” τεμνομένου μὲν γὰρ ἐν\nτῷ μέσῳ ἢ συὸς ὑπογαστρίου ἢ ἐλάφου, χρὴ ἐκ\nπαντὸς ἢ τὸν διανέμοντα ἵλεων ἔχειν ἢ τὴν Προμηθέως\nμερίδα φέρεσθαι, ὀστᾶ κεκαλυμμένα τῇ\nπιμελῇ. τὸ γὰρ τῷ μὲν ὑπὲρ σὲ τὴν λοπάδα\nπαρεστάναι ἔστ᾿ ἂν ἀπαγορεύσῃ ἐμφορούμενος, σὲ\nδὲ οὕτω ταχέως παραδραμεῖν, τίνι φορητὸν ἐλευθέρῳ\nἀνδρὶ κἂν ὁπόσην αἱ ἔλαφοι τὴν χολὴν\nἔχοντι; καίτοι οὐδέπω ἐκεῖνο ἔφην, ὅτι τῶν ἄλλων\nἥδιστόν τε καὶ παλαιότατον οἶνον πινόντων μόνος\nσὺ πονηρόν τινα καὶ παχὺν πίνεις, θεραπεύων ἀεὶ\nἐν ἀργύρῳ ἢ χρυσῷ πίνειν, ὡς μὴ ἐλεγχθείης ἀπὸ\nτοῦ χρώματος οὕτως ἄτιμος ὢν συμπότης. καὶ\nεἴθε γε κἂν ἐκείνου εἰς κόρον ἦν πιεῖν, νῦν δὲ\nπολλάκις αἰτήσαντος ὁ παῖς “οὐδ᾿ ἀΐοντι ἔοικεν.”\n27 Ἀνιᾷ δή σε πολλὰ καὶ ἀθρόα καὶ σχεδὸν τὰ\nπάντα, καὶ μάλιστα ὅταν σε παρευδοκιμῇ κίναιδός\nτις ἢ ὀρχηστοδιδάσκαλος ἢ Ἰωνικὰ συνείρων\nἈλεξανδρεωτικὸς ἀνθρωπίσκος. τοῖς μὲν γὰρ τὰ\nἐρωτικὰ ταῦτα διακονουμένοις καὶ γραμματίδια\nὑπὸ κόλπου διακομίζουσιν πόθεν σύ γ᾿ ἰσότιμος\nκατακείμενος τοιγαροῦν ἐν μυχῷ τοῦ συμποσίου\nκαὶ ὑπ᾿ αἰδοῦς καταδεδυκὼς στένεις ὡς τὸ εἰκὸς\nκαὶ σεαυτὸν οἰκτείρεις καὶ αἰτιᾷ τὴν Τύχην οὐδὲ\nὀλίγα σοι τῶν χαρίτων ἐπιψεκάσασαν. ἡδέως δ᾿\nἄν μοι δοκεῖς καὶ ποιητὴς γενέσθαι τῶν ἐρωτικῶν\n\n\nᾀσμάτων ἢ κἂν ἄλλου ποιήσαντος δύνασθαι ᾄδειν\nἀξίως· ὁρᾶς γὰρ οἷ τὸ προτιμᾶσθαι καὶ εὐδοκιμεῖν\nἐστιν. ὑποσταίης δὲ ἄν, εἰ καὶ μάγον ἢ\nμάντιν ὑποκρίνασθαι δέοι τῶν κλήρους πολυταλάντους\nκαὶ ἀρχὰς καὶ ἀθρόους τοὺς πλούτους\nὑπισχνουμένων· καὶ γὰρ αὖ καὶ τούτους ὁρᾶς εὖ\nφερομένους ἐν ταῖς φιλίαις καὶ πολλῶν ἀξιουμένους.\nκἂν ἕν τι οὖν τούτων ἡδέως ἂν γένοιο, ὡς\nμὴ ἀπόβλητος καὶ περιττὸς εἴης· ἀλλ᾿ οὐδὲ\nπρὸς ταῦτα ὁ κακοδαίμων πιθανὸς εἶ. τοιγαροῦν\nἀνάγκη μειοῦσθαι καὶ σιωπῇ ἀνέχεσθαι ὑποιμώζοντα\nκαὶ ἀμελούμενον.\n28 Ἢν μὲν γὰρ κατείπῃ σοῦ τις ψιθυρὸς οἰκέτης,\nὡς μόνος οὐκ ἐπῄνεις τὸν τῆς δεσποίνης παιδίσκον\nὀρχούμενον ἢ κιθαρίζοντα, κίνδυνος οὐ μικρὸς ἐκ\nτοῦ πράγματος. χρὴ οὖν χερσαίου βατράχου\nδίκην διψῶντα κεκραγέναι, ὡς ἐπίσημος ἔσῃ ἐν\nτοῖς ἐπαινοῦσι καὶ κορυφαῖος ἐπιμελούμενον·\nπολλάκις δὲ καὶ τῶν ἄλλων σιωπησάντων αὐτὸν\nἐπειπεῖν ἐσκεμμένον τινὰ ἔπαινον πολλὴν τὴν\nκολακείαν ἐμφανιοῦντα.\nΤὸ μὲν γὰρ λιμῷ συνόντα καὶ νὴ Δία γε διψῶντα\nμύρῳ χρίεσθαι καὶ στεφανοῦσθαι τὴν κεφαλήν,\nἡρέμα καὶ γελοῖον· ἔοικας γὰρ τότε στήλῃ ἑώλου\nτινὸς νεκροῦ ἄγοντος ἐναγίσματα· καὶ γὰρ ἐκείνων\nκαταχέαντες μύρον καὶ τὸν στέφανον ἐπιθέντες\nαὐτοὶ πίνουσι καὶ εὐωχοῦνται τὰ παρεσκευασμένα.\n29 Ἢν μὲν γὰρ καὶ ζηλότυπός τις ᾖ καὶ παῖδες\nεὔμορφοι ὦσιν ἢ νέα γυνὴ καὶ σὺ μὴ παντελῶς\nπόρρω Ἀφροδίτης καὶ Χαρίτων ᾖς, οὐκ ἐν εἰρήνῃ\n\n\n\nτὸ πρᾶγμα οὐδὲ ὁ κίνδυνος εὐκαταφρόνητος. ὦτα\nγὰρ καὶ ὀφθαλμοὶ βασιλέως πολλοί, οὐ μόνον\nτἀληθῆ ὁρῶντες, ἀλλ᾿ ἀεί τι καὶ προσεπιμετροῦντες,\nὡς μὴ νυστάζειν δοκοῖεν. δεῖ οὖν ὥσπερ\nἐν τοῖς Περσικοῖς δείπνοις κάτω νεύοντα κατακεῖσθαι,\nδεδιότα μή τις εὐνοῦχός σε ἴδῃ προσβλέψαντα\nμιᾷ τῶν παλλακίδων, ἐπεὶ ἄλλος γε\nεὐνοῦχος ἐντεταμένον πάλαι τὸ τόξον ἔχων ἃ\nμὴ θέμις ὁρῶντα ἕτοιμος κολάσαι, διαπείρας τῷ\nοἰστῷ μεταξὺ πίνοντος τὴν γνάθον.\n30 Εἶτα ἀπελθὼν τοῦ δείπνου μικρόν τι κατέδαρθες·\nὑπὸ δὲ ᾠδὴν ἀλεκτρυόνων ἀνεγρόμενος,\n“Ὢ δείλαιος ἐγώ,” φής, “καὶ ἄθλιος, οἵας τὰς\nπάλαι διατριβὰς ἀπολιπὼν καὶ ἑταίρους καὶ βίον\nἀπράγμονα καὶ ὕπνον μετρούμενον τῇ ἐπιθυμίᾳ\nκαὶ περιπάτους ἐλευθερίους εἰς οἷον βάραθρον\nφέρων ἐμαυτὸν ἐνσέσεικα. τίνος ἕνεκα, ὦ θεοί, ἢ\nτίς ὁ λαμπρὸς οὗτος μισθός ἐστιν; οὐ γὰρ καὶ\nἄλλως μοι πλείω τούτων ἐκπορίζειν δυνατὸν ἦν\nκαὶ προσῆν τὸ ἐλεύθερον καὶ τὸ πάντα ἐπ᾿ ἐξουσίας;\nνῦν δὲ τὸ τοῦ λόγου, λέων κρόκῃ δεθείς,\nἄνω καὶ κάτω περισύρομαι, τὸ πάντων οἴκτιστον,\nοὐκ εὐδοκιμεῖν εἰδὼς οὐδὲ κεχαρισμένος εἶναι δυνάμενος.\nἰδιώτης γὰρ ἔγωγε τῶν τοιούτων καὶ\nἄτεχνος, καὶ μάλιστα παραβαλλόμενος ἀνδράσι\nτέχνην τὸ πρᾶγμα πεποιημένοις, ὥστε καὶ ἀχάριστός\nεἰμι καὶ ἥκιστα συμποτικός, οὐδ᾿ ὅσον\nγέλωτα ποιῆσαι δυνάμενος. συνίημι δὲ ὡς καὶ\nἐνοχλῶ πολλάκις βλεπόμενος, καὶ μάλισθ᾿ ὅταν\n\n\n\n\nἡδίων αὐτὸς αὑτοῦ εἶναι θέλῃ· σκυθρωπὸς γὰρ\nαὐτῷ δοκῶ. καὶ ὅλως οὐκ ἔχω ὅπως ἁρμόσωμαι\nπρὸς αὐτόν. ἢν μὲν γὰρ ἐπὶ τοῦ σεμνοῦ φυλάττω\nἐμαυτόν, ἀηδὴς ἔδοξα καὶ μονονουχὶ φευκτέος· ἢν\nδὲ μειδιάσω καὶ ῥυθμίσω τὸ πρόσωπον εἰς τὸ\nἥδιστον, κατεφρόνησεν εὐθὺς καὶ διέπτυσεν, καὶ\nτὸ πρᾶγμα ὅμοιον δοκεῖ ὥσπερ ἂν εἴ τις κωμῳδίαν\nὑποκρίναιτο τραγικὸν προσωπεῖον περικείμενος.\nτὸ δ᾿ ὅλον, τίνα ἄλλον ὁ μάταιος ἐμαυτῷ βιώσομαι\nβίον τὸν παρόντα τοῦτον ἄλλῳ βεβιωκώς;”\n31 Ἔτι σου ταῦτα διαλογιζομένου ὁ κώδων ἤχησεν,\nκαὶ χρὴ τῶν ὁμοίων ἔχεσθαι καὶ περινοστεῖν καὶ\nἑστάναι, ὑπαλείψαντά γε πρότερον τοὺς βουβῶνας\nκαὶ τὰς ἰγνύας, εἰ θέλεις διαρκέσαι πρὸς τὸν\nἆθλον. εἶτα δεῖπνον ὅμοιον καί εἰς τὴν αὐτὴν ὥραν\nπεριηγμένον. καί σοι τὰ τῆς διαίτης πρὸς τὸν\nπάλαι βίον ἀντίστροφα, καὶ ἡ ἀγρυπνία δὲ καὶ\nὁ ἱδρὼς καὶ ὁ κάματος ἡρέμα ἤδη ὑπορύττουσιν,\nἡ φθόην ἢ περιπνενμονίαν ἢ κώλου ἄλγημα ἢ τὴν\nκαλὴν ποδάγραν ἀναπλάττοντες. ἀντέχεις δὲ\nὅμως, καὶ πολλάκις κατακεῖσθαι δέον, οὐδὲ τοῦτο\nσιγκεχώρηται· σκῆψις γὰρ ἡ νόσος καὶ φυγὴ τῶν\nκαθηκόντων ἔδοξεν. ὥστ᾿ ἐξ ἁπάντων ὠχρὸς ἀεὶ\nκαὶ ὅσον οὐδέπω τεθνηξομένῳ ἔοικας.\n32 Καὶ τὰ μὲν ἐν τῇ πόλει ταῦτα. ἢν δέ που καὶ\nἀποδημῆσαι δέῃ, τὰ μὲν ἄλλα ἐῶ· ὕοντος δὲ πολλάκις\nὕστατος ἐλθὼν—τοιοῦτο γάρ σοι ἀποκεκλήρωται\nκαὶ τὸ ζεῦγος—περιμένεις ἔστ᾿  ἂν\nοὐκέτ᾿ οὔσης καταγωγῆς τῷ μαγείρῳ σε ἢ τῷ τῆς\nδεσποίνης κομμωτῇ συμπαραβύσωσιν, οὐδὲ τῶν\nφρυγάνων δαψιλῶς ὑποβαλόντες.\n33 Οὐκ ὀκνῶ δέ σοι καὶ διηγήσασθαι ὅ μοι Θεσμόπολις\nοὗτος ὁ Στωϊκὸς διηγήσατο συμβὰν αὐτῷ\nπάνυ γελοῖον καὶ νὴ Δί᾿ οὐκ ἀνέλπιστον ὡς ἂν\nκαὶ ἄλλῳ ταὐτὸν συμβαίη. συνῆν μὲν γὰρ\nπλουσίᾳ τινὶ καὶ τρυφώσῃ γυναικὶ τῶν ἐπιφανῶν\nἐν τῇ πόλει. δεῆσαν δὲ καὶ ἀποδημῆσαί ποτε, τὸ\nμὲν πρῶτον ἐκεῖνο παθεῖν ἔφη γελοιότατον,\nσυγκαθέζεσθαι γὰρ αὐτῷ παραδεδόσθαι φιλοσόφῳ\nὄντι κίναιδόν τινα τῶν πεπιττωμένων τὰ\nσκέλη καὶ τὸν πώγωνα περιεξυρημένων· διὰ\nτιμῆς δ᾿ αὐτὸν ἐκείνη, ὡς τὸ εἰκός, ἦγεν. καὶ\nτοὔνομα δὲ τοῦ κιναίδου ἀπεμνημόνευεν· Χελιδόνιον\nγὰρ καλεῖσθαι. τοῦτο τοίνυν πρῶτον\nἡλίκον, σκυθρωπῷ καὶ γέροντι ἀνδρὶ καὶ πολιῷ\nτὸ γένειον—οἶσθα δὲ ὡς βαθὺν πώγωνα καὶ\nσεμνὸν ὁ Θεσμόπολις εἶχεν—παρακαθίζεσθαι\nφῦκος ἐντετριμμένον καὶ ὑπογεγραμμένον τοὺς\nὀφθαλμοὺς καὶ διασεσαλευμένον τὸ βλέμμα καὶ\nτὸν τράχηλον ἐπικεκλασμένον, οὐ χελιδόνα μὰ\nΔί᾿, ἄλλὰ γῦπά τινα περιτετιλμένον τὰ πτερά·\nκαὶ εἴ γε μὴ πολλὰ δεηθῆναι αὐτοῦ, καὶ τὸν κεκρύφαλον\nἔχοντα ἐπὶ τῇ κεφαλῇ ἂν συγκαθίζεσθαι.\nτὰ δ᾿ οὖν ἄλλα παῤ ὅλην τὴν ὁδὸν μυρίας τὰς\nἀηδίας ἀνασχέσθαι ὑπᾴδοντος καὶ τερετίζοντος,\nεἰ δὲ μὴ ἐπεῖχεν αὐτός, ἴσως ἂν καὶ ὀρχουμένου\nἐπὶ τῆς ἀπήνης.\n34 Ἕτερον δ᾿ οὖν τι καὶ τοιοῦτον αὐτῷ προσταχθῆναι.\nκαλέσασα γὰρ αὐτὸν ἡ γυνή, “Θεσμόπολι,”\nφησίν, “οὕτως ὄναιο, χάριν οὐ μικρὰν\n\n\n\n\nαἰτούσῃ δὸς μηδὲν ἀντειπὼν μηδὲ ὅπως ἐπὶ πλεῖόν\nσου δεήσομαι περιμείνας.” τοῦ δέ, ὅπερ εἰκὸς\nἦν, ὑποσχομένου πάντα πράξειν, “Δέομαί σου\nτοῦτο” ἔφη, “χρηστὸν ὁρῶσά σε καὶ ἐπιμελῇ\nκαὶ φιλόστοργον, τὴν κύνα ἣν οἶσθα τὴν Μυρρίνην\nἀναλαβὼν εἰς τὸ ὄχημα φύλαττέ μοι καὶ\nἐπιμελοῦ ὅπως μηδενὸς ἐνδεὴς ἔσται· βαρύνεται\nγὰρ ἡ ἀθλία τὴν γαστέρα καὶ σχεδὸν ὡς ἐπίτεξ\nἐστίν· οἱ δὲ κατάρατοι οὗτοι καὶ ἀπειθεῖς οἰκέται\nοὐχ ὅπως ἐκείνης, ἀλλ᾿ οὐδ᾿ ἐμοῦ αὐτῆς πολὺν\nποιοῦνται λόγον ἐν ταῖς ὁδοῖς. μὴ τοίνυν τι\nσμικρὸν οἰηθῇς εὖ ποιήσειν με τὸ περισπούδαστόν\nμοι καὶ ἥδιστον κυνίδιον διαφυλάξας.” ὑπέσχετο\nὁ Θεσμόπολις πολλὰ ἱκετευούσης καὶ μονονουχὶ\nκαὶ δακρυούσης. τὸ δὲ πρᾶγμα παγγέλοιον ἦν,\nκυνίδιον ἐκ τοῦ ἱματίου προκῦπτον μικρὸν ὑπὸ τὸν\nπώγωνα καὶ κατουρῆσαν πολλάκις, εἰ καὶ μὴ\nταῦτα ὁ Θεσμόπολις προσετίθει, καὶ βαΰζον\nλεπτῇ τῇ φωνῇ—τοιαῦτα γὰρ τὰ Μελιταῖα—καὶ\nτὸ γένειον τοῦ φιλοσόφου περιλιχμώμενον, καὶ\nμάλιστα εἴ τι τοῦ χθιζοῦ αὐτῷ ζωμοῦ ἐγκατεμέμικτο.\nκαὶ ὅ γε κίναιδος, ὁ σύνεδρος, οὐκ\nἀμούσως ποτὲ καὶ εἰς τοὺς ἄλλους τοὺς παρόντας\nἐν τῷ συμποσίῳ ἀποσκώπτων, ἐπειδή ποτε καὶ\nἐπὶ τὸν Θεσμόπολιν καθῆκε τὸ σκῶμμα, “Περὶ\nδὲ Θεσμοπόλιδος,” ἔφη, “τοῦτο μόνον εἰπεῖν ἔχω,\nὅτι ἀντὶ Στωϊκοῦ ἤδη Κυνικὸς ἡμῖν γεγένηται.”\nτὸ δ᾿ οὖν κυνίδιον καὶ τετοκέναι ἐν τῷ τρίβωνι τῷ\nτοῦ Θεσμοπόλιδος ἐπυθόμην.\n35 Τοιαῦτα ἐντρυφῶσι, μᾶλλον δὲ ἐνυβρίζουσι\nτοῖς συνοῦσι, κατὰ μικρὸν αὐτούς χειροήθεις τῇ\nὕβρει παρασκευάζοντες. οἶδα δ᾿ ἐγὼ καὶ ῥήτορα\n\n\nτῶν καρχάρων ἐπὶ τῷ δείπνῳ κελευσθέντα μελετήσαντα\nμὰ τὸν Δί᾿ οὐκ ἀπαιδεύτως, ἀλλὰ πάνυ\nτορῶς καὶ συγκεκροτημένως· ἐπηνεῖτο γοῦν μεταξὺ\nπινόντων οὐ πρὸς ὕδωρ μεμετρημένον, ἀλλὰ\nπρὸς οἴνου ἀμφορέας λέγων, καὶ τοῦτο ὑποστῆναι\nτὸ τόλμημα ἐπὶ διακοσίαις δραχμαῖς ἐλέγετο.\nΤαῦτα μὲν οὖν ἴσως μέτρια. ἢν δὲ ποιητικὸς\nαὐτὸς ἢ συγγραφικὸς ὁ πλούσιος ᾖ, παρὰ τὸ\nδεῖπνον τὰ αὑτοῦ ῥαψῳδῶν, τότε καὶ μάλιστα\nδιαρραγῆναι χρὴ ἐπαινοῦντα καὶ κολακεύοντα\nκαὶ τρόπους ἐπαίνων καινοτέρους ἐπινοοῦντα.\nεἰσὶ δ᾿ οἳ καὶ ἐπὶ κάλλει θαυμάζεσθαι ἐθέλουσιν,\nκαὶ δεῖ Ἀδώνιδας αὐτοὺς καὶ Ὑακίνθους ἀκούειν,\nπήχεως ἐνίοτε τὴν ῥῖνα ἔχοντας. σὺ δ᾿ οὖν ἂν μὴ\nἐπαινῆς, εἰς τὰς λιθοτομίας τὰς Διονυσίου εὐθὺς\nἀφίξῃ ὡς καὶ φθονῶν καὶ ἐπιβουλεύων αὐτῷ.\nχρὴ δὲ καὶ σοφοὺς καὶ ῥήτορας εἶναι αὐτούς, κἂν\nεἴ τι σολοικίσαντες τύχωσιν, αὐτὸ τοῦτο τῆς\nἈττικῆς καὶ τοῦ Ὑμηττοῦ μεστοὺς δοκεῖν τοὺς\nλόγους καὶ νόμον εἶναι τὸ λοιπὸν οὕτω λέγειν.\n36 Καίτοι φορητὰ ἴσως τὰ τῶν ἀνδρῶν. αἱ δὲ\nοὖν γυναῖκες—καὶ γὰρ αὖ καὶ τόδε ὑπὸ τῶν\nγυναικῶν σπουδάζεται, τὸ εἶναί τινας αὐταῖς\nπεπαιδευμένους μισθοῦ ὑποτελεῖς συνόντας καὶ\n\n\n\n\n\nτῷ φορείῳ ἑπομένους· ἓν γάρ τι καὶ τοῦτο τῶν\nἄλλων καλλωπισμάτων αὐταῖς δοκεῖ, ἢν λέγηται\nὡς πεπαιδευμέναι τέ εἰσιν καὶ φιλόσοφοι καὶ\nποιοῦσιν ᾄσματα οὐ πολὺ τῆς Σαπφοῦς ἀποδέοντα—διὰ\nδὴ ταῦτα μισθωτοὺς καὶ αὗται\nπεριάγονται ῥήτορας καὶ γραμματικοὺς καὶ φιλοσόφοις,\nἀκροῶνται δ᾿ αὐτῶν—πηνίκα; γελοῖον\nγὰρ καὶ τοῦτο—ἤτοι μεταξὺ κομμούμεναι καὶ τὰς\nκόμας παραπλεκόμεναι ἢ παρὰ τὸ δεῖπνον·\nἄλλοτε γὰρ οὐκ ἄγουσι σχολήν. πολλάκις δὲ\nκαὶ μεταξὺ τοῦ φιλοσόφου τι διεξιόντος ἡ ἅβρα\nπροσελθοῦσα ὤρεξε παρὰ τοῦ μοιχοῦ γραμμάτιον,\nοἱ δὲ περὶ σωφροσύνης ἐκεῖνοι λόγοι ἑστᾶσι περιμένοντες,\nἔστ᾿ ἂν ἐκείνη ἀντιγράψασα τῷ μοιχῷ\nἐπαναδράμῃ πρὸς τὴν ἀκρόασιν.\n37 Ἐπειδὰν δέ ποτε διὰ μακροῦ τοῦ χρόνου Κρονίων\nἢ Παναθηναίων ἐπιστάντων πέμπηταί τί\nσοι ἐφεστρίδιον ἄθλιον ἢ χιτώνιον ὑπόσαθρον,\nἐνταῦθα μάλιστα πολλὴν δεῖ καὶ μεγάλην γενέσθαι\nτὴν πομπήν. καὶ ὁ μὲν πρῶτος εὐθὺς\nἔτι σκεπτομένου παρακούσας τοῦ δεσπότου προδραμὼν\nκαὶ προμηνύσας ἀπέρχεται μισθὸν οὐκ\nὀλίγον τῆς ἀγγελίας προλαβών. ἕωθεν δὲ τρισκαίδεκα\nἥκουσιν κομίζοντες, ἕκαστος ὡς πολλὰ\nεἶπε καὶ ὡς ὑπέμνησε καὶ ὡς ἐπιτραπεὶς τὸ κάλλιον\nἐπελέξατο διεξιών. ἅπαντες δ᾿ οὖν ἀπαλλάττονται\nλαβόντες, ἔτι καὶ βρενθυόμενοι ὅτι μὴ\nπλείω ἕδωκας.\nὉ μὲν γὰρ μισθὸς αὐτὸς κατὰ δυ᾿ ὀβολοὺς ἢ\nτέτταρας, καὶ βαρὺς αἰτῶν σὺ καὶ ὀχληρὸς\nδοκεῖς. ἵνα δ᾿ οὖν λάβῃς, κολακευτέος μὲν αὐτὸς\n\n\n\nκαὶ ἱκετευτέος, θεραπευτέος δὲ καὶ ὁ οἰκονόμος,\nοὗτος μὲν κατ᾿ ἄλλον θεραπείας τρόπον· οὐκ\nἀμελητέος δὲ οὐδὲ ὁ σύμβουλος καὶ φίλος. καὶ\nτὸ ληφθὲν ἤδη προωφείλετο ἱματιοκαπήλῳ ἢ\nἰατρῷ ἢ σκυτοτόμῳ τινί. ἄδωρα οὖν σοι τὰ\nδῶρα καὶ ἀνόνητα.\n39 Πολὺς δὲ ὁ φθόνος, καί που καὶ διαβολή τις\nἡρέμα ὑπεξανίσταται πρὸς ἄνδρα ἤδη τοὺς κατὰ\nσοῦ λόγους ἡδέως ἐνδεχόμενον· ὁρᾷ γὰρ ἤδη σὲ\nμὲν ὑπὸ τῶν συνεχῶν πόνων ἐκτετρυχωμένον καὶ\nπρὸς τὴν θεραπείαν σκάζοντα καὶ ἀπηυδηκότα,\nτὴν ποδάγραν δὲ ὑπανιοῦσαν. ὅλως γὰρ ὅπερ ἦν\nνοστιμώτατον ἐν σοὶ ἀπανθισάμενος καὶ τὸ ἐγκαρπότατον\nτῆς ἡλικίας καὶ τὸ ἀκμαιότατον τοῦ\nσώματος ἐπιτρίψας καὶ ῥάκος σε πολυσχιδὲς\nἐργασάμενος ἤδη περιβλέπει, σὲ μὲν οἷ τῆς\nκόπρου ἀπορρίψει φέρων, ἄλλον δὲ ὅπως τῶν\nδυναμένων τοὺς πόνους καρτερεῖν προσλήψεται.\nκαὶ ἤτοι μειράκιον αὐτοῦ ὅτι ἐπείρασάς ποτε ἢ\nτῆς γυναικὸς ἅβραν παρθένον γέρων ἀνὴρ διαφθείρεις\nἢ ἄλλο τι τοιοῦτον ἐπικληθείς, νύκτωρ\nἐγκεκαλυμμένος ἐπὶ τράχηλον ὠσθεὶς ἐξελήλυθας,\nἔρημος ἁπάντων καὶ ἄπορος, τὴν βελτίστην\nποδάγραν αὐτῷ γήρἁ παραλαβών, καί ἃ μὲν τέως\nἤδεις ἀπομαθὼν ἐν τοσούτῳ χρόνῳ, θυλάκου δὲ\nμείζω τὴν γαστέρα ἐργασάμενος, ἀπλήρωτόν τι\nκαὶ ἀπαραίτητον κακόν. καὶ γὰρ ὁ λαιμὸς\nἀπαιτεῖ τὰ ἐκ τοῦ ἔθους καὶ ἀπομανθάνων αὐτὰ\nἀγανακτεῖ.\n40 Καί σε οὐκ ἄν τις ἄλλος δέξαιτο ἔξωρον ἤδη\nγεγονότα καὶ τοῖς γεγηρακόσιν ἵπποις ἐοικότα,\nὧν οὐδὲ τὸ δέρμα ὁμοίως χρήσιμον. ἄλλως\nτε καὶ ἡ ἐκ τοῦ ἀπωσθῆναι διαβολὴ πρὸς\nτὸ μεῖζον εἰκαζομένη μοιχὸν ἢ φαρμακέα σε ἢ τι\nτοιοῦτον ἄλλο δοκεῖν ποιεῖ· ὁ μὲν γὰρ κατήγορος\nκαὶ σιωπῶν ἀξιόπιστος, σὺ δὲ Ἕλλην καὶ ῥᾴδιος\nτὸν τρόπον καὶ πρὸς πᾶσαν ἀδικίαν εὔκολος.\nτοιούτους γὰρ ἅπαντας ἡμᾶς εἶναι οἴονται, καὶ\nμάλα εἰκότως· δοκῶ γάρ μοι καὶ τῆς τοιαύτης\nδόξης αὐτῶν, ἣν ἔχουσι περὶ ἡμῶν, κατανενοηκέναι\nτὴν αἰτίαν. πολλοὶ γὰρ εἰς τὰς οἰκίας\nπαρελθόντες ὑπὲρ τοῦ μηδὲν ἄλλο χρήσιμον\nεἰδέναι μαντείας καὶ φαρμακείας ὑπέσχοντο καὶ\nχάριτας ἐπὶ τοῖς ἐρωτικοῖς καὶ ἐπαγωγὰς τοῖς\nἐχθροῖς, καὶ ταῦτα πεπαιδεῦσθαι λέγοντες καὶ\nτρίβωνας ἀμπεχόμενοι καὶ πώγωνας οὐκ εὐκαταφρονήτους\nκαθειμένοι. εἰκότως οὖν τὴν ὁμοίαν\nπερὶ πάντων ὑπόνοιαν ἔχουσιν, οὓς ἀρίστους\nᾤοντο τοιούτους ὁρῶντες, καὶ μάλιστα ἐπιτηροῦντες\nαὐτῶν τὴν ἐν τοῖς δείπνοις καὶ τῇ ἄλλῃ\nσυνουσίᾳ κολακείαν καὶ τὴν πρὸς τὸ κέρδος\nδουλοπρέπειαν.\n41 Ἀποσεισάμενοι δὲ αὐτοὺς μισοῦσι, καὶ μάλα\nεἰκότως, καὶ ἐξ ἅπαντος ζητοῦσιν ὅπως ἄρδην\nἀπολέσωσιν, ἢν δύνωνται· λογίζονται γὰρ ὡς\nἐξαγορεύσουσιν αὐτῶν τὰ πολλὰ ἐκεῖνα τῆς φύσεως\nἀπόρρητα ὡς ἅπαντα εἰδότες ἀκριβῶς καὶ\nγυμνοὺς αὐτοὺς ἐπωπτευκότες. τοῦτο τοίνυν\nἀποπνίγει αὐτούς· ἅπαντες γὰρ ἀκριβῶς ὅμοιοί\n\n\n\nεἰσιν τοῖς καλλίστοις τούτοις βιβλίοις, ὧν χρυσοῖ\nμὲν οἱ ὀμφαλοί, πορφυρᾶ δὲ ἔκτοσθεν ἡ\nδιφθέρα, τὰ δὲ ἔνδον ἢ Θυέστης ἐστὶν τῶν τέκνων\nἑστιώμενος ἢ Οἰδίπους τῇ μητρὶ συνὼν ἢ\nΤηρεὺς δύο ἀδελφὰς ἅμα ὁπυίων. τοιοῦτοι καὶ\nαὐτοί εἰσι, λαμπροὶ καὶ περίβλεπτοι, ἔνδον δὲ\nὑπὸ τῇ πορφύρᾳ πολλὴν τὴν τραγῳδίαν σκέποντες·\nἕκαστον γοῦν αὐτῶν ἢν ἐξειλήσῃς, δρᾶμα\nοὐ μικρὸν εὑρήσεις Εὐριπίδου τινὸς ἢ Σοφοκλέους,\nτὰ δ᾿ ἔξω πορφύρα εὐανθὴς καὶ χρυσοῦς ὁ\nὀμφαλός. ταῦτα οὖν συνεπιστάμενοι αὑτοῖς,\nμισοῦσι καὶ ἐπιβουλεύουσιν εἴ τις ἀποστὰς\nἀκριβῶς κατανενοηκὼς αὐτοὺς ἐκτραγῳδήσει καὶ\nπρὸς πολλοὺς ἐρεῖ.\n42 Βούλομαι δ᾿ ὅμως ἔγωγε ὥσπερ ὁ Κέβης\nἐκεῖνος εἰκόνα τινὰ τοῦ τοιούτου βίου σοι γράψαι,\nὅπως εἰς ταύτην ἀποβλέπων εἰδῇς εἴ σοι παριτητέον\nἐστὶν εἰς αὐτήν. ἡδέως μὲν οὖν Ἀπελλοῦ\nτινος ἢ Παρρασίου ἢ Ἀετίωνος ἢ καὶ Εὐφράνορος\nἂν ἐδεήθην ἐπὶ τὴν γραφήν· ἐπεὶ δὲ ἄπορον νῦν\nεὑρεῖν τινα οὕτως γενναῖον καὶ ἀκριβῇ τὴν τέχνην,\nψιλὴν ὡς οἷόν τέ σοι ἐπιδείξω τὴν εἰκόνα.\nΚαὶ δὴ γεγράφθω προπύλαια μὲν ὑψτηλὰ καὶ\nἐπίχρυσα καὶ μὴ κάτω ἐπὶ τοῦ ἐδάφους, ἀλλ᾿ ἄνω\nτῆς γῆς ἐπὶ λόφου κείμενα, καὶ ἡ ἄνοδος ἐπὶ πολὺ\nκαὶ ἀνάντης καὶ ὄλισθον ἔχουσα, ὡς πολλάκις ἤδη\nπρὸς τῷ ἄκρῳ ἔσεσθαι ἐλπίσαντας ἐκτραχηλισθῆναι\nδιαμαρτόντος τοῦ ποδός. ἔνδον δὲ ὁ\nΠλοῦτος αὐτὸς καθήσθω χρυσοῦς ὅλος, ὡς δοκεῖ,\nπάνυ εὔμορφος καὶ ἐπέραστος. ὁ δὲ ἐραστὴς\nμόλις ἀνελθὼν καὶ πλησιάσας τῇ θύρᾳ τεθηπέτω\nἀφορῶν εἰς τὸ χρυσίον. παραλαβοῦσα δ᾿ αὐτὸν\n\n\nἡ Ἐλπίς, εὐπρόσωπος καὶ αὕτη καὶ ποικίλα\nἀμπεχομένη, εἰσαγέτω σφόδρα ἐκπεπληγμένον\nτῇ εἰσόδῳ. τοὐντεῦθεν δὲ ἡ μὲν Ἐλπὶς ἀεὶ προηγείσθω,\nδιαδεξάμεναι δ᾿ αὐτὸν ἄλλαι γυναῖκες,\nἈπάτη καὶ Δουλεία, παραδότωσαν τῷ Πόνῳ, ὁ\nδὲ πολλὰ τὸν ἄθλιον καταγυμνάσας τελευτῶν\nἐγχειρισάτω αὐτὸν τῷ Τήρᾳ ἤδη ὑπονοσοῦντα\nκαὶ τετραμμένον τὴν χρόαν. ὑστάτη δὲ ἡ Ὕβρις\nἐπιλαβομένη συρέτω πρὸς τὴν Ἀπόγνωσιν. ἡ δὲ\nἘλπὶς τὸ ἀπὸ τούτου ἀφανὴς ἀποπτέσθω, καὶ\nμηκέτι καθ᾿ οὓς εἰσῆλθε τοὺς χρυσοῦς θυρῶνας,\nἔκ τινος δὲ ἀποστρόφου καὶ λεληθυίας ἐξόδου\nἐξωθείσθω γυμνὸς προγάστωρ ὠχρὸς γερων, τῇ\nἑτέρᾳ μὲν τὴν αἰδῶ σκέπων, τῇ δεξιᾷ δὲ αὐτὸς\nἑαυτὸν ἄγχων. ἀπαντάτω δ᾿ ἐξιόντι ἡ Μετάνοια\nδακρύουσα εἰς οὐδὲν ὄφελος καὶ τὸν ἄθλιον\nἐπαπολλύουσα.\nΤοῦτο μὲν ἔστω τὸ τέλος τῆς γραφῆς. σὺ δ᾿\nοὖν, ὦ ἄριστε Τιμόκλεις, αὐτὸς ἤδη ἀκριβῶς\nἐπισκοπῶν ἕκαστα ἐννόησον, εἴ σοι καλῶς ἔχει\nπαρελθόντα εἰς τὴν εἰκόνα κατὰ ταύτας τὰς\nθύρας ἐκείνης τῆς ἔμπαλιν αἰσχρῶς οὕτως\nἐκπεσεῖν. ὅ τι δ᾿ ἂν πράττῃς, μέμνησο τοῦ\nσοφοῦ λέγοντος ὡς θεὸς ἀναίτιος, αἰτία δὲ\nἑλομένου.\n","locs":[{"loc":"urn:cts:greekLit:tlg0062.tlg033:1","start":0,"length":1557},{"loc":"urn:cts:greekLit:tlg0062.tlg033:2","start":1557,"length":850},{"loc":"urn:cts:greekLit:tlg0062.tlg033:3","start":2407,"length":1648},{"loc":"urn:cts:greekLit:tlg0062.tlg033:4","start":4055,"length":1588},{"loc":"urn:cts:greekLit:tlg0062.tlg033:5","start":5643,"length":1596},{"loc":"urn:cts:greekLit:tlg0062.tlg033:6","start":7239,"length":915},{"loc":"urn:cts:greekLit:tlg0062.tlg033:7","start":8154,"length":1262},{"loc":"urn:cts:greekLit:tlg0062.tlg033:8","start":9416,"length":1104},{"loc":"urn:cts:greekLit:tlg0062.tlg033:9","start":10520,"length":501},{"loc":"urn:cts:greekLit:tlg0062.tlg033:10","start":11021,"length":1010},{"loc":"urn:cts:greekLit:tlg0062.tlg033:11","start":12031,"length":1333},{"loc":"urn:cts:greekLit:tlg0062.tlg033:12","start":13364,"length":1013},{"loc":"urn:cts:greekLit:tlg0062.tlg033:13","start":14377,"length":968},{"loc":"urn:cts:greekLit:tlg0062.tlg033:14","start":15345,"length":787},{"loc":"urn:cts:greekLit:tlg0062.tlg033:15","start":16132,"length":916},{"loc":"urn:cts:greekLit:tlg0062.tlg033:16","start":17048,"length":874},{"loc":"urn:cts:greekLit:tlg0062.tlg033:17","start":17922,"length":1198},{"loc":"urn:cts:greekLit:tlg0062.tlg033:18","start":19120,"length":646},{"loc":"urn:cts:greekLit:tlg0062.tlg033:19","start":19766,"length":1408},{"loc":"urn:cts:greekLit:tlg0062.tlg033:20","start":21174,"length":1360},{"loc":"urn:cts:greekLit:tlg0062.tlg033:21","start":22534,"length":728},{"loc":"urn:cts:greekLit:tlg0062.tlg033:22","start":23262,"length":574},{"loc":"urn:cts:greekLit:tlg0062.tlg033:23","start":23836,"length":1231},{"loc":"urn:cts:greekLit:tlg0062.tlg033:24","start":25067,"length":1745},{"loc":"urn:cts:greekLit:tlg0062.tlg033:25","start":26812,"length":1422},{"loc":"urn:cts:greekLit:tlg0062.tlg033:26","start":28234,"length":1959},{"loc":"urn:cts:greekLit:tlg0062.tlg033:27","start":30193,"length":1018},{"loc":"urn:cts:greekLit:tlg0062.tlg033:28","start":31211,"length":664},{"loc":"urn:cts:greekLit:tlg0062.tlg033:29","start":31875,"length":571},{"loc":"urn:cts:greekLit:tlg0062.tlg033:30","start":32446,"length":1314},{"loc":"urn:cts:greekLit:tlg0062.tlg033:31","start":33760,"length":636},{"loc":"urn:cts:greekLit:tlg0062.tlg033:32","start":34396,"length":295},{"loc":"urn:cts:greekLit:tlg0062.tlg033:33","start":34691,"length":1114},{"loc":"urn:cts:greekLit:tlg0062.tlg033:34","start":35805,"length":1421},{"loc":"urn:cts:greekLit:tlg0062.tlg033:35","start":37226,"length":1038},{"loc":"urn:cts:greekLit:tlg0062.tlg033:36","start":38264,"length":822},{"loc":"urn:cts:greekLit:tlg0062.tlg033:37","start":39086,"length":538},{"loc":"urn:cts:greekLit:tlg0062.tlg033:38","start":39624,"length":370},{"loc":"urn:cts:greekLit:tlg0062.tlg033:39","start":39994,"length":982},{"loc":"urn:cts:greekLit:tlg0062.tlg033:40","start":40976,"length":986},{"loc":"urn:cts:greekLit:tlg0062.tlg033:41","start":41962,"length":897},{"loc":"urn:cts:greekLit:tlg0062.tlg033:42","start":42859,"length":1826}]}
{"id":"urn:cts:greekLit:tlg0062.tlg033.perseus-grc2","text":"καὶ τί σοι πρώτον, ὠ φιλότης, ἢ τί ὕστατον, φασί, . καταλέξω τούτων ἃ πάσχειν ἢ ποιεῖν ἀνάγκη τοὺς ἐπὶ μισθῷ συνόντας κἀν ταῖς τῶν εὐδαιμόνων τούτων φιλίαις ἐξεταζομένους — εἰ χρὴ φιλίαν τὴν τοιαύτην αὐτῶν δουλείαν ἐπονομάζειν; οἶδα γὰρ πολλὰ καὶ σχεδὸν τὰ πλεῖστα τῶν συμβαινόντων αὐτοῖς, οὐκ αὐτὸς μὰ Δία τοῦ τοιούτου πειραθείς, οὐ γὰρ ἐν ἀνάγκῃ; μοι ἡ πεῖρα ἐγεγένητο, μηδέ, ὦ θεοί, γένοιτο· ἀλλὰ πολλοὶ τῶν εἰς τὸν βίον τοῦτον ἐμπεπτωκότων ἐξηγόρευον πρός με, οἱ μὲν ἔτι ἐν τῷ κακῷ ὄντες, ἀποδυρόμενοι ὁπόσα καὶ ὁποῖα ἔπασχον, οἱ δὲ ὥσπερ ἐκ δεσμωτηρίου τινὸς ἀποδράντες οὐκ ἀηδῶς μνημονεύοντες ὧν ἐπεπόνθεσαν ἀλλὰ γὰρ εὐφραίνοντο ἀναλογιζόμενοι οἵων ἀπηλλάγησαν.\nἀξιοπιστότεροι δὲ ἦσαν οὗτοι διὰ πάσης, ὡς εἰπεῖν, τῆς τελετῆς διεξεληλυθότες καὶ πάντα ἐξ ἀρχῆς εἰς τέλος ἐποπτεύσαντες. οὐ παρέργως οὖν οὐδὲ ἀμελῶς ἐπήκουον αὐτῶν καθάπερ ναυαγίαν τινὰ καὶ σωτηρίαν αὐτῶν παράλογον διηγουμένων, οἷοὶ εἰσιν οἱ πρὸς τοῖς ἱεροῖς ἐξυρημένοι τὰς κεφαλὰς συνάμα πολλοὶ τὰς τρικυμίας καὶ ζάλας καὶ ἀκρωτήρια καὶ ἐκβολὰς καὶ ἱστοῦ κλάσεις καὶ πηδαλίων ἀποκαυλίσεις διεξιόντες, ἐπὶ πᾶσι δὲ τοὺς Διοσκούρους ἐπιφαινομένους, — οἰκεῖοι γὰρ τῆς τοιαύτης τραγῳδίας οὗτοί γε — ἢ τινʼ ἄλλον ἐκ μηχανῆς θεὸν ἐπὶ τῷ καρχησίῳ καθεζόμενον ἢ πρὸς τοῖς πηδαλίοις ἑστῶτα καὶ πρός τινα ᾐόνα μαλακὴν ἀπευθύνοντα τὴν ναῦν, οἷ προσενεχθεῖσα ἔμελλεν αὐτὴ μὲν ἠρέμα καὶ κατὰ σχολὴν διαλυθήσεσθαι, αὐτοὶ δὲ ἀσφαλῶς ἀποβήσεσθαι χάριτι καὶ εὐμενείᾳ τοῦ θεοῦ.\nἐκεῖνοι μὲν οὖν τὰ πολλὰ ταῦτα πρὸς τὴν χρείαν τὴν παραυτίκα ἐπιτραγῳδοῦσιν ὡς παρὰ πλειόνων λαμβάνοιεν, οὐ δυστυχεῖς μόνον ἀλλὰ καὶ θεοφιλεῖς τινες εἶναι δοκοῦντες·\nοἱ δὲ τοὺς ἐν ταῖς οἰκίαις χειμῶνας καὶ τὰς τρικυμίας καὶ νὴ Δία πεντακυμίας τε καὶ δεκακυμίας, εἰ οἷόν τε εἰπεῖν, διηγούμενοι, καὶ ὡς τὸ πρῶτον εἰσέπλευσαν, γαληνοῦ ὑποφαινομένου τοῦ πελάγους, καὶ ὅσα πράγματα παρὰ τὸν πλοῦν ὅλον ὑπέμειναν ἢ διψῶντες ἢ ναυτιῶντες ἢ ὑπεραντλούμενοι τῇ ἅλμῃ, καὶ τέλος ὡς πρὸς πέτραν τινὰ ὕφαλον ἢ σκόπελον ἀπόκρημνον περιρρήξαντες τὸ δύστηνον σκαφίδιον ἄθλιοι κακῶς ἐξενήξαντο γυμνοὶ καὶ πάντων ἐνδεεῖς τῶν ἀναγκαίων — ἐν δὴ τούτοις καὶ τῇ τούτων διηγήσει ἐδόκουν μοι τὰ πολλὰ οὗτοι ὑπʼ αἰσχύνης ἐπικρύπτεσθαι, καὶ ἑκόντες εἶναι ἐπιλανθάνεσθαι αὐτῶν.\nἀλλʼ ἔγωγε κἀκεῖνα καὶ εἲ τινʼ ἄλλα ἐκ τοῦ λόγου συντιθεὶς εὑρίσκω προσόντα ταῖς τοιαύταις συνουσίαις, οὐκ ὀκνήσω σοι πάντα, ὦ καλὲ Τιμόκλεις, διεξελθεῖν· δοκῶ γάρ μοι ἐκ πολλοῦ ἤδη κατανενοηκέναι σε τούτῳ τῷ βίῳ ἐπιβουλεύοντα,\nκαὶ πρῶτόν γε ὁπηνίκα περὶ τῶν τοιούτων ὁ λόγος ἐνέπεσεν, εἶτα ἐπῄνεσέ τις τῶν παρόντων τὴν τοιαύτην μισθοφοράν, τρισευδαίμονας εἶναι λέγων οἷς μετὰ τοῦ φίλους ἔχειν τοὺς ἀρίστους Ῥωμαίων καὶ δειπνεῖν δεῖπνα πολυτελῆ καὶ ἀσύμβολα καὶ οἰκεῖν ἐν καλῷ καὶ ἀποδημεῖν μετὰ πάσης ῥᾳστώνης καὶ ἡδονῆς ἐπὶ λευκοῦ ζεύγους, εἰ τύχοι, ἐξυπτιάζοντας, προσέτι καὶ μισθὸν τῆς φιλίας καὶ ὧν εὖ πάσχουσιν τούτων λαμβάνειν οὐκ ὀλίγον ἐστίν· ἀτεχνῶς γὰρ ἄσπορα καὶ ἀνήροτα τοῖς τοιούτοις τὰ πάντα φύεσθαι. ὁπότε οὖν ταῦτα καὶ τὰ τοιαῦτα ἤκουες, ἑώρων ὅπως ἐκεχήνεις πρὸς αὐτὰ καὶ πάνυ σφόδρα πρὸς τὸ δέλεαρ ἀναπεπταμένον παρεῖχες τὸ στόμα.\nὡς οὖν τό γε ἡμέτερον εἰσαῦθίς ποτε ἀναίτιον ᾖ μηδὲ ἔχῃς λέγειν ὡς ὁρῶντές σε τηλικοῦτο μετὰ τῆς καρίδος ἄγκιστρον καταπίνοντα οὐκ ἐπελαβόμεθα οὐδὲ πρὶν ἐμπεσεῖν τῷ λαιμῷ περιεσπάσαμεν οὐδὲ προεδηλώσαμεν, ἀλλὰ περιμείναντες ἐξ ἑλκομένου καὶ ἐμπεπηγότος ἤδη συρόμενον καὶ πρὸς ἀνάγκην ἀγόμενον ὁρᾶν ὅτʼ οὐδὲν ὄφελος ἑστῶτες ἐπεδακρύομεν· ὅπως μὴ ταῦτα λέγῃς ποτέ, πάνυ εὔλογα, ἢν λέγηται, καὶ ἄφυκτα ἡμῖν, ὡς οὐκ ἀδικοῦμεν μὴ προμηνύσαντες, ἄκουσον ἐξ ἀρχῆς ἁπάντων, καὶ τὸ δίκτυόν τε αὐτὸ καὶ τῶν κύρτων τὸ ἀδιέξοδον ἔκτοσθεν ἐπὶ σχολῆς, ἀλλὰ μὴ ἔνδοθεν ἐκ τοῦ μυχοῦ προεπισκόπησον, καὶ τοῦ ἀγκίστρου δὲ τὸ ἀγκύλον καὶ τὴν εἰς τὸ ἔμπαλιν τοῦ σκόλοπος ἀναστροφὴν καὶ τῆς τριαίνης τὰς ἀκμὰς εἰς τὰς χεῖρας λαβὼν καὶ πρὸς τὴν γνάθον πεφυσημένην ἀποπειρώμενος, ἢν μὴ πάνυ ὀξέα μηδὲ ἄφυκτα μηδὲ ἀνιαρὰ ἐν τοῖς τραύμασι φαίνηται βιαίως σπῶντα καὶ ἀμάχως ἀντιλαμβανόμενα, ἡμᾶς μὲν ἐν τοῖς δειλοῖς καὶ διὰ τοῦτο πεινῶσιν ἀνάγραφε, σεαυτὸν δὲ παρακαλέσας θαρρεῖν ἐπιχείρει τῇ ἄγρᾳ, εἰ θέλεις, καθάπερ ὁ λάρος ὅλον περιχανὼν τὸ δέλεαρ.\nῥηθήσεται δὲ ὁ πᾶς λόγος τὸ μὲν ὅλον ἴσως διὰ σέ, πλὴν ἀλλʼ οὔ γε περὶ τῶν φιλοσοφούντων ὑμῶν μόνον, οὐδὲ ὁπόσοι ʼ σπουδαιοτέραν τὴν προαίρεσιν προείλοντο ἐν τῷ βίῳ, ἀλλὰ καὶ περὶ γραμματιστῶν καὶ ῥητόρων καὶ μουσικῶν καὶ ὅλως τῶν ἐπὶ παιδείαις συνεῖναι καὶ μισθοφορεῖν ἀξιουμένων. κοινῶν δὲ ὡς ἐπίπαν ὄντων καὶ ὁμοίων τῶν συμβαινόντων ἅπασι, δῆλον ὡς οὐκ ἐξαίρετα μέν, αἰσχίω δὲ τὰ αὐτὰ ὄντα γίγνεται τοῖς φιλοσοφοῦσιν, εἰ τῶν ὁμοίων τοῖς ἄλλοις ἀξιοῖντο καὶ μηδὲν αὐτοὺς σεμνότερον οἱ μισθοδόται ἄγοιεν. ὅ τι δʼ ἂν οὖν ὁ λόγος αὐτὸς ἐπιὼν ἐξευρίσκῃ, τούτου τὴν αἰτίαν μάλιστα μὲν οἱ ποιοῦντες αὐτοί, ἔπειτα δὲ οἱ ὑπομένοντες αὐτὰ δίκαιοι ἔχειν ἐγὼ δὲ ἀναίτιος, εἰ μὴ ἀληθείας καὶ παρρησίας ἐπιτίμιὸν τί ἐστιν.\nτοὺς μέντοι τοῦ ἄλλου πλήθους, οἷον γυμναστάς τινας ἢ κόλακας, ἰδιώτας καὶ μικροὺς τὰς γνώμας καὶ ταπεινοὺς αὐτόθεν ἀνθρώπους, οὔτε ἀποτρέπειν ἄξιον τῶν τοιούτων συνουσιῶν, οὐδὲ γὰρ ἂν πεισθεῖεν, οὔτε μὴν αἰτιᾶσθαι καλῶς ἔχει μὴ ἀπολειπομένους τῶν μισθοδοτῶν εἰ καὶ πάνυ πολλὰ ὑβρίζοιντο ὑπʼ αὐτῶν, ἐπιτήδειοι γὰρ καὶ οὐκ ἀνάξιοι τῆς τοιαύτης διατριβῆς· ἄλλως τε οὐδὲ σχοῖεν ἄν τι ἄλλο πρὸς ὅ τι χρὴ ἀποκλίναντας αὐτοὺς παρέχειν αὑτοὺς ἐνεργούς, ἀλλʼ ἤν τις αὐτῶν ἀφέλῃ τοῦτο, ἄτεχνοι αὐτίκα καὶ ἀργοὶ καὶ περιττοὶ εἰσιν. οὐδὲν οὖν οὔτʼ αὐτοὶ δεινὸν πάσχοιεν ἂν οὔτʼ ἐκεῖνοι ὑβρισταὶ δοκοῖεν εἰς τὴν ἀμίδα, φασίν, ἐνουροῦντες· ἐπὶ γάρ τοι τὴν ὕβριν ταύτην ἐξ ἀρχῆς παρέρχονται εἰς τὰς οἰκίας, καὶ ἡ τέχνη φέρειν καὶ ἀνέχεσθαι τὰ γιγνόμενα. περὶ δὲ ὧν προεῖπον τῶν πεπαιδευμένων ἄξιον ἀγανακτεῖν καὶ πειρᾶσθαι ὡς ἔνι μάλιστα μετάγειν αὐτοὺς καὶ πρὸς ἐλευθερίαν ἀφαιρεῖσθαι.\nδοκῶ δέ μοι καλῶς ἂν ποιῆσαι, εἰ τὰς αἰτίας ἀφʼ ὧν ἐπὶ τὸν τοιοῦτον βίον ἀφικνοῦνταί τινες προεξετάσας δείξαιμι οὐ πάνυ βιαίους οὐδʼ ἀναγκαίας· οὕτω γὰρ ἂν αὐτοῖς ἡ ἀπολογία προαναιροῖτο καὶ ἡ πρώτη ὑπόθεσις τῆς ἐθελοδουλείας. οἱ μὲν δὴ πολλοὶ τὴν πενίαν καὶ τὴν τῶν ἀναγκαίων χρείαν προθέμενοι ἱκανὸν τοῦτο προκάλυμμα οἴονται προβεβλῆσθαι τῆς πρὸς τὸν βίον τοῦτον αὐτομολίας, καὶ ἀποχρῆν αὐτοῖς νομίζουσιν εἰ λέγοιεν ὡς συγγνώμης ἄξιον ποιοῦσιν τὸ χαλεπώτατον τῶν ἐν τῷ βίῳ, τὴν πενίαν, διαφυγεῖν ζητοῦντες· εἶτα ὁ Θέογνις πρόχειρος καὶ πολὺ τό, πᾶς γὰρ ἀνὴρ πενίῃ δεδμημένος καὶ ὅσα ἄλλα δείματα ὑπὲρ τῆς πενίας οἱ ἀγεννέστατοι τῶν ποιητῶν ἐξενηνόχασιν.\nἐγὼ δʼ εἰ μὲν ἑώρων αὐτοὺς φυγήν τινα ὡς ἀληθῶς τῆς πενίας εὑρισκομένους ἐκ τῶν τοιούτων συνουσιῶν, οὐκ ἂν ὑπὲρ τῆς ἄγαν ἐλευθερίας ἐμικρολογούμην πρὸς αὐτούς· ἐπεὶ δὲ — ὡς ὁ καλός που ῥήτωρ ἔφη — τοῖς τῶν νοσούντων σιτίοις ἐοικότα λαμβάνουσι, τίς ἔτι μηχανὴ μὴ οὐχὶ καὶ πρὸς τοῦτο κακῶς βεβουλεῦσθαι δοκεῖν αὐτούς, ἀεὶ μενούσης αὐτοῖς ὁμοίας τῆς ὑποθέσεως τοῦ βίου; πενία γὰρ εἰσαεὶ καὶ τὸ λαμβάνειν ἀναγκαῖον καὶ ἀπόθετον οὐδὲν οὐδὲ περιττὸν εἰς φυλακήν, ἀλλὰ τὸ δοθέν, κἂν δοθῇ, κἂν ἀθρόως ληφθῇ, πᾶν ἀκριβῶς καὶ τῆς χρείας ἐνδεῶς καταναλίσκεται. καλῶς δὲ εἶχε μὴ τοιαύτας τινὰς ἀφορμὰς ἐπινοεῖν αἳ τὴν πενίαν τηροῦσι παραβοηθοῦσαι μόνον αὐτῇ, ἀλλʼ αἳ τέλεον ἐξαιρήσουσιν, καὶ ὑπέρ γε τοῦ τοιούτου καὶ εἰς βαθυκήτεα πόντον ἴσως ῥιπτεῖν, εἰ δεῖ, ὦ Θέογνι, καὶ πετρέων, ὡς φής, κατʼ ἠλιβάτων. εἰ δέ τις ἀεὶ πένης καὶ ἐνδεὴς καὶ ὑπόμισθος ὢν οἴεται πενίαν αὐτῷ τούτῳ διαπεφευγέναι, οὐκ οἶδα πῶς ὁ τοιοῦτος οὐκ ἂν δόξειεν ἑαυτὸν ἐξαπατᾶν.\nἄλλοι δὲ πενίαν μὲν αὐτὴν οὐκ ἂν. φοβηθῆναι οὐδὲ καταπλαγῆναί φασιν, εἰ ἐδύναντο τοῖς ἄλλοις ὁμοίως πονοῦντες ἐκπορίζειν τὰ ἄλφιτα, νῦν δέ, πεπονηκέναι γὰρ αὐτοῖς τὰ σώματα ἢ ὑπὸ γήρως ἢ ὑπὸ νόσων, ἐπὶ τήνδε ῥᾴστην οὖσαν τὴν μισθοφορὰν ἀπηντηκέναι. φέρʼ οὖν ἴδωμεν εἰ ἀληθῆ λέγουσιν καὶ ἐκ τοῦ ῥᾴστου, μὴ πολλὰ μηδὲ πλείω τῶν ἄλλων πονοῦσι, περιγίγνεται αὐτοῖς τὰ διδόμενα· εὐχῇ γὰρ ἂν ἐοικότα εἴη ταῦτά γε, μὴ πονήσαντα μηδὲ καμόντα ἕτοιμον ἀργύριον λαβεῖν. τὸ δʼ ἐστὶ καὶ ῥηθῆναι κατʼ ἀξίαν ἀδύνατον τοσαῦτα πονοῦσιν καὶ κάμνουσιν ἐν ταῖς συνουσίαις, ὥστε πλείονος ἐνταῦθα καὶ ἐπὶ τοῦτο μάλιστα τῆς ὑγιείας δεῖσθαι, μυρίων ὄντων ὁσημέραι τῶν ἐπιτριβόντων τὸ σῶμα καὶ πρὸς ἐσχάτην ἀπόγνωσιν καταπονούντων. λέξομεν δὲ αὐτὰ ἐν τῷ προσήκοντι καιρῷ, ἐπειδὰν καὶ τὰς ἄλλας αὐτῶν δυσχερείας διεξίωμεν· τὸ δὲ νῦν εἶναι ἱκανὸν ἦν ὑποδεῖξαι ὡς οὐδʼ οἱ διὰ ταύτην λέγοντες αὑτοὺς ἀποδίδοσθαι τὴν πρόφασιν ἀληθεύοιεν ἄν.\nλοιπὸν δὴ καὶ ἀληθέστατον μέν, ἥκιστα δὲ πρὸς αὐτῶν λεγόμενον, ἡδονῆς ἕνεκα καὶ τῶν πολλῶν καὶ ἀθρόων ἐλπίδων εἰσπηδᾶν αὐτοὺς εἰς τὰς οἰκίας, καταπλαγέντας μὲν τὸ πλῆθος τοῦ χρυσοῦ καὶ τοῦ ἀργύρου, εὐδαιμονήσαντας δὲ ἐπὶ τοῖς δείπνοις καὶ τῇ ἄλλῃ τρυφῇ, ἐλπίσαντας δὲ ὅσον αὐτίκα χανδὸν οὐδενὸς ἐπιστομίζοντος πίεσθαι τοῦ χρυσίου. ταῦτα ὑπάγει αὐτοὺς καὶ δούλους ἀντὶ ἐλευθέρων τίθησιν — οὐχ ἡ τῶν ἀναγκαίων χρεία, ἣν ἔφασκον, ἀλλʼ ἡ τῶν οὐκ ἀναγκαίων ἐπιθυμία καὶ ὁ τῶν πολλῶν καὶ πολυτελῶν ἐκείνων ζῆλος. τοιγαροῦν ὥσπερ δυσέρωτας αὐτοὺς καὶ κακοδαίμονας ἐραστὰς ἔντεχνοί τινες καὶ τρίβωνες ἐρώμενοι παραλαβόντες ὑπεροπτικῶς περιέπουσιν, ὅπως ἀεὶ ἐρασθήσονται αὐτῶν θεραπεύοντες, ἀπολαῦσαι δὲ τῶν παιδικῶν ἀλλʼ οὐδὲ μέχρι φιλήματος ἄκρου μεταδιδόντες· ἴσασι γὰρ ἐν τῷ τυχεῖν τὴν διάλυσιν τοῦ ἔρωτος γενησομένην. ταύτην οὖν ἀποκλείουσιν καὶ ζηλοτύπως φυλάττουσιν τὰ δὲ ἄλλα ἐπʼ ἐλπίδος ἀεὶ τὸν ἐραστὴν ἔχουσιν. δεδίασι γὰρ μὴ αὐτὸν ἡ ἀπόγνωσις ἀπαγάγῃ τῆς ἄγαν ἐπιθυμίας καὶ ἀνέραστος αὐτοῖς γένηται· προσμειδιῶσιν οὖν καὶ ὑπισχνοῦνται καὶ ἀεὶ εὖ ποιήσουσι καὶ χαριοῦνται καὶ ἐπιμελήσονται πολυτελῶς. εἶτʼ ἔλαθον ἄμφω γηράσαντες, ἔξωροι γενόμενοι καὶ οὗτος τοῦ ἐρᾶν κἀκεῖνος τοῦ μεταδιδόναι. πέπρακται δʼ οὖν αὐτοῖς οὐδὲν ἐν ἅπαντι τῷ βίῳ πέρα τῆς ἐλπίδος.\nτὸ μὲν δὴ διʼ ἡδονῆς ἐπιθυμίαν ἅπαντα ὑπομένειν οὐ πάνυ ἴσως ὑπαίτιον, ἀλλὰ συγγνώμη εἴ τις ἡδονῇ χαίρει καὶ τοῦτο ἐξ ἅπαντος θεραπεύει ὅπως μεθέξει αὐτῆς. καίτοι αἰσχρὸν ἴσως καὶ ἀνδραποδῶδες ἀποδόσθαι διὰ ταύτην ἑαυτὸν πολὺ γὰρ ἡδίων ἡ ἐκ τῆς ἐλευθερίας ἡδονή. ὅμως δʼ οὖν ἐχέτω τινὰ συγγνώμην αὐτοῖς, εἰ ἐπιτυγχάνοιτο· τὸ δὲ διʼ ἡδονῆς ἐλπίδα μόνον πολλὰς ἀηδίας ὑπομένειν γελοῖον οἶμαι καὶ ἀνόητον, καὶ ταῦτα ὁρῶντας ὡς οἱ μὲν πόνοι σαφεῖς καὶ πρόδηλοι καὶ ἀναγκαῖοι, τὸ δὲ ἐλπιζόμενον ἐκεῖνο, ὁτιδήποτέ ἐστιν τὸ ἡδύ, οὔτε ἐγένετό πω τοσούτου χρόνου, προσέτι δὲ οὐδὲ γενήσεσθαι ἔοικεν, εἴ τις ἐκ τῆς ἀληθείας λογίζοιτο. οἱ μέν γε τοῦ Ὀδυσσέως ἑταῖροι γλυκύν τινα τὸν λωτὸν ἐσθίοντες ἠμέλουν τῶν ἄλλων καὶ πρὸς τὸ παρὸν ἡδὺ τῶν καλῶς ἐχόντων κατεφρόνουν ὥστε οὐ πάντῃ ἄλογος αὐτῶν ἡ λήθη τοῦ καλοῦ, πρὸς τῷ ἡδεῖ ἐκείνῳ τῆς ψυχῆς διατριβούσης. τὸ δὲ λιμῷ συνόντα παρεστῶτα ἄλλῳ τοῦ λωτοῦ ἐμφορουμένῳ μηδὲν μεταδιδόντι ὑπὸ ἐλπίδος μόνης τοῦ κἂν αὐτὸν παραγεύσασθαί ποτε δεδέσθαι, τῶν καλῶς καὶ ὀρθῶς ἐχόντων ἐπιλελησμένον,Ἡράκλεις ὡς καταγέλαστον καὶ πληγῶν τινων Ὁμηρικῶν ὡς ἀληθῶς δεόμενον.\nτὰ μὲν τοίνυν πρὸς τὰς συνουσίας αὐτοὺς ἄγοντα καὶ ἀφʼ ὧν αὑτοὺς φέροντες ἐπιτρέπουσι τοῖς πλουσίοις χρῆσθαι πρὸς ὅ τι ἂν ἐθέλωσιν, ταῦτά ἐστιν ἢ ὅτι ἐγγύτατα τούτων, πλὴν εἰ μὴ κἀκείνων τις μεμνῆσθαι ἀξιώσειεν τῶν καὶ μόνῃ τῇ δόξῃ ἐπαιρομένων τοῦ συνεῖναι εὐπατρίδαις τε καὶ εὐπαρύφοις ἀνδράσιν· εἰσὶν γὰρ οἳ καὶ τοῦτο περίβλεπτον καὶ ὑπὲρ τοὺς πολλοὺς νομίζουσιν, ὡς ἔγωγε τοὐμὸν ἴδιον οὐδὲ βασιλεῖ τῷ μεγάλῳ αὐτὸ μόνον συνεῖναι καὶ συνὼν ὁρᾶσθαι μηδὲν χρηστὸν ἀπολαύων τῆς συνουσίας δεξαίμην ἄν.\nτοιαύτης δὲ αὐτοῖς τῆς ὑποθέσεως οὔσης, φέρε ἤδη πρὸς ἡμᾶς αὐτοὺς ἐπισκοπήσωμεν οἷα μὲν πρὸ τοῦ εἰσδεχθῆναι καὶ τυχεῖν ὑπομένουσιν, οἷα δὲ ἐν αὐτῷ ἤδη ὄντες πάσχουσιν, ἐπὶ πᾶσι δὲ ἥτις αὐτοῖς ἡ καταστροφὴ τοῦ δράματος γίγνεται. οὐ γὰρ δὴ ἐκεῖνό γε εἰπεῖν ἐστιν, ὡς εἰ καὶ πονηρὰ ταῦτα, εὔληπτα γοῦν καὶ οὐ πολλοῦ δεήσει τοῦ πόνου, ἀλλὰ θελῆσαι δεῖ μόνον, εἶτά σοι πέπρακται τὸ πᾶν εὐμαρῶς· ἀλλὰ πολλῆς μὲν τῆς διαδρομῆς δεῖ, συνεχοῦς δὲ τῆς θυραυλίας, ἕωθέν τε ἐξανιστάμενον περιμένειν ὠθούμενον καὶ ἀποκλειόμενον καὶ ἀναίσχυντον ἐνίοτε καὶ ὀχληρὸν δοκοῦντα καὶ ὑπὸ θυρωρῷ κακῶς συρίζοντι καὶ ὀνομακλήτορι Λιβυκῷ ταττόμενον καὶ μισθὸν τελοῦντα τῆς μνήμης τοῦ ὀνόματος. καὶ μὴν καὶ ἐσθῆτος ὑπὲρ τὴν ὑπάρχουσαν δύναμιν ἐπιμεληθῆναι χρὴ πρὸς τὸ τοῦ θεραπευομένου ἀξίωμα, καὶ χρώματα αἱρεῖσθαι οἷς ἂν ἐκεῖνος ἥδηται, ὡς μὴ ἀπᾴδῃς μηδὲ προσκρούῃς βλεπόμενος, καὶ φιλοπόνως ἕπεσθαι, μᾶλλον δὲ ἡγεῖσθαι, ὑπὸ τῶν οἰκετῶν προωθούμενον καὶ ὥσπερ τινὰ πομπὴν ἀναπληροῦντα.\nὁ δὲ οὐδὲ προσβλέπει πολλῶν ἑξῆς ἡμερῶν.\nἢν δέ ποτε καὶ τὰ ἄριστα πράξῃς, καὶ ἴδῃ σε καὶ προσκαλέσας ἔρηταί τι ὧν ἂν τύχῃ, τότε δὴ τότε πολὺς μὲν ὁ ἱδρώς, ἀθρόος δὲ ὁ ἴλιγγος καὶ τρόμος ἄκαιρος καὶ γέλως τῶν παρόντων ἐπὶ τῇ ἀπορίᾳ. καὶ πολλάκις ἀποκρίνασθαι δέον, τίς ἦν ὁ βασιλεὺς τῶν Ἀχαιῶν, ὅτι χίλιαι νῆες ἦσαν αὐτοῖς, λέγεις. τοῦτο οἱ μὲν χρηστοὶ αἰδῶ ἐκάλεσαν, οἱ δὲ τολμηροὶ δειλίαν, οἱ δὲ κακοήθεις ἀπαιδευσίαν. σὺ δʼ οὖν ἐπισφαλεστάτης πειραθεὶς τῆς πρώτης φιλοφροσύνης ἀπῆλθες καταδικάσας σεαυτοῦ πολλὴν τὴν ἀπόγνωσιν.\nἐπειδὰν δὲ πολλὰς μὲν ἀΰπνους νύκτας ἰαύσῃς ἤματα δʼ αἱματόεντα διαγάγῃς, οὐ μὰ Δία τῆς Ἑλένης ἕνεκα οὐδὲ τῶν Πριάμου Περγάμων; ἀλλὰ τῶν ἐλπιζομένων πέντε ὀβολῶν, τύχῃς δὲ καὶ τραγικοῦ τινος θεοῦ συνιστάντος, ἐξέτασις τοὐντεῦθεν εἰ οἶσθα τὰ μαθήματα. καὶ τῷ μὲν πλουσίῳ ἡ διατριβὴ οὐκ ἀηδὴς ἐπαινουμένῳ καὶ εὐδαιμονιζομένῳ, σοὶ δὲ ὁ ὑπὲρ τῆς ψυχῆς ἀγὼν καὶ ὑπὲρ ἅπαντος τοῦ βίου τότε προκεῖσθαι δοκεῖ· ὑπεισέρχεται γὰρ εἰκότως τὸ μηδʼ ὑπʼ ἄλλου ἂν καταδεχθῆναι πρὸς τοῦ προτέρου ἀποβληθέντα καὶ δόξαντα εἶναι ἀδόκιμον. ἀνάγκη τοίνυν εἰς μυρία διαιρεθῆναι τότε, τοῖς μὲν ἀντεξεταζομένοις φθονοῦντα, — τίθει γὰρ καὶ ἄλλους εἶναι τῶν αὐτῶν ἀντιποιουμένους — αὐτὸν δὲ πάντα ἐνδεῶς εἰρηκέναι νομίζοντα, φοβούμενον δὲ καὶ ἐλπίζοντα καὶ πρὸς τὸ ἐκείνου πρόσωπον ἀτενίζοντα καὶ εἰ μὲν ἐκφαυλίζοι τι τῶν λεγομένων, ἀπολλύμενον, εἰ δὲ μειδιῶν ἀκούοι, γεγηθότα καὶ εὔελπιν καθιστάμενον.\nεἰκὸς δὲ πολλοὺς εἶναι τοὺς ἐναντία σοι φρονοῦντας καὶ ἄλλους ἀντὶ σοῦ τιθεμένους, ὧν ἕκαστος ὥσπερ ἐκ λόχου τοξεύων λέληθεν. εἶτʼ ἐννόησον ἄνδρα ἐν βαθεῖ πώγωνι καὶ πολιᾷ τῇ κόμῃ ἐξεταζόμενον εἲ τι οἶδεν ὠφέλιμον, καὶ τοῖς μὲν δοκοῦντα εἰδέναι, τοῖς δὲ μή.\nμέσος ἐν τοσούτῳ χρόνος, καὶ πολυπραγμονεῖταί σου ἅπας ὁ παρεληλυθὼς βίος, κἂν μέν τις ἢ πολίτης ὑπὸ φθόνου ἢ γείτων ἔκ τινος εὐτελοῦς αἰτίας προσκεκρουκὼς ἀνακρινόμενος εἴπῃ μοιχὸν ἢ παιδεραστήν, τοῦτʼ ἐκεῖνο, ἐκ τῶν Διὸς δέλτων ὁ μάρτυς, ἂν δὲ πάντες ἅμα ἑξῆς ἐπαινῶσιν, ὕποπτοι καὶ ἀμφίβολοι καὶ δεδεκασμένοι. χρὴ τοίνυν πολλὰ εὐτυχῆσαι καὶ μηδὲν ὅλως ἐναντιωθῆναι· μόνως γὰρ ἂν οὕτως κρατήσειας.\nεἶεν καὶ δὴ εὐτύχηταί σοι πάντα εὐχῆς μειζόνως· αὐτός τε γὰρ ἐπῄνεσε τοὺς λόγους καὶ τῶν φίλων οἱ ἐντιμότατοι καὶ οἷς μάλιστα πιστεύει τὰ τοιαῦτα οὐκ ἀπέτρεψαν ἔτι δὲ καὶ ἡ γυνὴ βούλεται, οὐκ ἀντιλέγει δὲ οὔτε ὁ ἐπίτροπος οὔτε ὁ οἰκονόμος· οὐδέ τις ἐμέμψατό σου τὸν βίον, ἀλλὰ πάντα ἵλεω καὶ πανταχόθεν αἴσια τὰ ἱερά.\nκεκράτηκας οὖν, ὦ μακάριε, καὶ ἔστεψαι τὰ Ὀλύμπια, μᾶλλον δὲ Βαβυλῶνα εἴληφας ἢ τὴν Σάρδεων ἀκρόπολιν καθῄρηκας, καὶ ἕξεις τὸ τῆς Ἀμαλθείας κέρας καὶ ἀμέλξεις ὀρνίθων γάλα. δεῖ δή σοι ἀντὶ τῶν τοσούτων πόνων μέγιστα ἡλίκα γενέσθαι τἀγαθά, ἵνα μὴ φύλλινος μόνον ὁ στέφανος ᾖ, καὶ τόν τε μισθὸν οὐκ εὐκαταφρόνητον ὁρισθῆναι καὶ τοῦτον ἐν καιρῷ τῆς χρείας ἀπραγμόνως ἀποδίδοσθαι καὶ τὴν ἄλλην τιμὴν ὑπὲρ τοὺς πολλοὺς ὑπάρχειν, πόνων δὲ ἐκείνων καὶ πηλοῦ καὶ δρόμων καὶ ἀγρυπνιῶν ἀναπεπαῦσθαι, καὶ τοῦτο δὴ τὸ τῆς εὐχῆς, ἀποτείναντα τὼ πόδε καθεύδειν, μόνα ἐκεῖνα πράττοντα ὧν ἕνεκα τὴν ἀρχὴν παρελήφθης καὶ ὧν ἔμμισθος εἶ. ἐχρῆν μὲν οὕτως, ὦ Τιμόκλεις, καὶ οὐδὲν ἂν ἦν μέγα κακὸν ὑποκύψαντα φέρειν τὸν ζυγὸν ἐλαφρόν τε καὶ εὔφορον καὶ τὸ μέγιστον, ἐπίχρυσον ὄντα. ἀλλὰ πολλοῦ, μᾶλλον δὲ τοῦ παντὸς δεῖ· μυρία γάρ ἐστιν ἀφόρητα ἐλευθέρῳ ἀνδρὶ ἐν αὐταῖς ἤδη ταῖς συνουσίαις γιγνόμενα. σκέψαι δὲ αὐτὸς ἑξῆς ἀκούων, εἴ τις ἂν αὐτὰ ὑπομεῖναι δύναιτο παιδείᾳ κἂν ἐπʼ ἐλάχιστον ὡμιληκώς.\nἄρξομαι δὲ ἀπὸ τοῦ πρώτου δείπνου, ἢν ,δοκῇ, ὅ σε εἰκὸς δειπνήσειν τὰ προτέλεια τῆς μελλούσης συνουσίας.\nεὐθὺς οὖν πρόσεισιν παραγγέλλων τις ἥκειν ἐπὶ τὸ δεῖπνον, οὐκ ἀνομίλητος οἰκέτης, ὃν χρὴ πρῶτον ἵλεων ποιήσασθαι, παραβύσαντα εἰς τὴν χεῖρα, ὡς μὴ ἀδέξιος εἶναι δοκῇς, τοὐλάχιστον πέντε δραχμάς· ὁ δὲ ἀκκισάμενος καί, ἄπαγε, παρὰ σοῦ δὲ ἐγώ; καί, Ἡράκλεις, μὴ γένοιτο, ὑπειπὼν τέλος ἐπείσθη, καὶ ἄπεισί σοι πλατὺ ἐγχανών. σὺ δὲ ἐσθῆτα καθαρὰν προχειρισάμενος καὶ σεαυτὸν ὡς κοσμιώτατα σχηματίσας λουσάμενος ἥκεις, δεδιὼς μὴ πρὸ τῶν ἄλλων ἀφίκοιο ἀπειρόκαλον γάρ, ὥσπερ καὶ τὸ ὕστατον ἥκειν φορτικόν. αὐτὸ οὖν τηρήσας τὸ μέσον τοῦ καιροῦ εἰσελήλυθας, καί σε πάνυ ἐντίμως ἐδέξατο, καὶ παραλαβών τις κατέκλινε μικρὸν ὑπὲρ τοῦ πλουσίου μετὰ δύο που σχεδὸν τῶν παλαιῶν φίλων.\nσὺ δʼ ὥσπερ εἰς τοῦ Διὸς τὸν οἶκον παρελθὼν πάντα τεθαύμακας καὶ ἐφʼ ἑκάστῳ τῶν πραττομένων μετέωρος εἶ· ξένα γάρ σοι καὶ ἄγνωστα πάντα· καὶ ἥ τε οἰκετεία εἰς σὲ ἀποβλέπει καὶ τῶν παρόντων ἕκαστος ὅ τι πράξεις ἐπιτηροῦσιν, οὐδὲ αὐτῷ δὲ ἀμελὲς τῷ πλουσίῳ τοῦτο, ἀλλὰ καὶ προεῖπέ τισι τῶν οἰκετῶν ἐπισκοπεῖν εἴ πως εἰς τοὺς παῖδας ἢ εἰς τὴν γυναῖκα πολλάκις ἐκ περιωπῆς ἀποβλέψεις. οἱ μὲν γὰρ τῶν συνδείπνων ἀκόλουθοι ὁρῶντες ἐκπεπληγμένον εἰς τὴν ἀπειρίαν τῶν δρωμένων ἀποσκώπτουσι, τεκμήριον τοῦ μὴ παρʼ ἄλλῳ πρότερόν σε δεδειπνηκέναι τὸ καινὸν εἶναί σοι τὸ χειρόμακτρον τιθέμενοι.\nὥσπερ οὖν εἰκός, ἰδίειν τε ἀνάγκη ὑπʼ ἀπορίας καὶ μήτε διψῶντα πιεῖν αἰτεῖν τολμᾶν, μὴ δόξῃς οἰνόφλυξ τις εἶναι, μήτε τῶν ὄψων παρατεθέντων ποικίλων καὶ πρός τινα τάξιν ἐσκευασμένων εἰδέναι ἐφʼ ὅ τι πρῶτον ἢ δεύτερον τὴν χεῖρα ἐνέγκῃς· ὑποβλέπειν οὖν εἰς τὸν πλησίον δεήσει κἀκεῖνον ζηλοῦν καὶ μανθάνειν τοῦ δείπνου τὴν ἀκολουθίαν.\nτὰ δʼ ἄλλα ποικίλος εἶ καὶ θορύβου πλέως τὴν ψυχήν, πρὸς ἕκαστα τῶν πραττομένων ἐκπεπληγμένος, καὶ ἄρτι μὲν εὐδαιμονίζεις τὸν πλούσιον τοῦ χρυσοῦ καὶ τοῦ ἐλέφαντος καὶ τῆς τοσαύτης τρυφῆς, ἄρτι δὲ οἰκτείρεις σεαυτόν, ὡς τὸ μηδὲν ὢν εἶτα ζῆν ὑπολαμβάνεις. ἐνίοτε δὲ κἀκεῖνο εἰσέρχεταί σε, ὡς ζηλωτόν τινα βιώσῃ τὸν βίον ἅπασιν ἐκείνοις ἐντρυφήσων καὶ μεθέξων αὐτῶν ἐξ ἰσοτιμίας· οἴει γὰρ εἰσαεὶ Διονύσια ἑορτάσειν. καί που καὶ μειράκια ὡραῖα διακονούμενα καὶ ἠρέμα προσμειδιῶντα γλαφυρωτέραν ὑπογράφει σοι τὴν μέλλουσαν διατριβήν, ὥστε συνεχῶς τὸ Ὁμηρικὸν ἐκεῖνο ἐπιφθέγγεσθαι, οὐ νέμεσις Τρῶας καὶ ἐϋκνήμιδας Ἀχαιοὺς πολλὰ πονεῖν καὶ ὑπομένειν ὑπὲρ τῆς τοσαύτης εὐδαιμονίας.\nΦιλοτησίαι τὸ ἐπὶ τούτῳ, καὶ σκύφον εὐμεγέθη τινὰ αἰτήσας προὔπιέν σοι τῷ διδασκάλῳ, ἢ ὁτιδήποτε προσειπών· σὺ δὲ λαβών, ὅτι μὲν τί σε καὶ αὐτὸν ὑπειπεῖν ἔδει ἠγνόησας ὑπʼ ἀπειρίας, καὶ ἀγροικίας δόξαν ὦφλες.\nἐπίφθονος δʼ οὖν ἀπὸ τῆς προπόσεως ἐκείνης πολλοῖς τῶν παλαιῶν φίλων γεγένησαι, καὶ πρότερον ἐπὶ τῇ κατακλίσει λυπήσας τινὰς αὐτῶν, ὅτι τήμερον ἥκων προὐκρίθης ἀνδρῶν πολυετῆ δουλείαν ἠντληκότων. εὐθὺς οὖν καὶ τοιοῦτός τις ἐν αὐτοῖς περὶ σοῦ . λόγος· τοῦτο ἡμῖν πρὸς τοῖς ἄλλοις δεινοῖς ἐλείπετο, καὶ τῶν ἄρτι εἰσεληλυθότων εἰς τὴν οἰκίαν δευτέρους εἶναι, καὶ μόνοις τοῖς Ἕλλησι τούτοις ἀνέῳκται ἡ Ῥωμαίων πόλις· καίτοι τί ἐστιν ἐφʼ ὅτῳ προτιμῶνται ἡμῶν; οὐ ῥημάτια δύστηνα λέγοντες οἴονταί τι παμμέγεθες ὠφελεῖν; ἄλλος δέ, οὐ γὰρ εἶδες ὅσα μὲν ἔπιεν, ὅπως δὲ τὰ παρατεθέντα συλλαβὼν κατέφαγεν; ἀπειρόκαλος ἄνθρωπος καὶ λιμοῦ πλέως, οὐδʼ ὄναρ λευκοῦ ποτε ἄρτου ἐμφορηθείς, οὔτι γε Νομαδικοῦ ἢ Φασιανοῦ ὄρνιθος, ὧν μόλις τὰ ὀστᾶ ἡμῖν καταλέλοιπεν. τρίτος ἄλλος, ὦ μάταιοι, φησίν, πέντε οὐδʼ ὅλων ἡμερῶν ὄψεσθε αὐτὸν ἐνταῦθά που ἐν ἡμῖν τὰ ὅμοια ποτνιώμενον νῦν μὲν γὰρ ὥσπερ τὰ καινὰ τῶν ὑποδημάτων ἐν τιμῇ τινι καὶ ἐπιμελείᾳ ἐστίν, ἐπειδὰν δὲ πατηθῇ πολλάκις καὶ ὑπὸ τοῦ πηλοῦ ἀναπλασθῇ, ὑπὸ τῇ κλίνῃ ἀθλίως ἐρρίψεται κόρεων ὥσπερ ἡμεῖς ἀνάπλεως.\nἘκεῖνοι μὲν οὖν τοιαῦτα πολλὰ περὶ σοῦ στρέφουσι, καί που ἤδη καὶ πρὸς διαβολάς τινες αὐτῶν παρασκευάζονται.\nτὸ δʼ οὖν συμπόσιον ὅλον ἐκεῖνο σόν ἐστιν καὶ περὶ σοῦ οἱ πλεῖστοι τῶν λόγων. σὺ δʼ ὑπʼ ἀηθείας πλέον τοῦ ἱκανοῦ ἐμπιὼν οἴνου λεπτοῦ καὶ δριμέος, πάλαι τῆς γαστρὸς ἐπειγούσης, πονηρῶς ἔχεις, καὶ οὔτε προεξαναστῆναί σοι καλὸν οὔτε μένειν ἀσφαλές. ἀποτεινομένου τοίνυν τοῦ πότου καὶ λόγων ἐπὶ λόγοις γιγνομένων καὶ· θεαμάτων ἐπὶ θεάμασι παριόντων — ἅπαντα γὰρ ἐπιδείξασθαί σοι τὰ αὑτοῦ βούλεται — κόλασιν οὐ μικρὰν ὑπομένεις μήτε ὁρῶν τὰ γιγνόμενα μήτε ἀκούων εἴ τις ᾄδει ἢ κιθαρίζει πάνυ τιμώμενος μειρακίσκος, ἀλλʼ ἐπαινεῖς μὲν ὑπʼ ἀνάγκης, εὔχῃ δὲ ἢ σεισμῷ συμπεσεῖν ἐκεῖνα πάντα ἢ πυρκαϊάν τινα προσαγγελθῆναι, ἵνα ποτὲ καὶ διαλυθῇ τὸ συμπόσιον.\nτοῦτο μὲν δή σοι τὸ πρῶτον, ὦ ἑταῖρε, καὶ ἥδιστον ἐκεῖνο δεῖπνον, οὐκ ἔμοιγε τοῦ θύμου καὶ τῶν λευκῶν ἁλῶν ἥδιον ὁπηνίκα βούλομαι καὶ ὁπόσον ἐλευθέρως ἐσθιομένων.\nἵνα γοῦν σοι τὴν ὀξυρεγμίαν τὴν ἐπὶ τούτοις παρῶ καὶ τὸν ἐν τῇ νυκτὶ ἔμετον, ἕωθεν δεήσει περὶ τοῦ μισθοῦ συμβῆναι ὑμᾶς, ὁπόσον τε καὶ ὁπότε τοῦ ἔτους χρὴ λαμβάνειν. παρόντων οὖν ἢ δύο ἢ τριῶν φίλων προσκαλέσας σε καὶ καθίζεσθαι κελεύσας ἄρχεται λέγειν· τὰ μὲν ἡμέτερα ὁποῖά ἐστιν ἑώρακας ἤδη, καὶ ὡς τῦφος ἐν αὐτοῖς οὐδὲ εἷς, ἀτραγῴδητα δὲ καὶ πεζὰ πάντα καὶ δημοτικά, χρὴ δέ σε οὕτως ἔχειν ὡς ἁπάντων ἡμῖν κοινῶν ἐσομένων· γελοῖον γὰρ εἰ τὸ κυριώτατον, τὴν ψυχήν σοι τὴν ἐμαυτοῦ ἢ καὶ νὴ Δία τῶν παίδων. — εἰ παῖδες εἶεν αὐτῷ παιδεύσεως δεόμενοι — ἐπιτρέπων τῶν ἄλλων μὴ ἐπʼ ἴσης ἡγοίμην δεσπότην. ἐπεὶ δὲ καὶ ὡρίσθαι τι δεῖ, — ὁρῶ μὲν τὸ μέτριον καὶ αὔταρκες τοῦ σοῦ τρόπου καὶ συνίημι ὡς οὐχὶ μισθοῦ ἐλπίδι προσελήλυθας ἡμῶν τῇ οἰκίᾳ, τῶν δὲ ἄλλων ἕνεκα, τῆς εὐνοίας τῆς παρʼ ἡμῶν καὶ τιμῆς, ἣν παρὰ πᾶσιν ἕξεις· ὅμως δʼ οὖν καὶ ὡρίσθω τι, — σὺ δʼ αὐτὸς ὅ τι καὶ βούλει λέγε, μεμνημένος, ὦ φίλτατε, κἀκείνων ἅπερ ἐν ἑορταῖς διετησίοις εἰκὸς ἡμᾶς παρέξειν οὐ γὰρ ἀμελήσομεν οὐδὲ τῶν τοιούτων, εἰ καὶ μὴ νῦν αὐτὰ συντιθέμεθα· πολλαὶ δέ, οἶσθα, τοῦ ἔτους αἱ τοιαῦται ἀφορμαί. καὶ πρὸς ἐκεῖνα τοίνυν ἀποβλέπων μετριώτερον δῆλον ὅτι ἐπιβαλεῖς ἡμῖν τὸν μισθόν. ἄλλως τε καὶ πρέπον ἂν εἴη τοῖς πεπαιδευμένοις ὑμῖν κρείττοσιν εἶναι χρημάτων.\nὁ μὲν ταῦτα εἰπὼν καὶ ὅλον σε διασείσας ταῖς ἐλπίσι τιθασὸν ἑαυτῷ πεποίηκε, σὺ δὲ πάλαι τάλαντα καὶ μυριάδας ὀνειροπολήσας καὶ ἀγροὺς ὅλους καὶ συνοικίας συνίης μὲν ἠρέμα τῆς μικρολογίας, σαίνεις δὲ ὅμως τὴν ὑπόσχεσιν καὶ τό, πάντα ἡμῖν κοινὰ ἔσται, βέβαιον καὶ ἀληθὲς ἔσεσθαι νομίζεις, οὐκ εἰδὼς ὅτι τὰ τοιαῦτα χείλεα μὲν τʼ ἐδίηνʼ, ὑπερῴην δʼ οὐκ ἐδίηνε. τελευταῖον δʼ ὑπʼ αἰδοῦς αὐτῷ ἐπέτρεψας. ὁ δὲ αὐτὸς μὲν οὔ φησιν ἐρεῖν, τῶν φίλων δέ τινα τῶν παρόντων κελεύει μέσον ἐλθόντα τοῦ πράγματος εἰπεῖν ὃ μήτʼ αὐτῷ γίγνοιτʼ ἂν βαρὺ καὶ πρὸς ἄλλα τούτων ἀναγκαιότερα δαπανῶντι μήτε τῷ ληψομένῳ εὐτελές. ὁ δὲ ὠμογέρων τις ἐκ παίδων κολακείᾳ σύντροφος, ὡς μὲν οὐκ εὐδαιμονέστατος εἶ, φησίν, τῶν ἐν τῇ πόλει ἁπάντων, ὦ οὗτος, οὐκ ἂν εἴποις, ᾧ γε τοῦτο πρῶτον ὑπῆρχεν ὃ πολλοῖς πάνυ γλιχομένοις μόλις ἂν γένοιτο παρὰ τῆς Τύχης· λέγω δὲ ὁμιλίας ἀξιωθῆναι καὶ ἑστίας κοινωνῆσαι καὶ εἰς τὴν πρώτην οἰκίαν τῶν ἐν τῇ Ῥωμαίων ἀρχῇ καταδεχθῆναι· τοῦτο γὰρ ὑπὲρ τὰ Κροίσου τάλαντα καὶ τὸν Μίδου πλοῦτον, εἰ σωφρονεῖν οἶσθα. ἰδὼν δὲ πολλοὺς τῶν εὐδοκίμων ἐθελήσαντας ἄν, εἰ καὶ προσδιδόναι δέοι, μόνης τῆς δόξης ἕνεκα συνεῖναι τούτῳ καὶ ὁρᾶσθαι περὶ αὐτὸν ἑταίρους καὶ φίλους εἶναι δοκοῦντας, οὐκ ἔχω ὅπως σε τῆς εὐποτμίας μακαρίσω, ὃς καὶ προσλήψῃ μισθὸν τῆς τοιαύτης εὐδαιμονίας. ἀρκεῖν οὖν νομίζω, εἰ μὴ πάνυ ἄσωτος εἶ, τοσόνδε τι· — εἰπὼν ἐλάχιστον καὶ μάλιστα πρὸς τὰς σὰς ἐκείνας ἐλπίδας.\nἀγαπᾶν δʼ ὅμως ἀναγκαῖον οὐ γὰρ οὐδʼ ἂν φυγεῖν ἔτι σοι δυνατὸν ἐντὸς ἀρκύων γενομένῳ. δέχῃ τοίνυν τὸν χαλινὸν μύσας καὶ τὰ πρῶτα εὐάγωγος εἶ πρὸς αὐτὸν οὐ πάνυ περισπῶντα οὐδὲ ὀξέως νύττοντα, μέχρι ἂν λάθῃς τέλεον αὐτῷ συνήθης γενόμενος.\nοἱ μὲν δὴ ἔξω ἄνθρωποι τὸ μετὰ τοῦτο ζηλοῦσί σε ὁρῶντες ἐντὸς τῆς κιγκλίδος διατρίβοντα καὶ ἀκωλύτως εἰσιόντα καὶ τῶν πάνυ τινὰ ἔνδον γεγενημένον σὺ δὲ αὐτὸς οὐδέπω ὁρᾷς οὗτινος ἕνεκα εὐδαίμων αὐτοῖς εἶναι δοκεῖς. πλὴν ἀλλὰ χαίρεις γε καὶ σεαυτὸν ἐξαπατᾷς καὶ ἀεὶ τὰ μέλλοντα βελτίω γενήσεσθαι νομίζεις. τὸ δʼ ἔμπαλιν ἢ σὺ ἤλπισας γίγνεται καὶ ὡς ἡ παροιμία φησίν, ἐπὶ Μανδροβούλου χωρεῖ τὸ πρᾶγμα, καθʼ ἑκάστην, ὡς εἰπεῖν, τὴν ἡμέραν ἀποσμικρυνόμενον καὶ εἰς τοὐπίσω ἀναποδίζον.\nἠρέμα οὖν καὶ κατʼ ὀλίγον, ὥσπερ ἐν ἀμυδρῷ τῷ φωτὶ τότε πρῶτον διαβλέπων, ἄρχῃ κατανοεῖν ὡς αἱ μὲν χρυσαῖ ἐκεῖναι ἐλπίδες οὐδὲν ἀλλʼ ἢ φῦσαί τινες ἦσαν ἐπίχρυσοι, βαρεῖς δὲ καὶ ἀληθεῖς καὶ ἀπαραίτητοι καὶ συνεχεῖς οἱ πόνοι. τίνες οὗτοι; ἴσως ἐρήσῃ με· οὑχ ὁρῶ γὰρ ὅ τι τὸ ἐπίπονον ἐν ταῖς τοιαύταις συνουσίαις ἐστὶν οὐδʼ ἐπινοῶ ἅτινα ἔφησθα τὰ καματηρὰ καὶ ἀφόρητα. οὐκοῦν ἄκουσον, ὦ γενναῖε, μὴ εἰ κάματος ἔνεστιν ἐν τῷ πράγματι μόνον ἐξετάζων, ἀλλὰ καὶ τὸ αἰσχρὸν καὶ ταπεινὸν καὶ συνόλως δουλοπρεπὲς οὐκ ἐν παρέργῳ τῆς ἀκροάσεως τιθέμενος.\nκαὶ πρῶτόν γε μέμνησο μηκέτι ἐλεύθερον τὸ ἀπʼ ἐκείνου μηδὲ εὐπατρίδην σεαυτὸν οἴεσθαι πάντα γὰρ ταῦτα, τό γένος, τὴν ἐλευθερίαν, τοὺς προγόνους ἔξω τοῦ ὀδοῦ καταλείψων ἴσθι ἐπειδὰν ἐπὶ τοιαύτην σαυτὸν λατρείαν ἀπεμπολήσας εἰσίῃς· οὐ γὰρ ἐθελήσει σοι ἡ Ἐλευθερία συνεισελθεῖν ἐφʼ οὕτως ἀγεννῆ πράγματα καὶ ταπεινὰ εἰσιόντι. δοῦλος οὖν, εἰ καὶ πάνυ ἀχθέσῃ τῷ ὀνόματι, καὶ οὐχ ἑνός, ἀλλὰ πολλῶν δοῦλος ἀναγκαίως ἔσῃ καὶ θητεύσεις κάτω νενευκὼς ἕωθεν εἰς ἑσπέραν ἀεικελίῳ ἐπὶ μισθῷ. καὶ ἅτε δὴ μὴ ἐκ παίδων τῇ Δουλείᾳ συντραφείς, ὀψιμαθήσας δὲ καὶ πόρρω που τῆς ἡλικίας παιδευόμενος πρὸς αὐτῆς οὐ πάνυ εὐδόκιμος ἔσῃ οὐδὲ πολλοῦ ἄξιος τῷ δεσπότῃ· διαφθείρει γάρ σε ἡ μνήμη τῆς ἐλευθερίας ὑπιοῦσα καὶ ἀποσκιρτᾶν ἐνίοτε ποιεῖ καὶ διʼ αὐτὸ ἐν τῇ δουλείᾳ πονηρῶς ἀπαλλάττειν.\nπλὴν εἰ μὴ ἀποχρῆν σοι πρὸς ἐλευθερίαν νομίζεις τὸ μὴ Πυρρίου μηδὲ Ζωπυρίωνος υἱὸν εἶναι, μηδὲ ὥσπερ τις Βιθυνὸς ὑπὸ μεγαλοφώνῳ τῷ κήρυκι ἀπημπολῆσθαι. ἀλλʼ ὁπόταν, ὦ βέλτιστε, τῆς νουμηνίας ἐπιστάσης ἀναμιχθεὶς τῷ Πυρρίᾳ καὶ τῷ Ζωπυρίωνι προτείνῃς τὴν χεῖρα ὁμοίως τοῖς ἄλλοις οἰκέταις καὶ λάβῃς ἐκεῖνο ὁτιδήποτε ἦν τὸ γιγνόμενον, τοῦτο ἡ πρᾶσίς ἐστι. κήρυκος γὰρ οὐκ ἔδει ἐπʼ ἄνδρα ἑαυτὸν ἀποκηρύξαντα καὶ μακρῷ χρόνῳ μνηστευσάμενον ἑαυτῷ τὸν δεσπότην.\nεἶτʼ, ὦ κάθαρμα, φαίην ἄν, καὶ μάλιστα πρὸς τὸν φιλοσοφεῖν φάσκοντα, εἰ μέν σέ τις ἢ πλέοντα καταποντιστὴς συλλαβὼν ἢ λῃστὴς ἀπεδίδοτο, ᾤκτειρες ἂν σεαυτὸν ὡς παρὰ τὴν ἀξίαν δυστυχοῦντα, ἢ εἴ τίς σου λαβόμενος ἦγε δοῦλον εἶναι λέγων, ἐβόας ἂν τοὺς νόμους καὶ δεινὰ ἐποίεις καὶ ἠγανάκτεις καί, γῆ καὶ θεοί, μεγάλῃ τῇ φωνῇ ἐκεκράγεις ἄν, σεαυτὸν δὲ ὀλίγων ἕνεκα ὀβολῶν ἐν τούτῳ τῆς ἡλικίας, ὅτε καὶ εἰ φύσει δοῦλος ἦσθα, καιρὸς ἦν πρὸς ἐλευθερίαν ἤδη ὁρᾶν, αὐτῇ ἀρετῇ καὶ σοφίᾳ φέρων ἀπημπόληκας, οὐδὲ τοὺς . πολλοὺς ἐκείνους λόγους αἰδεσθεὶς οὓς ὁ καλὸς Πλάτων ἢ ὁ Χρύσιππος ἢ Ἀριστοτέλης διεξεληλύθασι τὸ μὲν ἐλευθέριον ἐπαινοῦντες, τὸ δουλοπρεπὲς δὲ διαβάλλοντες; καὶ οὐκ αἰσχύνῃ κόλαξιν ἀνθρώποις καὶ ἀγοραίοις καὶ βωμολόχοις ἀντεξεταζόμενος καὶ ἐν τοσούτῳ πλήθει Ῥωμαϊκῷ μόνος ξενίζων τῷ τρίβωνι καὶ πονηρῶς τὴν Ῥωμαίων φωνὴν βαρβαρίζων, εἶτα δειπνῶν δεῖπνα θορυβώδη καὶ πολυάνθρωπα συγκλύδων τινῶν καὶ τῶν πλείστων μοχθηρῶν; καὶ ἐν αὐτοῖς ἐπαινεῖς φορτικῶς καὶ πίνεις πέρα τοῦ μετρίως ἔχοντος. ἕωθέν τε ὑπὸ κώδωνι ἐξαναστὰς ἀποσεισάμενος τοῦ ὕπνου τὸ ἥδιστον συμπεριθεῖς ἄνω καὶ κάτω ἔτι τὸν χθιζὸν ἔχων πηλὸν ἐπὶ τοῖν σκελοῖν. οὕτως ἀπορία μέν σε θέρμων ἔσχεν ἢ τῶν ἀγρίων λαχάνων, ἐπέλιπον δὲ καὶ αἱ κρῆναι ῥέουσαι τοῦ ψυχροῦ ὕδατος, ὡς ἐπὶ ταῦτά σε ὑπʼ ἀμηχανίας ἐλθεῖν; ἀλλὰ δῆλον ὡς οὐχ ὕδατος οὐδὲ θέρμων, ἀλλὰ πεμμάτων καὶ ὄψου καὶ οἴνου ἀνθοσμίου ἐπιθυμῶν ἑάλως, καθάπερ ὁ λάβραξ αὐτὸν μάλα δικαίως τὸν ὀρεγόμενον τούτων λαιμὸν διαπαρείς. παρὰ πόδας τοιγαροῦν τῆς λιχνείας ταύτης τἀπίχειρα, καὶ ὥσπερ οἱ πίθηκοι δεθεὶς κλοιῷ τὸν τράχηλον ἄλλοις μὲν γέλωτα παρέχεις, σεαυτῷ δὲ δοκεῖς τρυφᾶν, ὅτι ἔστι σοι τῶν ἰσχάδων ἀφθόνως ἐντραγεῖν. ἡ δὲ ἐλευθερία καὶ τὸ εὐγενὲς αὐτοῖς φυλέταις καὶ φράτερσι φροῦδα πάντα καὶ οὐδὲ μνήμη τις αὐτῶν.\nκαὶ ἀγαπητὸν εἰ μόνον τὸ αἰσχρὸν προσῆν τῷ πράγματι, δοῦλον ἀντʼ ἐλευθέρου δοκεῖν, οἱ δὲ πόνοι μὴ κατὰ τοὺς πάνυ τούτους οἰκέτας. ἀλλʼ ὅρα εἰ μετριώτερά σοι προστέτακται τῶν Δρόμωνι καὶ Τιβείῳ προστεταγμένων. ὧν μὲν γὰρ ἕνεκα, τῶν μαθημάτων ἐπιθυμεῖν φήσας, παρείληφέ σε, ὀλίγον αὐτῷ μέλει. τί γὰρ κοινόν, φασί, λύρᾳ καὶ ὄνῳ; πάνυ γοῦν, — οὐχ ὁρᾷς; — ἐκτετήκασι τῷ πόθῳ τῆς Ὁμήρου σοφίας ἢ τῆς Δημοσθένους δεινότητος ἢ τῆς Πλάτωνος μεγαλοφροσύνης, ὧν ἤν τις ἐκ τῆς ψυχῆς ἀφέλῃ τὸ χρυσίον καὶ τὸ ἀργύριον καὶ τὰς περὶ τούτων φροντίδας, τὸ καταλειπόμενόν ἐστι τῦφος καὶ μαλακία καὶ ἡδυπάθεια καὶ ἀσέλγεια, καὶ ὕβρις καὶ ἀπαιδευσία. δεῖται δή σου ἐπʼ ἐκεῖνα μὲν οὐδαμῶς, ἐπεὶ δὲ πώγωνα ἔχεις βαθὺν καὶ σεμνός τις εἶ τὴν πρόσοψιν καὶ ἱμάτιον Ἑλληνικὸν εὐσταλῶς περιβέβλησαι καὶ πάντες ἴσασί σε γραμματικὸν ἢ ῥήτορα ἢ φιλόσοφον, καλὸν αὐτῷ δοκεῖ ἀναμεμῖχθαι καὶ τοιοῦτόν τινα τοῖς προϊοῦσι καὶ προπομπεύουσιν αὐτοῦ· δόξει γὰρ ἐκ τούτου καὶ φιλομαθὴς τῶν Ἑλληνικῶν μαθημάτων καὶ ὅλως περὶ παιδείαν φιλόκαλος. ὥστε κινδυνεύεις, ὦ γενναῖε, ἀντὶ τῶν θαυμαστῶν λόγων τὸν πώγωνα καὶ τὸν τρίβωνα μεμισθωκέναι.\nχρὴ οὖν σε ἀεὶ σὺν αὐτῷ ὁρᾶσθαι καὶ μηδέποτε ἀπολείπεσθαι, ἀλλὰ ἕωθεν ἐξαναστάντα, παρέχειν σεαυτὸν ὀφθησόμενον ἐν τῇ θεραπείᾳ καὶ μὴ λιπεῖν τὴν τάξιν. ὁ δὲ ἐπιβάλλων ἐνίοτέ σοι τὴν χεῖρα, ὅ τι ἂν τύχῃ ληρεῖ, τοῖς ἐντυγχάνουσιν ἐπιδεικνύμενος ὡς οὐδὲ ὁδῷ βαδίζων ἀμελής ἐστι τῶν Μουσῶν, ἀλλʼ εἰς καλὸν τὴν ἐν τῷ περιπάτῳ διατίθεται σχολήν.\nσὺ δʼ ἄθλιος τὰ μὲν παραδραμών, τὰ δὲ βάδην ἄναντα πολλὰ καὶ κάταντα — τοιαύτη γάρ, ὡς οἶσθα, ἡ πόλις — περιελθὼν ἵδρωκάς τε καὶ πνευστιᾷς, κἀκείνου ἔνδον τινὶ τῶν φίλων πρὸς ὃν ἦλθεν διαλεγομένου, μηδὲ ὅπου καθίζῃς ἔχων ὀρθὸς ὑπʼ ἀπορίας ἀναγιγνώσκεις τὸ βιβλίον προχειρισάμενος.\nἐπειδὰν δὲ ἄσιτόν τε καὶ ἄποτον ἡ νὺξ καταλάβῃ, λουσάμενος πονηρῶς ἀωρὶ περὶ αὐτό που σχεδὸν τὸ μεσονύκτιον ἥκεις ἐπὶ τὸ δεῖπνον, οὐκέθʼ ὁμοίως ἔντιμος οὐδὲ περίβλεπτος τοῖς παροῦσιν, ἀλλʼ ἤν τις ἄλλος ἐπεισέλθῃ νεαλέστερος, εἰς τοὐπίσω σύ καὶ οὕτως εἰς τὴν ἀτιμοτάτην γωνίαν ἐξωσθεὶς κατάκεισαι μάρτυς μόνον τῶν παραφερομένων, τὰ ὀστᾶ, εἰ ἐφίκοιτο μέχρι σοῦ, καθάπερ οἱ κύνες περιεσθίων ἢ τὸ σκληρὸν τῆς μαλάχης φύλλον ᾧ τὰ ἄλλα συνειλοῦσιν, εἰ ὑπεροφθείη ὑπὸ τῶν προκατακειμένων, ἄσμενος ὑπὸ λιμοῦ παροψώμενος.\nΟὐ μὴν οὐδὲ ἡ ἄλλη ὕβρις ἄπεστιν, ἀλλʼ οὔτε ᾠὸν ἔχεις μόνος — οὐ γὰρ ἀναγκαῖόν ἐστιν καὶ σὲ τῶν αὐτῶν ἀεὶ τοῖς ξένοις καὶ ἀγνώστοις ἀντιποιεῖσθαι· ἀγνωμοσύνη γὰρ δὴ τοῦτό γε — οὔτε ἡ ὄρνις ὁμοία ταῖς ἄλλαις, ἀλλὰ τῷ μὲν πλησίον παχεῖα καὶ πιμελής, σοὶ δὲ νεοττὸς ἡμίτομος ἢ φάττα τις ὑπόσκληρος, ὕβρις ἄντικρυς καὶ ἀτιμία. πολλάκις δʼ εἰ ἐπιλίποι ἄλλου τινὸς αἰφνιδίως ἐπιπαρόντος, ἀράμενος ὁ διάκονος τὰ σοὶ παρακείμενα φέρων ἐκείνῳ παρατέθεικεν ὑποτονθορύσας, σὺ γὰρ ἡμέτερος εἶ. τεμνομένου μὲν γὰρ ἐν. τῷ μέσῳ ἢ συὸς ὑπογαστρίου ἢ ἐλάφου, χ;χρὴ ἐκ παντὸς ἢ τὸν διανέμοντα ἵλεων ἔχειν ἢ τὴν Προμηθέως μερίδα φέρεσθαι, ὀστᾶ κεκαλυμμένα τῇ πιμελῇ. τὸ γὰρ τῷ μὲν ὑπὲρ σὲ τὴν λοπάδα παρεστάναι ἔστʼ ἂν ἀπαγορεύσῃ ἐμφορούμενος, σὲ δὲ οὕτω ταχέως παραδραμεῖν, τίνι φορητὸν ἐλευθέρῳ ἀνδρὶ κἂν ὁπόσην αἱ ἔλαφοι τὴν χολὴν ἔχοντι; καίτοι οὐδέπω ἐκεῖνο ἔφην ὅτι τῶν ἄλλων ἥδιστόν τε καὶ παλαιότατον οἶνον πινόντων μόνος σὺ πονηρόν τινα καὶ παχὺν πίνεις, θεραπεύων ἀεὶ ἐν ἀργύρῳ ἢ χρυσῷ πίνειν, ὡς μὴ ἐλεγχθείης ἀπὸ τοῦ χρώματος οὕτως ἄτιμος ὢν συμπότης. καὶ εἴθε γε κἂν ἐκείνου εἰς κόρον ἦν πιεῖν, νῦν δὲ πολλάκις αἰτήσαντος ὁ παῖς οὐδʼ ἀΐοντι ἔοικεν.\nἀνιᾷ δή σε πολλὰ καὶ ἀθρόα καὶ σχεδὸν τὰ πάντα, καὶ μάλιστα ὅταν σε παρευδοκιμῇ κίναιδός τις ἢ ὀρχηστοδιδάσκαλος ἢ Ἰωνικὰ συνείρων Ἀλεξανδρεωτικὸς ἀνθρωπίσκος τοῖς μὲν γὰρ τὰ ἐρωτικὰ ταῦτα διακονουμένοις καὶ γραμματίδια ὑπὸ κόλπου διακομίζουσιν πόθεν σύ γʼ ἰσότιμος; κατακείμενος τοιγαροῦν ἐν μυχῷ τοῦ συμποσίου καὶ ὑπʼ αἰδοῦς καταδεδυκὼς στένεις ὡς τὸ εἰκὸς καὶ σεαυτὸν οἰκτείρεις καὶ αἰτιᾷ τὴν Τύχην οὐδὲ ὀλίγα σοι τῶν χαρίτων ἐπιψεκάσασαν. ἡδέως δʼ ἄν μοι δοκεῖς καὶ ποιητὴς γενέσθαι τῶν ἐρωτικῶν ᾀσμάτων ἢ κἂν ἄλλου ποιήσαντος δύνασθαι ᾄδειν ἀξίως· ὁρᾷς γὰρ οἷ τὸ προτιμᾶσθαι καὶ εὐδοκιμεῖν ἐστιν. ὑποσταίης δὲ ἄν, εἰ καὶ μάγον ἢ μάντιν ὑποκρίνασθαι δέοι τῶν κλήρους πολυταλάντους καὶ ἀρχὰς καὶ ἀθρόους τοὺς πλούτους ὑπισχνουμένων καὶ γὰρ αὖ καὶ τούτους ὁρᾷς εὖ φερομένους ἐν ταῖς φιλίαις καὶ πολλῶν ἀξιουμένους. κἂν ἕν τι οὖν τούτων ἡδέως ἂν γένοιο, ὡς μὴ ἀπόβλητος καὶ περιττὸς εἴης· ἀλλʼ οὐδὲ πρὸς ταῦτα ὁ κακοδαίμων πιθανὸς εἶ. τοιγαροῦν ἀνάγκη μειοῦσθαι καὶ σιωπῇ ἀνέχεσθαι ὑποιμώζοντα καὶ ἀμελούμενον.\nἢν μὲν γὰρ κατείπῃ σοῦ τις ψιθυρὸς οἰκέτης, ὡς μόνος οὐκ ἐπῄνεις τὸν τῆς δεσποίνης παιδίσκον ὀρχούμενον ἢ κιθαρίζοντα, κίνδυνος οὐ μικρὸς ἐκ τοῦ πράγματος. χρὴ οὖν χερσαίου βατράχου δίκην διψῶντα κεκραγέναι, ὡς ἐπίσημος ἔσῃ ἐν τοῖς ἐπαινοῦσι καὶ κορυφαῖος ἐπιμελούμενον πολλάκις δὲ καὶ τῶν ἄλλων σιωπησάντων αὐτὸν ἐπειπεῖν ἐσκεμμένον τινὰ ἔπαινον πολλὴν τὴν κολακείαν ἐμφανιοῦντα.\nτὸ μὲν γὰρ λιμῷ συνόντα καὶ νὴ Δία γε διψῶντα μύρῳ χρίεσθαι καὶ στεφανοῦσθαι τὴν κεφαλήν, ἠρέμα καὶ γελοῖον ἔοικας γὰρ τότε στήλῃ ἑώλου τινὸς νεκροῦ ἄγοντος ἐναγίσματα· καὶ γὰρ ἐκείνων καταχέαντες μύρον καὶ τὸν στέφανον ἐπιθέντες αὐτοὶ πίνουσι καὶ εὐωχοῦνται τὰ παρεσκευασμένα.\nἢν μὲν γὰρ καὶ ζηλότυπός τις ᾖ καὶ παῖδες εὔμορφοι ὦσιν ἢ νέα γυνὴ καὶ σὺ μὴ παντελῶς πόρρω Ἀφροδίτης καὶ Χαρίτων ᾖς, οὐκ ἐν εἰρήνῃ τὸ πρᾶγμα οὐδὲ ὁ κίνδυνος εὐκαταφρόνητος. ὦτα γὰρ καὶ ὀφθαλμοὶ βασιλέως πολλοί, οὐ μόνον τἀληθῆ ὁρῶντες, ἀλλʼ ἀεί τι καὶ προσεπιμετροῦντες, ὡς μὴ νυστάζειν δοκοῖεν. δεῖ οὖν ὥσπερ ἐν τοῖς Περσικοῖς δείπνοις κάτω νεύοντα κατακεῖσθαι, δεδιότα μή τις εὐνοῦχός σε ἴδῃ προσβλέψαντα μιᾷ, τῶν παλλακίδων, ἐπεὶ ἄλλος γε εὐνοῦχος ἐντεταμένον πάλαι τὸ τόξον ἔχων ἃ μὴ θέμις ὁρῶντα ἕτοιμος κολάσαι διαπείρας τῷ οἰστῷ μεταξὺ πίνοντος τὴν γνάθον.\nεἶτα ἀπελθὼν τοῦ δείπνου μικρόν τι κατέδαρθες· ὑπὸ δὲ ᾠδὴν ἀλεκτρυόνων ἀνεγρόμενος, ὢ δείλαιος ἐγώ, φής, καὶ ἄθλιος, οἵας τὰς πάλαι διατριβὰς ἀπολιπὼν καὶ ἑταίρους καὶ βίον ἀπράγμονα καὶ ὕπνον μετρούμενον τῇ ἐπιθυμίᾳ καὶ περιπάτους ἐλευθερίους εἰς οἷον βάραθρον φέρων ἐμαυτὸν ἐνσέσεικα. τίνος ἕνεκα, ὦ θεοί, ἢ τίς ὁ λαμπρὸς οὗτος μισθός ἐστιν; οὐ γὰρ καὶ ἄλλως μοι πλείω τούτων ἐκπορίζειν δυνατὸν ἦν καὶ προσῆν τὸ ἐλεύθερον καὶ τὸ πάντα ἐπʼ ἐξουσίας; νῦν δὲ τὸ τοῦ λόγου, λέων κρόκῃ δεθείς, ἄνω καὶ κάτω περισύρομαι, τὸ πάντων οἴκτιστον, οὐκ εὐδοκιμεῖν εἰδὼς οὐδὲ κεχαρισμένος εἶναι δυνάμενος. ἰδιώτης γὰρ ἔγωγε τῶν τοιούτων καὶ ἄτεχνος, καὶ μάλιστα παραβαλλόμενος ἀνδράσι τέχνην τὸ πρᾶγμα πεποιημένοις, ὥστε καὶ ἀχάριστός εἰμι καὶ ἥκιστα συμποτικός, οὐδʼ ὅσον γέλωτα ποιῆσαι δυνάμενος. συνίημι δὲ ὡς καὶ ἐνοχλῶ πολλάκις βλεπόμενος, καὶ μάλισθʼ ὅταν ἡδίων αὐτὸς αὑτοῦ εἶναι θέλῃ· σκυθρωπὸς γὰρ αὐτῷ δοκῶ. καὶ ὅλως οὐκ ἔχω ὅπως ἁρμόσωμαι πρὸς αὐτόν. ἢν μὲν γὰρ ἐπὶ τοῦ σεμνοῦ φυλάττω ἐμαυτόν, ἀηδὴς ἔδοξα καὶ μονονουχὶ φευκτέος· ἢν δὲ μειδιάσω καὶ ῥυθμίσω τὸ πρόσωπον εἰς τὸ ἥδιστον, κατεφρόνησεν εὐθὺς καὶ διέπτυσεν, καὶ τὸ πρᾶγμα ὅμοιον δοκεῖ ὥσπερ ἂν εἴ τις κωμῳδίαν ὑποκρίναιτο τραγικὸν προσωπεῖον περικείμενος. τὸ δʼ ὅλον, τίνα ἄλλον ὁ μάταιος ἐμαυτῷ βιώσομαι βίον τὸν παρόντα τοῦτον ἄλλῳ βεβιωκώς;\nἔτι σου ταῦτα διαλογιζομένου ὁ κώδων ἤχησεν, καὶ χρὴ τῶν ὁμοίων ἔχεσθαι καὶ περινοστεῖν καὶ ἑστάναι, ὑπαλείψαντά γε πρότερον τοὺς βουβῶνας καὶ τὰς ἰγνύας, εἰ θέλεις διαρκέσαι πρὸς τὸν ἆθλον. εἶτα δεῖπνον ὅμοιον καὶ εἰς τὴν αὐτὴν ὥραν περιηγμένον. καί σοι τὰ τῆς διαίτης πρὸς τὸν πάλαι βίον ἀντίστροφα, καὶ ἡ ἀγρυπνία δὲ καὶ ὁ ἱδρὼς καὶ ὁ κάματος ἠρέμα ἤδη ὑπορύττουσιν, ἢ φθόην ἢ περιπνευμονίαν ἢ κώλου ἄλγημα ἢ τὴν καλὴν ποδάγραν ἀναπλάττοντες. ἀντέχεις δὲ ὅμως, καὶ πολλάκις κατακεῖσθαι δέον, οὐδὲ τοῦτο συγκεχώρηται· σκῆψις γὰρ ἡ νόσος καὶ φυγὴ τῶν καθηκόντων ἔδοξεν. ὥστʼ ἐξ ἁπάντων ὠχρὸς ἀεὶ καὶ ὅσον οὐδέπω τεθνηξομένῳ ἔοικας.\nκαὶ τὰ μὲν ἐν τῇ πόλει ταῦτα. ἢν δέ που καὶ ἀποδημῆσαι δέῃ, τὰ μὲν ἄλλα ἐῶ· ὕοντος δὲ πολλάκις ὕστατος ἐλθὼν — τοιοῦτο γάρ σοι ἀποκεκλήρωται καὶ τὸ ζεῦγος — περιμένεις ἔστʼ ἂν οὐκέτʼ οὔσης καταγωγῆς τῷ μαγείρῳ σε ἢ τῷ τῆς δεσποίνης κομμωτῇ συμπαραβύσωσιν, οὐδὲ τῶν φρυγάνων δαψιλῶς ὑποβαλόντες.\nοὐκ ὀκνῶ δέ σοι καὶ διηγήσασθαι ὅ μοι Θεσμόπολις οὗτος ὁ Στωϊκὸς διηγήσατο συμβὰν αὐτῷ πάνυ γελοῖον καὶ νὴ Δίʼ οὐκ ἀνέλπιστον ὡς ἂν καὶ ἄλλῳ ταὐτὸν συμβαίη. συνῆν μὲν γὰρ πλουσίᾳ τινὶ καὶ τρυφώσῃ γυναικὶ τῶν ἐπιφανῶν ἐν τῇ πόλει. δεῆσαν δὲ καὶ ἀποδημῆσαί ποτε, τὸ μὲν πρῶτον ἐκεῖνο παθεῖν ἔφη γελοιότατον, συγκαθέζεσθαι γὰρ αὐτῷ παραδεδόσθαι φιλοσόφῳ ὄντι κίναιδόν τινα τῶν πεπιττωμένων τὰ σκέλη καὶ τὸν πώγωνα περιεξυρημένων διὰ τιμῆς δʼ αὐτὸν ἐκείνη, ὡς τὸ εἰκός, ἦγεν. καὶ τοὔνομα δὲ τοῦ κιναίδου ἀπεμνημόνευεν Χελιδόνιον γὰρ καλεῖσθαι. τοῦτο τοίνυν πρῶτον ἡλίκον, σκυθρωπῷ καὶ γέροντι ἀνδρὶ καὶ πολιῷ τὸ γένειον — οἶσθα δὲ ὡς βαθὺν πώγωνα καὶ σεμνὸν ὁ Θεσμόπολις εἶχεν — παρακαθίζεσθαι φῦκος ἐντετριμμένον καὶ ὑπογεγραμμένον τοὺς ὀφθαλμοὺς καὶ διασεσαλευμένον τὸ βλέμμα καὶ τὸν τράχηλον ἐπικεκλασμένον, οὐ χελιδόνα μὰ Δίʼ, ἀλλὰ γῦπά τινα περιτετιλμένον τὰ πτερά·̆ καὶ εἴ γε μὴ πολλὰ δεηθῆναι αὐτοῦ, καὶ τὸν κεκρύφαλον ἔχοντα ἐπὶ τῇ κεφαλῇ ἂν συγκαθίζεσθαι. τὰ δʼ οὖν ἄλλα παρʼ ὅλην τὴν ὁδὸν μυρίας τὰς ἀηδίας ἀνασχέσθαι ὑπᾴδοντος καὶ τερετίζοντος, εἰ δὲ μὴ ἐπεῖχεν αὐτός, ἴσως ἂν καὶ ὀρχουμένου ἐπὶ τῆς ἀπήνης.\nἕτερον δʼ οὖν τι καὶ τοιοῦτον αὐτῷ προσταχθῆναι. καλέσασα γὰρ αὐτὸν ἡ γυνή, Θεσμόπολι, φησίν, οὕτως ὄναιο, χάριν οὐ μικρὰν αἰτούσῃ δὸς μηδὲν ἀντειπὼν μηδὲ ὅπως ἐπὶ πλεῖόν σου δεήσομαι περιμείνας. τοῦ δέ, ὅπερ εἰκὸς ἦν, ὑποσχομένου πάντα πράξειν, δέομαί σου τοῦτο, ἔφη, χρηστὸν ὁρῶσά σε καὶ ἐπιμελῆ καὶ φιλόστοργον, τὴν κύνα ἣν οἶσθα τὴν Μυρρίνην ἀναλαβὼν εἰς τὸ ὄχημα φύλαττέ μοι καὶ ἐπιμελοῦ ὅπως μηδενὸς ἐνδεὴς ἔσται· βαρύνεται γὰρ ἡ ἀθλία τὴν γαστέρα καὶ σχεδὸν ὡς ἐπίτεξ ἐστὶν οἱ δὲ κατάρατοι οὗτοι καὶ ἀπειθεῖς οἰκέται οὐχ; ὅπως ἐκείνης, ἀλλʼ οὐδʼ ἐμοῦ αὐτῆς πολὺν ποιοῦνται λόγον ἐν ταῖς ὁδοῖς. μὴ τοίνυν τι σμικρὸν οἰηθῇς εὖ ποιήσειν με τὸ περισπούδαστόν μοι καὶ ἥδιστον κυνίδιον διαφυλάξας. ὑπέσχετο ὁ Θεσμόπολις πολλὰ ἱκετευούσης καὶ μονονουχὶ καὶ δακρυούσης. τὸ δὲ πρᾶγμα παγγέλοιον ἦν, κυνίδιον ἐκ τοῦ ἱματίου προκῦπτον μικρὸν ὑπὸ τὸν πώγωνα. καὶ κατουρῆσαν πολλάκις, εἰ καὶ μὴ ταῦτα ὁ Θεσμόπολις προσετίθει, καὶ βαΰζον λεπτῇ τῇ φωνῇ — τοιαῦτα γάρ τὰ Μελιταῖα — καὶ τὸ γένειον τοῦ φιλοσόφου περιλιχμώμενον, καὶ μάλιστα εἴ τι τοῦ χθιζοῦ αὐτῷ ζωμοῦ ἐγκατεμέμικτο. καὶ ὅ γε κίναιδος, ὁ σύνεδρος, οὐκ ἀμούσως ποτὲ καὶ εἰς τοὺς ἄλλους τοὺς παρόντας ἐν τῷ συμποσίῳ ἀποσκώπτων, ἐπειδή ποτε καὶ ἐπὶ τὸν Θεσμόπολιν καθῆκε τὸ σκῶμμα, περὶ δὲ Θεσμοπόλιδος, ἔφη, τοῦτο μόνον εἰπεῖν ἔχω, ὅτι ἀντὶ Στωϊκοῦ ἤδη Κυνικὸς ἡμῖν γεγένηται. τὸ δʼ οὖν κυνίδιον καὶ τετοκέναι ἐν τῷ τρίβωνι τῷ τοῦ Θεσμοπόλιδος ἐπυθόμην.\nτοιαῦτα ἐντρυφῶσι, μᾶλλον δὲ ἐνυβρίζουσι τοῖς συνοῦσι, κατὰ μικρὸν αὐτοὺς χειροήθεις τῇ ὕβρει παρασκευάζοντες. οἶδα δʼ ἐγὼ καὶ ῥήτορα τῶν καρχάρων ἐπὶ τῷ δείπνῳ κελευσθέντα μελετήσαντα μὰ τὸν Δίʼ οὐκ ἀπαιδεύτως, ἀλλὰ πάνυ τορῶς καὶ συγκεκροτημένως· ἐπῃνεῖτο γοῦν μεταξὺ πινόντων οὐ πρὸς ὕδωρ μεμετρημένον, ἀλλὰ πρὸς οἴνου ἀμφορέας λέγων, καὶ τοῦτο ὑποστῆναι τὸ τόλμημα ἐπὶ διακοσίαις δραχμαῖς ἐλέγετο.\nταῦτα μὲν οὖν ἴσως μέτρια. ἢν δὲ ποιητικὸς αὐτὸς ἢ συγγραφικὸς ὁ πλούσιος ᾖ, παρὰ τὸ δεῖπνον τὰ αὑτοῦ ῥαψῳδῶν, τότε καὶ μάλιστα διαρραγῆναι χρὴ ἐπαινοῦντα καὶ κολακεύοντα καὶ τρόπους ἐπαίνων καινοτέρους ἐπινοοῦντα. εἰσὶ δʼ οἳ καὶ ἐπὶ κάλλει θαυμάζεσθαι ἐθέλουσιν, καὶ δεῖ Ἀδώνιδας αὐτοὺς καὶ Ὑακίνθους ἀκούειν, πήχεως ἐνίοτε τὴν ῥῖνα ἔχοντας. σὺ δʼ οὖν ἂν μὴ ἐπαινῇς, εἰς τὰς λιθοτομίας τὰς Διονυσίου εὐθὺς ἀφίξῃ ὡς καὶ φθονῶν καὶ ἐπιβουλεύων αὐτῷ. χρὴ δὲ καὶ σοφοὺς καὶ ῥήτορας εἶναι αὐτούς, κἂν εἴ τι σολοικίσαντες τύχωσιν, αὐτὸ τοῦτο τῆς Ἀττικῆς καὶ τοῦ Ὑμηττοῦ μεστοὺς δοκεῖν τοὺς λόγους καὶ νόμον εἶναι τὸ λοιπὸν οὕτω λέγειν.\nκαίτοι φορητὰ ἴσως τὰ τῶν ἀνδρῶν. αἱ δὲ οὖν γυναῖκες — καὶ γὰρ αὖ καὶ τόδε ὑπὸ τῶν γυναικῶν σπουδάζεται, τὸ εἶναί τινας αὐταῖς πεπαιδευμένους μισθοῦ ὑποτελεῖς συνόντας καὶ τῷ φορείῳ ἑπομένους· ἓν γάρ τι καὶ τοῦτο τῶν ἄλλων καλλωπισμάτων αὐταῖς δοκεῖ, ἢν λέγηται ὡς πεπαιδευμέναι τὲ εἰσιν καὶ φιλόσοφοι καὶ ποιοῦσιν ᾄσματα οὐ πολὺ τῆς Σαπφοῦς ἀποδέοντα — διὰ δὴ ταῦτα μισθωτοὺς καὶ αὗται περιάγονται ῥήτορας καὶ γραμματικοὺς καὶ φιλοσόφους, ἀκροῶνται δʼ αὐτῶν — πηνίκα; γελοῖον γὰρ καὶ τοῦτο — ἤτοι μεταξὺ κομμούμεναι καὶ τὰς κόμας παραπλεκόμεναι ἢ παρὰ τὸ δεῖπνον ἄλλοτε γὰρ οὐκ ἄγουσι σχολήν. πολλάκις δὲ καὶ μεταξὺ τοῦ φιλοσόφου τι διεξιόντος ἡ ἅβρα προσελθοῦσα ὤρεξε παρὰ τοῦ μοιχοῦ γραμμάτιον, οἱ δὲ περὶ σωφροσύνης ἐκεῖνοι λόγοι ἑστᾶσι περιμένοντες, ἔστʼ ἂν ἐκείνη ἀντιγράψασα τῷ μοιχῷ ἐπαναδράμῃ πρὸς τὴν ἀκρόασιν.\nἐπειδὰν δέ ποτε διὰ μακροῦ τοῦ χρόνου Κρονίων ἢ Παναθηναίων ἐπιστάντων πέμπηταὶ τί σοι ἐφεστρίδιον ἄθλιον ἢ χιτώνιον ὑπόσαθρον, ἐνταῦθα μάλιστα πολλὴν δεῖ καὶ μεγάλην γενέσθαι τὴν πομπήν. καὶ ὁ μὲν πρῶτος εὐθὺς ἔτι σκεπτομένου παρακούσας τοῦ δεσπότου προδραμὼν καὶ προμηνύσας ἀπέρχεται μισθὸν οὐκ ὀλίγον τῆς ἀγγελίας προλαβών. ἕωθεν δὲ τρισκαίδεκα ἥκουσιν κομίζοντες, ἕκαστος ὡς πολλὰ εἶπε καὶ ὡς ὑπέμνησε καὶ ὡς ἐπιτραπεὶς τὸ κάλλιον ἐπελέξατο διεξιών. ἅπαντες δʼ οὖν ἀπαλλάττονται λαβόντες, ἔτι καὶ βρενθυόμενοι ὅτι μὴ πλείω ἔδωκας.\nὁ μὲν γὰρ μισθὸς αὐτὸς κατὰ δυʼ ὀβολοὺς ἢ τέτταρας, καὶ βαρὺς αἰτῶν σὺ καὶ ὀχληρὸς δοκεῖς. ἵνα δʼ οὖν λάβῃς, κολακευτέος μὲν αὐτὸς καὶ ἱκετευτέος, θεραπευτέος δὲ καὶ ὁ οἰκονόμος, οὗτος μὲν κατʼ ἄλλον θεραπείας τρόπον οὐκ ἀμελητέος δὲ οὐδὲ ὁ σύμβουλος καὶ φίλος. καὶ τὸ ληφθὲν ἤδη προωφείλετο ἱματιοκαπήλῳ ἢ ἰατρῷ ἢ σκυτοτόμῳ τινί. ἄδωρα οὖν σοι τὰ δῶρα καὶ ἀνόνητα.\nπολὺς δὲ ὁ φθόνος, καί που καὶ διαβολή τις ἠρέμα ὑπεξανίσταται πρὸς ἄνδρα ἤδη τοὺς κατὰ σοῦ λόγους ἡδέως ἐνδεχόμενον ὁρᾷ γὰρ ἤδη σὲ μὲν ὑπὸ τῶν συνεχῶν πόνων ἐκτετρυχωμένον καὶ πρὸς τὴν θεραπείαν σκάζοντα καὶ ἀπηυδηκότα, τὴν· ποδάγραν δὲ ὑπανιοῦσαν. ὅλως γὰρ ὅπερ ἦν νοστιμώτατον ἐν σοὶ ἀπανθισάμενος καὶ τὸ ἐγκαρπότατον τῆς ἡλικίας καὶ τὸ ἀκμαιότατον τοῦ σώματος ἐπιτρίψας καὶ ῥάκος σε πολυσχιδὲς ἐργασάμενος ἤδη περιβλέπει, σὲ μὲν οἷ τῆς κόπρου ἀπορρίψει φέρων, ἄλλον δὲ ὅπως τῶν δυναμένων τοὺς πόνους καρτερεῖν προσλήψεται. καὶ ἤτοι μειράκιον αὐτοῦ ὅτι ἐπείρασάς ποτε ἢ τῆς γυναικὸς ἅβραν παρθένον γέρων ἀνὴρ διαφθείρεις ἢ ἄλλο τι τοιοῦτον ἐπικληθείς, νύκτωρ ἐγκεκαλυμμένος ἐπὶ τράχηλον ὠσθεὶς ἐξελήλυθας, ἔρημος ἁπάντων καὶ ἄπορος, τὴν βελτίστην ποδάγραν αὐτῷ γήρᾳ παραλαβών, καὶ ἃ μὲν τέως ᾔδεις ἀπομαθὼν ἐν τοσούτῳ χρόνῳ, θυλάκου δὲ μείζω τὴν γαστέρα ἐργασάμενος, ἀπλήρωτόν τι καὶ ἀπαραίτητον κακόν. καὶ γὰρ ὁ λαιμὸς ἀπαιτεῖ τὰ ἐκ τοῦ ἔθους καὶ ἀπομανθάνων αὐτὰ ἀγανακτεῖ.\nκαί σε οὐκ ἄν τις ἄλλος δέξαιτο ἔξωρον ἤδη γεγονότα καὶ τοῖς γεγηρακόσιν ἵπποις ἐοικότα, ὧν οὐδὲ τὸ δέρμα ὁμοίως χρήσιμον. ἄλλως τε καὶ ἡ ἐκ τοῦ ἀπωσθῆναι διαβολὴ πρὸς τὸ μεῖζον εἰκαζομένη μοιχὸν ἢ φαρμακέα σε ἤ τι τοιοῦτον ἄλλο δοκεῖν ποιεῖ· ὁ μὲν γὰρ κατήγορος καὶ σιωπῶν ἀξιόπιστος, σὺ δὲ Ἕλλην καὶ ῥᾴδιος τὸν τρόπον καὶ πρὸς πᾶσαν ἀδικίαν εὔκολος. τοιούτους γὰρ ἅπαντας ἡμᾶς εἶναι οἴονται, καὶ μάλα εἰκότως· δοκῶ γάρ μοι καὶ τῆς τοιαύτης δόξης αὐτῶν, ἣν ἔχουσι περὶ ἡμῶν, κατανενοηκέναι τὴν αἰτίαν, πολλοὶ γὰρ εἰς τὰς οἰκίας παρελθόντες ὑπὲρ τοῦ μηδὲν ἄλλο χρήσιμον εἰδέναι μαντείας καὶ φαρμακείας ὑπέσχοντο καὶ χάριτας ἐπὶ τοῖς ἐρωτικοῖς καὶ ἐπαγωγὰς τοῖς ἐχθροῖς, καὶ ταῦτα πεπαιδεῦσθαι λέγοντες καὶ τρίβωνας ἀμπεχόμενοι καὶ πώγωνας οὐκ εὐκαταφρονήτους καθειμένοι. εἰκότως οὖν τὴν ὁμοίαν περὶ πάντων ὑπόνοιαν ἔχουσιν, οὓς; ἀρίστους ᾤοντο τοιούτους ὁρῶντες, καὶ μάλιστα ἐπιτηροῦντες ἀντῶν τὴν ἐν τοῖς δείπνοις καὶ τῇ ἄλλῃ συνουσίᾳ κολακείαν καὶ τὴν πρὸς τὸ κέρδος δουλοπρέπειαν.\nἀποσεισάμενοι δὲ αὐτοὺς μισοῦσι, καὶ μάλα εἰκότως, καὶ ἐξ ἅπαντος ζητοῦσιν ὅπως ἄρδην ἀπολέσωσιν, ἢν δύνωνται· λογίζονται γὰρ ὡς ἐξαγορεύσουσιν αὐτῶν τὰ πολλὰ ἐκεῖνα τῆς φύσεως ἀπόρρητα ὡς ἅπαντα εἰδότες ἀκριβῶς καὶ γυμνοὺς αὐτοὺς ἐπωπτευκότες. τοῦτο τοίνυν ἀποπνίγει αὐτούς· ἅπαντες γὰρ ἀκριβῶς ὅμοιοὶ εἰσιν τοῖς καλλίστοις τούτοις βιβλίοις, ὧν χρυσοῖ μὲν οἱ ὀμφαλοί, πορφυρᾶ δὲ ἔκτοσθεν ἡ διφθέρα, τὰ δὲ ἔνδον ἢ Θυέστης ἐστὶν τῶν τέκνων ἑστιώμενος ἢ Οἰδίπους τῇ μητρὶ συνὼν ἢ Τηρεὺς δύο ἀδελφὰς ἅμα ὀπυίων. τοιοῦτοι καὶ αὐτοί εἰσι, λαμπροὶ καὶ περίβλεπτοι, ἔνδον δὲ ὑπὸ τῇ πορφύρᾳ πολλὴν τὴν τραγῳδίαν σκέποντες· ἕκαστον γοῦν αὐτῶν ἢν ἐξειλήσῃς, δρᾶμα οὐ μικρὸν εὑρήσεις Εὐριπίδου τινὸς ἢ Σοφοκλέους, τὰ δʼ ἔξω πορφύρα εὐανθὴς καὶ χρυσοῦς ὁ ὀμφαλός. ταῦτα οὖν συνεπιστάμενοι αὑτοῖς, μισοῦσι καὶ ἐπιβουλεύουσιν εἴ τις ἀποστὰς ἀκριβῶς κατανενοηκὼς αὐτοὺς ἐκτραγῳδήσει καὶ πρὸς πολλοὺς ἐρεῖ.\nβούλομαι δʼ ὅμως ἔγωγε ὥσπερ ὁ Κέβης ἐκεῖνος εἰκόνα τινὰ τοῦ τοιούτου βίου σοι γράψαι, ὅπως εἰς ταύτην ἀποβλέπων εἰδῇς εἴ σοι παριτητέον ἐστὶν εἰς αὐτήν. ἡδέως μὲν οὖν Ἀπελλοῦ τινος ἢ Παρρασίου ἢ Ἀετίωνος ἢ καὶ Εὐφράνορος ἂν ἐδεήθην ἐπὶ τὴν γραφήν ἐπεὶ δὲ ἄπορον νῦν εὑρεῖν τινα οὕτως γενναῖον καὶ ἀκριβῆ τὴν τέχνην, ψιλὴν ὡς οἷὸν τέ σοι ἐπιδείξω τὴν εἰκόνα.\nκαὶ δὴ γεγράφθω προπύλαια μὲν ὑψηλὰ καὶ ἐπίχρυσα καὶ μὴ κάτω ἐπὶ τοῦ ἐδάφους, ἀλλʼ ἄνω τῆς γῆς ἐπὶ λόφου κείμενα, καὶ ἡ ἄνοδος ἐπὶ πολὺ καὶ ἀνάντης καὶ ὄλισθον ἔχουσα, ὡς πολλάκις ἤδη πρὸς τῷ ἄκρῳ ἔσεσθαι ἐλπίσαντας ἐκτραχηλισθῆναι διαμαρτόντος τοῦ ποδός. ἔνδον δὲ ὁ Πλοῦτος αὐτὸς καθήσθω χρυσοῦς ὅλος, ὡς δοκεῖ, πάνυ εὔμορφος καὶ ἐπέραστος. ὁ δὲ ἐραστὴς μόλις ἀνελθὼν καὶ πλησιάσας τῇ θύρᾳ τεθηπέτω ἀφορῶν εἰς τὸ χρυσίον. παραλαβοῦσα δʼ αὐτὸν ἡ Ἐλπίς, εὐπρόσωπος καὶ αὕτη καὶ ποικίλα ἀμπεχομένη, εἰσαγέτω σφόδρα ἐκπεπληγμένον τῇ εἰσόδῳ. τοὐντεῦθεν δὲ ἡ μὲν Ἐλπὶς ἀεὶ προηγείσθω, διαδεξάμεναι δʼ αὐτὸν ἄλλαι γυναῖκες, Ἀπάτη καὶ Δουλεία, παραδότωσαν τῷ Πόνῳ, ὁ δὲ πολλὰ τὸν ἄθλιον καταγυμνάσας τελευτῶν ἐγχειρισάτω αὐτὸν τῷ Γήρᾳ ἤδη ὑπονοσοῦντα καὶ τετραμμένον τὴν χρόαν. ὑστάτη δὲ ἡ Ὕβρις ἐπιλαβομένη συρέτω πρὸς τὴν Ἀπόγνωσιν. ἡ δὲ Ἐλπὶς τὸ ἀπὸ τούτου ἀφανὴς ἀποπτέσθω, καὶ μηκέτι καθʼ οὓς εἰσῆλθε τοὺς χρυσοῦς θυρῶνας, ἔκ τινος δὲ ἀποστρόφου καὶ λεληθυίας ἐξόδου ἐξωθείσθω γυμνὸς προγάστωρ ὠχρὸς γέρων, τῇ ἑτέρᾳ μὲν τὴν αἰδῶ σκέπων, τῇ δεξιᾷ δὲ αὐτὸς ἑαυτὸν ἄγχων. ἀπαντάτω δʼ ἐξιόντι ἡ Μετάνοια δακρύουσα εἰς οὐδὲν ὄφελος καὶ τὸν ἄθλιον ἐπαπολλύουσα.\nτοῦτο μὲν ἔστω τὸ τέλος τῆς γραφῆς. σὺ δʼ οὖν, ὦ ἄριστε Τιμόκλεις, αὐτὸς ἤδη ἀκριβῶς ἐπισκοπῶν ἕκαστα ἐννόησον, εἴ σοι καλῶς ἔχει παρελθόντα εἰς τὴν εἰκόνα κατὰ ταύτας τὰς θύρας ἐκείνης τῆς ἔμπαλιν αἰσχρῶς οὕτως ἐκπεσεῖν. ὅ τι δʼ ἂν πράττῃς, μέμνησο τοῦ σοφοῦ λέγοντος ὡς θεὸς ἀναίτιος, αἰτία δὲ ἑλομένου.\n","locs":[{"loc":"urn:cts:greekLit:tlg0062.tlg033:1","start":0,"length":1595},{"loc":"urn:cts:greekLit:tlg0062.tlg033:2","start":1595,"length":813},{"loc":"urn:cts:greekLit:tlg0062.tlg033:3","start":2408,"length":1648},{"loc":"urn:cts:greekLit:tlg0062.tlg033:4","start":4056,"length":1585},{"loc":"urn:cts:greekLit:tlg0062.tlg033:5","start":5641,"length":1594},{"loc":"urn:cts:greekLit:tlg0062.tlg033:6","start":7235,"length":911},{"loc":"urn:cts:greekLit:tlg0062.tlg033:7","start":8146,"length":1258},{"loc":"urn:cts:greekLit:tlg0062.tlg033:8","start":9404,"length":1094},{"loc":"urn:cts:greekLit:tlg0062.tlg033:9","start":10498,"length":499},{"loc":"urn:cts:greekLit:tlg0062.tlg033:10","start":10997,"length":1003},{"loc":"urn:cts:greekLit:tlg0062.tlg033:11","start":12000,"length":1364},{"loc":"urn:cts:greekLit:tlg0062.tlg033:12","start":13364,"length":976},{"loc":"urn:cts:greekLit:tlg0062.tlg033:13","start":14340,"length":978},{"loc":"urn:cts:greekLit:tlg0062.tlg033:14","start":15318,"length":775},{"loc":"urn:cts:greekLit:tlg0062.tlg033:15","start":16093,"length":914},{"loc":"urn:cts:greekLit:tlg0062.tlg033:16","start":17007,"length":884},{"loc":"urn:cts:greekLit:tlg0062.tlg033:17","start":17891,"length":1156},{"loc":"urn:cts:greekLit:tlg0062.tlg033:18","start":19047,"length":648},{"loc":"urn:cts:greekLit:tlg0062.tlg033:19","start":19695,"length":1401},{"loc":"urn:cts:greekLit:tlg0062.tlg033:20","start":21096,"length":1381},{"loc":"urn:cts:greekLit:tlg0062.tlg033:21","start":22477,"length":718},{"loc":"urn:cts:greekLit:tlg0062.tlg033:22","start":23195,"length":543},{"loc":"urn:cts:greekLit:tlg0062.tlg033:23","start":23738,"length":1222},{"loc":"urn:cts:greekLit:tlg0062.tlg033:24","start":24960,"length":1745},{"loc":"urn:cts:greekLit:tlg0062.tlg033:25","start":26705,"length":1438},{"loc":"urn:cts:greekLit:tlg0062.tlg033:26","start":28143,"length":1937},{"loc":"urn:cts:greekLit:tlg0062.tlg033:27","start":30080,"length":1012},{"loc":"urn:cts:greekLit:tlg0062.tlg033:28","start":31092,"length":659},{"loc":"urn:cts:greekLit:tlg0062.tlg033:29","start":31751,"length":565},{"loc":"urn:cts:greekLit:tlg0062.tlg033:30","start":32316,"length":1303},{"loc":"urn:cts:greekLit:tlg0062.tlg033:31","start":33619,"length":633},{"loc":"urn:cts:greekLit:tlg0062.tlg033:32","start":34252,"length":295},{"loc":"urn:cts:greekLit:tlg0062.tlg033:33","start":34547,"length":1115},{"loc":"urn:cts:greekLit:tlg0062.tlg033:34","start":35662,"length":1408},{"loc":"urn:cts:greekLit:tlg0062.tlg033:35","start":37070,"length":1033},{"loc":"urn:cts:greekLit:tlg0062.tlg033:36","start":38103,"length":821},{"loc":"urn:cts:greekLit:tlg0062.tlg033:37","start":38924,"length":535},{"loc":"urn:cts:greekLit:tlg0062.tlg033:38","start":39459,"length":366},{"loc":"urn:cts:greekLit:tlg0062.tlg033:39","start":39825,"length":979},{"loc":"urn:cts:greekLit:tlg0062.tlg033:40","start":40804,"length":984},{"loc":"urn:cts:greekLit:tlg0062.tlg033:41","start":41788,"length":891},{"loc":"urn:cts:greekLit:tlg0062.tlg033:42","start":42679,"length":1819}]}
{"id":"urn:cts:greekLit:tlg0062.tlg034.1st1K-grc1","text":"ΑΝΑΧΑΡΣΙΣ1 Ταῦτα δὲ ὑμῖν, ὦ Σόλων, τίνος ἕνεκα οἱ νέοι\nποιοῦσιν; οἱ μὲν αὐτῶν περιπλεκόμενοι ἀλλήλους\nὑποσκελίζουσιν, οἱ δὲ ἄγχουσι καὶ λυγίζουσι καὶ\nἐν τῷ πηλῷ συναναφύρονται κυλινδούμενοι ὥσπερ\nσύες. καίτοι κατʼ ἀρχὰς εὐθὺς ἀποδυσάμενοι—\nἑώρων γάρ—λίπα τε ἠλείψαντο καὶ κατέψησε\nμάλα εἰρηνικῶς ἅτερος τὸν ἕτερον ἐν τῷ μέρει. μετὰ\nδὲ οὐκ οἶδʼ ὅ τι παθόντες ὠθοῦσί τε ἀλλήλους συννενευκότες\nκαὶ τὰ μέτωπα συναράττουσιν ὥσπερ\nοἱ κριοί. καὶ ἢν ἰδοὺ ἀράμενος ἐκεινοσὶ τὸν ἕτερον\nἐκ τοῖν σκελοῖν ἀφῆκεν εἰς τὸ ἔδαφος, εἶτʼ ἐπικαταπεσὼν\nἀνακύπτειν οὐκ ἐᾷ, συνωθῶν κάτω εἰς\nτὸν πηλόν· τέλος δὲ ἤδη περιπλέξας αὐτῷ τὰ\nσκέλη κατὰ τὴν γαστέρα τὸν πῆχννυ ὑποβαλὼν\nτῷ λαιμῷ ἄγχει ἄθλιον, ὁ δὲ παρακροτεῖ εἰς\nτὸν ὦμον, ἱκετεύων οἶμαι, ὡς μὴ τέλεον ἀποπνιγείη.\nκαὶ οὐδὲ τοῦ ἐλαίου ἕνεκα φείδονται μὴ\nμολύνεσθσι, ἀλλʼ ἀφανίσαντες τὸ χρῖσμα καὶ τοῦ\nβορβόρου ἀναπλησθέντες ἐν ἱδρῶτι ἅμα πολλῷ\n\n\n\nγέλωτα ἐμοὶ γοῦν παρέχουσιν ὥσπερ αἱ1 ἐγχέλνες\nἐκ τῶν χειρῶν διολισθαίνοντες.\n2 Ἕτεροι δὲ ἐν τῷ αἰθρίῳ τῆς αὐλῆς τὸ αὐτὸ\nτοῦτο δρῶσιν, οὐκ ἐν πηλῷ οὗτοί γε, ἀλλὰ ψάμμον\nταύτην βαθεῖαν ὑποβαλόμενοι ἐν τῷ ὀρύγματι\nπάττουσίν τε ἀλλήλους καὶ αὐτοὶ ἑκόντες ἐπαμῶνται\nτὴν κόνιν ἀλεκτρυόνων δίκην, ὡς ἀφυκτότεροι\nεἶεν ἐν ταῖς συμπλοκαῖς, οἶμαι, τῆς ψάμμον\nτὸν ὄλισθον ἀφαιρούσης καὶ βεβαιοτέραν ἐν ξηρῷ\nπαρεχούσης τὴν ἀντίληψιν.\n3 Οἱ δὲ ὀρθοστάδην κεκονιμένοι καὶ αὐτοὶ παίουσιν\nἀλλήλους προσπεσόντες καὶ λακτίζουσιν. οὗτοσὶ\nγοῦν καὶ τοὺς ὀδόντας ἕοικεν ἀποπτύσειν ὁ κακοδαίμων,\nοὕτως αἶματος αὐτῷ καὶ ψάμμου ἀναπέπλησται\nτὸ στόμα, πύξ, ὡς ὁρῇς, παταχθέντος\nεἰς τὴν γνάθον. ἀλλʼ οὐδὲ ὁ ἄρχων οὑτοσὶ διίστησιν\nαὐτοὺς καὶ λύει τὴν μάχην—τεκμαίρομαι\nγὰρ τῇ πορφυρίδι τῶν ἀρχόντων τινὰ τοῦτον\nεἶναι —ὁ δὲ καὶ ἐποτρύνει καὶ τὸν πατάξαντα\nἐπαινεῖ.\n4 Ἄλλοι δὲ ἀλλαχόθι πάντες ἐγκονοῦσι καὶ ἀναπηδῶσιν\nὥσπερ θέοντες ἐπὶ τοῦ αὐτοῦ μένοντες καὶ\nεἰς τὸ ἄνω συναλλόμενοι λακτίζουσιν τὸν ἀέρα.\n5 Ταῦτα οὖν ἐθέλω εἰδέναι τίνος ἀγαθοῦ2 ἂν εἴη\nποιεῖν· ὡς ἔμοιγε μανίᾳ μᾶλλον ἐοικέναι δοκεῖ τὸ\nπρᾶγμα, καὶ οὐκ ἔστιν ὅστις ἂν ῥᾳδίως μεταπείσειέ\nμε ὡς οὐ παραπαίουσιν οἱ ταῦτα δρῶντες.\nΣΟΛΩΝ6 Καὶ εἰκότως, ὦ Ἀνάχαρσι, τοιαῦτά σοι τὰ\nγιγνόμενα φαίνεται, ξένα γε ὄντα καὶ πάμπολυ\nτῶν Σκυθικῶν ἐθῶν ἀπᾴδοντα, καθάπερ καὶ ὑμῖν\nπολλὰ εἰκὸς εἶναι μαθήματα καὶ ἐπιτηδεύματα\nτοῖς Ἕλλησιν ἡμῖν ἀλλόκοτα εἶναι δόξαντα ἄν,\nεἴ τις ἡμῶν ὥσπερ σὺ νῦν ἐπισταίη αὐτοῖς. πλὴν\nἀλλὰ θάρρει, ὦγαθέ· οὐ γὰρ μανία τὰ γιγνόμενά\nἐστιν οὐδʼ ἐφʼ ὕβρει οὗτοι παίουσιν ἀλλήλους καὶ\nκυλίουσιν ἐν τῷ πηλῷ ἢ ἐπιπάττουσιν τὴν κόνιν,\nἀλλʼ ἔχει τινὰ χρείαν οὐκ ἀτερπῆ τὸ πρᾶγμα καὶ\nἀκμὴν οὐ μικρὰν ἐπάγει τοῖς σώμασιν· ἢν γοῦν\nἐνδιατρίψῃς, ὥσπερ οἶμαί σε ποιήσειν, τῇ Ἑλλάδι,\nοὐκ εἰς μακρὰν εἶς καὶ αὐτὸς ἔσῃ τῶν πεπηλωμένων\nἢ κεκονιμένων· οὕτω σοι τὸ πρᾶγμα ἡδύ τε\nἄμα καὶ λυσιτελὲς εἶναι δόξει.\nΑΝΑΧΑΡΣΙΣἌπαγε, ὦ Σόλων, ὑμῖν ταῦτα γένοιτο τὰ ὠφέλιμα\nκαὶ τερπνά, ἐμὲ δὲ εἴ τις ὑμῶν τοιοῦτό τι\nδιαθείη, εἴσεται ὡς οὐ μάτην παρεζώσμεθα τὸν\n7 ἀκινάκην. ἀτὰρ εἰπέ μοι, τί ὄνομα ἔθεσθε τοῖς\nγιγνομένοις, ἢ τι φῶμεν ποιεῖν αὐτούς;\nΣΟΛΩΝὉ μὲν χῶρος αὐτός, ὦ Ἀνάχαρσι, γμμνάσιον\nὑφʼ ἡμῶν ὀνομάζεται καὶ ἔστιν ἱερὸν Ἀπόλλωνος\nτοῦ Λυκείου. καὶ τὸ ἄγαλμα δὲ αὐτοῦ ὁρᾷς, τὸν\nἐπὶ τῇ στήλῃ κεκλιμένον, τῇ ἀριστερᾷ μὲν τὸ\nτόξον ἔχοντα, ἡ δεξιὰ δὲ ὑπὲρ τῆς κεφαλῆς\n\n\nἀνακεκλασμένη ὥσπερ ἐκ καμάτου μακροῦ ἀναπαυόμενον\n8 δείκνυσι τὸν θεόν. τῶν γυμνασμάτων δὲ\nτούτων τὸ μὲν ἐν τῷ πηλῷ ἐκεῖνο πάλη καλεῖται,\nοἱ δʼ ἐν τῇ κόνει παλαίουσι καὶ αὐτοί, τὸ δὲ παίειν\nἀλλήλους ὀρθοστάδην παγκρατιάζειν λέγομεν.\nκαὶ ἄλλα δὲ ἡμῖν ἐστι γυμνάσια τοιαῦτα πυγμῆς\nκαὶ δίσκου καὶ τοῦ ὑπεράλλεσθαι, ὦν ἀπάντων\nἀγῶνας προτίθεμεν, καὶ ὁ κρατήσας ἄριστος εἶναι\nδοκεῖ τῶν καθʼ αὑτὸν καὶ ἀναιρεῖται τὰ ἆθλα.\nΑΝΑΧΑΡΣΙΣ9 Τὰ δὲ ἆθλα τίνα ὑμῖν ταῦτά ἐστιν;\nΣΟΛΩΝὈλυμπίασι μὲν στέφανος ἐκ κοτίνου, Ἰσθμοῖ\nδὲ ἐκ πίτυος, ἐν Νεμέᾳ δὲ σελίνων πεπλεγμένος,\nΠυθοῖ δὲ μῆλα τῶν ἱερῶν τοῦ θεοῦ, παῤ ἡμῖν δὲ\nτοῖς Παναθηναίοις τὸ ἔλαιον τὸ ἐκ τῆς μορίας.\nτί ἐγέλασας, ὦ Ἀνάχαρσι; ἢ διότι μικρά σοι\nεἶναι ταῦτα δοκεῖ;\nΑΝΑΧΑΡΣΙΣΟὔκ, ἀλλὰ πάνσεμνα, ὦ Σόλων, κατέλεξας τὰ\nἆθλα καὶ ἄξια τοῖς τε διαθεῖσιν αὐτὰ φιλοτιμεῖσθαι\nἐπὶ τῇ μεγαλοδωρεῇ καὶ τοῖς ἀγωνισταῖς\nαὐτοῖς ὑπερεσπουδακέναι περὶ τὴν ἀναίρεσιν τῶν\n\n\n\nτηλικούτων, ὥστε μήλων ἕνεκα καὶ σελίνων τοσαῦτα\nπροπονεῖν καὶ κινδυνεύειν ἀγχομένους πρὸς\nἀλλήλων καὶ κατακλωμένους, ὡς οὐκ ἐνὸν ἀπραγμόνως\nεὐπορῆσαι μήλων ὅτῳ ἐπιθυμία ἢ σελίνῳ\nἐστεφανῶσθαι ἢ πίτυϊ μήτε πηλῷ καταχριόμενον\nτὸ πρόσωπον μήτε λακτιζόμενον εἰς τὴν γαστέρα\nὑπὸ τῶν ἀνταγαωνιστῶν.\nΣΟΛΩΝ10 Ἀλλ᾿, ὦ ἄριστε, οὐκ εἰς ψιλὰ τὰ διδόμενα\nἡμεῖς ἀποβλέπομεν. ταῦτα μὲν γάρ ἐστι σημεῖα\nτῆς νίκης καὶ γνωρίσματα οἵτινες οἱ κρατήσαντες.\nἡ δὲ παρακολουθοῦσα τούτοις δόξα τοῦ παντὸς\nἀξία τοῖς νενικηκόσιν, ὑπὲρ ἧς καὶ λακτίζεσθαι\nκαλῶς ἔχει τοῖς θηρωμένοις τὴν εὔκλειαν ἐκ τῶν\nπόνων. οὐ γὰρ ἀπονητὶ προσγένοιτο ἂν αὕτη,\nἀλλὰ χρὴ τὸν ὀρεγόμενον αὐτῆς πολλὰ τὰ δυσχερῆ\nἀνασχόμενον ἐν τῇ ἀρχῇ τότʼ ἤδη τὸ λυσιτελὲς\nκαὶ ἡδὺ τέλος ἐκ τῶν καμάτων περιμένειν.\nΑΝΑΧΑΡΣΙΣΤοῦτο φής, ὦ Σόλων, τὸ τέλος ἡδὺ καὶ λυσιτελές,\nὅτι πάντες αὐτοὺς ὄψονται ἐστεφαναωμένους\nκαὶ ἐπὶ τῇ νίκῃ ἐπαινέσονται πολὺ πρότερον\nοἰκτείραντες ἐπὶ ταῖς πληγαῖς, οἱ δὲ εὐδαιμονήσπθσομ\nἀντὶ τῶν πόνων μῆλα καὶ σέλινα ἔχοντες.\nΣΟΛΩΝἌπειρος εἶ, φημί, τῶν ἡμετέρων ἔτι· μετὰ\nμικρὸν δὲ ἄλλα σοι δόξει περὶ αὐτῶν, ἐπειδὰν\n\n\nεἰς τὰς πανηγύρεις ἀπιὼν ὁρᾷς τοσοῦτο πλῆθος\nἀνθρώπων συλλεγόμενον ἐπὶ τὴν θέαν τῶν τοιούτων\nκαὶ θέατρα μυρίανδρα συμπληρούμενα καὶ\nτοὺς ἀγωνιστὰς ἐπαινουμένους, τὸν δὲ καὶ νικήσαντα\nαὐτῶν ἰσόθεον νομιζόμενον.\nΑΝΑΧΑΡΣΙΣ11 Αὐτὸ τοῦτο, ὦ Σόλων, καὶ τὸ οἴκτιστόν ἐστιν,\nεἰ μὴ ἐπʼ ὀλίγων ταῦτα πάσχουσιν, ἀλλὰ ἐν\nτοσούτοις θεαταῖς καὶ μάρτυσι τῆς ὕβρεαως, οἳ\nδηλαδὴ εὐδαιμονίζουσιν αὐτοὺς αἵματι ῥαινομένους\nὁρῶντες ἢ ἀγχομένους ὑπὸ τῶν ἀντιπάλων· ταῦτα\nγὰρ τὰ εὐδαιμονέστατα πρόσεστι τῇ νίκῃ αὐτῶν.\nπαῤ ἡμῖν δὲ τοῖς Σκύθαις ἤν τις, ὦ Σόλων, ἢ\nπατάξῃ τινὰ τῶν πολιτῶν ἢ ἀνατρέψῃ προσπεσὼν\nἢ θοἰμάτια περιρρήξῃ, μεγάλας οἱ πρεσβῦται τὰς\nζημίας ἐπάγουσι, κἂν ἐπʼ ὀλίγων μαρτύρων τοῦτο\nπάθῃ τις, οὔτι γε ἐν τηλικούτοις θεάτροις, οἶα σὺ\nδιηγῇ τὸ Ἰσθμοῖ καὶ τὸ ἐν Ὀλυμπίᾳ. οὐ μὴν\nἀλλὰ τοὺς μὲν ἀγωνιστὰς οἰκτείρειν μοι ἔπεισιν\nὧν πάσχουσιν, τῶν δὲ θεατῶν οὓς φὴς ἁπανταχόθεν\nτοὺς ἀρίστους παραγίγνεσθαι εἰς τὰς πανηγύρεις\nκαὶ πάνυ θαυμάζω, εἰ τἀναγκαῖα παρέντες\nσχολάζουσιν ἐπὶ τοῖς τοιούτοις. οὐδὲ γὰρ ἐκεῖνό\nπω δύναμαι κατανοῆσαι ὅ τι τὸ τερπνὸν αὐτοῖς,\nὁρᾶν παιομένους τε καὶ διαπληκτιζομένους ἀνθρώπους\nκαὶ πρὸς τὴν γῆν ἀραττομένους καὶ συντριβομένους\nὑπʼ ἀλλήλων.\nΣΟΛΩΝ12 Εἰ καιρὸς ἦν, ὦ Ἀνάχαρσι, Ὀλυμπίων ἢ\nἸσθμίων ἢ Παναθηναίων, αὐτὸ ἄν σε τὸ γιγνόμενον\n\n\nἐδίδαξεν ὡς οὐ μάτην ἐσπουδάκαμεν ἐπὶ\nτούτοις. οὐ γὰρ οὕτω λέγων ἄν τις προσβιβάσειέν\nσε τῇ ἡδονῇ τῶν ἐκεῖ δρωμένων, ὡς εἰ\nκαθεζόμενος αὐτὸς ἐν μέσοις τοῖς θεαταῖς βλέποις\nἀρετὰς ἀνδρῶν καὶ κάλλη σωμάτων καὶ εὐεξίας\nθαυμαστὰς καὶ ἐμπειρίας δεινὰς καὶ ἰσχὺν ἄμαχον\nκαὶ τόλμαν καὶ φιλοτιμίαν καὶ γνώμας ἀηττήτους\nκαὶ σπουδὴν ἄλεκτον ὑπὲρ τῆς νίκης. εὖ γὰρ δὴ\nοἶδα ὡς οὐκ ἂν ἐπαύσω ἐπαινῶν καὶ ἐπιβοῶν καὶ\nἐπικροτῶν.\nΑΝΑΧΑΡΣΙΣ13 Νὴ Δί᾿, Σόλων, καὶ ἐπιγελῶν γε προσέτι καὶ\nἐπιχλευάζων· ἅπαντα γὰρ ὁπόσα κατηριθμήσω\nἐκεῖνα, τὰς ἀρετὰς καὶ τὰς εὐεξίας καὶ τὰ κάλλη\nκαὶ τόλμαν, ὁρῶ οὐδενὸς μεγάλου ἕνεκα παραπολλυμένας\nὑμῖν, οὔτε πατρίδος κινδυνευούσης\nοὔτε χώρας πορθουμένης οὔτε φίλων ἢ οἰκείων\nπρὸς ὕβριν ἀπαγομένων. ὥστε τοσούτῳ γελοιότεροι\nἂν εἶεν, ἄριστοι μέν, ὡς φής, ὄντες, μάτην\nδὲ τοσαῦτα πάσχοντες καὶ ταλαιπωρούμενοι καὶ\nαἰσχύνοντες τὰ κάλλη καὶ τὰ μεγέθη τῇ ψάμμῳ\nκαὶ τοῖς ὑπωπίοις, ὡς μήλου καὶ κοτίνου ἐγκρατεῖς\nγένοιντο νικήσαντες. ἡδὺ γάρ μοι ἀεὶ μεμνῆσθαι\nτῶν ἄθλων τοιούτων ὄντων. ἀτὰρ εἰπέ μοι, πάντες\nαὐτὰ λαμβάνουσιν οἱ ἀγωνισταί;\nΣΟΛΩΝΟὐδαμῶς, ἀλλὰ εἴς ἐξ ἀπάντων, ὁ κρατήσας\nαὐτῶν.\nΑΝΑΧΑΡΣΙΣΕἶτα, Σόλων, ἐπὶ τῷ ἀδήλῳ καὶ ἀμφιβόλῳ\nτῆς νίκης τοσοῦτοι πονοῦσι, καὶ ταῦτʼ εἰδότες ὅτι\nὁ μὲν νικῶν εἰς ἔσται πάντως, οἱ δὲ ἡττώμενοι\nπάμπολλοι, μάτην ἄθλιοι πληγάς, οἱ δὲ καὶ τραύματα\nλαβόντες;\nΣΟΛΩΝ14 Ἔοικας, ὦ Ἀνάχαρσι, μηδέπω ἐννενοηκέναι\nπολιτείας ὀρθῆς πέρι μηδέν· οὐ γὰρ ἂν τὰ κάλλιστα\nτῶν ἐθῶν ἐν ψόγῳ ἐτίθεσο. ἢν δέ σοι\nμελήσῃ ποτὲ εἰδέναι ὅπως ἂν τὰ κάλλιστα\nοἰκηθείη πόλις καὶ ὅπως ἂν ἄριστοι γένοιντο οἱ\nπολῖται αὐτῆς, ἐπαινέσῃ τότε καὶ τὰς ἀσκήσεις\nταύτας καὶ τὴν φιλοτιμίαν ἣν φιλοτιμούμεθα περὶ\nαὐτάς, καὶ εἴσῃ ὅτι πολὺ τὸ χρήσιμον ἔχουσιν\nἐγκαταμεμιγμένον τοῖς πόνοις, εἰ καὶ νῦν μάτην\nσπουδάζεσθαι δοκοῦσιν.\nΑΝΑΧΑΡΣΙΣΚαὶ μήν, ὦ Σόλων, κατʼ οὐδὲν ἄλλο ἀπὸ τῆς\nΣκυθίας ἥκω παῤ ὑμᾶς τοσαύτην μὲν γῆν διοδεύσας,\nμέγαν δὲ τὸν Εὔξεινον καὶ δυσχείμερον\nπεραιωθείς, ἢ ὅπως νόμους τε τοὺς Ἐλλήνων\nἐκμάθοιμι καὶ ἔθη τὰ παῤ ὑμῖν κατανοήσαιμι καὶ\nπολιτείαν τὴν ἀρίστην ἐκμελετήσαιμι. διὸ καὶ σὲ\nμάλιστα φίλον ἐξ ἀπάντων Ἀθηναίων καὶ ξένον\nπροειλόμην κατὰ κλέος, ἐπείπερ ἤκουον νόμαων τε\nσυγγρααφέα τινὰ εἶναι σε καὶ ἐθῶν τῶν ἀρίστων\nεὑρετὴν καὶ ἐπιτηδευμάτων ὠφελίμων εἰσηγητήν,\nκαὶ ὅλως πολιτείας τινὸς συναρμοστήν. ὥστε οὐκ\n\n\nἂν φθάνοις διδάσ κων με καὶ μαθητὴν ποιούμενος·\nὡς ἔγωγε ἡδέως ἂ ἄσιτός σοι καὶ ἄποτος παρακαθεζόμενος,\nεἰς ὅσον ἂν αὐτὸς διαρκοίης λέγων,\nκεχηνὼς ἐπακούοιμι περὶ πολιτείας τε καὶ νόμων\nδιεξιόντος.\nΣΟΛΩΝ15 Τὰ μὲν πάντα οὐ ῥᾴδιον, ὦ ἑταῖρε, διελθεῖν ἐν\nβραχεῖ, ἀλλὰ κατὰ μέρη ἐπιὼν εἴσῃ ἕκαστα, οἷα\nμὲν περὶ θεῶν, οἷα δὲ περὶ γονέων ἢ περὶ γάμων\nἢ τῶν ἄλλων δοκεῖ ἡμῖν. δὲ περὶ τῶν νέων\nγιγνώσκομεν καὶ ὅπως αὐτοῖς χρώμεθα, ἐπειδὰν\nπρῶτον ἄρξωνται συνιέναι τε τοῦ βελτίονος καὶ\nτῷ σώματι ἀνδρίζεσθαι καὶ ὑφίστασθαι τοὺς\nπόνους, ταῦτα ἤδη σοι διέξειμι, ὡς μάθοις οὗτινος\nχάριν τὰς ἀσκήσεις ταύτας προτεθείκαμεν αὐτοῖς\nκαὶ διαπονεῖν τὸ σῶμα καταναγκάζομεν, οὐ μόνον\nἕνεκα τῶν ἀγώνων, ὅπως τὰ ἆθλα δύναιντο ἀναιρεῖσθαι—ἐπ᾿\nἐκεῖνα μὲν γὰρ ὀλίγοι πάνυ ἐξ ἁπάντων\nχωροῦσιν—ἀλλὰ μεῖζόν τι ἁπάσῃ τῇ πόλει\nἀγαθὸν ἐκ τούτου καὶ αὐτοῖς ἐκείνοις προσκτώμενοι.\nκοινὸς γάρ τις ἀγὼν ἄλλος ἅπασι τοῖς\nἀγαθοῖς πολίταις πρόκειται καὶ στέφανος οὐ\nπίτυος οὐδὲ κοτίνου ἢ σελίνων, ἀλλʼ ὃς ἐν αὑτῷ\nσυλλαβὼν ἔχει τὴν ἀνθρώπου εὐδαιμονίαν, οἷον\nἐλευθερίαν λέγω αὐτοῦ τε ἑκάστου ἰδίᾳ καὶ κοινῇ\nτῆς πατρίδος καὶ πλοῦτον καὶ δόξαν καὶ ἑορτῶν\nπατρίων ἀπόλαυσιν καὶ οἰκείων σωτηρίαν, καὶ\nσυνόλως τὰ κάλλιστα ὦν ἄν τις εὔξαιτο γενέσθαι\nοἱ παρὰ τῶν θεῶν. ταῦτα πάντα τῷ στεφάνῳ ὅν\nφημι συναναπέπλεκται καὶ ἐκ τοῦ ἀγῶνος ἐκείνου\nπεριγίγνεται ἐφʼ ὃν αί ἀσκήσεις αὗται καὶ οἱ πόνοι\nἄγουσιν.\nΑΝΑΧΑΡΣΙΣ16 Εἶτα, ὦ θαυμάσιε Σόλων, τοιαῦτά μοι καὶ\nτηλικαῦτα ἔχων ἆθλα διεξιέναι, μῆλα καὶ σέλινα\nδιηγοῦ καὶ θαλλὸν ἐλαίας ἀγρίας καὶ πίτυν;\nΣΟΛΩΝΚαὶ μήν, ὦ Ἀνάχαρσι, οὐδʼ ἐκεῖνά σοι ἔτι δόξει\nμικρὰ εἶναι, ὁπόταν ἃ λέγω καταμάθῃς· ἀπὸ γάρ\nτοι τῆς αὐτῆς γνώμης γίγνεται, καὶ μέρη πάντα\nταῦτά ἐστι μικρὰ τοῦ μείζονος ἐκείνου ἀγῶνος καὶ\nτοῦ στεφάνου ὃν—κατέλεξα τοῦ πανευδαίμονος. ὁ\nδὲ λόγος, οὐκ οἶδʼ ὅπως ὑπερβὰς τὴν τάξιν, ἐκείνων\nπρότερον 1 ἐπεμνήσθη τῶν Ἰσθμοῖ γιγνομένων καὶ\nὈλυμπίασι καὶ ἐν Νεμέᾳ. πλὴν ἀλλὰ νώ—\nσχολὴν γὰρ ἄγομεν καὶ σύ, ὡς φής, προθυμῇ\nἀκούειν—ἀναδραμούμεθα ῥᾳδίως πρὸς τὴν ἀρχὴν\nκαὶ τὸν κοινὸν ἀγῶνα διʼ ὄν φημι πάντα ταῦτα\nἐπιτηδεύεσθαι.\nΑΝΑΧΑΡΣΙΣἌμεινον, Σόλων, οὕτως· καθʼ ὁδὸν γὰρ ἂν ἡμῖν\nὁ λόγος μᾶλλον προχωροίη, καὶ τάχʼ ἂν ἴσως ἀπὸ\nτούτων πεισθείην μηδὲ ἐκείνων ἔτι καταγελᾶν,\nεἴ τινα ἴδοιμι σεμνυνόμενον κοτίνῳ ἢ σελίνῳ\nἐστεφανωμένον. ἀλλʼ εἰ δοκεῖ, εἰς τὸ σύσκιον\nἐκεῖσε ἀπελθόντες καθίσαωμεν ἐπὶ τῶν θάκων, ὡς\nμὴ ἐνοχλοῖεν ἡμῖν οἱ2 ἐπικεκραγότες τοῖς παλαίουσιν.\nἄλλως τε—εἰρήσεται γάρ—οὐδὲ τὸν\nἥλιον ἔτι ῥᾳδίως ἀνέχομαι ὀξὺν καὶ φλογμώδη\nἐμπίπτοντα γυμνῇ τῇ κεφαλῇ. τὸν γὰρ πῖλόν\n\n\n\n\nμοι ἀφελεῖν οἴκοθεν ἔδοξεν, ὡς μὴ μόνος ἐν ὑμῖν\nξενίζοιμι τῷ σχήματι. ἡ δὲ ὥρα τοῦ ἔτους ὅ τι\nπερ τὸ πυρωδέστατόν ἐστι, τοῦ ἀστέρος ὃν ὑμεῖς\nκύνα φατὲ πάντα καταφλέγοντος καὶ τὸν ἀέρα\nξηρὸν καὶ διακαῆ τιθέντος, ὅ τε ἥλιος κατὰ\nμεσημβρίαν ἤδη ὑπὲρ κεφαλῆς ἐπικείμενος φλογμὸν\nτοῦτον οὐ φορητὸν ἐπάγει τοῖς σώμασιν.\nὥστε καὶ σοῦ θαυμάζω, ὅπως γηραιὸς ἤδη ἄνθρωπος\nοὔτε ἰδίεις πρὸς τὸ θάλπος ὥσπερ ἐγὼ\nοὔτε ὅλως ἐνοχλουμένῳ ἔοικας, οὐδὲ περιβλέπεις\nσύσκιόν τι ἔνθα ὑποδύσῃ, ἀλλὰ δέχῃ τὸν ἥλιον\nεὐμαρῶς.\nΣΟΛΩΝΟἱ μάταιοι γὰρ οὗτοι πόνοι, ὦ Ἀνάχαρσι, καὶ\nαἱ συνεχεῖς ἐν τῷ πηλῷ κυβιστήσεις καὶ αἱ\nὕπαιθροι ἐν τῇ ψάμμῳ ταλαιπωρίαι τοῦτο ἡμῖν\nτὸ ἀμυντήριον παρέχουσι πρὸς τὰς τοῦ ἡλίου\nβολάς, καὶ οὐκέτι πίλου δεόμεθα ὃς τὴν ἀκτῖνα\nκωλύσει καθικνεῖσθαι τῆς κεφαλῆς.\n17 Ἀπίωμεν δʼ οὖν. καὶ ὅπως μὴ καθάπερ νόμοις\nπροσέξεις οἷς ἂν λέγω πρὸς σέ, ὡς ἐξ ἅπαντος\nπιστεύειν αὐτοῖς, ἀλλʼ ἔνθα ἄν σοι μὴ ὀρθῶς τι\nλέγεσθαι δοκῇ, ἀντιλίγειν εὐθὺς καὶ διευθύνειν\nτὸν λόγον. δυοῖν γὰρ θατέρου πάντως οὐκ ἂν\nἁμάρτοιμεν, ἢ σὲ βεβαίως πεισθῆναι ἐκχέαντα\nὁπόσα οἴει ἀντιλεκτέα εἶναι ἢ ἐμὲ ἀναδιδαχθῆναι\nὡς οὐκ ὀρθῶς γιγνώσκω περὶ αὐτῶν. καὶ ἐν\nτούτῳ πᾶσα ἄν σοι ἡ πόλις ἡ Ἀθηναίων οὐκ\n\n\n\nἂν φθάνοι χάριν ὁμολογοῦσα· ὅσα γὰρ ἂν ἐμὲ\nπαιδεύσῃς καὶ μεταπείσῃς πρὸς τὸ βέλτιον,\nἐκείνην τὰ μέγιστα ἔσῃ ὠφεληκώς. οὐδὲν γὰρ\nἂν ἀποκρυψαίμην αὐτήν, ἀλλʼ εὐθὺς εἰς τὸ μέσον\nκαταθήσω φέρων καὶ καταστὰς ἐν τῇ πνυκὶ ἐρῶ\nπρὸς ἅπαντας, “Ἄνδρες Ἀθηναῖοι, ἐγὼ μὲν ὑμῖν\nἔγραψα τοὺς νόμους οἵους ᾤμην\nἔσεσθαι τῇ πόλει, ὁ δὲ ξένος οὑτοσί” — δείξας σέ,\nὦ Ἀνάχαρσι—“Σκύθης μέν ἐστι, σοφὸς δὲ ὢν\nμετεπαίδευσέ με καὶ ἄλλα βελτίω μαθήματα καὶ\nἐπιτηδεύματα ἐδιδάξατο· ὥστε εὐεργέτης ὑμῶν\nὁ ἀνὴρ ἀναγεγράφθω καὶ χαλκοῦν αὐτὸν ἀναστήσατε\nπαρὰ τοὺς ἐπωνύμους ἢ 2 ἐν πόλει παρὰ τὴν\nἈθηνᾶν.” καὶ εὖ ἴσθι ὡς οὐκ αἰσχυνεῖται3 ἡ\nἈθηναίων πόλις παρὰ βαρβάρου καὶ ξένου τὰ\nσυμφέροντα ἐκμανθάνοντες.\nΑΝΑΧΑΡΣΙΣ18 Τοῦτ᾿ ἐκεῖνο ἦν ἄρα, ὃ ἐγὼ περὶ ὑμῶν ἤκουον\nτῶν Ἀθηναίων, ὡς εἴητε εἴρωνες ἐν τοῖς λόγοις.\nἐπεὶ πόθεν ἂν ἐγὼ νομὰς καὶ πλάνης ἄνθρωπος,\nἐφʼ ἁμάξης βεβιωκώς, ἄλλοτε ἄλλην γῆν ἀμείβων,\nπόλιν δὲ οὔτε οἰκήσας πώποτε οὔτε ἄλλοτε\nἢ νῦν ἑωρακώς, περὶ πολιτείας διεξίοιμι καὶ\nδιδάσκοιμι αὐτόχθονας ἄνδρας πόλιν ταύτην\nἀρχαιοτάτην τοσούτοις ἤδη χρόνοις ἐν εὐνομίᾳ\nκατῳκηκότας, καὶ μαλιστα σέ,4 ὦ Σόλων, ᾧ τοῦτο\nἐξ ἀρχῆς καὶ μάθημα, ὡς φασίν, ἐγένετο,\n\n\n\n\n\n\nἐπίστασθαι ὅπως ἂν ἄριστα πόλις οἰκοῖτο καὶ\nοἷστισιν νόμοις χρωμένη εὐδαιμονήσειε; πλὴν\nἀλλὰ καὶ τοῦτο ὡς νομοθέτῃ πειστέον σοι, καὶ\nἀντερῶ ἤν τί μοι δοκῇ μὴ ὀρθῶς λέγεσθαι, ὡς\nβεβαιότερον μάθοιμι.\nΚαὶ ἰδοὺ γὰρ ἤδη ἐκφυγόντες τὸν ἥλιον ἐν τῷ\nσυνηρεφεῖ ἐσμεν, καὶ καθέδρα μάλα ἡδεῖα καὶ\nεὔκαιρος ἐπὶ ψυχροῦ τοῦ λίθου. λέγε οὖν τὸν\nλόγον ἐξ ἀρχῆς καθʼ ὅ τι τοὺς νέους παραλαβόντες\nἐκ παίδων εὐθὺς διαπονεῖτε, καὶ ὅπως\nὑμῖν ἄριστοι ἄνδρες ἀποβαίνουσιν ἐκ τοῦ πηλοῦ\nκαὶ τῶν ἀσκημάτων τούτων, καὶ τί ἡ κόνις καὶ\nτὰ κυβιστήματα συντελεῖ πρὸς ἀρετὴν αὐτοῖς.\nτοῦτο γὰρ δὴ μάλιστα ἐξ ἀρχῆς εὐθὺς ἐπόθουν\nἀκοῦσαι· τὰ δʼ ἄλλα εἰς ὕστερον διδάξῃ με κατὰ\nκαιρὸν ἕκαστον ἐν τῷ μέρει. ἐκείνου μέντοι, ᾦ\nΣόλων, μέμνησό μοι παρὰ τὴν ῥῆσιν, ὅτι πρὸς\nἄνδρα βάρβαρον ἐρεῖς. λέγω δὲ ὡς μὴ περιπλέκῃς\nμηδὲ ἀπομηκύνῃς τοὺς λόγους· δέδια γὰρ μὴ\nἐπιλανθάνωμαι τῶν πρώτων, εἰ τὰ μετὰ ταῦτα\nπολλὰ.1\nΣΟΛΩΝ19 Σὺ τοῦτο, Ἀνάχαρσι, ταμιεύσῃ ἄμεινον,\nἔνθα ἄν σοι δοκῇ μὴ πάνυ σαφὴς ὁ λόγος εἶναι ἢ\nπόρρω ποι ἀποπλανᾶσθαι εἰκῆ ῥέων· ἐρήσῃ γὰρ\nμεταξὺ ὅ τι ἂν ἐθέλῃς καὶ διακόψεις αὐτοῦ τὸ\nμῆκος. ἢν μέντοι μὴ ἐξαγοώνια μηδὲ πόρρω τοῦ\nσκοποῦ τὰ λεγόμενα ᾖ, κωλύσει οὐδέν, οἶμαι, εἰ\nκαὶ μακρὰ λέγοιτο, ἐπεὶ καὶ τῇ βουλῇ τῇ ἐξ\n\n\n\nἈρείου πάγου, ἥπερ τὰς φονικὰς ἡμῖν δίκας\nδικάζει, πάτριον οὕτω ποιεῖν. ὁπόταν γὰρ ἀνελθοῦσα\nεἰς τὸν πάγον συγκαθέζηται φόνου ἢ\nτραύματος ἐκ προνοίας ἢ πυρκαιᾶς δικάσοντες,\nἀποδίδοται λόγος ἑκατέρῳ τῶν κρινομένων καὶ\nλέγουσιν ἐν τῷ μέρει ὁ μὲν διώκων ὁ δὲ φεύγων,\nἢ αὐτοὶ ἢ ῥήτορας ἀναβιβάζονται τοὺς ἐροῦντας\nὑπὲρ αὐτῶν. οἱ δὲ ἔστʼ ἂν μὲν περὶ τοῦ πράγματος\nλέγωσιν, ἀνέχεται ἡ βουλὴ καθʼ ἡσυχίαν\nἀκούουσα· ἢν δέ τις ἢ φροίμιον εἴπῃ πρὸ τοῦ\nλόγου, ὡς εὐνουστέρους ἀπεργάσαιτο αὐτούς, ἢ\nοἶκτον ἢ δείνωσιν ἔξωθεν ἐπάγη1 τῷ πράγματι—\nοἷα πολλὰ ῥητόρων παῖδες ἐπὶ τοὺς δικαστὰς\nμηχανῶνται—παρελθὼν ὁ κῆρυξ κατεσιώπησεν\nεὐθύς, οὐκ ἐῶν ληρεῖν πρὸς τὴν βουλὴν καὶ περιπέτειν\nτὸ πρᾶγμα ἐν τοῖς λόγοις, ὡς γυμνὰ τὰ\nγεγενημένα οἱ Ἀρεοπαγῖται βλέποιεν.\nὭστε καὶ σέ, ὦ Ἀνάχαρσι, Ἀρεοπαγίτην ἐν\nτῷ παρόντι ποιοῦμαι ἔγωγε, καὶ κατὰ τὸν τῆς\nβουλῆς μου νόμον ἄκουε, καὶ σιαωπᾶν κέλευε, ἢν\nαἴσθῃ καταρρητορευόμενος· ἄχρι δʼ ἂν οἰκεῖα τῷ\nπράγματι λέγηται, ἐξέστω ἀπομηκύνειν. οὐδὲ\nγὰρ ὑφʼ ἡλίῳ ἔτι ποιησόμεθα τὴν συνουσίαν, ὡς\nἄχθεσθαι εἰ ἀποτείνοιτο ἡ ῥῆσις, ἀλλὰ ἥ τε σκιὰ\nπυκνὴ καὶ ἡμεῖς σχολὴν ἄγομεν.\nΑΝΑΧΑΡΣΙΣΕὐγνώμονά σου ταῦτα, ὦ Σόλων, καὶ ἔγωγε\nἤδη χάριν οὐ μικρὰν οἶδά σοι καὶ ἐπὶ τούτοις,\nὅτι πάρεργον τοῦ λόγου καὶ τὰ ἐν Ἀρείῳ πάγῳ\n\n\n\nγιγνόμενα ἐδιδάξω με, θαυμάσια ὡς ἀληθῶς καὶ\nἀγαθῶν βουλευτῶν ἔργα πρὸς ἀλήθειαν οἰσόντων\nτὴν ψῆφον. ἐπὶ τούτοις οὖν ἤδη λέγε, καὶ ὁ\nἈρεοπαγίτης ἐγὼ—τοῦτο γὰρ ἔθου με—κατὰ\nσχῆμα τῆς βουλῆς ἀκούσομαί σου.\nΣΟΛΩΝ20 Οὐκοῦν διὰ βραχέων προακοῦσαι χρή σε ἃ\nπερὶ πόλεως καὶ πολιτῶν ἡμῖν δοκεῖ. πόλιν γὰρ\nἡμεῖς οὐ τὰ οἰκοδομήματα ἡγούμεθα εἶναι, οἷον\nτείχη καὶ ἱερὰ καὶ νεωσοίκους, ἀλλὰ ταῦτα μὲν\nὥσπερ σῶμά τι ἑδραῖον καὶ ἀκίνητον ὑπάρχειν\nεἰς ὑποδοχὴν καὶ ἀσφάλειαν τῶν πολιτευομένων,\nτὸ δὲ πᾶν κῦρος ἐν τοῖς πολίταις τιθέμεθα·\nτούτους γὰρ εἶναι τοὺς ἀναπληροῦντας καὶ διατάττοντας\nκαὶ ἐπιτελοῦντας ἕκαστα καὶ φυλάττοντας,\nοἷόν τι ἐν ἡμῖν ἑκάστῳ ἐστὶν ἡ ψυχή.\nτοῦτο δὴ τοίνυν κατανοήσαντες ἐπιμελούμεθα\nμέν, ὡς ὁρᾷς, καὶ τοῦ σώματος τῆς πόλεως, κατακοσ\nμοῦντες αὐτὸ ὡς κάλλιστον ἡμῖν εἴη, ἔνδοθέν\nτε οἰκοδομήμασιν κατεσκευασμένον καὶ ταῖς\nἔκτοσθεν ταύταις περιβολαῖς εἰς τὸ ἀσφαλέστατον\nπεφραγμένον. μάλιστα δὲ καὶ ἐξ ἅπαντος\nτοῦτο προνοοῦμεν, ὅπως οἱ πολῖται ἀγαθοὶ μὲν\nτὰς ψυχάς, ἰσχυροὶ δὲ τὰ σώματα γίγνοιντο·\nτοὺς γὰρ τοιούτους σφίσι τε αὐτοῖς καλῶς χρήσεσθαι\nἐν εἰρήνῃ συμπολιτενομένους καὶ ἐκ πολέμου\nσώσειν τὴν πόλιν καὶ ἐλευθέραν καὶ εὐδαίμονα\nδιαφυλάξειν.\nΤὴν μὲν δὴ πρώτην ἀνατροφὴν αὐτῶν μητράσι\nκαὶ τίτθαις καὶ παιδαγωγοῖς ἐπιτρέπομεν ὑπὸ\n\n\nπαιδείαις ἐλευθερίοις ἄγειν τε καὶ τρέφειν αὐτούς,\nἐπειδὰν δὲ συνετοὶ ἤδη γίγνωνται τῶν καλῶς\nἐχόντων, καὶ αἰδὼς καὶ ἐρύθημα καὶ φόβος καὶ\nἐπιθυμία τῶν ἀρίστων ἀναφύηται αὐτοῖς, καὶ\nαὐτὰ ἤδη τὰ σώματα ἀξιόχρεα δοκῇ πρὸς τοὺς\nπόνους παγιώτερα γιγνόμενα καὶ πρὸς τὸ ἰσχυρότερον\nσυνιστάμενα, τηνικαῦτα ἤδη παραλαβόντες\nαὐτοὺς διδάσκομεν, ἄλλα μὲν τῆς ψυχῆς μαθήματα\nκαὶ γυμνάσια προτιθέντες, ἄλλως δὲ πρὸς\nτοὺς πόνους καὶ τὰ σώματα ἐθίζοντες. οὐ γὰρ\nἱκανὸν ἡμῖν ἔδοξε τὸ μόνον φῦναι ὡς ἔφυ ἕκαστος\nἤτοι κατὰ τὸ σῶμα ἢ κατὰ τὴν ψυχήν, ἀλλὰ καὶ\nπαιδεύσεως καὶ μαθημάτων ἐπʼ αὐτοὺς δεόμεθα,\nὑφʼ ὦν τά τε εὐφυῶς διακείμενα βελτίω παρὰ\nπολὺ γίγνοιτο ἂν καὶ τὰ φαύλως ἔχοντα μετακσμοῖτο\nπρὸς τὸ βέλτιον. καὶ τὸ παράδειγμα\nἡμῖν παρὰ τῶν γεωργῶν, οἳ τὰ φυτὰ μέχρι μὲν\nπρόσγεια καὶ νήπιά ἐστι, σκέπουσιν καὶ περιφράττουσιν\nὡς μὴ βλάπτοιντο ὑπὸ τῶν πνευμάτων,\nἐπειδὰν δὲ ἤδη παχύνηται τὸ ἔρνος,\nτηνικαῦτα περιτέμνουσίν τε τὰ περιττὰ καὶ\nπαραδιδόντες αὐτὰ τοῖς ἀνέμοις δονεῖν καὶ διασαλεύειν\nκαρπιμώτερα ἐξεργάζονται.\n21 Τὴν μὲν τοίνυν ψυχὴν μουσικῇ τὸ πρῶτον καὶ\nἀριθμητικῇ ἀναρριπίζομεν, καὶ γράμματα γράψασθαι\nκαὶ τορῶς αὐτὰ ἐπιλέξασθαι διδάσκομεν·\nπροϊοῦσιν δὲ ἤδη σοφῶν ἀνδρῶν γνώμας καὶ\nἔργα παλαιὰ καὶ λόγους ὠφελίμους ἐν μέτροις\nκατακοσμήσαντες, ὡς μᾶλλον μνημονεύοιεν, ῥαψῳδοῦμεν\nαὐτοῖς. οἱ δὲ καὶ ἀκούοντες ἀριστείας\nτινὰς καὶ πράξεις ἀοιδίμους ὀρέγονται κατὰ\n\n\nμικρὸν καὶ πρὸς μίμησιν ἐπεγείρονται, ὡς καὶ αὐτοὶ\nᾄδοιντο καὶ θαυμάζοιντο ὑπὸ τῶν ὕστερον. οἷα\nπολλὰ Ἡσίοδός τε ἡμῖν καὶ Ὅμηρος ἐποίησαν.\nἘπειδὰν δὲ πλησιάζωσι πρὸς τὴν πολιτείαν\nκαὶ δέῃ αὐτοὺς ἤδη μεταχειρίζεσθαι τὰ κοινά—\nκαίτοι ἔξω τοῦ ἀγῶνος ἴσως ταῦτα· οὐ γὰρ ὅπως\nτὰς ψυχὰς αὐτῶν ἀσκοῦμεν ἐξ ἀρχῆς προὔκειτο\nεἰπεῖν, ἀλλὰ διʼ ὅ τι τοῖς τοιούτοις πόνοις καταγυμνάζειν\nαὐτοὺς ἀξιοῦμεν. ὥστε αὐτὸς ἐμαντῷ\nσιωπᾶν προστάττω, οὐ περιμείνας τὸν κήρυκα\nοὐδὲ τὸν Ἀρεοπαγίτην σέ, ὃς ὑπʼ αἰδοῦς, οἶμαι,\nἀνέχῃ ληροῦντα ἤδη τοσαῦτα ἔξω τοῦ πράγματος.\nΑΝΑΧΑΡΣΙΣΕἰπέ μοι, ὦ Σόλων, πρὸς δὲ δὴ τοὺς τὰ ἀναγκαιότατα\nμὴ λέγοντας ἐν Ἀρείῳ πάγῳ, ἀλλὰ\nἀποσιωπῶντας, οὐδὲν τῇ βουλῇ πρόστιμον\nἐπινενόηται;\nΣΟΛΩΝΤί τοῦτο ἤρου με; οὐδέπω γὰρ δῆλον.\nΑΝΑΧΑΡΣΙΣὍτι τὰ κάλλιστα καὶ ἐμοὶ ἀκοῦσαι ἥδιστα\nπαρείς, τὰ περὶ τῆς ψυχῆς, τὰ ἧττον ἀναγκαῖα\nλέγειν διανοῇ, γυμνάσια καὶ διαπονήσεις τῶν\nσωμάτων.\nΣΟΛΩΝΜέμνημαι γάρ, ὦ γενναῖε, τῶν ἀπʼ ἀρχῆς\nπρορρήσεων καὶ ἀποπλανᾶν οὐ βούλομαι τὸν\n\n\nλόγον, μη σου ἐπιταράξῃ τὴν μνήμην ἐπιρρέων.\nπλὴν ἀλλὰ καὶ ταῦτα ἐρῶ διὰ βραχέων, ὡς οἷόν\nτε· τὸ γὰρ ἀκριβὲς τῆς περὶ αὐτῶν διασκέψεως\nἑτέρου ἄν εἴη λόγου.\n22 Ῥυθμίζομεν οὖν τὰς γνώμας αὐτῶν νόμους τε\nτοὺς κοινοὺς ἐκδιδάσκοντες, οἳ δημοσίᾳ πᾶσι\nπροκεινται ἀναγιγνώσκειν μεγάλοις γράμμασιν\nἀναγεγραμμένοι, κελεύοντες ἅ τε χρὴ ποιεῖν καὶ\nὦν ἀπέχεσθαι, καὶ ἀγαθῶν ἀνδρῶν συνουσίαις,\nπαρ’ ὦν λέγειν τὰ δέοντα ἐκμανθάνουσι καὶ\nπράττειν τὰ δίκαια καὶ ἐκ τοῦ ἴσου ἀλλήλοις\nσυμπολιτεύεσθαι καὶ μὴ ἐφίεσθαι τῶν αἰσχρῶν\nκαὶ ὀρέγεσθαι τῶν καλῶν, βίαιον δὲ μηδὲν ποιεῖν.\nοἱ δὲ ἄνδρες οὗτοι σοφισταὶ καὶ φιλόσοφοι πρὸς\nἡμῶν ὀνομάζονται. καὶ μέντοι καὶ εἰς τὸ θέατρον\nσυνάγοντες αὐτοὺς δημοσίᾳ παιδεύομεν ὑπὸ κωμγῳδίαις\nκαὶ τραγῳδίαις ἀρετάς τε ἀνδρῶν παλαιῶν\nκαὶ κακίας θεωμένους, ὡς τῶν μὲν ἀποτρέποιντο,\nἐπʼ ἐκεῖνα δὲ σπεύδοιεν. τοῖς δέ γε κωμῳδοῖς καὶ\nλοιδορεῖσθαι καὶ ἀποσκώπτειν ἐφίεμεν εἰς τοὺς\nπολίτας οὓς ἂν αἰσχρὰ καὶ ἀνάξια τῆς πόλεως\nἐπιτηδεύοντας αἴσθωνται, αὐτῶν τε ἐκείνων χάριν,\nἀμείνους γὰρ οὕτω γίγνονται ὀνειδιζόμενοι, καὶ\nτῶν πολλῶν, ὡς φεύγοιεν τὸν ἐπὶ τοῖς ὁμοίοις\nἕλεγχον.\nΑΝΑΧΑΡΣΙΣ23 Εἶδον, ὦ Σόλων, οὒς φὴς τοὺς τραγῳδοὺς καὶ\nκωμῳδούς, εἴ γε ἐκεῖνοί εἰσιν, ὑποδήματα μὲν\nβαρέα καὶ ὑψηλὰ ὑποδεδεμένοι, χρυσαῖς δὲ ταινίαις\nτὴν ἐσθῆτα πεποικιλμένοι, κράνη δὲ ἐπικείμενοι\n\n\nπαγγέλοια κεχηνότα παμμέγεθες· αὐτοὶ δὲ\nἔνδοθεν μεγάλα τε ἐκεκράγεσαν καὶ διέβαινον οὐκ\nοἶδʼ ὅπως ἀσφαλῶς ἐν τοῖς ὑποδήμασιν. Διονύσῳ\nδὲ οἶμαι τότε ἡ πόλις ἑώρταζεν. οἱ δὲ κωμῳδοὶ\nβραχύτεροι μὲν ἐκείνων καὶ πεζοὶ καὶ ἀνθρωπινώτεροι\nκαὶ ᾖττον ἐβόων, κράνη δὲ πολὺ γελοιότερα.\nκαὶ τὸ θέατρον γοῦν ἅπαν ἐγέλα ἐπʼ αὐτοῖς·\nἐκείνων δὲ τῶν ὑψηλῶν σκυθρωποὶ ἄπαντες\nἤκουον, οἰκτείροντες, οἶμαι, αὐτοὺς πέδας τηλικαύτας\nἐπισυρομένους.\nΣΟΛΩΝΟὐκ ἐκείνους, ὦγαθέ, ᾤκτειρον, ἀλλὰ ποιητὴς\nἴσως ἀρχαίαν τινὰ συμφορὰν ἐπεδείκνυτο τοῖς\nθεαταῖς καὶ ῥήσεις οἰκτρὰς ἐτραγῴδει πρὸς τὸ\nθέατρον ὑφʼ ἄν εἰς δάκρυα κατεσπῶντο οἱ ἀκούοντες.\nεἰκὸς δέ σε καὶ αὐλοῦντας ἑωρακέναι τινὰς\nτότε καὶ ἄλλους συνᾴδοντας ἐν κύκλῳ συνεστῶτας.\nοὐδʼ αὐτά, ὦ Ἀναχαρσι, ἀχρεῖα ᾄσματα καὶ\nαὐλήματα.\nΤούτοις δʼ οὖν ἅπασι καὶ τοῖς τοιούτοις παραθηγόμενοι\nτὰς ψυχὰς ἀμείνους ἡμῖν γίγνονται.\n24 Τὰ δὲ δὴ σώματα, ὅπερ μάλιστα ἐπόθεις ἀκοῦσαι,\nὦδε καταγυμνάζομεν. ἀποδύσαντες αὐτά, ὡς\nἔφην, οὐκέτι ἁπαλὰ καὶ τέλεον ἀσυμπαγῆ ὄντα,\nπρῶτον μὲν ἐθίζειν ἀξιοῦμεν πρὸς τὸν ἀέρα, συνοκειοῦντες\nαὐτὰ ταῖς ὥραις ἑκάσταις, ὡς μήτε\nθάλπος δυσχεραίνειν μήτε πρὸς κρύος ἀπαγορεύειν,\nἔπειτα δὲ χρίομεν ἐλαίῳ καὶ καταμαλάττομεν,\nὡς εὐτονώτερα γίγνοιτο· ἄτοπον γάρ, εἰ\nτὰ μὲν σκύτη νομίζομεν ὑπὸ τῷ ἐλαίῳ μαλαττόμενα\nδυσραγέστερα καὶ πολλῷ διαρκέστερα γίγνεσθαι\n\n\nνεκρά γε ἤδη ὄντα, τὸ δʼ ἔτι ζωῆς μετέχον\nσῶμα μὴ ἂν ἄμεινον ἡγοίμεθα ὑπὸ τοῦ ἐλαίου\nδιατεθήσεσθαι.\nΤοὐντεῦθεν ποικίλα τὰ γυμνάσια ἐπινοήσαντες\nκαὶ διδασκάλους ἑκάστων ἐπιστήσαντες τὸν μέν\nτινα πυκτεύειν, τὸν δὲ παγκρατιάζειν διδάσκομεν,\nὡς τούς τε πόνους καρτερεῖν ἐθίζοιντο καὶ ὁμόσε\nχωρεῖν ταῖς πληγαῖς μηδὲ ἀποτρέποιντο δέει τῶν\nτραυμάτων. τοῦτο δὲ ἡμῖν δύο τὰ ὠφελιμώτατα\nἐξεργάζεται ἐν αὐτοῖς, θυμοειδεῖς τε παρασκευάζον\nεἰς τοὺς κινδύνους καὶ τῶν σωμάτων ἀφειδεῖν καὶ\nπροσέτι ἐρρῶσθαι καὶ καρτεροὺς εἶναι.\nὍσοι δὲ αὐτῶν κάτω συννενευκότες παλαίουσιν,\nκαταπίπτειν τε ἀσφαλῶς μανθάνουσι καὶ ἀνίστασθαι\nεὐμαρῶς καὶ ὠθισμοὺς καὶ περιπλοκὰς καὶ\nλυγισμοὺς καὶ ἄγχεσθαι δύνασθαι καὶ εἰς ὕψος\nἀναβαστάσαι τὸν ἀντίπαλον, οὐκ ἀχρεῖα οὐδὲ\nοὗτοι ἐκμελετῶντες, ἀλλὰ ἓν μὲν τὸ πρῶτον καὶ\nμέγιστον ἀναμφιβόλως κτώμενοι· δυσπαθέστερα\nγὰρ καὶ καρτερώτερα τὰ σώματα γίγνονται αὐτοῖς\nδιαπονούμενα. ἕτερον δὲ οὐδὲ αὐτὸ μικρον·\nἔμπειροι γὰρ δὴ ἐκ τούτου καθίστανται, εἶ ποτε\nἀφίκοιντο εἰς χρείαν τῶν μαθημάτων τούτων ἐν\nὅπλοις· δῆλον γὰρ ὅτι καὶ πολεμίῳ ἀνδρὶ ὁ\nτοιοῦτος συμπλακεὶς καταρρίψει τε θᾶττον ὑπο\nσκελίσας καὶ καταπεσὼν εἴσεται ὡς ῥᾷστα ἐξανίστασθαι.\nπάντα γὰρ ταῦτα, ὦ Ἀνάχαρσι, ἐπʼ\nἐκεῖνον τὸν ἀγῶνα ποριζόμεθα τὸν ἐν τοῖς ὅπλοις\nκαὶ ἡγούμεθα πολὺ ἀμείνοσι χρήσασθαι τοῖς\nοὕτως ἀσκηθεῖσιν, ἐπειδὰν πρότερον αὐτῶν γυμνὰ\nτὰ σώματα καταμαλάξαντες καὶ διαπονήσαντες\nἐρρωμενέστερα καὶ ἀλκιμώτερα ἐξεργασώμεθα καὶ\n\n\nκοῦφα καὶ εὔτονα καὶ τὰ αὐτὰ βαρέα τοῖς ἀνταγαωνισταῖς.\n25 Ἐννοεῖς γάρ, οἶμαι, τὸ μετὰ τοῦτο, οἴους εἰκὸς\nσὺν ὅπλοις ἔσεσθαι τοὺς καὶ γυμνοὺς ἄν φόβον\nτοῖς δυσμενέσιν ἐμποιήσαντας, οὐ πολυσαρκίαν\nἀργὸν καὶ λευκὴν ἢ ἀσαρκίαν μετὰ ὠχρότητος\nἐπιδεικνυμένους οἷα γυναικῶν σώματα ὑπὸ σκιᾷ\nμεμαρασμένα, τρέμοντα ἱδρῶτί τε πολλῷ εὐθὺς\nῥεόμενα καὶ ἀσθμαίνοντα ὑπὸ τῷ κράνει, καὶ\nμάλιστα ἢν καὶ ὁ ἥλιος ὥσπερ νῦν τὸ μεσημβρινὸν\nἐπιφλέγῃ. οἷς τί ἄν τις χρήσαιτο διψῶσι\nκαὶ τὸν κονιορτὸν οὐκ ἀνεχομένοις καὶ εἰ αἶμα\nἴδοιεν, εὐθὺς ταραττομένοις καὶ προαποθνήσκουσι\nπρὶν ἐντὸς βέλους γενέσθαι καὶ εἰς χεῖρας ἐλθεῖν\nτοῖς πολεμίοις;\nΟὗτοι δὲ ἡμῖν ὑπέρυθροι εἰς τὸ μελάντερον ὑπὸ\nτοῦ ἡλίου κεχρωσ μένοι καὶ ἀρρενωποί, πολὺ τὸ\nἔμψνχον καὶ θερμὸν καὶ ἀνδρῶδες ἐπιφαίνοντες,\nτοσαύτης εὐεξίας ἀπολάμποντες, οὔτε ῥικνοὶ καὶ\nκατεσκληκοτες οὔτε περιπληθεῖς εἰς βάρος, ἀλλὰ\nεἰς τὸ σύμμετρον περιγεγραμμένοι, τὸ μὲν ἀχρεῖον\nτῶν σαρκῶν καὶ περιττὸν τοῖς ἱδρῶσιν ἐξαναλωκότες,\nὃ δὲ ἰσχὺν καὶ τόνον παρεῖχεν ἀμιγὲς τοῦ\nφαύλου περιλελειμμένον ἐρρωμένως φυλάττοντες.\nὅπερ γὰρ δὴ οἱ λικμῶντες τὸν πυρόν, τοῦτο ἡμῖν\nκαὶ τὰ γυμνάσια ἐργάζεται ἐν τοῖς σώμασι, τὴν\nμὲν ἄχνην καὶ τοὺς ἀθέρας ἀποφυσῶντα, καθαρὸν\nδὲ τὸν καρπὸν διευκρινοῦντα καὶ προσωρεύοντα.\n26 Καὶ διὰ τοῦτο ὑγιαίνειν τε ἀνάγκη καὶ ἐπὶ\nμήκιστον διαρκεῖν ἐν τοῖς καμάτοις· ὀψέ τε ἄν\n\n\n\nἰδίειν ὁ τοιοῦτος ἄρξαιτο καὶ ὀλιγάκις ἂν ἀσθενῶν\nφανείη. ὥσπερ ἂν εἰ πῦρ τις φέρων ἅμα ἐμβάλοι\nεἰς πυρὸν αὐτὸν καὶ εἰς τὴν καλάμην αὐτοῦ καὶ\nεἰς τὴν ἄχνην—αὖθις γὰρ ἐπὶ τὸν λικμῶντα\nἐπάνειμι—θᾶττον ἄν, οἶμαι, παρὰ πολὺ ἡ καλάμη\nἀναφλεγείη, ὁ δὲ πυρὸς κατʼ ὀλίγον οὔτε φλογὸς\nμεγάλης ἀνισταμένης οὔτε ὑπὸ μιᾷ τῇ ὁρμῇ, ἀλλὰ\nκατὰ μικρὸν ὑποτυφόμενος χρόνῳ ὕστερον καὶ\nαὐτὸς ἄν κατακαυθείη.\nΟὐ τοίνυν οὐδὲ νόσος οὐδὲ κάματος εἰς τοιοῦτο\nσῶμα ἐμπεσόντα ῥᾳδίως ἐλέγξειεν ἂν οὐδʼ ἐπικρατήσειεν\nεὐμαρῶς· ἔνδοθέν τε γὰρ εὖ παρεσκεύασται\nαὐτῷ καὶ τὰ ἔξω μάλα καρτερῶς πέφρακται\nπρὸς αὐτά, ὡς μὴ παριέναι εἰς τὸ εἴσω, μηδὲ\nπαραδέχεσθαι μήτε ἤλιον αὐτὸν μήτε κρύος ἐπὶ\nλύμῃ τοῦ σώματος. πρός τε τὸ ἐνδιδὸν ἐν τοῖς\nπόνοις πολὺ τὸ θερμὸν τὸ ἔνδοθεν ἐπιρρέον, ἅτε\nἐκ πολλοῦ προπαρεσκευασμένον καὶ εἰς τὴν\nἀναγκαίαν χρείαν ἀποκείμενον, ἀναπληροῖ εὐθὺς\nἐπάρδον τῇ ἀκμῇ καὶ ἀκαμάτους ἐπὶ πλεῖστον\nπαρέχεται· τὸ γὰρ προπονῆσαι πολλὰ καὶ προκαμεῖν\nοὐκ ἀνάλωσιν τῆς ἰσχύος, ἀλλʼ ἐπίδοσιν\nἐργάζεται, καὶ ἀναρριπιζομένη πλείων γίγνεται.\n27 Καὶ μὴν καὶ δρομικοὺς εἶναι ἀσκοῦμεν αὐτοὺς\nεἰς μῆκός τε διαρκεῖν ἐθίζοντες καὶ εἰς τὸ ἐν βραχεῖ\nὠκύτατον ἐπικουφίζοντες· καὶ ὁ δρόμος οὐ πρὸς\nτὸ στερρὸν καὶ ἀντίτυπον, ἀλλὰ ἐν ψάμμῳ βαθείᾳ,\nἔνθα οὔτε βεβαίως ἀπερεῖσαι τὴν βάσιν οὔτε\nἐπιστηρίξαι ῥᾴδιον ὑποσυρομένου πρὸς τὸ ὑπεῖκον\nτοῦ ποδός. ἀλλὰ καὶ ὑπεράλλεσθαι τάφρον, εἰ\nδέοι, ἢ εἴ τι ἄλλο ἐμπόδιον, καὶ πρὸς τοῦτο\nἀσκοῦνται ἡμῖν, ἔτι καὶ μολυβδίδας χειροπληθεῖς\n\n\nἐν ταῖν χεροῖν ἔχοντες. εἶτα περὶ ἀκοντίου βολῆς\nεἰς μῆκος ἁμιλλῶνται. εἶδες δὲ καὶ ἄλλο τι ἐν\nτῷ γνμνασίῳ χαλκοῦν περιφερές, ἀσπίδι μικρᾷ\nἐοικὸς ὄχανον οὐκ ἐχούσῃ οὐδὲ τελαμῶνας, καὶ\nἐπειράθης γε αὐτοῦ κειμένου ἐν τῷ μέσῳ καὶ ἐδόκει\nσοι βαρὺ καὶ δύσληπτον ὑπὸ λειότητος. ἐκεῖνο\nτοίνυν ἄνω τε ἀναρριπτοῦσιν εἰς τὸν ἀέρα καὶ\nεἰς τὸ πόρρω, φιλοτιμούμενοι ὅστις ἐπὶ μήκιστον\nἐξέλθοι καὶ τοὺς ἄλλους ὑπερβάλοιτο· καὶ ὁ πόνος\nοὗτος ὤμους τε αὐτῶν κρατύνει καὶ τόνον τοῖς\nἄκροις ἐντίθησιν.\n28 Ὁ πηλὸς δὲ καὶ ἡ κόνις, ἅπερ σοι γελοιότερα\nἐξ ἀρχῆς ἔδοξεν, ἄκουσον, ὦ θαυμάσιε, ὅτου ἕνεκα\nὑποβέβληται. πρῶτον μέν, ὡς μὴ ἐπὶ τὸ κραταιὸν\nἡ πτῶσις αὐτοῖς γίγνοιτο, ἀλλʼ ἐπὶ τὸ\nμαλακὸν ἀσφαλῶς πίπτοιεν· ἔπειτα καὶ τὸν ὄλισθον\nἀνάγκη πλείω γίγνεσθαι, ἱδρούντων ἐν τῷ\nπηλῷ, ὃ σὺ ταῖς ἐγχέλεσιν εἴκαζες, οὐκ ἀχρεῖον\nοὐδὲ γελοῖον ὄν, ἀλλὰ καὶ τοῦτο εἰς ἰσχύν καὶ\nτόνον οὐκ ὀλίγα συντελεῖ, ὁπόταν οὕτως ἐχόντων\nἀλλήλων ἀναγκάζωνται ἐγκρατῶς ἀντιλαμβάνεσθαι\nκαὶ συνέχειν διολισθάνοντας· αἴρεσθαί τε\nἐν πηλῷ ἱδρωκότα μετʼ ἐλαίου, ἐκπεσεῖν καὶ διαρρυῆναι\nτῶν χειρῶν σπουδάζοντα, μὴ μικρὸν εἶναι\nνόμιζε. καὶ ταῦτα πάντα, ὥσπερ ἔφην ἔμπροσθεν,\nεἰς τοὺς πολέμους καὶ χρήσιμα, εἰ δέοι φίλον\nτρωθέντα ῥᾳδίως ἀράμενον ὑπεξενεγκεῖν ἢ καὶ\nπολέμιον συναρπάσαντα ἥκειν μετέωρον κομίζοντα.\nκαὶ διὰ τοῦτο εἰς ὑπερβολὴν ἀσκοῦμεν,\nτὰ χαλεπώτερα προτιθέντες ὡς τὰ μικρότερα\nμακρῷ εὐκολώτερον φέροιεν.\n29 Τὴν μέντοι κόνιν ἐπὶ τὸ ἐναντίον χρησίμηνP\nοἰόμεθα εἶναι, ὡς μὴ διολισθάνοιεν συμπλεκόμενοι.\nἐπειδὰν γὰρ ἐν τῷ πηλῷ ἀσκηθῶσιν συνέχειν τὸ\nδιαδιδρᾶσκον ὑπὸ γλισχρότητος, ἐθίζονται ἐκφεύγειν\nαὐτοὶ ληφθέντες ἐκ τῶν χειρῶν, καὶ ταῦτα\nἐν ἀφύκτῳ ἐχόμενοι. καὶ μὴν καὶ τὸν ἱδρῶτα\nσυνέχειν δοκεῖ ἡ κόνις ἀθρόον ἐκχεόμενον ἐπιπαττομένη,\nκαὶ ἐπὶ πολὺ διαρκεῖν ποιεῖ τὴν\nδύναμιν, καὶ κώλυμα γίγνεται μὴ βλάπτεσθαι\nὑπὸ τῶν ἀνέμων ἀραιοῖς τότε καὶ ἀνεῳγόσιν τοῖς\nσώμασιν ἐμπιπτόντων. ἄλλως τε καὶ τὸν ῥύπον\nἀποσμᾷ καὶ στιλπνότερον ποιεῖ τὸν ἄνδρα. καὶ\nἔγωγε ἡδέως ἂν παραστησάμενος πλησίον τῶν τε\nλευκῶν τινα ἐκείνων καὶ ὑπὸ σκιᾷ δεδιῃτημένων\nκαὶ ὃν ἂν ἕλῃ τῶν ἐν τῷ Λυκείῳ γυμνα ζομένων,\nἀποπλύνας1 τὴν κόνιν καὶ τὸν πηλόν, ἐροίμην ἄν\nσε ποτέρῳ ἂν ὅμοιος εὔξαιο γενέσθαι· οἶδα γὰρ\nὡς αὐτίκα ἕλοιο ἂν ἐκ πρώτης προσόψεως, εἰ καὶ\nμὴ ἐπὶ τῶν ἔργων πειραθείης ἑκατέρου, συνεστηκὼς\nκαὶ συγκεκροτημένος εἶναι μᾶλλον ἢ\nθρύπτεσθαι καὶ διαρρεῖν καὶ λευκὸς2 εἶναι ἀπορίᾳ\nκαὶ φυγῇ εἰς τὰ εἴσω τοῦ αἵματος.\n30 Ταῦτ᾿ ἔστιν, ὦ Ἀνάχαρσι, ἂ τοὺς νέους ἡμεῖς\nἀσκοῦμεν οἰόμενοι φύλακας ἡμῖν τῆς πόλεως\nἀγαθοὺς γενέσθαι καὶ ἐν ἐλευθερίᾳ βιώσεσθαι διʼ\nαὐτούς, κρατοῦντες μὲν τῶν δυσμενῶν εἰ ἐπίοιεν,\nφοβεροὶ δὲ τοῖς περιοίκοις ὄντες, ὡς ὑποπτήσσειν\nτε καὶ ὑποτελεῖν ἡμῖν τοὺς πλείστους αὐτῶν. ἐν\nεἰρήνῃ τε αὖ πολὺ ἀμείνοσιν αὐτοῖς χρώμεθα περὶ\nμηδὲν τῶν αἰσχρῶν φιλοτιμουμένοις μηδʼ ὑπ᾿\n\n\n\nἀργίας εἰς ὕβριν τρεπομένοις, ἀλλὰ περὶ τὰ τοιαῦτα\nδιατρίβουσιν καὶ ἀσχόλοις οὖσιν ἐν αὐτοῖς. καὶ\nὅπερ ἔφην τὸ κοινὸν ἀγαθὸν καὶ τὴν ἄκραν πόλεως\nεὐδαιμονίαν, τοῦτʼ ἔστιν, ὁπότε1 εἰς τε εἰρήνην\nκαὶ εἰς πόλεμον τὰ ἄριστα παρεσκευασμένη φαίνοιτο\nἡ νεότης περὶ τὰ κάλλιστα ἡμῖν σπουδάζοντες.\nΑΝΑΧΑΡΣΙΣ31 Οὐκοῦν, ὦ Σόλων, ἤν ποτε ὑμῖν ἐπίωσιν οἱ\nπολέμιοι, χρισάμενοι τῷ ἐλαίῳ καὶ κονισάμενοι\nπρόιτε καὶ αὐτοὶ πὺξ τὰς χεῖρας ἐπʼ αὐτοὺς προβεβλημένοι,\nκἀκεῖνοι δηλαδὴ ὑποπτήσσουσιν ὑμᾶς\nκαὶ φεύγουσιν δεδιότες μὴ σφίσι κεχηνόσι πάσσητε\nτὴν ψάμμον εἰς τὸ στόμα ἢ περιπηδήσαντες, ὡς\nκατὰ νώτου γένησθε, περιπλέξητε αὐτοῖς τὰ σκέλη\nπερὶ τὴν γαστέρα καὶ διάγχητε ὑπὸ τὸ κράνος\nὑποβαλόντες τὸν πῆχυν. καὶ νὴ Δί᾿  οἱ μὲν τοξεύσουσι\nδῆλον ὅτι καὶ ἀκοντιοῦσιν, ὑμῶν δὲ ὥσπερ\nἀνδριάντων οὐ καθίξεται τὰ βέλη κεχρωσμένων\nπρὸς τὸν ἥλιον καὶ πολὺ τὸ αἷμα πεπορισμένων.\nοὐ γὰρ καλάμη καὶ ἀθέρες ὑμεῖς ἐστε, ὡς τάχιστα\nἐνδιδόναι πρὸς τὰς πληγάς, ἀλλὰ ὀψέ ποτε ἂν\nκαὶ μόλις κατατεμνόμενοι βαθέσι τοῖς τραύμασιν\nαἷμα ὀλίγον ὑποδείξαιτε.2 τοιαῦτα γὰρ φής, εἰ\nμὴ πάνυ παρήκουσα τοῦ παραδείγματος.\n32 ἢ τὰς\nπανοπλίας ἐκείνας τότε ἀναλήψεσθε τὰς τῶν\nκωμῳδῶν τε καὶ τραγῳδῶν, καὶ ἢν προτεθῇ ὑμῖν\nἔξοδος, ἐκεῖνα τὰ κράνη περιθήσεσθε τὰ κεχηνότα,\n\n\n\n\nὡς φοβερώτεροι εἴητε τοῖς ἐναντίοις μορμολυττόμενοι\nαὐτούς, καὶ ὑποδήσεσθε τὰ ὑψηλὰ ἐκεῖνα\nδηλαδή· φεύγουσί τε γάρ, ἢν δέῃ, κοῦφα, καὶ ἢν\nδιώκητε, ἄφυκτα τοῖς πολεμίοις ἔσται, ὑμῶν οὕτω\nμεγάλα διαβαινόντων ἐπʼ αὐτούς.\nἈλλ᾿ ὅρα μὴ ταῦτα μὲν ὑμῖν τὰ κομψὰ\nλῆρος ᾖ καὶ παιδιὰ ἄλλως καὶ διατριβαὶ ἀργοῦσι\nκαὶ ῥᾳθυμεῖν ἐθέλουσι τοῖς νεανίσκοις. εἰ δὲ\nβούλεσθε πάντως ἐλεύθεροι καὶ εὐδαίμονες εἶναι,\nἄλλων ὑμῖν γυμνασίων δεήσει καὶ ἀσκήσεως\nἀληθινῆς τῆς ἐν τοῖς ὅπλοις, καὶ ἡ ἅμιλλα\nοὐ πρὸς ἀλλήλους μετὰ παιδιᾶς, ἀλλὰ πρὸς\nτοὺς δυσμενεῖς ἔσται μετὰ κινδύνων μελετῶσι\nτὴν ἀρετήν. ὥστε ἀφέντας τὴν κόνιν καὶ τὸ\nἔλαιον δίδασκε αὐτοὺς τοξεύειν καὶ ἀκοντίζειν μὴ\nκοῦφα διδοὺς τὰ ἀκόντια καὶ οἷα διαφέρεσθαι\nπρὸς τὸν ἄνεμον, ἀλλʼ ἔστω λόγχη βαρεῖα μετὰ\nσυριγμοῦ ἑλιττομένη καὶ λίθος χειροπληθὴς καὶ\nσάγαρις καὶ γέρρον ἐν τῇ ἀριστερῇ καὶ θώραξ καὶ\nκράνος.\n33 Ὡς δὲ νῦν ἔχετε, θεῶν τινος εὐμενείᾳ σώζεσθαί\nμοι δοκεῖτε, οἳ μηδέπω ἀπολώλατε ὑπό τινων\nὀλίγων ψιλῶν ἐπιπεσόντων. ἰδού γέ τοι ἢν σπασάμενος\nτὸ μικρὸν τοῦτο ξιφίδιον τὸ παρὰ τὴν\nζώνην μόνος ἐπεισπέσω τοῖς νέοις ὑμῶν ἅπασιν,\nαὐτοβοεὶ ἂν ἕλοιμι τὸ γυμνάσιον φυγόντων\nἐκείνων καὶ οὐδενὸς ἀντιβλέπειν τῷ σιδήρῳ τολμῶντος,\nἀλλὰ περὶ τοὺς ἀνδριάντας ἂν περιιστάμενοι\nκαὶ περὶ τοὺς κίονας κατακρυπτόμενοι\nγέλωτα ἄν μοι παράσχοιεν δακρύοντες οἱ πολλοὶ\nκαὶ τρέμοντες. καὶ τοτʼ ἂν ἴδοις οὐκέτι ἐρυθριῶντας\nαὐτοὺς τὰ σώματα οἷοι νῦν εἰσιν, ἀλλὰ\n\n\nὠχροὶ ἅπαντες αὐτίκα γένοιντʼ ἂν ὑπὸ τοῦ δέους\nμεταβαφέντες. οὕτως ὑμᾶς ἡ εἰρήνη διατέθεικε\nβαθεῖα οὖσα, ὡς μὴ ἂν ῥᾳδίως ἀνασχέσθαι λόφον\nἕνα κράνους πολεμίου ἰδόντας.\nΣΟΛΩΝ34 Οὐ ταῦτα ἔφασαν, ὦ Ἀνάχαρσι, Θρᾳκῶν τε\nὅσοι μετʼ Εὐμόλπου ἐφʼ ἡμᾶς ἐστράτευσαν καὶ αἱ\nγυναῖκες ὑμῶν αἱ μετὰ Ἱππολύτης ἐλάσασαι ἐπὶ\nτὴν πόλιν οὐδὲ οἱ ἄλλοι ὅσοι ἡμῶν ἐν ὅπλοις\nἐπειράθησαν. ἡμεῖς γάρ, ὦ μακάριε, οὐκ ἐπείπερ\nοὕτω γυμνὰ τὰ σώματα ἐκπονοῦμεν τῶν νέων, διὰ\nτοῦτο καὶ ἄνοπλα ἐξάγομεν ἐπὶ τοὺς κινδύνους,\nἀλλʼ ἐπειδὰν καθʼ αὑτοὺς ἄριστοι γένωνται,\nἀσκοῦνται τὸ μετὰ τοῦτο σὺν τοῖς ὅπλοις,\nκαὶ πολὺ ἄμεινον χρήσαιντʼ ἂν αὐτοῖς οὕτω\nδιακείμενοι.\nΑΝΑΧΑΡΣΙΣΚαὶ ποῦ τοῦτο ὑμῖν ἐστι τὸ γυμνάσιον τὸ ἐν\nτοῖς ὅπλοις; οὐ γὰρ εἶδον ἔγωγε ἐν τῇ πόλει τοιοῦτον\nοὐδέν, ἅπασαν αὐτὴν ἐν κύκλῳ περιελθών.\nΣΟΛΩΝἈλλὰ ἴδοις ἄν, ὦ Ἀνάχαρσι, ἐπὶ πλέον ἡμῖν\nσυνδιατρίψας, καὶ ὅπλα ἑκάστῳ μάλα πολλά,\nοἷς χρώμεθα ὁπόταν ἀναγκαῖον ᾖ, καὶ λόφους καὶ\nφάλαρα καὶ ἵππους, καὶ ἱππέας σχεδὸν τὸ τέταρτον\nτῶν πολιτῶν. τὸ μέντοι ὁπλοφορεῖν ἀεὶ καὶ\nἀκινάκην παρεζῶσθαι περιττὸν ἐν εἰρήνῃ οἰόμεθα\nεἶναι, καὶ πρόστιμόν γʼ ἔστιν, ὅστις ἐν ἄστει\n\n\nσιδηροφοροίη μηδὲν δέον ἡ ὅπλα ἐξενέγκοι1 εἰς τὸ\nδημόσιον. ὑμεῖς δὲ συγγνωστοὶ ἐν ὅπλοις ἀεὶ\nβιοῦντες· τό τε γὰρ ἐν ἀφράκτῳ οἰκεῖν ῥᾴδιον εἰς\nἐπιβουλήν, καὶ οἱ πόλεμοι2 μάλα πολλοί, καὶ\nἄδηλον ὁπότε τις ἐπιστὰς κοιμώμενον κατασπάσας\nἀπὸ τῆς ἀμάξης φονεύσειεν· ἥ τε πρὸ\nἀλλήλους ἀπιστία, αὐθαιρέτως καὶ μὴ ἐν νόμῳ\nσυμπολιτευομένων, ἀναγκαῖον ἀεὶ τὸν σίδηρον\nποιεῖ, ὡς πλησίον εἶναι ἀμυνοῦντα, εἴ τις βιάζοιτο.\nΑΝΑΧΑΡΣΙΣ35 Εἶτα, ὦ Σόλων, σιδηροφορεῖν μὲν οὐδενὸς\nἀναγκαίου ἕνεκα περιττὸν ὑμῖν δοκεῖ, καὶ τῶν\nὅπλων φείδεσθε,3 ὡς μὴ διὰ χειρὸς ὄντα φθείροιτο,\nἀλλὰ φυλάττετε ἀποκείμενα ὡς χρησόμενοι τότε,\nτῆς χρείας ἐπιστάσης· τὰ δὲ σώματα τῶν νέων\nοὐδενὸς δεινοῦ ἐπείγοντος καταπονεῖτε παίοντες\nκαὶ ὑπὸ τῶν ἱδωράτων καταναλίσκοντες, οὐ ταμιευόμενοι\nπρὸς τὸ ἀναγκαῖον τὰς ἀλκὰς αὐτῶν,\nἀλλʼ εἰκῇ ἐν τῷ πηλῷ καὶ τῇ κόνει ἐκχέοντες;\nΣΟΛΩΝἜοικας, ὦ Ἀνάχαρσι, τοιόνδε τι δυνάμεως πέρι\nἐννοεῖν, ὡς οἴνῳ ἢ ὕδατι ἢ ἄλλῳ τῶν ὑγρῶν\nὁμοίαν αὐτὴν οὖσαν. δέδιας οὖν μὴ ὥσπερ ἐξ\nἀγγείου κεραμεοῦ λάθῃ διαρρυεῖσα ἐν τοῖς πόνοις\n\n\n\n\nκᾆτα ἡμῖν κενὸν καὶ ξηρὸν οἴχηται τὸ σῶμα\nκαταλιποῦσα ὑπὸ μηδενὸς ἔνδοθεν ἀναπληρούμενον.\nτὸ δὲ οὐχ οὕτως ἔχει σοι, ἀλλὰ ὅσῳ τις\nἂν αὐτὴν ἐξαντλῇ τοῖς πόνοις, τοσῷδε μᾶλλον\nἐπιρρεῖ κατὰ τὸν περὶ τῆς Ὕδρας μῦθον, εἴ τινα\nἤκουσας, ὡς ἀντὶ μιᾶς κεφαλῆς τμηθείσης δύʼ\nἀεὶ ἄλλαι ἀνεφύοντο. ἢν δὲ ἀγύμναστος ἐξ ἀρχῆς\nκαὶ ἄτονος μηδὲ διαρκῇ τὴν ὕλην ἔχῃ ὑποβεβλημένην,\nτότε ὑπὸ τῶν καμάτων βλάπτοιτο\nἂν καὶ καταμαραίνοιτο, οἷόν τι ἐπὶ πυρὸς καὶ\nλύχνον γίγνεται. ὑπὸ γὰρ τῷ αὐτῷ φυσήματι\nτὸ μὲν πῦρ ἀνακαύσειας ἂν καὶ μεῖζον ἐν βραχεῖ\nποιήσειας παραθήγων τῷ πνεύματι, καὶ τὸ τοῦ\nλύχνου φῶς ἀποσβέσειας οὐκ ἔχον ἀποχρῶσαν\nτῆς ὕλης τὴν χορηγίαν, ὡς διαρκῇ εἶναι πρὸς τὸ\nἀντιπνέον· οὐ γὰρ ἀπʼ ἰσχυρᾶς, οἶμαι, τῆς ῥίζης\nἀνεφύετο.\nPΑΝΑΧΑΡΣΙΣ36 Ταυτὶ μέν,1 ὦ Σόλων, οὐ πάνυ συνίημι· λεπτότερα\nγὰρ ἢ κατʼ ἐμὲ εἴρηκας, ἀκριβοῦς τινος\nφροντίδος καὶ διανοίας ὀξὺ δεδορκυίας δεόμενα.\nἐκεῖνο δέ μοι πάντως εἰπέ, τίνος ἕνεκα οὐχὶ καὶ\nἐν τοῖς ἀγῶσι τοῖς Ὀλυμπίασι καὶ Ἰσθμοῖ καὶ\nΠυθοῖ καὶ τοῖς ἄλλοις, ὁπότε πολλοί, ὡς φής,\nσυνίασιν ὀψόμενοι τοὺς νέους,2\nοὐδέποτε ἐν ὅπλοις ποιεῖσθε τὴν ἅμιλλαν, ἀλλὰ\nγυμνοὺς εἰς τὸ μέσον παραγαγόντες λακτιζομένους\nκαὶ παιομένους ἐπιδείκνυτε καὶ νικήσασι\nμῆλα καὶ κότινον δίδοτε; ἄξιον γὰρ εἰδέναι τοῦτό\nγε, οὗτινος ἕνεκα οὕτω ποιεῖτε.\nΣΟΛΩΝἩγούμεθα γάρ, ὦ Ἀνάχαρσι, τὴν εἰς τὰ\nγυμνάσια προθυμίαν οὕτως ἂν πλείω ἐγγενέσθαι\nαὐτοῖς, εἰ τοὺς ἀριστεύοντας ἐν τούτοις ἴδοιεν\nτιμωμένους καὶ ἀνακηρυττομένους ἐν μέσοις τοῖς\nἝλλησι. καὶ διὰ τοῦτο ὡς εἰς τοσούτους\nἀποδυσόμενοι εὐεξίας τε ἐπιμελοῦνται, ὡς μὴ\nαἰσ χύνοιντο γυμνωθέντες, καὶ ἀξιονικότατον\nἕκαστος αὐτὸν ἀπεργάζεται. καὶ τά ἆθλα, ὥσπερ\nἔμπροσθεν εἶπον, οὐ μικρά, ὁ ἔπαινος ὁ παρὰ τῶν\nθεατῶν καὶ τὸ ἐπισημότατον γενέσθαι καὶ δείκνυσθαι\nτῷ δακτύλῳ ἄριστον εἶναι τῶν καθʼ αὐτὸν\nδοκοῦντα. τοιγάρτοι πολλοὶ τῶν θεατῶν, οἷς καθʼ\nἡλικίαν ἔτι ἄσκησις, ἀπίασιν οὐ μετρίως ἐκ τῶν\nτοιούτων ἀρετῆς καὶ πόνων ἐρασθέντες. ὡς εἴ γέ\nτις, ὦ Ἀνάχαρσι, τὸν τῆς εὐκλείας ἔρωτα ἐκβάλοι\nἐκ τοῦ βίου, τί ἂν ἔτι ἀγαθὸν ἡμῖν γένοιτο,\nἢ τίς ἄν τι λαμπρὸν ἐργάσασθαι ἐπιθυμήσειεν;\nνῦν δὲ καὶ ἀπὸ τούτων εἰκάζειν παρέχοιεν ἄν σοι,\nὁποῖοι ἐν πολέμοις ὑπὲρ πατρίδος καὶ παίδων καὶ\nγυναικῶν καὶ ἱερῶν γένοιντʼ ἂν ὅπλα ἔχοντες οἱ\nκοτίνου πέρι καὶ μήλων γυμνοὶ τοσαύτην προθυμίαν\nεἰς τὸ νικᾶν εἰσφερόμενοι.\n37 Καίτοι τί ἂν πάθοις, εἰ θεάσαιο καὶ ὀρτύγων\nκαὶ ἀλεκτρυόνων ἀγῶνας παῤ ἡμῖν καὶ σπουδὴν\nἐπὶ τούτοις οὐ μικράν; ἢ γελάσῃ δῆλον ὅτι, καὶ\nμάλιστα ἢν μάθῃς ὡς ὑπὸ νόμῳ αὐτὸ δρῶμεν\nκαὶ προστέτακται πᾶσι τοῖς ἐν ἡλικίᾳ παρεῖναι\nκαὶ ὁρᾶν τὰ ὄρνεα διαπυκτεύοντα μέχρι τῆς\nἐσχάτης ἀπαγορεύσεως; ἀλλʼ οὐδὲ τοῦτο γελοῖον·\nὑποδύεται γάρ τις ἡρέμα ταῖς ψυχαῖς ὁρμὴ εἰς\n\n\nτοὺς κινδύνους, ὡς μὴ ἀγεννέστεροι καὶ ἀτολμότεροι\nφαίνοιντο τῶν ἀλεκτρυόνων μηδὲ προαπαγορεύοιεν\nὑπὸ τραυμάτων ἢ καμάτου ἤ του ἄλλου\nδυσχεροῦς.\nΤὸ δὲ δὴ ἐν ὅπλοις πειρᾶσθαι αὐτῶν καὶ ὁρᾶν\nτιτρωσκομένους—ἄπαγε· θηριῶδες γὰρ καὶ δεινῶς\nσκαιὸν καὶ προσέτι γε ἀλυσιτελὲς ἀποσφάττειν\nτοὺς ἀρίστους καὶ οἷς ἄν τις ἄμεινον χρήσαιτο\nκατὰ τῶν δυσμενῶν.\n38 Ἐπεὶ δὲ φής, ὦ Ἀνάχαρσι, καὶ τὴν ἄλλην Ἑλλάδα\nἐπελεύσεσθαι, μέμνησο ἤν ποτε καὶ εἰς Λακεδαίμονα\nἔλθῃς, μὴ καταγελάσαι μηδὲ ἐκείνων μηδὲ\nοἴεσθαι μάτην πονεῖν αὐτούς, ὁπόταν ἢ σφαίρας\nπέρι ἐν τῷ θεάτρῳ συμπεσόντες παίωσιν ἀλλήλους\nἢ εἰς χωρίον εἰσελθόντες ὕδατι περιγεγραμμένον,\nεἰς φάλαγγα διαστάντες, τὰ πολεμίων ἀλλήλους\nἐργάζωνται γυμνοὶ καὶ αὐτοί, ἄχρις ἂν ἐκβάλωσι\nτοῦ περιγράμματος τὸ ἕτερον σύνταγμα οἱ ἕτεροι,\nτοὺς κατὰ Λυκοῦργον οἱ καθʼ Ἡρακλέα ἢ ἔμπαλιν,\nσυνωθοῦντες εἰς τὸ ὕδωρ· τὸ γὰρ ἀπὸ\nτούτου εἰρήνη λοιπὸν καὶ οὐδεὶς ἂν ἔτι παίσειε.\nμάλιστα δὲ ἢν ὁρᾷς μαστιγουμένους αὐτοὺς ἐπὶ\nτῷ βωμῷ καὶ αἵματι ῥεομένους, πατέρας δὲ καὶ\nμητέρας παρεστώσας οὐχ ὅπως ἀνιωμένας ἐπὶ\nτοῖς γιγνομένοις ἀλλὰ καὶ ἀπειλούσας, εἰ μὴ\nἀντέχοιεν πρὸς τὰς πληγάς, καὶ ἱκετευούσας ἐπὶ\nμήκιστον διαρκέσαι πρὸς τὸν πόνον καὶ ἐγκαρτερῆσαι\nτοῖς δεινοῖς. πολλοὶ γοῦν καὶ ἐναπέθανον\nτῷ ἀγῶνι μὴ ἀξιώσαντες ἀπαγορεῦσαι\nζῶντες ἔτι ἐν ὀφθαλμοῖς τῶν οἰκείων μηδὲ εἴξαι\nτοῖς σώμασιν· ὧν καὶ τοὺς ἀνδριάντας ὄψει τιμωμένους\nδημοσίᾳ ὑπὸ τῆς Σπάρτης ἀνασταθέντας.\nὍταν τοίνυν ὁρᾷς κἀκεῖνα, μήτε μαίνεσθαι\nὑπολάβῃς αὐτοὺς μήτε εἴπῃς, ὡς οὐδεμιᾶς ἕνεκα\nαἰτίας ἀναγκαίας ταλαιπωροῦσι, μήτε τυράννου\nβιαζομένου μήτε πολεμίων διατιθέντων. εἴποι\nγὰρ ἄν σοι καὶ ὑπὲρ ἐκείνων Λυκοῦργος ὁ νομοθέτης\nαὐτῶν πολλὰ τὰ εὔλογα καὶ ἂ συνιδὼν\nκολάζει αὐτούς, οὐκ ἐχθρὸς ὢν οὐδὲ ὑπὸ μίσους\nαὐτὸ δρῶν οὐδὲ τὴν νεολαίαν τῆς πόλεως εἰκῇ\nπαραναλίσκων, ἀλλὰ καρτερικωτάτους καὶ παντὸς\nδεινοῦ κρείττονας ἀξιῶν εἶναι τοὺς σώζειν\nμέλλοντας τὴν πατρίδα. καίτοι κἂν μὴ ὁ Λυκοῦργος\nεἴπῃ, ἐννοεῖς, οἶμαι, καὶ αὐτὸς ὡς οὐκ\nἄν ποτε ληφθεὶς ὁ τοιοῦτος ἐν πολέμῳ ἀπόρρητόν\nτι ἐξείποι τῆς Σπάρτης αἰκιζομένων τῶν ἐχθρῶν,\nἀλλὰ καταγελῶν αὐτῶν μαστιγοῖτο ἂν ἀμιλλώμενος\nπρὸς τὸν παίοντα, ὁπότερος1 ἀπαγορεύσειεν.\nΑΝΑΧΑΡΣΙΣ39 Ὁ Λυκοῦργος δὲ καὶ αὐτός, ὦ Σόλων, ἐμαστιγοῦτο\nἐφʼ ἡλικίας, ἢ ἐκπρόθεσμος ὢν ἤδη τοῦ\nἀγῶνος ἀσφαλῶς τὰ τοιαῦτα ἐνεανιεύσατο;\nΣΟΛΩΝΠρεσβύτης ἤδη ὢν ἔγραψε τοὺς νόμους αὐτοῖς\nΚρήτηθεν ἀφικόμενος. ἀποδεδημήκει δὲ παρὰ\nτοὺς Κρῆτας, ὅτι ἤκουεν εὐνομωτάτους εἶναι,\nΜίνωος τοῦ Διὸς νομοθετήσαντος ἐν αὐτοῖς.\nΑΝΑΧΑΡΣΙΣΤί οὖν, Σόλων, οὐχὶ καὶ σὺ ἐμιμήσω Λυκοῦργον\nκαὶ μαστιγοῖς τοὺς νέους; καλὰ γὰρ καὶ\nταῦτα καὶ ἄξια ὑμῶν ἐστιν.\nΣΟΛΩΝὍτι ἡμῖν ἱκανά, ὦ Ἀνάχαρσι, ταῦτα τὰ\nγυμνάσια οἰκεῖα ὄντα· ζηλοῦν δὲ τὰ ξενικὰ οὐ\nπάνυ ἀξιοῦμεν.\nΑΝΑΧΑΡΣΙΣΟὔκ; ἀλλὰ συνίης, οἶμαι, οἷόν τί ἐστι μαστιγοῦσθαι\nγυμνὸν ἄνω τὰς χεῖρας ἐπαίροντα μηδενὸς\nἕνεκα ὠφελίμου ἢ αὐτῷ ἑκάστῳ ἢ κοινῇ τῇ πόλει.\nὡς ἔγωγε ἤν ποτε ἐπιδημήσω τῇ Σπάρτῃ καθʼ\nὃν καιρὸν ταῦτα δρῶσι, δοκῶ μοι τάχιστα καταλευσθήσεσθαι\nδημοσίᾳ πρὸς αὐτῶν, ἐπιγελῶν\nἑκάστοις, ὁπόταν ὁρῶ τυπτομένους καθάπερ\nκλέπτας ἢ λωποδύτας ἤ τι ἄλλο τοιοῦτον ἐργασαμένους.\nἀτεχνῶς γὰρ ἐλλεβόρου δεῖσθαί μοι\nδοκεῖ ἡ πόλις αὐτῶν καταγέλαστα ὑφʼ αὐτῆς\nπάσχουσα.\nΣΟΛΩΝ40 Μὴ ἐρήμην, ὦ γενναῖε, μηδὲ τῶν ἀνδρῶν ἀπόντων\nμόνος αὐτὸς λέγων οἴου κρατεῖν· ἔσται γάρ\nτις ὁ καὶ ὑπὲρ ἐκείνων σοι τὰ εἰκότα ἐν Σπάρτῃ\nἀντερῶν.\nΠλὴν ἀλλὰ ἐπείπερ ἐγὼ τὰ ἡμέτερά σοι διεξελήλυθα,\nσὺ δὲ οὐ πάνυ ἀρεσκομένῳ αὐτοῖς\nἔοικας, οὐκ ἄδικα αἰτήσειν ἔοικα παρὰ σοῦ ὡς\nκαὶ αὐτὸς ἐν τῷ μέρει διεξέλθῃς πρός με ὃν\n\n\nτρόπον ὑμεῖς οἱ Σκύθαι διασκεῖτε τοὺς νέους τοὺς\nπαῤ ὑμίν καὶ οἷστισι γυμνασίοις ἀνατρέφετε καὶ\nοπως ὑμῖν ἄνδρες ἀγαθοὶ γίγνονται.\nΑΝΑΧΑΡΣΙΣΔικαιότατα μὲν οὖν, Σόλων, καὶ ἔγωγε\nδιηγήσομαι τὰ Σκυθῶν νόμιμα, οὐ σεμνὰ ἴσως\nοὐδὲ καθʼ ὑμᾶς, οἵ γε οὐδὲ κατὰ κόρρης παταχθῆναι\nτολμήσαιμεν ἂν μίαν πληγήν· δειλοὶ γάρ\nἐσμεν· ἀλλὰ εἰρήσεταί γε ὁποῖα ἂ ᾖ.1 εἰς αὔριον\nμέντοι, εἰ δοκεῖ, ὑπερβαλώμεθα τὴν συνουσίαν,\nὡς ἅ τε αὐτὸς ἔφης ἔτι μᾶλλον ἐννοήσαιμι καθʼ\nἡσυχίαν ἅ τε χρὴ εἰπεῖν συναγάγοιμι τῇ μνήμῃ\nἐπελθών. τὸ δὲ νῦν ἔχον ἀπίωμεν ἐπὶ τούτοις·\nἑσπέρα γὰρ ἤδη.\n","locs":[{"loc":"urn:cts:greekLit:tlg0062.tlg034:1","start":0,"length":958},{"loc":"urn:cts:greekLit:tlg0062.tlg034:2","start":958,"length":344},{"loc":"urn:cts:greekLit:tlg0062.tlg034:3","start":1302,"length":413},{"loc":"urn:cts:greekLit:tlg0062.tlg034:4","start":1715,"length":139},{"loc":"urn:cts:greekLit:tlg0062.tlg034:5","start":1854,"length":186},{"loc":"urn:cts:greekLit:tlg0062.tlg034:6","start":2040,"length":677},{"loc":"urn:cts:greekLit:tlg0062.tlg034:7","start":2717,"length":229},{"loc":"urn:cts:greekLit:tlg0062.tlg034:8","start":2946,"length":642},{"loc":"urn:cts:greekLit:tlg0062.tlg034:9","start":3588,"length":777},{"loc":"urn:cts:greekLit:tlg0062.tlg034:10","start":4365,"length":995},{"loc":"urn:cts:greekLit:tlg0062.tlg034:11","start":5360,"length":950},{"loc":"urn:cts:greekLit:tlg0062.tlg034:12","start":6310,"length":509},{"loc":"urn:cts:greekLit:tlg0062.tlg034:13","start":6819,"length":890},{"loc":"urn:cts:greekLit:tlg0062.tlg034:14","start":7709,"length":1136},{"loc":"urn:cts:greekLit:tlg0062.tlg034:15","start":8845,"length":1157},{"loc":"urn:cts:greekLit:tlg0062.tlg034:16","start":10002,"length":1878},{"loc":"urn:cts:greekLit:tlg0062.tlg034:17","start":11880,"length":1080},{"loc":"urn:cts:greekLit:tlg0062.tlg034:18","start":12960,"length":1332},{"loc":"urn:cts:greekLit:tlg0062.tlg034:19","start":14292,"length":1755},{"loc":"urn:cts:greekLit:tlg0062.tlg034:20","start":16047,"length":2048},{"loc":"urn:cts:greekLit:tlg0062.tlg034:21","start":18095,"length":1473},{"loc":"urn:cts:greekLit:tlg0062.tlg034:22","start":19568,"length":927},{"loc":"urn:cts:greekLit:tlg0062.tlg034:23","start":20495,"length":1044},{"loc":"urn:cts:greekLit:tlg0062.tlg034:24","start":21539,"length":1918},{"loc":"urn:cts:greekLit:tlg0062.tlg034:25","start":23457,"length":1166},{"loc":"urn:cts:greekLit:tlg0062.tlg034:26","start":24623,"length":1109},{"loc":"urn:cts:greekLit:tlg0062.tlg034:27","start":25732,"length":907},{"loc":"urn:cts:greekLit:tlg0062.tlg034:28","start":26639,"length":882},{"loc":"urn:cts:greekLit:tlg0062.tlg034:29","start":27521,"length":986},{"loc":"urn:cts:greekLit:tlg0062.tlg034:30","start":28507,"length":664},{"loc":"urn:cts:greekLit:tlg0062.tlg034:31","start":29171,"length":784},{"loc":"urn:cts:greekLit:tlg0062.tlg034:32","start":29955,"length":993},{"loc":"urn:cts:greekLit:tlg0062.tlg034:33","start":30948,"length":707},{"loc":"urn:cts:greekLit:tlg0062.tlg034:34","start":31655,"length":1337},{"loc":"urn:cts:greekLit:tlg0062.tlg034:35","start":32992,"length":1323},{"loc":"urn:cts:greekLit:tlg0062.tlg034:36","start":34315,"length":1522},{"loc":"urn:cts:greekLit:tlg0062.tlg034:37","start":35837,"length":706},{"loc":"urn:cts:greekLit:tlg0062.tlg034:38","start":36543,"length":1751},{"loc":"urn:cts:greekLit:tlg0062.tlg034:39","start":38294,"length":990},{"loc":"urn:cts:greekLit:tlg0062.tlg034:40","start":39284,"length":879}]}
{"id":"urn:cts:greekLit:tlg0062.tlg034.perseus-grc2","text":"Ἀνάχαρσις ταῦτα δὲ ὑμῖν, ω Σόλων, τίνος ἔνεκα οἱ νέοι ποιοῦσιν; οἱ μὲν αὐτῶν περιπλεκόμενοι ἀλλήλους ὑποσκελίζουσιν, οἱ δὲ ἄγχουσι καὶ λυγίζουσι καὶ ἐν τῷ πηλῷ συναναφύρονται κυλινδούμενοι ὥσπερ σύες. καίτοι κατʼ ἀρχὰς εὐθὺς ἀποδυσάμενοι — ἑώρων γάρ — λίπα τε ἠλείψαντο καὶ κατέψησε μάλα εἰρηνικῶς ἅτερος τὸν ἕτερον ἐν τῷ μέρει. μετὰ δὲ οὐκ οἶδʼ ὅ τι παθόντες ὠθοῦσί τε ἀλλήλους συννενευκότες καὶ τὰ μέτωπα συναράττουσιν ὥσπερ οἱ κριοί. καὶ ἢν ἰδοὺ ἀράμενος ἐκεινοσὶ τὸν ἕτερον ἐκ τοῖν σκελοῖν ἀφῆκεν εἰς τὸ ἔδαφος, εἶτʼ ἐπικαταπεσὼν ἀνακύπτειν οὐκ ἐᾷ, συνωθῶν κάτω εἰς τὸν πηλὸν τέλος δὲ ἤδη περιπλέξας αὐτῷ τὰ σκέλη κατὰ τὴν γαστέρα τὸν πῆχυν ὑποβαλὼν τῷ λαιμῷ ἄγχει ἄθλιον, ὁ δὲ παρακροτεῖ εἰς τὸν ὦμον, ἱκετεύων οἶμαι, ὡς μὴ τέλεον ἀποπνιγείη. καὶ οὐδὲ τοῦ ἐλαίου ἕνεκα φείδονται μὴ μολύνεσθαι., ἀλλʼ ἀφανίσαντες τὸ χρῖσμα καὶ τοῦ βορβόρου ἀναπλησθέντες ἐν ἱδρῶτι ἅμα πολλῷ γέλωτα ἐμοὶ γοῦν παρέχουσιν ὥσπερ αἱ ἐγχέλυες ἐκ τῶν χειρῶν διολισθαίνοντες.\nἈνάχαρσιςἕτεροι δὲ ἐν τῷ αἰθρίῳ τῆς αὐλῆς τὸ αὐτὸ τοῦτο δρῶσιν, οὐκ ἐν πηλῷ οὗτοί γε, ἀλλὰ ψάμμον ταύτην βαθεῖαν ὑποβαλόμενοι ἐν τῷ ὀρύγματι πάττουσίν τε ἀλλήλους καὶ αὐτοὶ ἑκόντες ἐπαμῶνται τὴν κόνιν ἀλεκτρυόνων δίκην, ὡς ἀφυκτότεροι εἶεν ἐν ταῖς συμπλοκαῖς, οἶμαι, τῆς ψάμμου τὸν ὄλισθον ἀφαιρούσης καὶ βεβαιοτέραν ἐν ξηρῷ παρεχούσης τὴν ἀντίληψιν.\nἈνάχαρσιςοἱ δὲ ὀρθοστάδην κεκονιμένοι καὶ αὐτοὶ παίουσιν ἀλλήλους προσπεσόντες καὶ λακτίζουσιν. οὑτοσὶ γοῦν καὶ τοὺς ὀδόντας ἔοικεν ἀποπτύσειν ὁ κακοδαίμων, οὕτως αἵματος αὐτῷ καὶ ψάμμου ἀναπέπλησται τὸ στόμα, πύξ, ὡς ὁρᾷς, παταχθέντος εἰς τὴν γνάθον. ἀλλʼ οὐδὲ ὁ ἄρχων οὑτοσὶ διίστησιν αὐτοὺς καὶ λύει τὴν μάχην — τεκμαίρομαι γὰρ τῇ πορφυρίδι τῶν ἀρχόντων τινὰ τοῦτον εἶναι — ὁ δὲ καὶ ἐποτρύνει καὶ τὸν πατάξαντα ἐπαινεῖ.\nἈνάχαρσιςἄλλοι δὲ ἀλλαχόθι πάντες ἐγκονοῦσι καὶ ἀναπηδῶσιν ὥσπερ θέοντες ἐπὶ τοῦ αὐτοῦ μένοντες καὶ εἰς τὸ ἄνω συναλλόμενοι λακτίζουσιν τὸν ἀέρα.\nἈνάχαρσιςταῦτα οὖν ἐθέλω εἰδέναι τίνος ἀγαθοῦ ἂν εἴη ποιεῖν· ὡς ἔμοιγε μανίᾳ μᾶλλον ἐοικέναι δοκεῖ τὸ πρᾶγμα, καὶ οὐκ ἔστιν ὅστις ἂν ῥᾳδίως μεταπείσειέ με ὡς οὐ παραπαίουσιν οἱ ταῦτα δρῶντες.\nΣόλων καὶ εἰκότως, ὦ Ἀνάχαρσι, τοιαῦτά σοι τὰ γιγνόμενα φαίνεται, ξένα γε ὄντα καὶ πάμπολυ τῶν Σκυθικῶν ἐθῶν ἀπᾴδοντα, καθάπερ καὶ ὑμῖν πολλὰ εἰκὸς εἶναι μαθήματα καὶ ἐπιτηδεύματα τοῖς Ἕλλησιν ἡμῖν ἀλλόκοτα εἶναι δόξαντα ἄν, εἴ τις ἡμῶν ὥσπερ σὺ νῦν ἐπισταίη αὐτοῖς. πλὴν ἀλλὰ θάρρει, ὦγαθέ· οὐ γὰρ μανία τὰ γιγνόμενά ἐστιν οὐδʼ ἐφʼ ὕβρει οὗτοι παίουσιν ἀλλήλους καὶ κυλίουσιν ἐν τῷ πηλῷ ἢ ἐπιπάττουσιν τὴν κόνιν, ἀλλʼ ἔχει τινὰ χρείαν οὐκ ἀτερπῆ τὸ πρᾶγμα καὶ ἀκμὴν οὐ μικρὰν ἐπάγει τοῖς σώμασιν ἢν γοῦν ἐνδιατρίψῃς, ὥσπερ οἶμαί σε ποιήσειν, τῇ Ἑλλάδι, οὐκ εἰς μακρὰν εἷς καὶ αὐτὸς ἔσῃ τῶν πεπηλωμένων ἢ κεκονιμένων οὕτω σοι τὸ πρᾶγμα ἡδύ τε ἅμα καὶ λυσιτελὲς εἶναι δόξει.\nἈνάχαρσις ἄπαγε, ὦ Σόλων, ὑμῖν ταῦτα γένοιτο τὰ ὠφέλιμα καὶ τερπνά, ἐμὲ δὲ εἴ τις ὑμῶν τοιοῦτό τι διαθείη, εἴσεται ὡς οὐ μάτην παρεζώσμεθα τὸν ἀκινάκην.\nἈνάχαρσιςἀτὰρ εἰπέ μοι, τί ὄνομα ἔθεσθε τοῖς γιγνομένοις, ἢ τί φῶμεν ποιεῖν αὐτούς;\nΣόλων ὁ μὲν χῶρος αὐτός, ὦ Ἀνάχαρσι, γυμνάσιον ὑφʼ ἡμῶν ὀνομάζεται καὶ ἔστιν ἱερὸν Ἀπόλλωνος τοῦ Λυκείου. καὶ τὸ ἄγαλμα δὲ αὐτοῦ ὁρᾷς, τὸν ἐπὶ τῇ στήλῃ κεκλιμένον, τῇ ἀριστερᾷ μὲν τὸ τόξον ἔχοντα, ἡ δεξιὰ δὲ ὑπὲρ τῆς κεφαλῆς ἀνακεκλασμένη ὥσπερ ἐκ καμάτου μακροῦ ἀναπαυόμενον δείκνυσι τὸν θεόν. τ\nΣόλωνῶν γυμνασμάτων δὲ τούτων τὸ μὲν ἐν τῷ πηλῷ ἐκεῖνο πάλη καλεῖται, οἱ δʼ ἐν τῇ κόνει παλαίουσι καὶ αὐτοί, τὸ δὲ παίειν ἀλλήλους ὀρθοστάδην παγκρατιάζειν λέγομεν. καὶ ἄλλα δὲ ἡμῖν ἐστι γυμνάσια τοιαῦτα πυγμῆς καὶ δίσκου καὶ τοῦ ὑπεράλλεσθαι, ὧν ἁπάντων ἀγῶνας προτίθεμεν, καὶ ὁ κρατήσας ἄριστος εἶναι δοκεῖ τῶν καθʼ αὑτὸν καὶ ἀναιρεῖται τὰ ἆθλα.\nἈνάχαρσις τὰ δὲ ἆθλα τίνα ὑμῖν ταῦτά ἐστιν;\nΣόλων Ὀλυμπίασι μὲν στέφανος ἐκ κοτίνου, Ἰσθμοῖ δὲ ἐκ πίτυος, ἐν Νεμέᾳ δὲ σελίνων πεπλεγμένος, Πυθοῖ δὲ μῆλα τῶν ἱερῶν τοῦ θεοῦ, παρʼ ἡμῖν δὲ τοῖς Παναθηναίοις τὸ ἔλαιον τὸ ἐκ τῆς μορίας. τί ἐγέλασας, ὦ Ἀνάχαρσι; ἢ διότι μικρά σοι εἶναι ταῦτα δοκεῖ;\nἈνάχαρσις . οὔκ, ἀλλὰ πάνσεμνα, ὦ Σόλων, κατέλεξας τὰ ἆθλα καὶ ἄξια τοῖς τε διαθεῖσιν αὐτὰ φιλοτιμεῖσθαι ἐπὶ τῇ μεγαλοδωρεᾷ καὶ τοῖς ἀγωνισταῖς αὐτοῖς ὑπερεσπουδακέναι περὶ τὴν ἀναίρεσιν τῶν τηλικούτων, ὥστε μήλων ἕνεκα καὶ σελίνων τοσαῦτα προπονεῖν καὶ κινδυνεύειν ἀγχομένους πρὸς ἀλλήλων καὶ κατακλωμένους, ὡς οὐκ ἐνὸν ἀπραγμόνως εὐπορῆσαι μήλων ὅτῳ ἐπιθυμία ἢ σελίνῳ ἐστεφανῶσθαι ἢ πίτυϊ μήτε πηλῷ καταχριόμενον τὸ πρόσωπον μήτε λακτιζόμενον εἰς τὴν γαστέρα ὑπὸ τῶν ἀνταγωνιστῶν.\nΣόλων ἀλλʼ, ὦ ἄριστε, οὐκ εἰς ψιλὰ τὰ διδόμενα ἡμεῖς ἀποβλέπομεν. ταῦτα μὲν γάρ ἐστι σημεῖα τῆς νίκης καὶ γνωρίσματα οἵτινες οἱ κρατήσαντες. ἡ δὲ παρακολουθοῦσα τούτοις δόξα τοῦ παντὸς ἀξία τοῖς νενικηκόσιν, ὑπὲρ ἧς καὶ λακτίζεσθαι καλῶς ἔχει τοῖς θηρωμένοις τὴν εὔκλειαν ἐκ τῶν πόνων. οὐ γὰρ ἀπονητὶ προσγένοιτο ἂν αὕτη, ἀλλὰ χρὴ τὸν ὀρεγόμενον αὐτῆς πολλὰ τὰ δυσχερῆ ἀνασχόμενον ἐν τῇ ἀρχῇ τότʼ ἤδη τὸ λυσιτελὲς καὶ ἡδὺ τέλος ἐκ τῶν καμάτων περιμένειν.\nἈνάχαρσις τοῦτο φής, ὦ Σόλων, τὸ τέλος ἡδὺ καὶ λυσιτελές, ὅτι πάντες αὐτοὺς ὄψονται ἐστεφανωμένους καὶ ἐπὶ τῇ νίκῃ ἐπαινέσονται πολὺ πρότερον οἰκτείραντες ἐπὶ ταῖς πληγαῖς, οἱ δὲ εὐδαιμονήσουσιν ἀντὶ τῶν πόνων μῆλα καὶ σέλινα ἔχοντες.\nΣόλων ἄπειρος εἶ, φημί, τῶν ἡμετέρων ἔτι· μετὰ μικρὸν δὲ ἄλλα σοι δόξει περὶ αὐτῶν, ἐπειδὰν εἰς τὰς πανηγύρεις ἀπιὼν ὁρᾷς τοσοῦτο πλῆθος ἀνθρώπων συλλεγόμενον ἐπὶ τὴν θέαν τῶν τοιούτων καὶ θέατρα μυρίανδρα συμπληρούμενα καὶ τοὺς ἀγωνιστὰς ἐπαινουμένους, τὸν δὲ καὶ νικήσαντα αὐτῶν ἰσόθεον νομιζόμενον.\nἈνάχαρσις αὐτὸ τοῦτο, ὦ Σόλων, καὶ τὸ οἴκτιστόν ἐστιν, εἰ μὴ ἐπʼ ὀλίγων ταῦτα πάσχουσιν, ἀλλὰ ἐν τοσούτοις θεαταῖς καὶ μάρτυσι τῆς ὕβρεως, οἳ δηλαδὴ εὐδαιμονίζουσιν αὐτοὺς αἵματι ῥαινομένους ὁρῶντες ἢ ἀγχομένους ὑπὸ τῶν ἀντιπάλων ταῦτα γὰρ τὰ εὐδαιμονέστατα πρόσεστι τῇ νίκῃ αὐτῶν. παρʼ ἡμῖν δὲ τοῖς Σκύθαις ἤν τις, ὦ Σόλων, ἢ πατάξῃ τινὰ τῶν πολιτῶν ἢ ἀνατρέψῃ προσπεσὼν ἢ θοἰμάτια περιρρήξῃ, μεγάλας οἱ πρεσβῦται τὰς ζημίας ἐπάγουσι, κἂν ἐπʼ ὀλίγων μαρτύρων τοῦτο πάθῃ τις, οὔτι γε ἐν τηλικούτοις θεάτροις, οἷα σὺ διηγῇ τὸ Ἰσθμοῖ καὶ τὸ ἐν Ὀλυμπίᾳ. οὐ μὴν ἀλλὰ τοὺς μὲν ἀγωνιστὰς οἰκτείρειν μοι ἔπεισιν ὧν πάσχουσιν, τῶν δὲ θεατῶν οὓς φὴς ἁπανταχόθεν τοὺς ἀρίστους παραγίγνεσθαι εἰς τὰς πανηγύρεις καὶ πάνυ θαυμάζω, εἰ τἀναγκαῖα παρέντες σχολάζουσιν ἐπὶ τοῖς τοιούτοις. οὐδὲ γὰρ ἐκεῖνό πω δύναμαι κατανοῆσαι ὅ τι τὸ τερπνὸν αὐτοῖς, ὁρᾶν παιομένους τε καὶ διαπληκτιζομένους ἀνθρώπους καὶ πρὸς τὴν γῆν ἀραττομένους καὶ συντριβομένους ὑπʼ ἀλλήλων.\nΣόλων εἰ καιρὸς ἦν, ὦ Ἀνάχαρσι, Ὀλυμπίων ἢ Ἰσθμίων ἢ Παναθηναίων, αὐτὸ ἄν σε τὸ γιγνόμενον ἐδίδαξεν ὡς οὐ μάτην ἐσπουδάκαμεν ἐπὶ τούτοις. οὐ γὰρ οὕτω λέγων ἄν τις προσβιβάσειέν σε τῇ ἡδονῇ τῶν ἐκεῖ δρωμένων, ὡς εἰ καθεζόμενος αὐτὸς ἐν μέσοις τοῖς θεαταῖς βλέποις ἀρετὰς ἀνδρῶν καὶ κάλλη σωμάτων καὶ εὐεξίας θαυμαστὰς καὶ ἐμπειρίας δεινὰς καὶ ἰσχὺν ἄμαχον καὶ τόλμαν καὶ φιλοτιμίαν καὶ γνώμας ἀηττήτους καὶ σπουδὴν ἄλεκτον ὑπὲρ τῆς νίκης. εὖ γὰρ δὴ οἶδα ὡς οὐκ ἂν ἐπαύσω ἐπαινῶν καὶ ἐπιβοῶν καὶ ἐπικροτῶν.\nἈνάχαρσις νὴ Δίʼ, ὦ Σόλων, καὶ ἐπιγελῶν γε προσέτι καὶ ἐπιχλευάζων ἅπαντα γὰρ ὁπόσα κατηριθμήσω ἐκεῖνα, τὰς ἀρετὰς καὶ τὰς εὐεξίας καὶ τὰ κάλλη καὶ τόλμαν, ὁρῶ οὐδενὸς μεγάλου ἕνεκα παραπολλυμένας ὑμῖν, οὔτε πατρίδος κινδυνευούσης οὔτε χώρας πορθουμένης οὔτε φίλων ἢ οἰκείων πρὸς ὕβριν ἀπαγομένων. ὥστε τοσούτῳ γελοιότεροι ἂν εἶεν, ἄριστοι μέν, ὡς φής, ὄντες, μάτην δὲ τοσαῦτα πάσχοντες καὶ ταλαιπωρούμενοι καὶ αἰσχύνοντες τὰ κάλλη καὶ τὰ μεγέθη τῇ ψάμμῳ καὶ τοῖς ὑπωπίοις, ὡς μήλου καὶ κοτίνου ἐγκρατεῖς γένοιντο νικήσαντες. ἡδὺ γάρ μοι ἀεὶ μεμνῆσθαι τῶν ἄθλων τοιούτων ὄντων. ἀτὰρ εἰπέ μοι, πάντες αὐτὰ λαμβάνουσιν οἱ ἀγωνισταί;\nΣόλων οὐδαμῶς, ἀλλὰ εἷς ἐξ ἀπάντων, ὁ κρατήσας αὐτῶν.\nἈνάχαρσις εἶτα, ὦ Σόλων, ἐπὶ τῷ ἀδήλῳ καὶ ἀμφιβόλῳ τῆς νίκης τοσοῦτοι πονοῦσι, καὶ ταῦτʼ εἰδότες ὅτι ὁ μὲν νικῶν εἷς ἔσται πάντως, οἱ δὲ ἡττώμενοι πάμπολλοι, μάτην ἄθλιοι πληγάς, οἱ δὲ καὶ τραύματα λαβόντες; ·\nΣόλων ἔοικας, ὦ Ἀνάχαρσι, μηδέπω ἐννενοηκέναι πολιτείας ὀρθῆς πέρι μηδὲν οὐ γὰρ ἂν τὰ κάλλιστα τῶν ἐθῶν ἐν ψόγῳ ἐτίθεσο. ἢν δέ σοι μελήσῃ ποτὲ εἰδέναι ὅπως ἂν τὰ κάλλιστα οἰκηθείη πόλις καὶ ὅπως ἂν ἄριστοι γένοιντο οἱ πολῖται αὐτῆς, ἐπαινέσῃ τότε καὶ τὰς ἀσκήσεις ταύτας καὶ τὴν φιλοτιμίαν ἣν φιλοτιμούμεθα περὶ αὐτάς, καὶ εἴσῃ ὅτι πολὺ τὸ χρήσιμον ἔχουσιν ἐγκαταμεμιγμένον τοῖς πόνοις, εἰ καὶ νῦν μάτην σπουδάζεσθαι δοκοῦσιν.\nἈνάχαρσις καὶ μήν, ὦ Σόλων, κατʼ οὐδὲν ἄλλο ἀπὸ τῆς Σκυθίας ἥκω παρʼ ὑμᾶς τοσαύτην μὲν γῆν διοδεύσας, μέγαν δὲ τὸν Εὔξεινον καὶ δυσχείμερον περαιωθείς, ἢ ὅπως νόμους τε τοὺς Ἑλλήνων ἐκμάθοιμι καὶ ἔθη τὰ παρʼ ὑμῖν κατανοήσαιμι καὶ πολιτείαν τὴν ἀρίστην ἐκμελετήσαιμι. διὸ καὶ σὲ μάλιστα φίλον ἐξ ἁπάντων Ἀθηναίων καὶ ξένον προειλόμην κατὰ κλέος, ἐπείπερ ἤκουον νόμων τε συγγραφέα τινὰ εἶναι σε καὶ ἐθῶν τῶν ἀρίστων εὑρετὴν καὶ ἐπιτηδευμάτων ὠφελίμων εἰσηγητήν, καὶ ὅλως πολιτείας τινὸς συναρμοστήν. ὥστε οὐκ ἂν φθάνοις διδάσκων με καὶ μαθητὴν ποιούμενος· ὡς ἔγωγε ἡδέως ἂν ἄσιτός σοι καὶ ἄποτος παρακαθεζόμενος, εἰς ὅσον ἂν αὐτὸς διαρκοίης λέγων, κεχηνὼς ἐπακούοιμι περὶ πολιτείας τε καὶ νόμων διεξιόντος.\nΣόλων τὰ μὲν πάντα οὐ ῥᾴδιον, ὦ ἑταῖρε, διελθεῖν ἐν βραχεῖ, ἀλλὰ κατὰ μέρη ἐπιὼν εἴσῃ ἕκαστα, οἷα μὲν περὶ θεῶν, οἷα δὲ περὶ γονέων ἢ περὶ γάμων ἢ τῶν ἄλλων δοκεῖ ἡμῖν. ἃ δὲ περὶ τῶν νέων γιγνώσκομεν καὶ ὅπως αὐτοῖς χρώμεθα, ἐπειδὰν πρῶτον ἄρξωνται συνιέναι τε τοῦ βελτίονος καὶ τῷ σώματι ἀνδρίζεσθαι καὶ ὑφίστασθαι τοὺς πόνους, ταῦτα ἤδη σοι διέξειμι, ὡς μάθοις οὗτινος χάριν τὰς ἀσκήσεις ταύτας προτεθείκαμεν αὐτοῖς καὶ διαπονεῖν τὸ σῶμα καταναγκάζομεν, οὐ μόνον ἕνεκα τῶν ἀγώνων, ὅπως τὰ ἆθλα δύναιντο ἀναιρεῖσθαι — ἐπʼ ἐκεῖνα μὲν γὰρ ὀλίγοι πάνυ ἐξ ἁπάντων χωροῦσιν — ἀλλὰ μεῖζόν τι ἁπάσῃ τῇ πόλει ἀγαθὸν ἐκ τούτου καὶ αὐτοῖς ἐκείνοις προσκτώμενοι. κοινὸς γάρ τις ἀγὼν ἄλλος ἅπασι τοῖς ἀγαθοῖς πολίταις πρόκειται καὶ στέφανος οὐ πίτυος οὐδὲ κοτίνου ἢ σελίνων, ἀλλʼ ὃς ἐν αὑτῷ συλλαβὼν ἔχει τὴν ἀνθρώπου εὐδαιμονίαν, οἷον ἐλευθερίαν λέγω αὐτοῦ τε ἑκάστου ἰδίᾳ καὶ κοινῇ τῆς πατρίδος καὶ πλοῦτον καὶ δόξαν καὶ ἑορτῶν πατρίων ἀπόλαυσιν καὶ οἰκείων σωτηρίαν, καὶ συνόλως τὰ κάλλιστα ὧν ἄν τις εὔξαιτο γενέσθαι οἱ παρὰ τῶν θεῶν. ταῦτα πάντα τῷ στεφάνῳ ὅν φημι συναναπέπλεκται καὶ ἐκ τοῦ ἀγῶνος ἐκείνου περιγίγνεται ἐφʼ ὃν αἱ ἀσκήσεις αὗται καὶ οἱ πόνοι ἄγουσιν.\nἈνάχαρσις εἶτα, ὦ θαυμάσιε Σόλων, τοιαῦτά μοι καὶ τηλικαῦτα ἔχων ἆθλα διεξιέναι, μῆλα καὶ σέλινα διηγοῦ καὶ θαλλὸν ἐλαίας ἀγρίας καὶ πίτυν;\nΣόλων καὶ μήν, ὦ Ἀνάχαρσι, οὐδʼ ἐκεῖνά σοι ἔτι δόξει μικρὰ εἶναι, ὁπόταν ἃ λέγω καταμάθῃς· ἀπὸ γάρ τοι τῆς αὐτῆς γνώμης γίγνεται, καὶ μέρη πάντα ταῦτά ἐστι μικρὰ τοῦ μείζονος ἐκείνου ἀγῶνος καὶ τοῦ στεφάνου ὃν κατέλεξα τοῦ πανευδαίμονος. ὁ δὲ λόγος, οὐκ οἶδʼ ὅπως ὑπερβὰς τὴν τάξιν, ἐκείνων πρότερον ἐπεμνήσθη τῶν Ἰσθμοῖ γιγνομένων καὶ Ὀλυμπίασι καὶ ἐν Νεμέᾳ. πλὴν ἀλλὰ νὼ — σχολὴν γὰρ ἄγομεν καὶ σύ, ὡς φής, προθυμῇ ἀκούειν — ἀναδραμούμεθα ῥᾳδίως πρὸς τὴν ἀρχὴν καὶ τὸν κοινὸν ἀγῶνα διʼ ὅν φημι πάντα ταῦτα ἐπιτηδεύεσθαι.\nἈνάχαρσις ἄμεινον, ὦ Σόλων, οὕτως· καθʼ ὁδὸν γὰρ ἂν ἡμῖν ὁ λόγος μᾶλλον προχωροίη, καὶ τάχʼ ἂν ἴσως ἀπὸ τούτων πεισθείην μηδὲ ἐκείνων ἔτι καταγελᾶν, εἴ τινα ἴδοιμι σεμνυνόμενον κοτίνῳ ἢ σελίνῳ ἐστεφανωμένον. ἀλλʼ εἰ δοκεῖ, εἰς τὸ σύσκιον ἐκεῖσε ἀπελθόντες καθίσωμεν ἐπὶ τῶν θάκων, ὡς μὴ ἐνοχλοῖεν ἡμῖν οἱ ἐπικεκραγότες τοῖς παλαίουσιν. ἄλλως τε — εἰρήσεται γάρ — οὐδὲ τὸν ἥλιον ἔτι ῥᾳδίως ἀνέχομαι ὀξὺν καὶ φλογμώδη ἐμπίπτοντα γυμνῇ τῇ κεφαλῇ. τὸν γὰρ πῖλόν μοι ἀφελεῖν οἴκοθεν ἔδοξεν, ὡς μὴ μόνος ἐν ὑμῖν ξενίζοιμι τῷ σχήματι. ἡ δὲ ὥρα τοῦ ἔτους ὅ τι περ τὸ πυρωδέστατόν ἐστι, τοῦ ἀστέρος ὃν ὑμεῖς κύνα φατὲ πάντα καταφλέγοντος καὶ τὸν ἀέρα ξηρὸν καὶ διακαῆ τιθέντος, ὅ τε ἥλιος κατὰ μεσημβρίαν ἤδη ὑπὲρ κεφαλῆς ἐπικείμενος φλογμὸν τοῦτον οὐ φορητὸν ἐπάγει τοῖς σώμασιν. ὥστε καὶ σοῦ θαυμάζω, ὅπως γηραιὸς ἤδη ἄνθρωπος οὔτε ἰδίεις πρὸς τὸ θάλπος ὥσπερ ἐγὼ οὔτε ὅλως ἐνοχλουμένῳ ἔοικας, οὐδὲ περιβλέπεις σύσκιόν τι ἔνθα ὑποδύσῃ, ἀλλὰ δέχῃ τὸν ἥλιον εὐμαρῶς.\nΣόλων οἱ μάταιοι γὰρ οὗτοι πόνοι, ὦ Ἀνάχαρσι, καὶ αἱ συνεχεῖς ἐν τῷ πηλῷ κυβιστήσεις καὶ αἱ ὕπαιθροι ἐν τῇ ψάμμῳ ταλαιπωρίαι τοῦτο ἡμῖν τὸ ἀμυντήριον παρέχουσι πρὸς τὰς τοῦ ἡλίου βολάς, καὶ οὐκέτι πίλου δεόμεθα ὃς τὴν ἀκτῖνα κωλύσει καθικνεῖσθαι τῆς κεφαλῆς.\nΣόλων οἱ μάταιοι γὰρ οὗτοι πόνοι, ὦ Ἀνάχαρσι, καὶ αἱ συνεχεῖς ἐν τῷ πηλῷ κυβιστήσεις καὶ αἱ ὕπαιθροι ἐν τῇ ψάμμῳ ταλαιπωρίαι τοῦτο ἡμῖν τὸ ἀμυντήριον παρέχουσι πρὸς τὰς τοῦ ἡλίου βολάς, καὶ οὐκέτι πίλου δεόμεθα ὃς τὴν ἀκτῖνα κωλύσει καθικνεῖσθαι τῆς κεφαλῆς. ἀπίωμεν δʼ οὖν. καὶ ὅπως μὴ καθάπερ νόμοις προσέξεις οἷς ἂν λέγω πρὸς σέ, ὡς ἐξ ἅπαντος πιστεύειν αὐτοῖς, ἀλλʼ ἔνθα ἄν σοι μὴ ὀρθῶς τι λέγεσθαι δοκῇ, ἀντιλέγειν εὐθὺς καὶ διευθύνειν τὸν λόγον. δυοῖν γὰρ θατέρου πάντως οὐκ ἂν ἁμάρτοιμεν, ἢ σὲ βεβαίως πεισθῆναι ἐκχέαντα ὁπόσα οἴει ἀντιλεκτέα εἶναι ἢ ἐμὲ ἀναδιδαχθῆναι ὡς οὐκ ὀρθῶς γιγνώσκω περὶ αὐτῶν. καὶ ἐν τούτῳ πᾶσα ἄν σοι ἡ πόλις ἡ Ἀθηναίων οὐκ ἂν φθάνοι χάριν ὁμολογοῦσα· ὅσα γὰρ ἂν ἐμὲ παιδεύσῃς καὶ μεταπείσῃς πρὸς τὸ βέλτιον, ἐκείνην τὰ μέγιστα ἔσῃ ὠφεληκώς. οὐδὲν γὰρ ἂν ἀποκρυψαίμην αὐτήν, ἀλλʼ εὐθὺς εἰς τὸ μέσον καταθήσω φέρων καὶ καταστὰς ἐν τῇ πνυκὶ ἐρῶ πρὸς ἅπαντας, ἄνδρες Ἀθηναῖοι, ἐγὼ μὲν ὑμῖν ἔγραψα τοὺς νόμους οἵους ᾤμην ὠφελιμωτάτους ἔσεσθαι τῇ πόλει, ὁ δὲ ξένος οὑτοσί — δείξας σέ, ὦ Ἀνάχαρσι — Σκύθης μέν ἐστι, σοφὸς δὲ ὢν μετεπαίδευσέ με καὶ ἄλλα βελτίω μαθήματα καὶ ἐπιτηδεύματα ἐδιδάξατο· ὥστε εὐεργέτης ὑμῶν ὁ ἀνὴρ ἀναγεγράφθω καὶ χαλκοῦν αὐτὸν ἀναστήσατε παρὰ τοὺς ἐπωνύμους ἢ ἐν πόλει παρὰ τὴν Ἀθηνᾶν. καὶ εὖ ἴσθι ὡς οὐκ αἰσχυνεῖται ἡ Ἀθηναίων πόλις παρὰ βαρβάρου καὶ ξένου τὰ συμφέροντα ἐκμανθάνοντες.\nἈνάχαρσις τοῦτʼ ἐκεῖνο ἦν ἄρα, ὃ ἐγὼ περὶ ὑμῶν ἤκουον τῶν Ἀθηναίων, ὡς εἴητε εἴρωνες ἐν τοῖς λόγοις. ἐπεὶ πόθεν ἂν ἐγὼ νομὰς καὶ πλάνης ἄνθρωπος, ἐφʼ ἁμάξης βεβιωκώς, ἄλλοτε ἄλλην γῆν ἀμείβων, πόλιν δὲ οὔτε οἰκήσας πώποτε οὔτε ἄλλοτε ἢ νῦν ἑωρακώς, περὶ πολιτείας διεξίοιμι καὶ διδάσκοιμι αὐτόχθονας ἄνδρας πόλιν ταύτην ἀρχαιοτάτην τοσούτοις ἤδη χρόνοις ἐν εὐνομίᾳ κατῳκηκότας, καὶ μάλιστα σέ, ὦ Σόλων, ᾧ τοῦτο ἐξ ἀρχῆς καὶ μάθημα, ὡς φασίν, ἐγένετο, ἐπίστασθαι ὅπως ἂν ἄριστα πόλις οἰκοῖτο καὶ οἷστισιν νόμοις χρωμένη εὐδαιμονήσειε; πλὴν ἀλλὰ καὶ τοῦτο ὡς νομοθέτῃ πειστέον σοι, καὶ ἀντερῶ ἢν τί μοι δοκῇ μὴ ὀρθῶς λέγεσθαι, ὡς βεβαιότερον μάθοιμι.\nκαὶ ἰδοὺ γὰρ ἤδη ἐκφυγόντες τὸν ἥλιον ἐν τῷ συνηρεφεῖ ἐσμεν, καὶ καθέδρα μάλα ἡδεῖα καὶ εὔκαιρος ἐπὶ ψυχροῦ τοῦ λίθου. λέγε οὖν τὸν λόγον ἐξ ἀρχῆς καθʼ ὅ τι τοὺς νέους παραλαβόντες ἐκ παίδων εὐθὺς διαπονεῖτε, καὶ ὅπως ὑμῖν ἄριστοι ἄνδρες ἀποβαίνουσιν ἐκ τοῦ πηλοῦ καὶ τῶν ἀσκημάτων τούτων, καί τί ἡ κόνις καὶ τὰ κυβιστήματα συντελεῖ πρὸς ἀρετὴν αὐτοῖς. τοῦτο γὰρ δὴ μάλιστα ἐξ ἀρχῆς εὐθὺς ἐπόθουν ἀκοῦσαι· τὰ δʼ ἄλλα εἰς ὕστερον διδάξῃ με κατὰ καιρὸν ἕκαστον ἐν τῷ μέρει. ἐκείνου μέντοι, ὦ Σόλων, μέμνησό μοι παρὰ τὴν ῥῆσιν, ὅτι πρὸς ἄνδρα βάρβαρον ἐρεῖς. λέγω δὲ ὡς μὴ περιπλέκῃς μηδὲ ἀπομηκύνῃς τοὺς λόγους· δέδια γὰρ μὴ ἐπιλανθάνωμαι τῶν πρώτων, εἰ τὰ μετὰ ταῦτα πολλὰ ἐπιρρέοι\nΣόλων σὺ τοῦτο, ὦ Ἀνάχαρσι, ταμιεύσῃ ἄμεινον, ἔνθα ἄν σοι δοκῇ μὴ πάνυ σαφὴς ὁ λόγος εἶναι ἢ πόρρω ποι ἀποπλανᾶσθαι εἰκῆ ῥέων ἐρήσῃ γὰρ μεταξὺ ὅ τι ἂν ἐθέλῃς καὶ διακόψεις αὐτοῦ τὸ μῆκος. ἢν μέντοι μὴ ἐξαγώνια μηδὲ πόρρω τοῦ σκοποῦ τὰ λεγόμενα ᾖ, κωλύσει οὐδέν, οἶμαι, εἰ καὶ μακρὰ λέγοιτο, ἐπεὶ καὶ τῇ βουλῇ τῇ ἐξ Ἀρείου πάγου, ἥπερ τὰς φονικὰς ἡμῖν δίκας δικάζει, πάτριον οὕτω ποιεῖν. ὁπόταν γὰρ ἀνελθοῦσα εἰς τὸν πάγον συγκαθέζηται φόνου ἢ τραύματος ἐκ προνοίας ἢ πυρκαϊᾶς δικάσοντες, ἀποδίδοται λόγος ἑκατέρῳ τῶν κρινομένων καὶ λέγουσιν ἐν τῷ μέρει ὁ μὲν διώκων ὁ δὲ φεύγων, ἢ αὐτοὶ ἢ ῥήτορας ἀναβιβάζονται τοὺς ἐροῦντας ὑπὲρ αὐτῶν. οἱ δὲ ἔστʼ ἂν μὲν περὶ τοῦ πράγματος λέγωσιν, ἀνέχεται ἡ, βουλὴ καθʼ ἡσυχίαν ἀκούουσα· ἢν δέ τις ἢ φροίμιον εἴπῃ πρὸ τοῦ λόγου, ὡς εὐνουστέρους ἀπεργάσαιτο αὐτούς, ἢ οἶκτον ἢ δείνωσιν ἔξωθεν ἐπάγῃ τῷ πράγματι — οἷα πολλὰ ῥητόρων παῖδες ἐπὶ τοὺς δικαστὰς μηχανῶνται — παρελθὼν ὁ κῆρυξ κατεσιώπησεν εὐθύς, οὐκ ἐῶν ληρεῖν πρὸς τὴν βουλὴν καὶ περιπέττειν τὸ πρᾶγμα ἐν τοῖς λόγοις, ὡς γυμνὰ τὰ γεγενημένα οἱ Ἀρεοπαγῖται βλέποιεν.\nὥστε καὶ σέ, ὦ Ἀνάχαρσι, Ἀρεοπαγίτην ἐν τῷ παρόντι ποιοῦμαι ἔγωγε, καὶ κατὰ τὸν τῆς βουλῆς μου νόμον ἄκουε, καὶ σιωπᾶν κέλευε, ἢν αἴσθῃ καταρρητορευόμενος· ἄχρι δὲ ἂν οἰκεῖα τῷ πράγματι λέγηται, ἐξέστω ἀπομηκύνειν. οὐδὲ γὰρ ὑφʼ ἡλίῳ ἔτι ποιησόμεθα τὴν συνουσίαν, ὡς ἄχθεσθαι εἰ ἀποτείνοιτο ἡ ῥῆσις, ἀλλὰ ἥ τε σκιὰ πυκνὴ καὶ ἡμεῖς σχολὴν ἄγομεν.\nἈνάχαρσις εὐγνώμονά σου ταῦτα, ὦ Σόλων, καὶ ἔγωγε ἤδη χάριν οὐ μικρὰν οἶδά σοι καὶ ἐπὶ τούτοις, ὅτι πάρεργον τοῦ λόγου καὶ τὰ ἐν Ἀρείῳ πάγῳ γιγνόμενα ἐδιδάξω με, θαυμάσια ὡς ἀληθῶς καὶ ἀγαθῶν βουλευτῶν ἔργα πρὸς ἀλήθειαν οἰσόντων τὴν ψῆφον. ἐπὶ τούτοις οὖν ἤδη λέγε, καὶ ὁ Ἀρεοπαγίτης ἐγὼ — τοῦτο γὰρ ἔθου με — κατὰ σχῆμα τῆς βουλῆς ἀκούσομαί σου.\nΣόλων οὐκοῦν διὰ βραχέων προακοῦσαι χρή σε ἃ περὶ πόλεως καὶ πολιτῶν ἡμῖν δοκεῖ. πόλιν γὰρ ἡμεῖς οὐ τὰ οἰκοδομήματα ἡγούμεθα εἶναι, οἷον τείχη καὶ ἱερὰ καὶ νεωσοίκους, ἀλλὰ ταῦτα μὲν ὥσπερ σῶμά τι ἑδραῖον καὶ ἀκίνητον ὑπάρχειν εἰς ὑποδοχὴν καὶ ἀσφάλειαν τῶν πολιτευομένων, τὸ δὲ πᾶν κῦρος ἐν τοῖς πολίταις τιθέμεθα· τούτους γὰρ εἶναι τοὺς ἀναπληροῦντας καὶ διατάττοντας καὶ ἐπιτελοῦντας ἕκαστα καὶ φυλάττοντας, οἷόν τι ἐν ἡμῖν ἑκάστῳ ἐστὶν ἡ ψυχή. τοῦτο δὴ τοίνυν κατανοήσαντες ἐπιμελούμεθα μέν, ὡς ὁρᾷς, καὶ τοῦ σώματος τῆς πόλεως, κατακοσμοῦντες αὐτὸ ὡς κάλλιστον ἡμῖν εἴη, ἔνδοθὲν τε οἰκοδομήμασιν κατεσκευασμένον καὶ ταῖς ἔκτοσθεν ταύταις περιβολαῖς εἰς τὸ ἀσφαλέστατον πεφραγμένον. μάλιστα δὲ καὶ ἐξ ἅπαντος τοῦτο προνοοῦμεν, ὅπως οἱ πολῖται ἀγαθοὶ μὲν τὰς ψυχάς, ἰσχυροὶ δὲ τὰ σώματα γίγνοιντο· τοὺς γὰρ τοιούτους σφίσι τε αὐτοῖς καλῶς χρήσεσθαι ἐν εἰρήνῃ συμπολιτευομένους καὶ ἐκ πολέμου σώσειν τὴν πόλιν καὶ ἐλευθέραν καὶ εὐδαίμονα διαφυλάξειν.\nτὴν μὲν δὴ πρώτην ἀνατροφὴν αὐτῶν μητράσι καὶ τίτθαις καὶ παιδαγωγοῖς ἐπιτρέπομεν ὑπὸ παιδείαις ἐλευθερίοις ἄγειν τε καὶ τρέφειν αὐτούς, ἐπειδὰν δὲ συνετοὶ ἤδη γίγνωνται τῶν καλῶς ἐχόντων, καὶ αἰδὼς καὶ ἐρύθημα καὶ φόβος καὶ ἐπιθυμία τῶν ἀρίστων ἀναφύηται αὐτοῖς, καὶ αὐτὰ ἤδη τὰ σώματα ἀξιόχρεα δοκῇ πρὸς τοὺς πόνους παγιώτερα γιγνόμενα καὶ πρὸς τὸ ἰσχυρότερον συνιστάμενα, τηνικαῦτα ἤδη παραλαβόντες. αὐτοὺς διδάσκομεν, ἄλλα μὲν τῆς ψυχῆς μαθήματα καὶ γυμνάσια προτιθέντες, ἄλλως δὲ πρὸς τοὺς πόνους καὶ τὰ σώματα ἐθίζοντες. οὐ γὰρ ἱκανὸν ἡμῖν ἔδοξε τὸ μόνον φῦναι ὡς ἔφυ ἕκαστος ἤτοι κατὰ τὸ σῶμα ἢ κατὰ τὴν ψυχήν, ἀλλὰ καὶ παιδεύσεως καὶ μαθημάτων ἐπʼ αὐτοὺς δεόμεθα, ὑφʼ ὧν τά τε εὐφυῶς διακείμενα βελτίω παρὰ πολὺ γίγνοιτο ἂν καὶ τὰ φαύλως ἔχοντα μετακοσμοῖτο πρὸς τὸ βέλτιον. καὶ τὸ παράδειγμα ἡμῖν παρὰ τῶν γεωργῶν, οἳ τὰ φυτὰ μέχρι μὲν πρόσγεια καὶ νήπιά ἐστι, σκέπουσιν καὶ περιφράττουσιν ὡς μὴ βλάπτοιντο ὑπὸ τῶν πνευμάτων, ἐπειδὰν δὲ ἤδη παχύνηται τὸ ἔρνος, τηνικαῦτα περιτέμνουσίν τε τὰ περιττὰ καὶ παραδιδόντες αὐτὰ τοῖς ἀνέμοις δονεῖν καὶ διασαλεύειν καρπιμώτερα ἐξεργάζονται.\nΣόλωντὴν μὲν τοίνυν ψυχὴν μουσικῇ τὸ πρῶτον καὶ ἀριθμητικῇ ἀναρριπίζομεν, καὶ γράμματα γράψασθαι καὶ τορῶς αὐτὰ ἐπιλέξασθαι διδάσκομεν προϊοῦσιν δὲ ἤδη σοφῶν ἀνδρῶν γνώμας καὶ ἔργα παλαιὰ καὶ λόγους ὠφελίμους ἐν μέτροις κατακοσμήσαντες, ὡς μᾶλλον μνημονεύοιεν, ῥαψῳδοῦμεν αὐτοῖς. οἱ δὲ καὶ ἀκούοντες ἀριστείας τινὰς καὶ πράξεις ἀοιδίμους ὀρέγονται κατὰ μικρὸν καὶ πρὸς μίμησιν ἐπεγείρονται, ὡς καὶ αὐτοὶ ᾄδοιντο καὶ θαυμάζοιντο ὑπὸ τῶν ὕστερον. οἷα πολλὰ Ἡσίοδός τε ἡμῖν καὶ Ὅμηρος ἐποίησαν.\nἐπειδὰν δὲ πλησιάζωσι πρὸς τὴν πολιτείαν καὶ δέῃ αὐτοὺς ἤδη μεταχειρίζεσθαι τὰ κοινὰ — καίτοι ἔξω τοῦ ἀγῶνος ἴσως ταῦτα· οὐ γὰρ ὅπως τὰς ψυχὰς αὐτῶν ἀσκοῦμεν ἐξ ἀρχῆς προὔκειτο εἰπεῖν, ἀλλὰ διʼ ὅ τι τοῖς τοιούτοις πόνοις καταγυμνάζειν αὐτοὺς ἀξιοῦμεν. ὥστε αὐτὸς ἐμαυτῷ σιωπᾶν προστάττω, οὐ περιμείνας τὸν κήρυκα οὐδὲ τὸν Ἀρεοπαγίτην σέ, ὃς ὑπʼ αἰδοῦς, οἶμαι, ἀνέχῃ ληροῦντα ἤδη τοσαῦτα ἔξω τοῦ πράγματος.\nἈνάχαρσις εἰπέ μοι, ὦ Σόλων, πρὸς δὲ δὴ τοὺς τὰ ἀναγκαιότατα μὴ λέγοντας ἐν Ἀρείῳ πάγῳ, ἀλλὰ ἀποσιωπῶντας, οὐδὲν τῇ βουλῇ πρόστιμον ἐπινενόηται;\nΣόλων τί τοῦτο ἤρου με; οὐδέπω γὰρ δῆλον.\nἈνάχαρσις ὅτι τὰ κάλλιστα καὶ ἐμοὶ ἀκοῦσαι ἥδιστα παρείς, τὰ περὶ τῆς ψυχῆς, τὰ ἧττον ἀναγκαῖα λέγειν διανοῇ, γυμνάσια καὶ διαπονήσεις τῶν σωμάτων.\nΣόλων μέμνημαι γάρ, ὦ γενναῖε, τῶν ἀπʼ ἀρχῆς προρρήσεων καὶ ἀποπλανᾶν οὐ βούλομαι τὸν λόγον, μή σου ἐπιταράξῃ τὴν μνήμην ἐπιρρέων. πλὴν ἀλλὰ καὶ ταῦτα ἐρῶ διὰ βραχέων, ὡς οἷὸν τε· τὸ γὰρ ἀκριβὲς τῆς περὶ αὐτῶν διασκέψεως ἑτέρου ἂν εἴη λόγου.\nΣόλωνῥυθμίζομεν οὖν τὰς γνώμας αὐτῶν νόμους τε τοὺς κοινοὺς ἐκδιδάσκοντες, οἳ δημοσίᾳ πᾶσι πρόκεινται ἀναγιγνώσκειν μεγάλοις γράμμασιν ἀναγεγραμμένοι, κελεύοντες ἅ τε χρὴ ποιεῖν καὶ ὧν ἀπέχεσθαι, καὶ ἀγαθῶν ἀνδρῶν συνουσίαις, παρʼ ὧν λέγειν τὰ δέοντα ἐκμανθάνουσι καὶ πράττειν τὰ δίκαια καὶ ἐκ τοῦ ἴσου ἀλλήλοις συμπολιτεύεσθαι καὶ μὴ ἐφίεσθαι τῶν αἰσχρῶν καὶ ὀρέγεσθαι τῶν καλῶν, βίαιον δὲ μηδὲν ποιεῖν. οἱ δὲ ἄνδρες οὗτοι σοφισταὶ καὶ φιλόσοφοι πρὸς ἡμῶν ὀνομάζονται. καὶ μέντοι καὶ εἰς τὸ θέατρον συνάγοντες αὐτοὺς δημοσίᾳ παιδεύομεν ὑπὸ κωμῳδίαις καὶ τραγῳδίαις ἀρετάς τε ἀνδρῶν παλαιῶν καὶ κακίας θεωμένους, ὡς τῶν μὲν ἀποτρέποιντο, ἐπʼ ἐκεῖνα δὲ σπεύδοιεν. τοῖς δέ γε κωμῳδοῖς καὶ λοιδορεῖσθαι καὶ ἀποσκώπτειν ἐφίεμεν εἰς τοὺς πολίτας οὓς ἂν αἰσχρὰ καὶ ἀνάξια τῆς πόλεως ἐπιτηδεύοντας αἴσθωνται, αὐτῶν τε ἐκείνων χάριν, ἀμείνους γὰρ οὕτω γίγνονται ὀνειδιζόμενοι, καὶ τῶν πολλῶν, ὡς φεύγοιεν τὸν ἐπὶ τοῖς ὁμοίοις ἔλεγχον.\nἈνάχαρσις εἶδον, ὦ Σόλων, οὓς φὴς τοὺς τραγῳδοὺς καὶ κωμῳδούς, εἴ γε ἐκεῖνοὶ εἰσιν, ὑποδήματα μὲν βαρέα καὶ ὑψηλὰ ὑποδεδεμένοι, χρυσαῖς δὲ ταινίαις τὴν ἐσθῆτα πεποικιλμένοι, κράνη δὲ ἐπικείμενοι παγγέλοια κεχηνότα παμμέγεθες· αὐτοὶ δὲ ἔνδοθεν μεγάλα τε ἐκεκράγεσαν καὶ διέβαινον οὐκ οἶδʼ ὅπως ἀσφαλῶς ἐν τοῖς ὑποδήμασιν. Διονύσῳ δὲ οἶμαι τότε ἡ πόλις ἑώρταζεν. οἱ δὲ κωμῳδοὶ βραχύτεροι μὲν ἐκείνων καὶ πεζοὶ καὶ ἀνθρωπινώτεροι καὶ ἧττον ἐβόων, κράνη δὲ πολὺ γελοιότερα. καὶ τὸ θέατρον γοῦν ἅπαν ἐγέλα ἐπʼ αὐτοῖς· ἐκείνων δὲ τῶν ὑψηλῶν σκυθρωποὶ ἅπαντες ἤκουον, οἰκτείροντες, οἶμαι, αὐτοὺς πέδας τηλικαύτας ἐπισυρομένους.\nΣόλων οὐκ ἐκείνους, ὦγαθέ, ᾤκτειρον, ἀλλὰ ποιητὴς ἴσως ἀρχαίαν τινὰ συμφορὰν ἐπεδείκνυτο τοῖς θεαταῖς καὶ ῥήσεις οἰκτρὰς ἐτραγῴδει πρὸς τὸ θέατρον ὑφʼ ὧν εἰς δάκρυα κατεσπῶντο οἱ ἀκούοντες. εἰκὸς δέ σε καὶ αὐλοῦντας ἑωρακέναι τινὰς τότε καὶ ἄλλους συνᾴδοντας ἐν κύκλῳ συνεστῶτας. οὐδʼ αὐτά, ὦ Ἀνάχαρσι, ἀχρεῖα ᾄσματα καὶ αὐλήματα.\nτούτοις δʼ οὖν ἅπασι καὶ τοῖς τοιούτοις παραθηγόμενοι τὰς ψυχὰς ἀμείνους ἡμῖν γίγνονται.\nΣόλωντὰ δὲ δὴ σώματα, ὅπερ μάλιστα ἐπόθεις ἀκοῦσαι, ὧδε καταγυμνάζομεν. ἀποδύσαντες αὐτά, ὡς ἔφην, οὐκέτι ἁπαλὰ καὶ τέλεον ἀσυμπαγῆ ὄντα, πρῶτον μὲν ἐθίζειν ἀξιοῦμεν πρὸς τὸν ἀέρα, συνοικειοῦντες αὐτὰ ταῖς ὥραις ἑκάσταις, ὡς μήτε θάλπος δυσχεραίνειν μήτε πρὸς κρύος ἀπαγορεύειν, ἔπειτα δὲ χρίομεν ἐλαίῳ καὶ καταμαλάττομεν, ὡς εὐτονώτερα γίγνοιτο· ἄτοπον γάρ, εἰ τὰ μὲν σκύτη νομίζομεν ὑπὸ τῷ ἐλαίῳ μαλαττόμενα δυσραγέστερα καὶ πολλῷ διαρκέστερα γίγνεσθαι νεκρά γε ἤδη ὄντα, τὸ δʼ ἔτι ζωῆς μετέχον σῶμα μὴ ἂν ἄμεινον ἡγοίμεθα ὑπὸ τοῦ ἐλαίου διατεθήσεσθαι.\nτοὐντεῦθεν ποικίλα τὰ γυμνάσια ἐπινοήσαντες καὶ διδασκάλους ἑκάστων ἐπιστήσαντες τὸν μέν τινα πυκτεύειν, τὸν δὲ παγκρατιάζειν διδάσκομεν, ὡς τούς τε πόνους καρτερεῖν ἐθίζοιντο καὶ ὁμόσε χωρεῖν ταῖς πληγαῖς μηδὲ ἀποτρέποιντο δέει τῶν τραυμάτων. τοῦτο δὲ ἡμῖν δύο τὰ ὠφελιμώτατα ἐξεργάζεται ἐν αὐτοῖς, θυμοειδεῖς τε παρασκευάζον εἰς τοὺς κινδύνους καὶ τῶν σωμάτων ἀφειδεῖν καὶ προσέτι ἐρρῶσθαι καὶ καρτεροὺς εἶναι.\nὅσοι δὲ αὐτῶν κάτω συννενευκότες παλαίουσιν, καταπίπτειν τε ἀσφαλῶς μανθάνουσι καὶ ἀνίστασθαι εὐμαρῶς καὶ ὠθισμοὺς καὶ περιπλοκὰς καὶ λυγισμοὺς καὶ ἄγχεσθαι δύνασθαι καὶ εἰς ὕψος ἀναβαστάσαι τὸν ἀντίπαλον, οὐκ ἀχρεῖα οὐδὲ οὗτοι ἐκμελετῶντες, ἀλλὰ ἓν μὲν τὸ πρῶτον καὶ μέγιστον ἀναμφιβόλως κτώμενοι· δυσπαθέστερα γὰρ καὶ καρτερώτερα τὰ σώματα γίγνονται αὐτοῖς διαπονούμενα. ἕτερον δὲ οὐδὲ αὐτὸ μικρόν ἔμπειροι γὰρ δὴ ἐκ τούτου καθίστανται, εἴ ποτε ἀφίκοιντο εἰς χρείαν τῶν μαθημάτων τούτων ἐν ὅπλοις· δῆλον γὰρ ὅτι καὶ πολεμίῳ ἀνδρὶ ὁ τοιοῦτος συμπλακεὶς καταρρίψει τε θᾶττον ὑποσκελίσας καὶ καταπεσὼν εἴσεται ὡς ῥᾷστα ἐξανίστασθαι. πάντα γὰρ ταῦτα, ὦ Ἀνάχαρσι, ἐπʼ ἐκεῖνον τὸν ἀγῶνα ποριζόμεθα τὸν ἐν τοῖς ὅπλοις καὶ ἡγούμεθα πολὺ ἀμείνοσι χρήσασθαι τοῖς οὕτως ἀσκηθεῖσιν, ἐπειδὰν πρότερον αὐτῶν γυμνὰ τὰ σώματα καταμαλάξαντες καὶ διαπονήσαντες ἐρρωμενέστερα καὶ ἀλκιμώτερα ἐξεργασώμεθα καὶ κοῦφα καὶ εὔτονα καὶ τὰ αὐτὰ βαρέα τοῖς ἀνταγωνισταῖς .\nΣόλωνἐννοεῖς γάρ, οἶμαι, τὸ μετὰ τοῦτο, οἵους εἰκὸς σὺν ὅπλοις ἔσεσθαι τοὺς καὶ γυμνοὺς ἂν φόβον τοῖς δυσμενέσιν ἐμποιήσαντας, οὐ πολυσαρκίαν ἀργὸν καὶ λευκὴν ἢ ἀσαρκίαν μετὰ ὠχρότητος ἐπιδεικνυμένους οἷα γυναικῶν σώματα ὑπὸ σκιᾷ μεμαρασμένα, τρέμοντα ἱδρῶτί τε πολλῷ εὐθὺς ῥεόμενα καὶ ἀσθμαίνοντα ὑπὸ τῷ κράνει, καὶ μάλιστα ἢν καὶ ὁ ἥλιος ὥσπερ νῦν τὸ μεσημβρινὸν ἐπιφλέγῃ. οἷς τί ἄν τις χρήσαιτο διψῶσι καὶ τὸν κονιορτὸν οὐκ ἀνεχομένοις καὶ εἰ αἷμα ἴδοιεν, εὐθὺς ταραττομένοις καὶ προαποθνήσκουσι πρὶν ἐντὸς βέλους γενέσθαι καὶ εἰς χεῖρας ἐλθεῖν τοῖς πολεμίοις;\nοὗτοι δὲ ἡμῖν ὑπέρυθροι εἰς τὸ μελάντερον ὑπὸ τοῦ ἡλίου κεχρωσμένοι καὶ ἀρρενωποί, πολὺ τὸ ἔμψυχον καὶ θερμὸν καὶ ἀνδρῶδες ἐπιφαίνοντες, τοσαύτης εὐεξίας ἀπολάμποντες, οὔτε ῥικνοὶ καὶ κατεσκληκότες οὔτε περιπληθεῖς εἰς βάρος, ἀλλὰ εἰς τὸ σύμμετρον περιγεγραμμένοι, τὸ μὲν ἀχρεῖον τῶν σαρκῶν καὶ περιττὸν τοῖς ἱδρῶσιν ἐξαναλωκότες, ὃ δὲ ἰσχὺν καὶ τόνον παρεῖχεν ἀμιγὲς τοῦ φαύλου περιλελειμμένον ἐρρωμένως φυλάττοντες, ὅπερ γὰρ δὴ οἱ λικμῶντες τὸν πυρόν, τοῦτο ἡμῖν καὶ τὰ γυμνάσια ἐργάζεται ἐν τοῖς σώμασι, τὴν μὲν ἄχνην καὶ τοὺς ἀθέρας ἀποφυσῶντα, καθαρὸν δὲ τὸν καρπὸν διευκρινοῦντα καὶ προσωρεύοντα.\nΣόλωνκαὶ διὰ τοῦτο ὑγιαίνειν τε ἀνάγκη καὶ ἐπὶ μήκιστον διαρκεῖν ἐν τοῖς καμάτοις· ὀψέ τε ἂν ἰδίειν ὁ τοιοῦτος ἄρξαιτο καὶ ὀλιγάκις ἂν ἀσθενῶν φανείη. ὥσπερ ἂν εἰ πῦρ τις φέρων ἅμα ἐμβάλοι εἰς πυρὸν αὐτὸν καὶ εἰς τὴν καλάμην αὐτοῦ καὶ εἰς τὴν ἄχνην — αὖθις γὰρ ἐπὶ τὸν λικμῶντα ἐπάνειμι — θᾶττον ἄν, οἶμαι, παρὰ πολὺ ἡ καλάμη ἀναφλεγείη, ὁ δὲ πυρὸς κατʼ ὀλίγον οὔτε φλογὸς μεγάλης ἀνισταμένης οὔτε ὑπὸ μιᾷ τῇ ὁρμῇ, ἀλλὰ κατὰ μικρὸν ὑποτυφόμενος χρόνῳ ὕστερον καὶ αὐτὸς ἂν κατακαυθείη.\nοὐ τοίνυν οὐδὲ νόσος οὐδὲ κάματος εἰς τοιοῦτο σῶμα ἐμπεσόντα ῥᾳδίως ἐλέγξειεν ἂν οὐδʼ ἐπικρατήσειεν εὐμαρῶς· ἔνδοθέν τε γὰρ εὖ παρεσκεύασται αὐτῷ καὶ τὰ ἔξω μάλα καρτερῶς πέφρακται πρὸς αὐτά, ὡς μὴ παριέναι εἰς τὸ εἴσω, μηδὲ παραδέχεσθαι μήτε ἥλιον αὐτὸν μήτε κρύος ἐπὶ λύμῃ τοῦ σώματος. πρός τε τὸ ἐνδιδὸν ἐν τοῖς πόνοις πολὺ τὸ θερμὸν τὸ ἔνδοθεν ἐπιρρέον, ἅτε ἐκ πολλοῦ προπαρεσκευασμένον καὶ εἰς τὴν ἀναγκαίαν χρείαν ἀποκείμενον, ἀναπληροῖ εὐθὺς ἐπάρδον τῇ ἀκμῇ καὶ ἀκαμάτους ἐπὶ πλεῖστον παρέχεται· τὸ γὰρ προπονῆσαι πολλὰ καὶ προκαμεῖν οὐκ ἀνάλωσιν τῆς ἰσχύος, ἀλλʼ ἐπίδοσιν ἐργάζεται, καὶ ἀναρριπιζομένη πλείων γίγνεται.\nΣόλωνκαὶ μὴν καὶ δρομικοὺς εἶναι ἀσκοῦμεν αὐτοὺς εἰς μῆκός τε διαρκεῖν ἐθίζοντες καὶ εἰς τὸ ἐν βραχεῖ ὠκύτατον ἐπικουφίζοντες· καὶ ὁ δρόμος οὐ πρὸς τὸ στερρὸν καὶ ἀντίτυπον, ἀλλὰ ἐν ψάμμῳ βαθείᾳ, ἔνθα οὔτε βεβαίως ἀπερεῖσαι τὴν βάσιν οὔτε ἐπιστηρίξαι ῥᾴδιον ὑποσυρομένου πρὸς τὸ ὑπεῖκον τοῦ ποδός. ἀλλὰ καὶ ὑπεράλλεσθαι τάφρον, εἰ δέοι, ἢ εἴ τι ἄλλο ἐμπόδιον, καὶ πρὸς τοῦτο ἀσκοῦνται ἡμῖν, ἔτι καὶ μολυβδίδας χειροπληθεῖς ἐν ταῖν χεροῖν ἔχοντες. εἶτα περὶ ἀκοντίου βολῆς εἰς μῆκος ἁμιλλῶνται. εἶδες δὲ καὶ ἄλλο τι ἐν τῷ γυμνασίῳ χαλκοῦν περιφερές, ἀσπίδι μικρᾷ ἐοικὸς ὄχανον οὐκ ἐχούσῃ οὐδὲ τελαμῶνας, καὶ ἐπειράθης γε αὐτοῦ κειμένου ἐν τῷ μέσῳ καὶ ἐδόκει σοι βαρὺ καὶ δύσληπτον ὑπὸ λειότητος. ἐκεῖνο τοίνυν ἄνω τε ἀναρριποῦσιν εἰς τὸν ἀέρα καὶ εἰς τὸ πόρρω, φιλοτιμούμενοι ὅστις ἐπὶ μήκιστον ἐξέλθοι καὶ τοὺς ἄλλους ὑπερβάλοιτο· καὶ ὁ πόνος οὗτος ὤμους τε αὐτῶν κρατύνει καὶ τόνον τοῖς ἄκροις ἐντίθησιν.\nΣόλωνὁ πηλὸς δὲ καὶ ἡ κόνις, ἅπερ σοι γελοιότερα ἐξ ἀρχῆς ἔδοξεν, ἄκουσον, ὦ θαυμάσιε, ὅτου ἕνεκα ὑποβέβληται. πρῶτον μέν, ὡς μὴ ἐπὶ τὸ κραταιὸν ἡ πτῶσις αὐτοῖς γίγνοιτο, ἀλλʼ ἐπὶ τὸ μαλακὸν ἀσφαλῶς πίπτοιεν ἔπειτα καὶ τὸν ὄλισθον ἀνάγκη πλείω γίγνεσθαι, ἱδρούντων ἐν τῷ πηλῷ, ὃ σὺ ταῖς ἐγχέλεσιν εἴκαζες, οὐκ ἀχρεῖον οὐδὲ γελοῖον ὄν, ἀλλὰ καὶ τοῦτο εἰς ἰσχὺν καὶ τόνον οὐκ ὀλίγα συντελεῖ, ὁπόταν οὕτως ἐχόντων ἀλλήλων ἀναγκάζωνται ἐγκρατῶς ἀντιλαμβάνεσθαι καὶ συνέχειν διολισθάνοντας· αἴρεσθαί τε ἐν πηλῷ ἱδρωκότα μετʼ ἐλαίου, ἐκπεσεῖν καὶ διαρρυῆναι τῶν χειρῶν σπουδάζοντα, μὴ μικρὸν εἶναι νόμιζε. καὶ ταῦτα πάντα, ὥσπερ ἔφην ἔμπροσθεν, εἰς τοὺς πολέμους καὶ χρήσιμα, εἰ δέοι φίλον τρωθέντα ῥᾳδίως ἀράμενον ὑπεξενεγκεῖν ἢ καὶ πολέμιον συναρπάσαντα ἥκειν μετέωρον κομίζοντα. καὶ διὰ τοῦτο εἰς ὑπερβολὴν ἀσκοῦμεν, τὰ χαλεπώτερα προτιθέντες ὡς τὰ μικρότερα μακρῷ εὐκολώτερον φέροιεν.\nΣόλωντὴν μέντοι κόνιν ἐπὶ τὸ ἐναντίον χρησίμην οἰόμεθα εἶναι, ὡς μὴ διολισθάνοιεν συμπλεκόμενοι. ἐπειδὰν γὰρ ἐν τῷ πηλῷ ἀσκηθῶσιν συνέχειν τὸ διαδιδρᾶσκον ὑπὸ γλισχρότητος, ἐθίζονται ἐκφεύγειν αὐτοὶ ληφθέντες ἐκ τῶν χειρῶν, καὶ ταῦτα ἐν ἀφύκτῳ ἐχόμενοι. καὶ μὴν καὶ τὸν ἱδρῶτα συνέχειν δοκεῖ ἡ κόνις ἀθρόον ἐκχεόμενον ἐπιπαττομένη, καὶ ἐπὶ πολὺ διαρκεῖν ποιεῖ τὴν δύναμιν, καὶ κώλυμα γίγνεται μὴ βλάπτεσθαι ὑπὸ τῶν ἀνέμων ἀραιοῖς τότε καὶ ἀνεῳγόσιν τοῖς σώμασιν ἐμπιπτόντων. ἄλλως τε καὶ τὸν ῥύπον ἀποσμᾷ καὶ στιλπνότερον ποιεῖ τὸν ἄνδρα. καὶ ἔγωγε ἡδέως ἂν παραστησάμενος πλησίον τῶν τε λευκῶν τινα ἐκείνων καὶ ὑπὸ σκιᾷ δεδιῃτημένων καὶ ὃν ἂν ἕλῃ τῶν ἐν τῷ Λυκείῳ γυμναζομένων, ἀποπλύνας τὴν κόνιν καὶ τὸν πηλόν, ἐροίμην ἂν σε ποτέρῳ ἂν ὅμοιος εὔξαιο γενέσθαι· οἶδα γὰρ ὡς αὐτίκα ἕλοιο ἂν ἐκ πρώτης προσόψεως, εἰ καὶ μὴ ἐπὶ τῶν ἔργων πειραθείης ἑκατέρου, συνεστηκὼς καὶ συγκεκροτημένος εἶναι μᾶλλον ἢ θρύπτεσθαι καὶ διαρρεῖν καὶ λευκὸς εἶναι ἀπορίᾳ καὶ φυγῇ εἰς τὰ εἴσω τοῦ αἵματος.\nΣόλωνταῦτʼ ἔστιν, ὦ Ἀνάχαρσι, ἃ τοὺς νέους ἡμεῖς ἀσκοῦμεν οἰόμενοι φύλακας ἡμῖν τῆς πόλεως ἀγαθοὺς γενέσθαι καὶ ἐν ἐλευθερίᾳ βιώσεσθαι διʼ αὐτούς, κρατοῦντες μὲν τῶν δυσμενῶν εἰ ἐπίοιεν, φοβεροὶ δὲ τοῖς περιοίκοις ὄντες, ὡς ὑποπτήσσειν τε καὶ ὑποτελεῖν ἡμῖν τοὺς πλείστους αὐτῶν. ἐν εἰρήνῃ τε αὖ πολὺ ἀμείνοσιν αὐτοῖς χρώμεθα περὶ μηδὲν τῶν αἰσχρῶν φιλοτιμουμένοις μηδʼ ὑπʼ ἀργίας εἰς ὕβριν τρεπομένοις, ἀλλὰ περὶ τὰ τοιαῦτα διατρίβουσιν καὶ ἀσχόλοις οὖσιν ἐν αὐτοῖς. καὶ ὅπερ ἔφην τὸ κοινὸν ἀγαθὸν καὶ τὴν ἄκραν πόλεως εὐδαιμονίαν, τοῦτʼ ἔστιν, ὁπότε εἰς τε εἰρήνην καὶ εἰς πόλεμον τὰ ἄριστα παρεσκευασμένη φαίνοιτο ἡ νεότης περὶ τὰ κάλλιστα ἡμῖν σπουδάζοντες.\nἈνάχαρσις οὐκοῦν, ὦ Σόλων, ἤν ποτε ὑμῖν ἐπίωσιν οἱ πολέμιοι, χρισάμενοι τῷ ἐλαίῳ καὶ κονισάμενοι πρόιτε καὶ αὐτοὶ πὺξ τὰς χεῖρας ἐπʼ αὐτοὺς προβεβλημένοι, κἀκεῖνοι δηλαδὴ ὑποπτήσσουσιν ὑμᾶς καὶ φεύγουσιν δεδιότες μὴ σφίσι κεχηνόσι πάσσητε τὴν ψάμμον εἰς τὸ στόμα ἢ περιπηδήσαντες, ὡς κατὰ νώτου γένησθε, περιπλέξητε αὐτοῖς τὰ σκέλη περὶ τὴν γαστέρα καὶ διάγχητε ὑπὸ τὸ κράνος ὑποβαλόντες τὸν πῆχυν. καὶ νὴ Δίʼ οἱ μὲν τοξεύσουσι δῆλον ὅτι καὶ ἀκοντιοῦσιν, ὑμῶν δὲ ὥσπερ ἀνδριάντων οὐ καθίξεται τὰ βέλη κεχρωσμένων πρὸς τὸν ἥλιον καὶ πολὺ τὸ αἷμα πεπορισμένων. οὐ γὰρ καλάμη καὶ ἀθέρες ὑμεῖς ἐστε, ὡς τάχιστα ἐνδιδόναι πρὸς τὰς πληγάς, ἀλλὰ ὀψέ ποτε ἂν καὶ μόλις κατατεμνόμενοι βαθέσι τοῖς τραύμασιν αἷμα ὀλίγον ὑποδείξαιτε. τοιαῦτα γὰρ φής, εἰ μὴ πάνυ παρήκουσα τοῦ παραδείγματος.\nἈνάχαρσις ἢ τὰς πανοπλίας ἐκείνας τότε ἀναλήψεσθε τὰς τῶν κωμῳδῶν τε καὶ τραγῳδῶν, καὶ ἢν προτεθῇ ὑμῖν ἔξοδος, ἐκεῖνα τὰ κράνη περιθήσεσθε τὰ κεχηνότα, ὡς φοβερώτεροι εἴητε τοῖς ἐναντίοις μορμολυττόμενοι αὐτούς, καὶ ὑποδήσεσθε τὰ ὑψηλὰ ἐκεῖνα δηλαδή· φεύγουσί τε γάρ, ἢν δέῃ, κοῦφα, καὶ ἢν διώκητε, ἄφυκτα τοῖς πολεμίοις ἔσται, ὑμῶν οὕτω μεγάλα διαβαινόντων ἐπʼ αὐτούς.\nἀλλʼ ὅρα μὴ ταῦτα μὲν ὑμῖν τὰ κομψὰ λῆρος ᾖ καὶ παιδιὰ ἄλλως καὶ διατριβαὶ ἀργοῦσι καὶ ῥᾳθυμεῖν ἐθέλουσι τοῖς νεανίσκοις. εἰ δὲ βούλεσθε πάντως ἐλεύθεροι καὶ εὐδαίμονες εἶναι, ἄλλων ὑμῖν γυμνασίων δεήσει καὶ ἀσκήσεως ἀληθινῆς τῆς ἐν τοῖς ὅπλοις, καὶ ἡ ἅμιλλα οὐ πρὸς ἀλλήλους μετὰ παιδιᾶς, ἀλλὰ πρὸς τοὺς δυσμενεῖς ἔσται μετὰ κινδύνων μελετῶσι τὴν ἀρετήν. ὥστε ἀφέντας τὴν κόνιν καὶ τὸ ἔλαιον δίδασκε αὐτοὺς τοξεύειν καὶ ἀκοντίζειν μὴ κοῦφα διδοὺς τὰ ἀκόντια καὶ οἷα διαφέρεσθαι πρὸς τὸν ἄνεμον, ἀλλʼ ἔστω λόγχη βαρεῖα μετὰ συριγμοῦ ἑλιττομένη καὶ λίθος χειροπληθὴς καὶ σάγαρις καὶ γέρρον ἐν τῇ ἀριστερᾷ καὶ θώραξ καὶ κράνος.\nἈνάχαρσιςὡς δὲ νῦν ἔχετε, θεῶν τινος εὐμενείᾳ σώζεσθαί μοι δοκεῖτε, οἳ μηδέπω ἀπολώλατε ὑπό τινων ὀλίγων ψιλῶν ἐπιπεσόντων. ἰδοὺ γέ τοι ἢν σπασάμενος τὸ μικρὸν τοῦτο ξιφίδιον τὸ παρὰ τὴν ζώνην μόνος ἐπεισπέσω τοῖς νέοις ὑμῶν ἅπασιν, αὐτοβοεὶ ἂν ἕλοιμι τὸ γυμνάσιον φυγόντων ἐκείνων καὶ οὐδενὸς ἀντιβλέπειν τῷ σιδήρῳ τολμῶντος, ἀλλὰ περὶ τοὺς ἀνδριάντας ἂν περιιστάμενοι καὶ περὶ τοὺς κίονας κατακρυπτόμενοι γέλωτα ἄν μοι παράσχοιεν δακρύοντες οἱ πολλοὶ καὶ τρέμοντες. καὶ τότʼ ἂν ἴδοις οὐκέτι ἐρυθριῶντας αὐτοὺς τὰ σώματα οἷοι νῦν εἰσιν;, ἀλλὰ ὠχροὶ ἅπαντες αὐτίκα γένοιντʼ ἂν ὑπὸ τοῦ δέους μεταβαφέντες. οὕτως ὑμᾶς ἡ εἰρήνη διατέθεικε βαθεῖα οὖσα, ὡς μὴ ἂν ῥᾳδίως ἀνασχέσθαι λόφον ἕνα κράνους πολεμίου ἰδόντας.\nΣόλων οὐ ταῦτα ἔφασαν, ὦ Ἀνάχαρσι, Θρᾳκῶν τε ὅσοι μετʼ Εὐμόλπου ἐφʼ ἡμᾶς ἐστράτευσαν καὶ αἱ γυναῖκες ὑμῶν αἱ μετὰ Ἱππολύτης ἐλάσασαι ἐπὶ τὴν πόλιν οὐδὲ οἱ ἄλλοι ὅσοι ἡμῶν ἐν ὅπλοις ἐπειράθησαν. ἡμεῖς γάρ, ὦ μακάριε, οὐκ ἐπείπερ οὕτω γυμνὰ τὰ σώματα ἐκπονοῦμεν τῶν νέων, διὰ τοῦτο καὶ ἄνοπλα ἐξάγομεν ἐπὶ τοὺς κινδύνους, ἀλλʼ ἐπειδὰν καθʼ αὑτοὺς ἄριστοι γένωνται, ἀσκοῦνται τὸ μετὰ τοῦτο σὺν τοῖς ὅπλοις, καὶ πολὺ ἄμεινον χρήσαιντʼ ἂν αὐτοῖς οὕτω διακείμενοι.\nἈνάχαρσις καὶ ποῦ τοῦτο ὑμῖν ἐστι τὸ γυμνάσιον τὸ ἐν τοῖς ὅπλοις; οὐ γὰρ εἶδον ἔγωγε ἐν τῇ πόλει τοιοῦτον οὐδέν, ἅπασαν αὐτὴν ἐν κύκλῳ περιελθών.\nΣόλων ἀλλὰ ἴδοις ἄν, ὦ Ἀνάχαρσι, ἐπὶ πλέον ἡμῖν συνδιατρίψας, καὶ ὅπλα ἑκάστῳ μάλα πολλά, οἷς χρώμεθα ὁπόταν ἀναγκαῖον ᾖ, καὶ λόφους καὶ φάλαρα καὶ ἵππους, καὶ ἱππέας σχεδὸν τὸ τέταρτον τῶν πολιτῶν. τὸ μέντοι ὁπλοφορεῖν ἀεὶ καὶ ἀκινάκην παρεζῶσθαι περιττὸν ἐν εἰρήνῃ οἰόμεθα εἶναι, καὶ πρόστιμὸν γʼ ἔστιν, ὅστις ἐν ἄστει σιδηροφοροίη μηδὲν δέον ἢ ὅπλα ἐξενέγκοι εἰς τὸ δημόσιον. ὑμεῖς δὲ συγγνωστοὶ ἐν ὅπλοις ἀεὶ βιοῦντες· τό τε γὰρ ἐν ἀφράκτῳ οἰκεῖν ῥᾴδιον εἰς ἐπιβουλήν, καὶ οἱ πόλεμοι μάλα πολλοί, καὶ ἄδηλον ὁπότε τις ἐπιστὰς κοιμώμενον κατασπάσας ἀπὸ τῆς ἁμάξης φονεύσειεν· ἥ τε πρὸς ἀλλήλους ἀπιστία, αὐθαιρέτως καὶ μὴ ἐν νόμῳ συμπολιτευομένων, ἀναγκαῖον ἀεὶ τὸν σίδηρον ποιεῖ, ὡς πλησίον εἶναι ἀμυνοῦντα] εἴ τις βιάζοιτο.\nἈνάχαρσις εἶτα, ὦ Σόλων σιδηροφορεῖν μὲν οὐδενὸς ἀναγκαίου ἕνεκα περιττὸν ὑμῖν δοκεῖ, καὶ τῶν ὅπλων φείδεσθε ὡς μὴ διὰ χειρὸς ὄντα φθείροιτο, ἀλλὰ φυλάττετε ἀποκείμενα ὡς χρησόμενοι τότε, τῆς χρείας ἐπιστάσης· τὰ δὲ σώματα τῶν νέων οὐδενὸς δεινοῦ ἐπείγοντος καταπονεῖτε παίοντες καὶ ὑπὸ τῶν ἱδρώτων καταναλίσκοντες, οὐ ταμιευόμενοι πρὸς τὸ ἀναγκαῖον τὰς ἀλκὰς αὐτῶν, ἀλλʼ εἰκῆ ἐν τῷ πηλῷ καὶ τῇ κόνει ἐκχέοντες;\nΣόλων ἔοικας, ὦ Ἀνάχαρσι, τοιόνδε τι δυνάμεως πέρι ἐννοεῖν, ὡς οἴνῳ ἢ ὕδατι ἢ ἄλλῳ τῶν ὑγρῶν ὁμοίαν αὐτὴν οὖσαν. δέδιας οὖν μὴ ὥσπερ ἐξ ἀγγείου κεραμεοῦ λάθῃ διαρρυεῖσα ἐν τοῖς πόνοις κᾆτα ἡμῖν κενὸν καὶ ξηρὸν οἴχηται τὸ σῶμα καταλιποῦσα ὑπὸ μηδενὸς ἔνδοθεν ἀναπληρούμενον. τὸ δὲ οὐχ οὕτως ἔχει σοι, ἀλλὰ ὅσῳ τις ἂν αὐτὴν ἐξαντλῇ τοῖς πόνοις, τοσῷδε μᾶλλον ἐπιρρεῖ κατὰ τὸν περὶ τῆς Ὕδρας μῦθον, εἴ τινα ἤκουσας, ὡς ἀντὶ μιᾶς κεφαλῆς τμηθείσης δύʼ ἀεὶ ἄλλαι ἀνεφύοντο. ἢν δὲ ἀγύμναστος ἐξ ἀρχῆς καὶ ἄτονος ᾖ μηδὲ διαρκῆ τὴν ὕλην ἔχῃ ὑποβεβλημένην, τότε ὑπὸ τῶν καμάτων βλάπτοιτο ἂν καὶ καταμαραίνοιτο, οἷόν τι ἐπὶ πυρὸς καὶ λύχνου γίγνεται. ὑπὸ γὰρ τῷ αὐτῷ φυσήματι τὸ μὲν πῦρ ἀνακαύσειας ἂν καὶ μεῖζον ἐν βραχεῖ ποιήσειας παραθήγων τῷ πνεύματι, καὶ τὸ τοῦ λύχνου φῶς ἀποσβέσειας οὐκ ἔχον ἀποχρῶσαν τῆς ὕλης τὴν χορηγίαν, ὡς διαρκῆ εἶναι πρὸς τὸ ἀντιπνέον οὐ γὰρ ἀπʼ ἰσχυρᾶς, οἶμαι, τῆς ῥίζης ἀνεφύετο.\nἈνάχαρσις ταυτὶ μέν, ὦ Σόλων, οὐ πάνυ συνίημι· λεπτότερα γὰρ ἢ κατʼ ἐμὲ εἴρηκας, ἀκριβοῦς τινος φροντίδος καὶ διανοίας ὀξὺ δεδορκυίας δεόμενα. ἐκεῖνο δέ μοι πάντως εἰπέ, τίνος ἕνεκα οὐχὶ καὶ ἐν τοῖς ἀγῶσι τοῖς Ὀλυμπίασι καὶ Ἰσθμοῖ καὶ Πυθοῖ καὶ τοῖς ἄλλοις, ὁπότε πολλοί, ὡς φής, συνίασιν ὀψόμενοι τοὺς νέους ἀγωνιζομένους, οὐδέποτε ἐν ὅπλοις ποιεῖσθε τὴν ἅμιλλαν, ἀλλὰ γυμνοὺς εἰς τὸ μέσον παραγαγόντες λακτιζομένους καὶ παιομένους ἐπιδείκνυτε καὶ νικήσασι μῆλα καὶ κότινον δίδοτε; ἄξιον γὰρ εἰδέναι τοῦτὸ γε, οὗτινος ἕνεκα οὕτω ποιεῖτε.\nΣόλων ἡγούμεθα γάρ, ὦ Ἀνάχαρσι, τὴν εἰς τὰ γυμνάσια προθυμίαν οὕτως ἂν πλείω ἐγγενέσθαι αὐτοῖς, εἰ τοὺς ἀριστεύοντας ἐν τούτοις ἴδοιεν τιμωμένους καὶ ἀνακηρυττομένους ἐν μέσοις τοῖς Ἕλλησι. καὶ διὰ τοῦτο ὡς εἰς τοσούτους ἀποδυσόμενοι εὐεξίας τε ἐπιμελοῦνται, ὡς μὴ αἰσχύνοιντο γυμνωθέντες, καὶ ἀξιονικότατον ἕκαστος αὑτὸν ἀπεργάζεται. καὶ τὰ ἆθλα, ὥσπερ ἔμπροσθεν εἶπον, οὐ μικρά, ὁ ἔπαινος ὁ παρὰ τῶν θεατῶν καὶ τὸ ἐπισημότατον γενέσθαι καὶ δείκνυσθαι τῷ δακτύλῳ ἄριστον εἶναι τῶν καθʼ αὑτὸν δοκοῦντα. τοιγάρτοι πολλοὶ τῶν θεατῶν, οἷς καθʼ ἡλικίαν ἔτι ἄσκησις, ἀπίασιν οὐ μετρίως ἐκ τῶν τοιούτων ἀρετῆς καὶ πόνων ἐρασθέντες. ὡς εἲ γέ τις, ὦ Ἀνάχαρσι, τὸν τῆς εὐκλείας ἔρωτα ἐκβάλοι ἐκ τοῦ βίου, τί ἂν ἔτι ἀγαθὸν ἡμῖν γένοιτο, ἤ τίς ἄν τι λαμπρὸν ἐργάσασθαι ἐπιθυμήσειεν; νῦν δὲ καὶ ἀπὸ τούτων εἰκάζειν παρέχοιεν ἄν σοι, ὁποῖοι ἐν πολέμοις ὑπὲρ πατρίδος καὶ παίδων καὶ γυναικῶν καὶ ἱερῶν γένοιντʼ ἂν ὅπλα ἔχοντες οἱ κοτίνου πέρι καὶ μήλων γυμνοὶ τοσαύτην προθυμίαν εἰς τὸ νικᾶν εἰσφερόμενοι.\nΣόλωνκαίτοι τί ἂν πάθοις, εἰ θεάσαιο καὶ ὀρτύγων καὶ ἀλεκτρυόνων ἀγῶνας παρʼ ἡμῖν καὶ σπουδὴν ἐπὶ τούτοις οὐ μικράν; ἢ γελάσῃ δῆλον ὅτι, καὶ μάλιστα ἢν μάθῃς ὡς ὑπὸ νόμῳ αὐτὸ δρῶμεν καὶ προστέτακται πᾶσι τοῖς ἐν ἡλικίᾳ παρεῖναι καὶ ὁρᾶν τὰ ὄρνεα διαπυκτεύοντα μέχρι τῆς ἐσχάτης ἀπαγορεύσεως; ἀλλʼ οὐδὲ τοῦτο γελοῖον· ὑποδύεται γάρ τις ἠρέμα ταῖς ψυχαῖς ὁρμὴ εἰς τοὺς κινδύνους, ὡς μὴ ἀγεννέστεροι καὶ ἀτολμότεροι φαίνοιντο τῶν ἀλεκτρυόνων μηδὲ προαπαγορεύοιεν ὑπὸ τραυμάτων ἢ καμάτου ἤ του ἄλλου δυσχεροῦς.\nτὸ δὲ δὴ ἐν ὅπλοις πειρᾶσθαι αὐτῶν καὶ ὁρᾶν τιτρωσκομένους — ἄπαγε· θηριῶδες γὰρ καὶ δεινῶς σκαιὸν καὶ προσέτι γε ἀλυσιτελὲς ἀποσφάττειν τοὺς ἀρίστους καὶ οἷς ἄν τις ἄμεινον χρήσαιτο κατὰ τῶν δυσμενῶν.\nΣόλωνἐπεὶ δὲ φής, ὦ Ἀνάχαρσι, καὶ τὴν ἄλλην Ἑλλάδα ἐπελεύσεσθαι, μέμνησο ἤν ποτε καὶ εἰς Λακεδαίμονα ἔλθῃς, μὴ καταγελάσαι μηδὲ ἐκείνων μηδὲ οἴεσθαι μάτην πονεῖν αὐτούς, ὁπόταν ἢ σφαίρας πέρι ἐν τῷ θεάτρῳ συμπεσόντες παίωσιν ἀλλήλους ἢ εἰς χωρίον εἰσελθόντες ὕδατι περιγεγραμμένον, εἰς φάλαγγα διαστάντες, τὰ πολεμίων ἀλλήλους ἐργάζωνται γυμνοὶ καὶ αὐτοί, ἄχρις ἂν ἐκβάλωσι τοῦ περιγράμματος τὸ ἕτερον σύνταγμα οἱ ἕτεροι, τοὺς κατὰ Λυκοῦργον οἱ καθʼ Ἡρακλέα ἢ ἔμπαλιν, συνωθοῦντες εἰς τὸ ὕδωρ· τὸ γὰρ ἀπὸ τούτου εἰρήνη λοιπὸν καὶ οὐδεὶς ἂν ἔτι παίσειε. μάλιστα δὲ ἢν ὁρᾷς μαστιγουμένους αὐτοὺς ἐπὶ τῷ βωμῷ καὶ αἵματι ῥεομένους, πατέρας δὲ καὶ μητέρας παρεστώσας οὐχ ὅπως ἀνιωμένας ἐπὶ τοῖς γιγνομένοις ἀλλὰ καὶ ἀπειλούσας, εἰ μὴ ἀντέχοιεν πρὸς τὰς πληγάς, καὶ ἱκετευούσας ἐπὶ μήκιστον διαρκέσαι πρὸς τὸν πόνον καὶ ἐγκαρτερῆσαι τοῖς δεινοῖς. πολλοὶ γοῦν καὶ ἐναπέθανον τῷ ἀγῶνι μὴ ἀξιώσαντες ἀπαγορεῦσαι ζῶντες ἔτι ἐν ὀφθαλμοῖς τῶν οἰκείων μηδὲ εἶξαι τοῖς σώμασιν· ὧν καὶ τοὺς ἀνδριάντας ὄψει τιμωμένους δημοσίᾳ ὑπὸ τῆς Σπάρτης ἀνασταθέντας.\nὍταν τοίνυν ὁρᾷς κἀκεῖνα, μήτε μαίνεσθαι ὑπολάβῃς αὐτοὺς μήτε εἴπῃς, ὡς οὐδεμιᾶς ἕνεκα αἰτίας ἀναγκαίας ταλαιπωροῦσι, μήτε τυράννου βιαζομένου μήτε πολεμίων διατιθέντων. εἴποι γὰρ ἄν σοι καὶ ὑπὲρ ἐκείνων Λυκοῦργος ὁ νομοθέτης αὐτῶν πολλὰ τὰ εὔλογα καὶ ἃ συνιδὼν κολάζει αὐτούς, οὐκ ἐχθρὸς ὢν οὐδὲ ὑπὸ μίσους αὐτὸ δρῶν οὐδὲ τὴν νεολαίαν τῆς πόλεως εἰκῆ· παραναλίσκων, ἀλλὰ καρτερικωτάτους καὶ παντὸς δεινοῦ κρείττονας ἀξιῶν εἶναι τοὺς σώζειν μέλλοντας τὴν πατρίδα. καίτοι κἂν μὴ ὁ Λυκοῦργος εἴπῃ, ἐννοεῖς, οἶμαι, καὶ αὐτὸς ὡς οὐκ ἄν ποτε ληφθεὶς ὁ τοιοῦτος ἐν πολέμῳ ἀπόρρητὸν τι ἐξείποι τῆς Σπάρτης αἰκιζομένων τῶν ἐχθρῶν, ἀλλὰ καταγελῶν αὐτῶν μαστιγοῖτο ἂν ἁμιλλώμενος πρὸς τὸν παίοντα, ὁπότερος ἀπαγορεύσειεν.\nἈνάχαρσις ὁ Λυκοῦργος δὲ καὶ αὐτός, ὦ Σόλων, ἐμαστιγοῦτο ἐφʼ ἡλικίας, ἢ ἐκπρόθεσμος ὢν ἤδη τοῦ ἀγῶνος ἀσφαλῶς τὰ τοιαῦτα ἐνεανιεύσατο;\nΣόλων πρεσβύτης ἤδη ὢν ἔγραψε τοὺς νόμους αὐτοῖς Κρήτηθεν ἀφικόμενος. ἀποδεδημήκει δὲ παρὰ τοὺς Κρῆτας, ὅτι ἤκουεν εὐνομωτάτους εἶναι, Μίνωος τοῦ Διὸς νομοθετήσαντος ἐν αὐτοῖς,\nἈνάχαρσις τί οὖν, ὦ Σόλων, οὐχὶ καὶ σὺ ἐμιμήσω Λυκοῦργον καὶ μαστιγοῖς τοὺς νέους; καλὰ γὰρ καὶ ταῦτα καὶ ἄξια ὑμῶν ἐστιν.\nΣόλων ὅτι ἡμῖν ἱκανά, ὦ Ἀνάχαρσι, ταῦτα τὰ γυμνάσια οἰκεῖα ὄντα ζηλοῦν δὲ τὰ ξενικὰ οὐ πάνυ ἀξιοῦμεν.\nἈνάχαρσις οὔκ; ἀλλὰ συνίης, οἶμαι, οἷὸν τί ἐστι μαστιγοῦσθαι γυμνὸν ἄνω τὰς χεῖρας ἐπαίροντα μηδενὸς ἕνεκα ὠφελίμου ἢ αὐτῷ ἑκάστῳ ἢ κοινῇ τῇ πόλει. ὡς ἔγωγε ἤν ποτε ἐπιδημήσω τῇ Σπάρτῃ καθʼ ὃν καιρὸν ταῦτα δρῶσι, δοκῶ μοι τάχιστα καταλευσθήσεσθαι δημοσίᾳ πρὸς αὐτῶν, ἐπιγελῶν ἑκάστοις, ὁπόταν ὁρῶ τυπτομένους καθάπερ κλέπτας ἢ λωποδύτας ἤ τι ἄλλο τοιοῦτον ἐργασαμένους. ἀτεχνῶς γὰρ ἐλλεβόρου δεῖσθαί μοι δοκεῖ ἡ πόλις αὐτῶν καταγέλαστα ὑφʼ αὑτῆς πάσχουσα.\nΣόλων μὴ ἐρήμην, ὦ γενναῖε, μηδὲ τῶν ἀνδρῶν ἀπόντων μόνος αὐτὸς λέγων οἴου κρατεῖν ἔσται γάρ τις ὁ καὶ ὑπὲρ ἐκείνων σοι τὰ εἰκότα ἐν Σπάρτῃ ἀντερῶν.\nπλὴν ἀλλὰ ἐπείπερ ἐγὼ τὰ ἡμέτερά σοι διεξελήλυθα, σὺ δὲ οὐ πάνυ ἀρεσκομένῳ αὐτοῖς ἔοικας, οὐκ ἄδικα αἰτήσειν ἔοικα παρὰ σοῦ ὡς καὶ αὐτὸς ἐν τῷ μέρει διεξέλθῃς πρός με ὃν τρόπον ὑμεῖς οἱ Σκύθαι; διασκεῖτε τοὺς νέους τοὺς παρʼ ὑμῖν καὶ οἷστισι γυμνασίοις ἀνατρέφετε καὶ ὅπως ὑμῖν ἄνδρες ἀγαθοὶ γίγνονται.\nἈνάχαρσις δικαιότατα μὲν οὖν, ὦ Σόλων, καὶ ἔγωγε διηγήσομαι τὰ Σκυθῶν νόμιμα, οὐ σεμνὰ ἴσως οὐδὲ καθʼ ὑμᾶς, οἵ γε οὐδὲ κατὰ κόρρης παταχθῆναι τολμήσαιμεν ἂν μίαν πληγὴν δειλοὶ γάρ ἐσμεν ἀλλὰ εἰρήσεταί γε ὁποῖα ἂν εἰς αὔριον μέντοι, εἰ δοκεῖ, ὑπερβαλώμεθα τὴν συνουσίαν, ὡς ἅ τε αὐτὸς ἔφης ἔτι μᾶλλον ἐννοήσαιμι καθʼ ἡσυχίαν ἅ τε χρὴ εἰπεῖν συναγάγοιμι τῇ μνήμῃ ἐπελθών. τὸ δὲ νῦν ἔχον ἀπίωμεν ἐπὶ τούτοις· ἑσπέρα γὰρ ἤδη.\n","locs":[{"loc":"urn:cts:greekLit:tlg0062.tlg034:1","start":0,"length":955},{"loc":"urn:cts:greekLit:tlg0062.tlg034:2","start":955,"length":351},{"loc":"urn:cts:greekLit:tlg0062.tlg034:3","start":1306,"length":423},{"loc":"urn:cts:greekLit:tlg0062.tlg034:4","start":1729,"length":146},{"loc":"urn:cts:greekLit:tlg0062.tlg034:5","start":1875,"length":192},{"loc":"urn:cts:greekLit:tlg0062.tlg034:6","start":2067,"length":827},{"loc":"urn:cts:greekLit:tlg0062.tlg034:7","start":2894,"length":381},{"loc":"urn:cts:greekLit:tlg0062.tlg034:8","start":3275,"length":348},{"loc":"urn:cts:greekLit:tlg0062.tlg034:9","start":3623,"length":777},{"loc":"urn:cts:greekLit:tlg0062.tlg034:10","start":4400,"length":992},{"loc":"urn:cts:greekLit:tlg0062.tlg034:11","start":5392,"length":947},{"loc":"urn:cts:greekLit:tlg0062.tlg034:12","start":6339,"length":505},{"loc":"urn:cts:greekLit:tlg0062.tlg034:13","start":6844,"length":895},{"loc":"urn:cts:greekLit:tlg0062.tlg034:14","start":7739,"length":1132},{"loc":"urn:cts:greekLit:tlg0062.tlg034:15","start":8871,"length":1161},{"loc":"urn:cts:greekLit:tlg0062.tlg034:16","start":10032,"length":1880},{"loc":"urn:cts:greekLit:tlg0062.tlg034:17","start":11912,"length":1342},{"loc":"urn:cts:greekLit:tlg0062.tlg034:18","start":13254,"length":1330},{"loc":"urn:cts:greekLit:tlg0062.tlg034:19","start":14584,"length":1755},{"loc":"urn:cts:greekLit:tlg0062.tlg034:20","start":16339,"length":2045},{"loc":"urn:cts:greekLit:tlg0062.tlg034:21","start":18384,"length":1475},{"loc":"urn:cts:greekLit:tlg0062.tlg034:22","start":19859,"length":927},{"loc":"urn:cts:greekLit:tlg0062.tlg034:23","start":20786,"length":1041},{"loc":"urn:cts:greekLit:tlg0062.tlg034:24","start":21827,"length":1915},{"loc":"urn:cts:greekLit:tlg0062.tlg034:25","start":23742,"length":1167},{"loc":"urn:cts:greekLit:tlg0062.tlg034:26","start":24909,"length":1112},{"loc":"urn:cts:greekLit:tlg0062.tlg034:27","start":26021,"length":906},{"loc":"urn:cts:greekLit:tlg0062.tlg034:28","start":26927,"length":883},{"loc":"urn:cts:greekLit:tlg0062.tlg034:29","start":27810,"length":984},{"loc":"urn:cts:greekLit:tlg0062.tlg034:30","start":28794,"length":662},{"loc":"urn:cts:greekLit:tlg0062.tlg034:31","start":29456,"length":780},{"loc":"urn:cts:greekLit:tlg0062.tlg034:32","start":30236,"length":996},{"loc":"urn:cts:greekLit:tlg0062.tlg034:33","start":31232,"length":712},{"loc":"urn:cts:greekLit:tlg0062.tlg034:34","start":31944,"length":1334},{"loc":"urn:cts:greekLit:tlg0062.tlg034:35","start":33278,"length":1315},{"loc":"urn:cts:greekLit:tlg0062.tlg034:36","start":34593,"length":1531},{"loc":"urn:cts:greekLit:tlg0062.tlg034:37","start":36124,"length":709},{"loc":"urn:cts:greekLit:tlg0062.tlg034:38","start":36833,"length":1753},{"loc":"urn:cts:greekLit:tlg0062.tlg034:39","start":38586,"length":993},{"loc":"urn:cts:greekLit:tlg0062.tlg034:40","start":39579,"length":874}]}
{"id":"urn:cts:greekLit:tlg0062.tlg035.1st1K-grc1","text":"ΜΕΝΙΠΠΟΣ1 Ὤ χαῖρε μέλαθρον πρόπυλά θʼ ἑστίας ἐμῆς,\nὡς ἄσμενός σʼ ἐσεῖδον ἐς φάος μολών.\nΦΙΛΟΣΟὐ Μένιππος οὗτός ἐστιν ὁ κύων; οὐ μὲν οὖν\nἄλλος, εἰ μὴ ἐγὼ παραβλέπω· Μένιππος .1\nτί οὖν αὐτῷ βούλεται τὸ ἀλλόκοτον τοῦ σχήματος,\nπῖλος καὶ λύρα καὶ λεοντῇ; πλὴν ἀλλὰ προσιτέον\nγε αὐτῷ. χαῖρε, ὥ Μένιππε· πόθεν ἡμῖν ἀφῖξαι ;\nπολὺς γὰρ χρόνος οὐ πέφηνας ἐν τῇ .2\nΜΕΝΙΠΠΟΣἭκω νεκρῶν κευθμῶνα καὶ σκότου πύλας\nλιπών, ἵν᾿ Ἅιδης χωρὶς ᾤκισται θεῶν.\nΦΙΛΟΣἩράκλεις, ἐλελήθει Μένιππος ἡμᾶς ἀποθανών,\nκᾆτα ἐξ ὑπαρχῆς ἀναβεβίωκεν;\nΜΕΝΙΠΠΟΣΟὔκ, ἀλλʼ ἔτʼ ἔμπνουν Ἀΐδης μ᾿ ἐδέξατο.\nΦΙΛΟΣΤίς δὴ αἰτία σοι τῆς καινῆς καὶ παραδόξου\nταύτης ἀποδημίας ;\nΜΕΝΙΠΠΟΣΝεότης μʼ ἐπῆρε καὶ θράσος τοῦ νοῦ πλέον.\nΦΙΛΟΣΠαῦσαι, μακάριε, τραγῳδῶν καὶ λέγε οὑτωσί\nπως ἁπλῶς καταβὰς ἀπὸ τῶν ἰαμβείων, τίς ἡ\nστολή; τί σοι τῆς κάτω πορείας ἐδέησεν; ἄλλως\nγὰρ οὐχ ἡδεῖά τις οὐδὲ ἀσπάσιος ἡ ὁδός.\nΜΕΝΙΠΠΟΣὮ φιλότης. χρειώ με κατήγαγεν εἰς Ἀΐδαο\nψυχῇ χρησόμενον Θηβαίου Τειρεσίαο.\nΦΙΛΟΣΟὗτος, ἀλλʼ ἦ παραπαίεις· οὐ γὰρ ἂν οὕτως\nἐμμέτρως ἐρραψῴδεις πρὸς ἄνδρας φίλους.\nΜΕΝΙΠΠΟΣΜὴ θαυμάσῃς, ὦ ἑταῖρε· νεωστὶ γὰρ Εὐριπίδῃ\nκαὶ Ὁμήρῳ συγγενόμενος οὐκ οἶδʼ ὅπως ἀνεπλήσθην\nτῶν ἐπῶν καὶ αὐτόματά μοι τὰ μέτρα ἐπὶ\n\n\n\n\n\nτὸ στόμα ἔρχεται.\n2 ἀτὰρ εἰπέ μοι, πῶς τὰ ὑπὲρ\nγῆς ἔχει καὶ τί ποιοῦσιν οἱ ἐν τῇ πόλει;\nΦΙΛΟΣΚαινὸν οὐδέν, ἀλλ᾿ οἷα καὶ πρὸ τοῦ· ἁοπάζουσιν,\nἐπιορκοῦσιν, τοκογλυφοῦσιν, ὀβολοστατοῦσιν.\nΜΕΝΙΠΠΟΣἌθλιοι καὶ κακοδαίμονες· οὐ γὰρ ἴσασιν οἷα\nἔναγχος κεκύρωται παρὰ τοῖς κάτω καὶ οἷα\nκεχειροτόνηται τὰ ψηφίσματα κατὰ τῶν πλουσίων,\nἂ μὰ τὸν Κέρβερον οὐδεμία μηχανὴ τὸ\nδιαφυγεῖν αὐτούς.\nΦΙΛΟΣΤί φής ; δέδοκταί τι νεώτερον τοῖς κάτω περὶ\nτῶν ἐνθάδε ;\nΜΕΝΙΠΠΟΣΝὴ Δία, καὶ πολλά γε· ἀλλ᾿ οὐ θέμις ἐκφέρειν\nαὐτὰ πρὸς ἅπαντας οὐδὲ ἐξαγορεύειν τὰ ἀπόρρητα,\nμὴ καί τις ἡμάς γράψηται γραφὴν ἀσεβείας ἐπὶ\nτοῦ Ῥαδαμάνθυος.\nΦΙΛΟΣΜηδαμῶς, ὦ Μένιππε, πρὸς τοῦ Διός, μὴ\nφθονήσῃς τῶν λόγων φίλῳ ἀνδρί· πρὸς γὰρ εἰδότα\nσιωπᾶν ἐρεῖς, τά τ᾿ ἄλλα καὶ πρὸς μεμνημένον.\nΜΕΝΙΠΠΟΣΧαλεπὸν μὲν ἐπιτάττεις τὸ ἐπίταγμα καὶ οὐ\nπάντη εὐσεβές· πλὴν ἀλλὰ σοῦ γε ἕνεκα\nτολμητέον. ἔδοξε δὴ τοὺς πλουσίους τούτους\n\n\nκαὶ πολυχρημάτους καὶ τὸ χρυσίον κατάκλειστον\nὥσπερ τὴν Δανάην φυλάττοντας—\nΦΙΛΟΣΜὴ πρότερον εἴπῃς, ὦγαθέ, τὰ δεδογμένα πρὶν\nἐκεῖνα διελθεῖν ἃ μάλιστʼ ἂν ἡδέως ἀκούσαιμί\nσου, τίς ἡ ἐπίνοιά σοι τῆς καθόδου ἐγένετο, τίς δʼ\nὁ τῆς πορείας ἡγεμών, εἶθ’ ἑξῆς ἅ τε εἶδες ἅ τε\nἤκουσας παῤ αὐτοῖς· εἰκὸς γὰρ δὴ φιλόκαλον\nὄντα σε μηδὲν τῶν ἀξίων θέας ἢ ἀκοῆς παραλιπεῖν.\nΜΕΝΙΠΠΟΣ3 Ὑπουργητέον καὶ ταῦτά σοι· τί γὰρ ἂν καὶ\nπάθοι τις, ὁπότε φίλος ἀνὴρ βιάζοιτο; καὶ δὴ\nπρῶτά σοι δίειμι τὰ περὶ τῆς γνώμης τῆς ἐμῆς,\nὅθεν ὡρμήθην πρὸς τὴν κατάβασιν. ἐγὼ γάρ,\nἄχρι μὲν ἐν παισὶν ἦν, ἀκούων Ὁμήρου καὶ\nἩσιόδου πολέμους καὶ στάσεις διηγουμένων οὐ\nμόνον τῶν ἡμιθέων, ἀλλὰ καὶ αὐτῶν ἤδη τῶν θεῶν,\nἔτι δὲ καὶ μοιχείας αὐτῶν καὶ βίας καὶ ἁρπαγὰς\nκαὶ δίκας καὶ πατέρων ἐξελάσεις καὶ ἀδελφῶν\nγάμους, πάντα ταῦτα ἐνόμιζον εἶναι καλὰ καὶ οὐ\nπαρέργως ἐκινούμην πρὸς αὐτά. ἐπεὶ δὲ εἰς\nἄνδρας τελεῖν ἠρξάμην πάλιν αὖ ἐνταῦθα\nἤκουον τῶν νόμων τἀναντία τοῖς ποιηταῖς\nκελευόντων, μήτε μοιχεύειν μήτε στασιάζειν μήτε\nἁρπάζειν. ἐν μεγάλῃ οὖν καθειστήκειν ἀμφιβολίᾳ,\nοὐκ εἰδὼς ὅ τι χρησαίμην ἐμαυτῷ· οὔτε\nγὰρ ἄν ποτε τοὺς θεοὺς μοιχεῦσαι καὶ στασιάσαι\nπρὸς ἀλλήλους ἡγούμην εἰ μὴ ὡς περὶ καλῶν\nτούτων ἐγίγνωσκον, οὔτʼ ἂν τοὺς νομοθέτας\nτἀναντία παραινεῖν εἰ μὴ λυσιτελεῖν ὑπελάμβανον.\n4 ἐπεὶ δὲ διηπόρουν, ἔδοξέ μοι ἐλθόντα παρὰ\nτοὺς καλουμένους τούτους φιλοσόφους ἐγχειρίσαι\nτε ἐμαυτὸν καὶ δεηθῆναι αὐτῶν χρῆσθαί μοι ὅ τι\nβούλοιντο καί τινα ὁδὸν ἀπλῆν καὶ βέβαιον ὑποδεῖξαι\nτοῦ βίου.\nΤαῦτα μὲν δὴ φρονῶν προσῄειν αὐτοῖς, ἐλελήθειν\nδʼ ἐμαυτὸν εἰς αὐτό, φασί, τὸ πῦρ ἐκ τοῦ\nκαπνοῦ βιαζόμενος. παρὰ γὰρ δὴ τούτοις\nμάλιστα εὕρισκον ἐπισκοπῶν τὴν ἄγνοιαν καὶ\nτὴν ἀπορίαν πλείονα, ὥστε μοι τάχιστα χρυσοῦν\nἀπέδειξαν οὗτοι τὸν τῶν ἰδιωτῶν τοῦτον βίον.\nἈμέλει ὁ μὲν αὐτῶν παρῄνει τὸ πᾶν ἥδεσθαι\nκαὶ μόνον τοῦτο ἐκ παντὸς μετιέναι· τοῦτο γὰρ\nεἶναι τὸ εὔδαιμον. ὁ δέ τις ἔμπαλιν, πονεῖν τὰ\nπάντα καὶ μοχθεῖν καὶ τὸ σῶμα καταναγκάζειν\nῥυπῶντα καὶ αὐχμῶντα καὶ πᾶσι δυσαρεστοῦντα\nκαὶ λοιδορούμενον, συνεχὲς ἐπιρραψῳδῶν τὰ\nπάνδημα ἐκεῖνα τοῦ Ἡσιόδου περὶ τῆς ἀρετῆς\nἔπη καὶ τὸν ἱδρῶτα καὶ τὴν ἐπὶ τὸ ἄκρον\nἀνάβασιν. ἄλλος καταφρονεῖν χρημάτων παρεκελεύετο\nκαὶ ἀδιάφορον οἴεσθαι τὴν κτῆσιν\nαὐτῶν· ὁ δέ τις ἔμπαλιν ἀγαθὸν εἶναι καὶ τὸν\nπλοῦτον ἀπεφαίνετο. περὶ μὲν γὰρ τοῦ κόσμου\nτί χρὴ καὶ λέγειν; ὅς γε ἰδέας καὶ ἀσώματα καὶ\nἀτόμους καὶ κενὰ καὶ τοιοῦτόν τινα ὄχλον ὀνομάτων\nὁσημέραι παῤ αὐτῶν ἀκούων ἐναυτίων. καὶ\nτὰ πάντων ἀτοπώτατον, ὅτι περὶ τῶν ἐναντιωτάτων\nἕκαστος αὐτῶν λέγων σφόδρα νικῶντας καὶ\nπιθανοὺς λόγους ἐπορίζετο, ὥστε μήτε τῷ θερμὸν\nτὸ αὐτὸ πρᾶγμα λέγοντι μήτε τῷ ψυχρὸν ἀντιλέγειν\n\n\n\nἔχειν, καὶ ταῦτʼ εἰδότα σαφῶς ὡς οὐκ ἄν\nποτε θερμὸν εἴη τι καὶ ψυχρὸν ἐν ταὐτῷ χρόνῳ.\nἀτεχνῶς οὖν ἔπασχον τοῖς νυστάζουσι τούτοις\nὅμοιον, ἄρτι μὲν ἐπινεύων, ἄρτι δὲ ἀνανεύων\nἔμπαλιν.\n5 Πολλῷ δὲ τούτων ἐκεῖνοἀλογώτερον· τοὺς γὰρ\nαὐτοὺς τούτους εὕρισκον ἐπιτηρῶν ἐναντιώτατα\nτοῖς αὑτῶν λόγοις ἐπιτηδεύοντας. τοὺς γοῦν\nκαταφρονεῖν παραινοῦντας χρημάτων ἑώρων ἀπρὶξ\nἐχομένους αὐτῶν καὶ περὶ τόκων διαφερομένους\nκαὶ ἐπὶ μισθῷ παιδεύοντας καὶ πάντα ἕνεκα\nτούτων ὑπομένοντας, τούς τε τὴν δόξαν ἀποβαλλομένους\nαὐτῆς ταύτης χάριν τὰ πάντα καὶ\nπράττοντας καὶ λέγοντας, ἡδονῆς τε αὗ σχεδὸν\nἅπαντας κατηγοροῦντας, ἰδίᾳ δὲ μόνῃ ταύτῃ\nπροσηρτημένους.\n6 Σφαλεὶς οὖν καὶ τῆσδε τῆς ἐλπίδος ἔτι μᾶλλον\nἐδυσχέραινον, ἠρέμα παραμυθούμενος ἐμαυτὸν\nὅτι μετὰ πολλῶν καὶ σοφῶν καὶ σφόδρα ἐπὶ\nσυνέσει διαβεβοημένων ἀνόητός τέ εἰμι καὶ\nτἀληθὲς ἔτι ἀγνοῶν περιέρχομαι. καί μοί ποτε\nδιαγρυπνοῦντι τούτων ἕνεκα ἔδοξεν εἰς Βαβυλῶνα\nἐλθόντα δεηθῆναί τινος τῶν μάγων τῶν Ζωροάστρου\nμαθητῶν καὶ διαδόχων· ἤκουον δʼ αὐτοὺς\nἐπῳδαῖς τε καὶ τελεταῖς τισιν ἀνοίγειν τοῦ Ἅιδου\nτὰς πύλας καὶ κατάγειν ὃν ἂν βούλωνται ἀσφαλῶς\nκαὶ ὀπίσω αὖθις ἀναπέμπειν. ἄριστον οὖν\nἡγούμην εἶναι παρά τινος τούτων διαπραξάμενον\n\n\nτὴν κατάβασιν ἐλθόντα παρὰ Τειρεσίαν τὸν\nΒοιώτιον μαθεῖν παῤ αὐτοῦ ἅτε μάντεως καὶ\nσοφοῦ, τίς ἐστιν ὁ ἄριστος βίος καὶ ὃν ἄν τις\nἕλοιτο εὖ φρονῶν.\nΚαὶ δὴ ἀναπηδήσας ὡς εἶχον τάχους ἔτεινον\nεὐθὺ Βαβυλῶνος· ἐλθὼν δὲ συγγίγνομαί τινι\nτῶν Χαλδαίων σοφῷ ἀνδρὶ καὶ θεσπεσίῳ τὴν\nτέχνην, πολιῷ μὲν τὴν  κόμην, γένειον δὲ μάλα\nσεμνὸν καθειμένῳ τοὔνομα δὲ ἦν αὐτῷ Μιθροβαρζάνης.\nδεηθεὶς δὲ καὶ καθικετεύσας μόγις\nἐπέτυχον παῤ αὐτοῦ, ἐφʼ ὅτῳ βούλοιτο μισθῷ,\nκαθηγήσασθαί μοι τῆς ὁδοῦ.\n7 παραλαβὼν δέ με\nὁ ἀνὴρ πρῶτα μὲν ἡμέρας ἐννέα καὶ εἴκοσιν ἅμα\nτῇ σελήνῃ ἀρξάμενος ἔλουε κατάγων ἔωθεν ἐπὶ\nτὸν Εὐφράτην πρὸς ἀνίσχοντα τὸν ἥλιον, ῥῆσίν\nτινα μακρὰν ἐπιλέγων ἧς οὐ σφόδρα κατήκουον·\nὥσπερ γὰρ οἱ φαῦλοι τῶν ἐν τοῖς ἀγῶσι κηρύκων\nἐπίτροχόν τι καὶ ἀσαφὲς ἐφθέγγετο. πλὴν ἐῴκει\nγέ τινας ἐπικαλεῖσθαι δαίμονας. μετὰ δʼ οὖν\nτὴν ἐπῳδὴν τρὶς ἄν μου πρὸς τὸ πρόσωπον\nἀποπτύσας, ἐπανῄει πάλιν οὐδένα τῶν ἀπαντώντων\nπροσβλέπων. καὶ σιτία μὲν ἧν ἡμῖν τὰ\nἀκρόδρυα, ποτὸν δὲ γάλα καὶ μελίκρατον καὶ τὸ\nτοῦ Χοάσπου ὕδωρ, εὐνὴ δὲ ὑπαίθριος ἐπὶ τῆς\nπόας.\nἘπεὶ δʼ ἅλις εἶχε τῆς προδιαιτήσεως, περὶ\nμέσας νύκτας ἐπὶ τὸν Τίγρητα ποταμὸν ἀγαγὼν\nἐκάθηρέν τέ με καὶ ἀπέμαξε καὶ περιήγνισεν\nδᾳδὶ καὶ σκίλλη καὶ ἄλλοις πλείοσιν, ἅμα καὶ\nτὴν ἐπῳδὴν ἐκείνην ὑποτονθορύσας. εἶτά με\nὅλον καταμαγεύσας καὶ περιελθών, ἵνα μὴ\nβλαπτοίμην ὑπὸ τῶν φασμάτων, ἐπανάγει εἰς\n\n\nτὴν οἰκίαν, ὡς εἶχον, ἀναποδίζοντα, καὶ τὸ λοιπὸν\nἀμφὶ πλοῦν εἴχομεν.\n8 αὐτὸς μὲν οὖν μαγικήν\nτινα ἐνέδυ στολὴν τὰ πολλὰ ἐοικυῖαν τῇ Μηδικῇ,\nἐμὲ δὲ τουτοισὶ φέρων ἐνεσκεύασε, τῷ πίλῳ καὶ\nτῇ λεοντῇ καὶ προσέτι τῇ λύρᾳ, καὶ παρεκελεύσατο,\nἤν τις ἔρηταί με τοὔνομα, Μένιππον μὴ\nλέγειν, Ἡρακλέα δὲ ἢ Ὀδυσσέα ἢ Ὀρφέα.\nΦΙΛΟΣὩς δὴ τί τοῦτο, ὦ Μένιππε ; οὐ γὰρ συνίημι\nτὴν αἰτίαν οὔτε τοῦ σχήματος οὔτε τῶν\nὀνομάτων.\nΜΕΝΙΠΠΟΣΚαὶ μὴν πρόδηλόν γε τοῦτο καὶ οὐ παντελῶς\nἀπόρρητον· ἐπεὶ γὰρ οὗτοι πρὸ ἡμῶν ζῶντες εἰς\nἍιδου κατεληλύθεσαν, ἡγεῖτο, εἴ με ἀπεικάσειεν\nαὐτοῖς, ῥᾳδίως ἂν τὴν τοῦ Αἰακοῦ φρουρὰν διαλαθεῖν\nκαὶ ἀκωλύτως ἂν παρελθεῖν ἅτε συνηθέστερον,\nτραγικῶς μάλα παραπεμπόμενον ὑπὸ τοῦ\nσχήματος.\n9 Ἤδη δʼ οὖν ὑπέφαινεν ἡμέρα, καὶ κατελθόντες\nἐπὶ τὸν ποταμὸν περὶ ἀναγωγὴν ἐγιγνόμεθα.\nπαρεσκεύαστο δʼ αὐτῷ καὶ σκάφος καὶ ἱερεῖα καὶ\nμελίκρατον καὶ ἄλλα ὅσα πρὸς τὴν τελετὴν\nχρήσιμα. ἐμβαλόμενοι οὖν ἅπαντα τὰ παρεσκευασμένα\nοὕτω δὴ καὶ αὐτοὶ\nβαίνομεν ἀχνύμενοι, θαλερὸν κατὰ δάκρυ\nχέοντες.\nΚαὶ μέχρι μέν τινος ὑπεφερόμεθα ἐν τῷ ποταμῷ,\nεἶτα δὲ εἰσεπλεύσαμεν εἰς τὸ ἕλος καὶ τὴν λίμνην\nεἰς ἣν ὁ Εὐφράτης ἀφανίζεται. περαιωθέντες δὲ\nκαὶ ταύτην ἀφικνούμεθα εἰς τι χωρίον ἔρημον καὶ\nὑλῶδες καὶ ἀνήλιον, εἰς ὃ καὶ δὴ ἀποβάντες—\nἡγεῖτο δὲ ὁ  Μιθροβαρζάνης—βόθρον τε ὠρυξάμεθα\nκαὶ τὰ μῆλα κατεσφάξαμεν καὶ τὸ αἷμα περὶ\nαὐτὸν ἐσπείσαμεν. ὁ δὲ μάγος ἐν τοσούτῳ δᾷδα\nκαιομένην ἔχων οὐκέτʼ ἠρεμαίᾳ τῇ φωνῇ, παμμέγεθες\nδέ, ὡς οἶός τε ἧν, ἀνακραγὼν δαίμονάς τε\nὁμοῦ πάντας ἐπεβοᾶτο καὶ Ποινὰς καὶ Ἐρινύας\nκαὶ νυχίαν Ἑκάτην καὶ ἐπαινὴν Περσεφόνειαν,\nπαραμιγνὺς ἅμα βαρβαρικά τινα καὶ ἄσημα\nὄνοματα καὶ πολυσάλλαβα.\n10 Εὐθὺς οὖν ἅπαντα ἐκεῖνα ἐσαλεύετο καὶ ὑπὸ\nτῆς ἐπῳδῆς τοὔδαφος ἀνερρήγνυτο καὶ ὑλακὴ τοῦ\nΚερβέρου πόρρωθεν ἠκούετο καὶ τὸ πρᾶγμα\nὑπερκατηφὲς ἧν καὶ σκυθρωπόν.\nἔδδεισεν δʼ ὑπένερθεν ἄναξ ἐνέρων Ἀϊδωνεύς—\nκατεφαίνετο γὰρ ἤδη τὰ πλεῖστα, καὶ ἡ λίμνη καὶ\nὁ Πυριφλεγέθων καὶ τοῦ Πλούτωνος τὰ βασίλεια.\nκατελθόντες δʼ ὅμως διὰ τοῦ χάσματος τὸν μὲν\nῬαδάμανθυν εὕρομεν τεθνεῶτα μικροῦ δεῖν ὑπὸ\nτοῦ δέους· ὁ δὲ Κέρβερος ὑλάκτησε μέν τι καὶ\nπαρεκίνησε, ταχύ δέ μου κρούσαντος τὴν λύραν\nπαραχρῆμα ἐκηλήθη ὑπὸ τοῦ μέλους. ἐπεὶ δὲ\nπρὸς τὴν λίμνην ἀφικόμεθα, μικροῦ μὲν οὐδὲ\nἐπεραιώθημεν· ἧν γὰρ πλῆρες ἤδη τὸ πορθμεῖον\nκαὶ οἰμωγῆς ἀνάπλεων, τραυματίαι δὲ πάντες\n\n\n\nἐπέπλεον, ὁ μὲν τὸ σκέλος, ὁ δὲ τὴν κεφαλήν, ὁ\nδὲ ἄλλο τι συντετριμμένος, ἐμοὶ δοκεῖν, ἔκ τινος\nπολέμου παρόντες.\nὍμως δʼ οὖν ὁ βέλτιστος Κάρων ὡς εἶδε τὴν\nλεοντῆν, οἰηθείς με τὸν Ἡρακλέα εἶναι, εἰσεδέξατο\nκαὶ διεπόρθμευσέν τε ἄσμενος καὶ ἀποβᾶσι\nδιεσήμηνε τὴν ἀτραπόν.\n11 ἐπεὶ δὲ ἧμεν ἐν τῷ\nσκότῳ, προῄει μὲν ὁ Μιθροβαρζάνης, εἰπόμην δὲ\nἐγὼ κατόπιν ἐχόμενος αὐτοῦ, ἕως πρὸς λειμῶνα\nμέγιστον ἀφικνούμεθα τῷ ἀσφοδέλῳ κατάφυτον,\nἔνθα δὴ περιεπέτοντο ἡμᾶς τετριγυῖαι τῶν νεκρῶν\nαἱ σκιαί. κατʼ ὀλίγον δὲ προϊόντες παραγιγνόμεθα\nπρὸς τὸ τοῦ Μίνωος δικαστήριον· ἐτύγχανε\nδὲ ὁ μὲν ἐπὶ θρόνου τινὸς ὑψηλοῦ καθήμενος,\nπαρειστήκεσαν δὲ αὐτῷ Ποιναὶ καὶ Ἐρινύες καὶ\nἈλάστορες. ἑτέρωθεν δὲ προσήγοντο πολλοί\nτινες ἐφεξῆς, ἀλύσει μακρῇ δεδεμένοι· ἐλέγοντο\nδὲ εἶναι μοιχοὶ καὶ πορνοβοσκοὶ καὶ τελῶναι καὶ\nκόλακες καὶ συκοφάνται καὶ τοιοῦτος ὅμιλος τῶν\nπάντα κυκώντων ἐν τῷ βίῳ. χωρὶς δὲ οἵ τε\nπλούσιοι καὶ τοκογλύφοι προσήεσαν ὠχροὶ καὶ\nπρογάστορες καὶ ποδαγροί, κλοιὸν ἕκαστος αὐτῶν\nκαὶ κόρακα διτάλαντον ἐπικείμενος. ἐφεστῶτες\nοὖν ἡμεῖς ἑωρῶμέν τε τὰ γιγνόμενα καὶ ἠκούομεν\nτῶν ἀπολογουμένων· κατηγόρουν δὲ αὐτῶν καινοί\nτινες καὶ παράδοξοι ῥήτορες.\nΦΙΛΟΣΤίνες οὗτοι, πρὸς Διός; μὴ γὰρ ὀκνήσῃς καὶ\nτοῦτο εἰπεῖν.\nΜΕΝΙΠΠΟΣΟἶσθά που ταυτασὶ τὰς πρὸς τὸν ἥλιον ἀποτελουμένας\nσκιὰς ὑπὸ τῶν σωμάτων;\nΦΙΛΟΣΠάνυ μὲν οὖν.\nΜΕΝΙΠΠΟΣΑὗται τοίνυν, ἐπειδὰν ἀποθάνωμεν, κατηγοροῦσί\nτε καὶ καταμαρτυροῦσι καὶ διελέγχουσι\nτὰ πεπραγμένα ἡμῖν παρὰ τὸν βίον, καὶ σφόδρα\nτινὲς ἀξιόπιστοι δοκοῦσιν ἅτε ἀεὶ συνοῦσαι καὶ\nμηδέποτε ἀφιστάμεναι τῶν σωμάτων.\n12 Ὁ δʼ οὖν Μίνως ἐπιμελῶς ἐξετάζων ἀπέπεμπεν\nἕκαστον εἰς τὸν τῶν ἀσεβῶν χῶρον δίκην ὑφέξοντα\nκατ᾿ ἀξίαν τῶν τετολμημένων, καὶ μάλιστα\nἐκείνων ἥπτετο τῶν ἐπὶ πλούτοις τε καὶ ἀρχαῖς\nτετυφωμένων καὶ μονονουχὶ καὶ προσκυνεῖσθαι\nπεριμενόντων, τήν τε ὀλιγοχρόνιον ἀλαζονείαν\nαὐτῶν καὶ τὴν ὑπεροψίαν μυσαττόμενος, καὶ ὅτι\nμὴ ἐμέμνηντο θνητοί τε ὄντες αὐτοὶ καὶ θνητῶν\nἀγαθῶν τετυχηκότες. οἳ δὲ ἀποδυσάμενοι τὰ\nλαμπρὰ ἐκεῖνα πάντα, πλούτους λέγω καὶ γένη\nκαὶ δυναστείας, γυμνοὶ κάτω νενευκότες παρειστήκεσαν\nὥσπερ τινὰ ὄνειρον ἀναπεμπαζόμενοι\nτὴν παῤ ἡμῖν εὐδαιμονίαν· ὥστ᾿ ἔγωγε ταῦτα\nὁρῶν ὑπερέχαιρον καὶ εἴ τινα γνωρίσαιμι αὐτῶν,\nπροσιὼν ἂν ἡσυχῆ πως ὑπεμίμνησκον οἷος ἧν\nπαρὰ τὸν βίον καὶ ἡλίκον ἐφύσα τότε, ἡνίκα\n\n\nπολλοὶ μὲν ἕωθεν ἐπὶ τῶν πυλώνων παρειστήκεσαν\nτὴν πρόοδον αὐτοῦ περιμένοντες ὠθούμενοί τε καὶ\nἀποκλειόμενοι πρὸς τῶν οἰκετῶν· ὁ δὲ μόλις ἄν\nποτε ἀνατείλας αὐτοῖς πορφυροῦς τις ἢ περίχρυσος\nἢ διαποίκιλος εὐδαίμονας ιᾤετο καὶ μακαρίους\nἀποφαίνειν τοὺς προσειπόντας, εἰ1 τὸ στῆθος ἢ\nτὴν δεξιὰν προτείνων δοίη καταφιλεῖν. ἐκεῖνοι\nμὲν οὖν ἠνιῶντο ἀκούοντες.\n13 Τῷ δὲ Μίνῳ μία τις καὶ πρὸς χάριν ἐδικάσθη·\nτὸν γάρ τοι Σικελιώτην Διονύσιον πολλά γε καὶ\nδεινὰ καὶ ἀνόσια ὑπό τε Δίωνος κατηγορηθέντα\nκαὶ ὑπὸ τῆς σκιᾶς καταμαρτυρηθέντα παρελθὼν\nἈρίστιππος ὁ Κυρηναῖος—ἄγουσι δʼ αὐτὸν ἐν\nτιμῇ καὶ δύναται μέγιστον ἐν τοῖς κάτω—μικροῦ\nδεῖν τῇ Χιμαίρᾳ προσδεθέντα 2 παρέλυσε τῆς\nκαταδίκης λέγων πολλοῖς αὐτὸν τῶν πεπαιδευμένων\nπρὸς ἀργύριον γενέσθαι δεξιόν.\n14 Ἀποστάντες δὲ ὅμως τοῦ δικαστηρίου πρὸς τὸ\nκολαστήριον ἀφικνούμεθα. ἔνθα δή, ὦ φιλότης,\nπολλὰ καὶ ἐλεεινὰ ἧν καὶ ἀκοῦσαι καὶ ἰδεῖν·\nμαστίγων τε γὰρ ὁμοῦ ψόφος ἠκούετο καὶ οἰμωγὴ\nτῶν ἐπὶ τοῦ πυρὸς ὀπτωμένων καὶ στρέβλαι καὶ\nκύφωνες καὶ τροχοί, καὶ ἡ Χίμαιρα ἐσπάραττεν\nκαὶ ὁ Κέρβερος ἐδάρδαπτεν. ἐκολάζοντό τε ἅμα\nπάντες, βασιλεῖς, δοῦλοι, σατράπαι, πένητες,\nπλούσιοι, πτωχοί, καὶ μετέμελε πᾶσι τῶν τετολμημένων.\nἐνίους δὲ αὐτῶν καὶ ἐγνωρίσαμεν\n\n\n\n\nἰδόντες, ὁπόσοι ἧσαν τῶν ἕναγχος τετελευτηκότων·\nοἱ δὲ ἐνεκαλύπτοντό τε καὶ ἀπεστρέφοντο, εἰ δὲ\nκαὶ προσβλέποιεν, μάλα δουλοπρεπές τι καὶ\nκολακευτικόν, καὶ ταῦτα πῶς οἴει βαρεῖς ὄντες\nκαὶ ὑπερόπται παρὰ τὸν βίον ; τοῖς μέντοι\nπένησιν ἡμιτέλεια τῶν κακῶν ἐδίδοτο, καὶ\nδιαναπαυόμενοι πάλιν ἐκολάζοντο. καὶ μὴν\nκἀκεῖνα εἶδον τὰ μυθώδη, τὸν Ἰξίονα καὶ τὸν\nΣίσυφον καὶ τὸν Φρύγα Τάνταλον, χαλεπῶς γε\nἔχοντα,1 καὶ τὸν γηγενῆ Τιτυόν, Ἡράκλεις ὅσος·\nἔκειτο γοῦν τόπον ἐπέχων ἀγροῦ.\n15 Διελθόντες δὲ καὶ τούτους εἰς τὸ πεδίον\nεἰσβάλλομεν τὸ Ἀχερούσιον, εὑρίσκομέν τε\nαὐτόθι τοὺς ἡμιθέους τε καὶ τὰς ἡρωΐνας καὶ τὸν\nἄλλον ὅμιλον τῶν νεκρῶν κατὰ ἔθνη καὶ κατὰ\nφῦλα διαιτωμένους, τοὺς μὲν παλαιούς τινας καὶ\nεὐρωτιῶντας καὶ ὥς φησιν Ὅμηρος, ἀμενηνούς,\nτοὺς δʼ ἔτι νεαλεῖς καὶ συνεστηκότας, καὶ μάλιστα\nτοὺς Αἰγυπτίους αὐτῶν διὰ τὸ πολυαρκὲς τῆς\nταριχείας. τὸ μέντοι διαγιγνώσκειν ἕκαστον οὐ\nπάνυ τι ἧν ῥᾴδιον· ἅπαντες γὰρ ἀτεχνῶς ἀλλήλοις\nγίγνονται ὅμοιοι τῶν ὀστῶν γεγυμνωμένων. πλὴν\nἀλλὰ μόγις τε καὶ διὰ πολλοῦ ἀναθεωροῦντες\nαὐτοὺς ἐγιγνώσκομεν. ἔκειντο δʼ ἐπʼ ἀλλήλοις\nἀμαυροὶ καὶ ἄσημοι καὶ οὐδὲν ἔτι τῶν παῤ ἡμῖν\nκαλῶν φυλάττοντες. ἀμέλει πολλῶν ἐν ταὐτῷ\nσκελετῶν κειμένων καὶ πάντων ὁμοίως φοβερόν τι\nκαὶ διάκενον δεδορκότων καὶ γυμνοὺς τοὺς ὀδόντας\n\n\n\n\nπροφαινόντων, ἠπόρουν πρὸς ἐμαυτὸν ᾧτινι διακρίναιμι\nτὸν Θερσίτην ἀπὸ τοῦ καλοῦ Νιρέως ἢ\nτὸν μεταίτην Ἶρον ἀπὸ τοῦ Φαιάκων βασιλέως ἢ\nΠυρρίαν τὸν μάγειρον ἀπὸ τοῦ Ἀγαμέμνονος.\nοὐδὲν γὰρ ἔτι τῶν παλαιῶν γνωρισμάτων αὐτοῖς\nπαρέμενεν, ἀλλ᾿ ὅμοια τὰ ὀστᾶ ἦν, ἄδηλα καὶ ἀνεπίγραφα\nκαὶ ὑπ᾿  οὐδενὸς ἔτι διακρίνεσθαι δυνάμενα.\n16 Τοιγάρτοι ἐκεῖνα ὁρῶντί μοι ἐδόκει ὁ τῶν\nἀνθρώπων βίος πομπῇ τινι μακρᾷ προσεοικέναι,\nχορηγεῖν δὲ καὶ διατάττειν ἕκαστα ἡ Τύχη, διάφορα\nκαὶ ποικίλα τοῖς πομπευταῖς τὰ σχήματα\nπροσάπτουσα· τὸν μὲν γὰρ λαβοῦσα, εἰ τύχοι,\nβασιλικῶς διεσκεύασεν, τιάραν τε ἐπιθεῖσα καὶ\nδορυφόρους παραδοῦσα καὶ τὴν κεφαλὴν στέψασα\nτῷ διαδήματι, τῷ δὲ οἰκέτου σχῆμα περιέθηκεν·\nτὸν δέ τινα καλὸν εἶναι ἐκόσμησεν, τὸν δὲ ἄμορφον\nκαὶ γελοῖον παρεσκεύασεν· παντοδαπὴν γάρ,\nοἶμαι, δεῖ γενέσθαι τὴν θέαν. πολλάκις δὲ καὶ\nδιὰ μέσης τῆς πομπῆς μετέβαλε τὰ ἐνίων σχήματα\nοὐκ ἐῶσα εἰς τέλος διαπομπεῦσαι ὡς ἐτάχθησαν,\nἀλλὰ μεταμφιέσασα τὸν μὲν Κροῖσον ἠνάγκασε\nτὴν τοῦ οἰκέτου καὶ αἰχμαλώτου σκευὴν ἀναλαβεῖν,\nτὸν δὲ Μαιάνδριον τέως ἐν τοῖς οἰκέταις\nπομπεύοντα τὴν τοῦ Πολυκράτους τυραννίδα\nμετενέδυσε. καὶ μέχρι μέν τινος εἴασε χρῆσθαι\nτῷ σχήματι· ἐπειδὰν δὲ ὁ τῆς πομπῆς καιρὸς\nπαρέλθῃ, τηνικαῦτα ἕκαστος ἀποδοὺς τὴν σκευὴν\nκαὶ ἀποδυσάμενος τὸ σχῆμα μετὰ τοῦ σώματος\nἐγένετο οἷόσπερ ἦν πρὸ τοῦ γενέσθαι, μηδὲν τοῦ\nπλησίον διαφέρων. ἔνιοι δὲ ὑπʼ ἀγνωμοσύνης,\nἐπειδὰν ἀπαιτῇ τὸν κόσμον ἐπιστᾶσα ἡ Τύχη,\n\n\nἄχθονταί τε καὶ ἀγανακτοῦσιν ὥσπερ οἰκείων\nτινῶν στερισκόμενοι καὶ οὐχ ἃ πρὸς ὀλίγον ἔχρήσαντο\nἀποδιδόντες.\nΟἶμαι δέ σε καὶ τῶν ἐπὶ τῆς σκηνῆς πολλάκις\nἑωρακέναι τοὺς τραγικοὺς ὑποκριτὰς τούτους πρὸς\nτὰς χρείας τῶν δραμάτων ἄρτι μὲν Κρέοντας,\nἐνίοτε δὲ Πριάμους γνγνομένους ἢ Ἀγαμέμνονας,\nκαὶ ὁ αὐτός, εἰ τύχοι, μικρὸν ἔμπροσθεν μάλα\nσεμνῶς τὸ τοῦ Κέκροπος ἢ Ἐρεχθέως σχῆμα\nμι μησάμενος μετʼ ὀλίγον οἰκέτης προῆλθεν ὑπὸ\nτοῦ ποιητοῦ κεκελευσμένος. ἤδη δὲ πέρας ἔχοντος\nτοῦ δράματος ἀποδυσάμενος ἕκαστος αὐτῶν τὴν\nχρυσοπαστον ἐκείνην ἐσθῆτα καὶ τὸ προσωπεῖον\nἀποθέμενος καὶ καταβὰς ἀπὸ τῶν ἐμβατῶν πένης\nκαὶ ταπεινὸς περίεισιν, οὐκέτʼ Ἀγαμέμνων ὁ\nἈτρέως οὐδὲ Κρέων ὁ Μενοικέως, ἀλλὰ Πῶλος\nΧαρικλέους Σουνιεὺς ὀνομαζόμενος ἢ Σάτυρος\nΘεογείτονος Μαραθώνιος. τοιαῦτα καὶ τά τῶν\nἀνθρώπων πράγματά ἐστιν, ὡς τότε μοι ὁρῶντι\nἔδοξεν.\nΦΙΛΟΣ17 Εἰπέ μοι, ὦ Μένιππε, οἱ δὲ τοὺς πολυτελεῖς\nτούτους καὶ ὑψηλοὺς τάφους ἔχοντες ὑπὲρ γῆς\nκαὶ στήλας καὶ εἰκόνας καὶ ἐπιγράμματα οὐδὲν\nτιμιώτεροι παρʼ αὐτοῖς εἰσι τῶν ἰδιωτῶν νεκρῶν;\nΜΕΝΙΠΠΟΣΛηρεῖς, ὦ οὗτος· εἰ γοῦν ἐθεάσω τὸν Μαύσωλον\nαὐτόν,—λέγω δὲ τὸν Κᾶρα, τὸν ἐκ τοῦ τάφον\nπεριβόητον—εὖ οἶδα ὅτι οὐκ ἂν ἐπαύσω γελόων,\nοὕτω ταπεινὸς ἔρριπτο ἐν παραβύστῳ που\n\n\nλανθάνων ἐν τῷ λοιπῷ δήμῳ τῶν νεκρῶν, ἐμοὶ\nδοκεῖν, τοσοῦτον ἀπολαύων τοῦ μνήματος, παρ᾿ \nὅσον ἐβαρύνετο τηλικοῦτον ἄχθος ἐπικείμενος·\nἐπειδὰν γάρ, ὦ ἑταῖρε, ὁ Αἰακὸς ἀπομετρήσῃ\nἑκάστῳ τὸν τόπον,—δίδωσι δὲ τὸ μέγιστον οὐ\nπλέον ποδός—ἀνάγκη ἀγαπῶντα κατακεῖσθαι\nπρὸς τὸ μέτρον συνεσταλμένον. πολλῷ δʼ ἂν\nοἶμαι μᾶλλον ἐγέλασας, εἰ ἐθεάσω τοὺς παρ᾿ \nἡμῖν βασιλέας καὶ σατράπας πτωχεύοντας παρ᾿\nαὐτοῖς καὶ τοι ταριχοπωλοῦντας ὑπʼ ἀπορίας ἢ\nτὰ πρῶτα διδάσκοντας γράμματα καὶ ὑπὸ τοῦ\nτυχόντος ὑβριζομένους καὶ κατὰ κόρρης παιο\nμένους ὤσπερ τῶν ἀνδραπόδων τὰ ἀτιμότατα.\nΦίλιππον γοῦν τὸν Μακεδόνα ἐγὼ θεασάμενος\nοὐδὲ κρατεῖν ἐμαυτοῦ δυνατὸς ἦν· ἐδείχθη δέ μοι\nἐν γωνίᾳ τινὶ μισθοῦ ἀκούμενος τὰ σαθρὰ τῶν\nὑποδημάτων. πολλοὺς δὲ καὶ ἄλλους ἦν ἰδεῖν ἐν\nταῖς τριόδοις μεταιτοῦντας, Ξέρξας λέγω καὶ\nΔαρείους καὶ Πολνκράτας.\nΦΙΛΟΣ18 Ἄτοπα διηγῇ τὰ περὶ τῶν βασιλέων καὶ μικροῦ\nδεῖν ἄπιστα. τί δὲ ὁ Σωκράτης ἔπραττεν καὶ\nΔιογένης καὶ εἴ τις ἄλλος τῶν σοφῶν;\nΜΕΝΙΠΠΟΣὉ μὲν Σωκράτης κἀκεῖ περίεισιν διελέγχων\nἄπαντας· σύνεστι δʼ αὐτῷ Παλαμήδης καὶ Ὀδυσσεὺς\nκαὶ Νέστωρ καὶ εἴ τις ἄλλος λάλος νεκρός.\nἔτι μέντοι ἐπεφύσητο αὐτῷ καὶ διῳδήκει ἐκ τῆς\nφαρμακοποσίας τὰ σκέλη, ὁ δὲ βέλτιστος Δεογένης\nπαροικεῖ μὲν Σαρδαναπάλλῳ τῷ Ἀσσυρίῳ\n\n\nκαὶ Μίδᾳ τῷ Φρυγὶ καὶ ἄλλοις τισὶ τῶν πολυτελῶν·\nἀκούων δὲ οἰμωζόντων αὐτῶν καὶ τὴν\nπαλαιὰν τύχην ἀναμετρουμένων γελᾷ τε καὶ\nτέρπεται, καὶ τὰ πολλὰ ὕπτιος κατακείμενος ᾄδει\nμάλα τραχείᾳ καὶ ἀπηνεῖ τῇ φωνῇ τὰς οἰμωγὰς\nαὐτῶν ἐπικαλύπτων, ὥστε ἀνιᾶσθαι τοὺς ἄνδρας\nκαὶ διασκέπτεσθαι μετοικεῖν οὐ φέροντας τὸν\nΔιογένην.\nΦΙΛΟΣ19 Ταυτὶ μὲν ἱκανῶς· τί δὲ τὸ ψήφισμα ἦν, ὅπερ\nἐν ἀρχῇ ἔλεγες κεκυρῶσθαι κατὰ τῶν πλουσίων;\nΜΕΝΙΠΠΟΣΕὖ γε ὑπέμνησας· οὐ γὰρ οἶδʼ ὅπως περὶ τούτου\nλέγειν προθέμενος πάμπολυ ἀπεπλανήθην\nτοῦ λόγου.\nΔιατρίβοντος γάρ μου παρ᾿ αὐτοῖς προὔθεσαν\nοἱ πρυτάνεις ἐκκλησίαν περὶ τῶν κοινῇ συμμφερόντων·\nἰδὼν οὖν πολλοὺς συνθέοντας ἀναμίξας\nἐμαυτὸν τοῖς νεκροῖς εὐθὺς εἰς καὶ αὐτὸς ἦν τῶν\nἐκκλησιαστῶν. διῳκήθη μὲν οὖν καὶ ἄλλα,\nτελευταῖον δὲ τὸ περὶ τῶν πλουσίων· ἐπεὶ γὰρ\nαὐτῶν κατηγόρητο πολλὰ καὶ δεινά, βία καὶ\nἀλαζονεία καὶ ὑπεροψία καὶ ἀδικία, τέλος\nἀναστάς τις τῶν δημαγωγῶν ἀνέγνω ψήφισμα\nτοιοῦτον.\nΨΗΦΙΣΜΑ20 “Ἐπειδὴ πολλὰ καὶ παράνομα οἱ πλούσιοι\nδρῶσι παρὰ τὸν βίον ἁρπάζοντες καὶ βιαζόμενοι\nκαὶ πάντα τρόπον τῶν πενήτων καταφρονοῦντες,\n“Δεδόχθω τῇ βουλῇ καὶ τῷ δήμῳ, ἐπειδὰν\nἀποθάνωσι, τὰ μὲν σώματα αὐτῶν κολάζεσθαι\nκαθάπερ καὶ τὰ τῶν ἄλλων πονηρῶν, τὰς δὲ\nψυχὰς ἀναπεμφθείσας ἄνω εἰς τὸν βίον καταδύεσθαι\nεἰς τοὺς ὄνους, ἄχρις ἂν ἐν τῷ τοιούτῳ διαγάγωσι\nμυριάδας ἐτῶν πέντε καὶ εἴκοσιν, ὄνοι ἐξ\nὄνων γιγνόμενοι καὶ ἀχθοφοροῦντες καὶ ὑπὸ τῶν\nπενήτων ἐλαυνόμενοι, τοὐντεῦθεν δὲ λοιπὸν ἐξεῖναι\nαὐτοῖς ἀποθανεῖν.\n“Εἶπε τὴν γνώμην Κρανίων Σκελετίωνος Νεκυσιεὺς\nφυλῆς Ἀλιβαντίδος.”\nΤούτου ἀναγνωσθέντος τοῦ ψτηφίσματος ἐπεψήφισαν\nμὲν αἱ ἀρχαί, ἐπεχειροτόνησε δὲ τὸ\nπλῆθος καὶ ἐβριμήσατο ἡ Βριμὼ καὶ ὑλάκτησεν\nὁ Κέρβερος· οὕτω γὰρ ἐντελῆ γίγνεται καὶ κύρια\nτὰ ἐγνωσμένα.\n21 Ταῦτα μὲν δή σοι τὰ ἐν τῇ ἐκκλησίᾳ. ἐγὼ δέ,\nοὗπερ ἀφίγμην ἕνεκα, τῷ Τειρεσίᾳ προσελθὼν\nἱκέτευον αὐτὸν τὰ πάντα διηγησάμενος εἰπεῖν\nπρός με ποῖόν τινα ἡγεῖται τὸν ἄριστον βίον. ὁ\nδὲ γελάσας—ἔστι δὲ τυφλόν τι γερόντιον καὶ\nὠχρὸν καὶ λεπτόφωνον —“Ὦ τέκνον,” φησί,\n“τὴν μὲν αἰτίαν οἶδά σοι τῆς ἀπορίας ὅτι παρὰ\nτῶν σοφῶν ἐγένετο οὐ ταὐτὰ γιγνωσκόντων ἑαυτοῖς·\nἀτὰρ οὐ θέμις λέγειν πρὸς σε· ἀπείρηται γὰρ\nὑπὸ τοῦ Ῥαδαμάνθυος.” “Μηδαμῶς,” ἔφην, “ὦ\nπατέριον, ἀλλʼ εἰπὲ καὶ μὴ περιίδῃς με σοῦ\nτυφλότερον περιιόντα ἐν τῷ βίῳ.” ὁ δὲ δή με\nἀπαγαγὼν καὶ πολὺ τῶν ἄλλων ἀποσπάσας\nἤρεμα προσκύψας πρὸς τὸ οὖς φησίν, “Ὁ τῶν\nἰδιωτῶν ἄριστος βίος, καὶ σωφρονεστερος1 παυσάμένος\n\n\nτοῦ μετεωρολογεῖν καὶ τέλη καὶ ἀρχὰς\nἐπισκοπεῖν καὶ καταπτύσας τῶν σοφῶν τούτων\nσυλλογισμῶν καὶ τὰ τοιαῦτα λῆρον ἡγησάμενος\nτοῦτο μόνον ἐξ ἅπαντος θηράσῃ, ὅπως τὸ παρὸν\nεὖ θέμενος παραδράμῃς γελῶν τὰ πολλὰ καὶ\nπερὶ μηδὲν ἐσπουδακώς.”\nὣς εἰπὼν πάλιν ὦρτο κατʼ ἀσφοδελὸν λειμῶνα.\n22 Ἐγὼ δὲ—καὶ γὰρ ἤδη ὀψὲ ἦν—“Ἀγε δή, ὦ\nΜιθροβαρζάνη,” φημί, “τί διαμέλλομεν καὶ οὐκ\nἄπιμεν αὖθις εἰς τὸν βίον”; ὁ δὲ πρὸς ταῦτα,\n“Θάρρει,” φησίν, “ ὦ Μένιππε· ταχεῖαν γάρ σοι\nκαὶ ἀπράγμονα ὑποδείξω ἀτραπόν.” καὶ δὴ\nἀγαγών με πρός τι χωρίον τοῦ ἄλλου ζοφερώτερον\nδείξας τῇ χειρὶ πόρρωθεν ἀμανρὸν καὶ λεπτὸν\nὥσπερ διὰ κλειθρίας φῶς εἰσρέον, “Ἐκεῖνο,” ἔφη,\n“ἐστὶν τὸ ἱερὸν τὸ Τροφωνίου, κἀκεῖθεν κατίασιν\nοἱ ἀπὸ Βοιωτίας. ταύτην οὖν ἄνιθι καὶ εὐθὺς\nἔσῃ ἐπὶ τῆς Ἑλλάδος.” ἡσθεὶς δὲ τοῖς εἰρημένοις\nἐγὼ καὶ τὸν μάγον ἀσπασάμενος χαλεπῶς μάλα\nδιὰ τοῦ στομίου ἀνερπύσας οὐκ οἶδʼ ὅπως ἐν\nΛεβαδείᾳ γίγνομαι.\n","locs":[{"loc":"urn:cts:greekLit:tlg0062.tlg035:1","start":0,"length":1184},{"loc":"urn:cts:greekLit:tlg0062.tlg035:2","start":1184,"length":1216},{"loc":"urn:cts:greekLit:tlg0062.tlg035:3","start":2400,"length":890},{"loc":"urn:cts:greekLit:tlg0062.tlg035:4","start":3290,"length":1488},{"loc":"urn:cts:greekLit:tlg0062.tlg035:5","start":4778,"length":454},{"loc":"urn:cts:greekLit:tlg0062.tlg035:6","start":5232,"length":1010},{"loc":"urn:cts:greekLit:tlg0062.tlg035:7","start":6242,"length":924},{"loc":"urn:cts:greekLit:tlg0062.tlg035:8","start":7166,"length":624},{"loc":"urn:cts:greekLit:tlg0062.tlg035:9","start":7790,"length":903},{"loc":"urn:cts:greekLit:tlg0062.tlg035:10","start":8693,"length":924},{"loc":"urn:cts:greekLit:tlg0062.tlg035:11","start":9617,"length":1247},{"loc":"urn:cts:greekLit:tlg0062.tlg035:12","start":10864,"length":1067},{"loc":"urn:cts:greekLit:tlg0062.tlg035:13","start":11931,"length":392},{"loc":"urn:cts:greekLit:tlg0062.tlg035:14","start":12323,"length":925},{"loc":"urn:cts:greekLit:tlg0062.tlg035:15","start":13248,"length":1095},{"loc":"urn:cts:greekLit:tlg0062.tlg035:16","start":14343,"length":1902},{"loc":"urn:cts:greekLit:tlg0062.tlg035:17","start":16245,"length":1180},{"loc":"urn:cts:greekLit:tlg0062.tlg035:18","start":17425,"length":720},{"loc":"urn:cts:greekLit:tlg0062.tlg035:19","start":18145,"length":599},{"loc":"urn:cts:greekLit:tlg0062.tlg035:20","start":18744,"length":770},{"loc":"urn:cts:greekLit:tlg0062.tlg035:21","start":19514,"length":944},{"loc":"urn:cts:greekLit:tlg0062.tlg035:22","start":20458,"length":600}]}
{"id":"urn:cts:greekLit:tlg0062.tlg035.perseus-grc2","text":"Μένιππος ω χαψε μἑλαθμον πρόπυλὰ θʼ ἑστίας ἐμῆς, ὡς ἄσμενὸς σʼ ἐσεῖδον ἐς φάος μολών.\nΦίλος οὐ Μένιππος οὗτός ἐστιν ὁ κύων; οὐ μὲν οὖν ἄλλος, εἰ μὴ ἐγὼ παραβλέπω· Μένιππος ὅλος. τί οὖν αὐτῷ βούλεται τὸ ἀλλόκοτον τοῦ σχήματος, πῖλος καὶ λύρα καὶ λεοντῆ; πλὴν ἀλλὰ προσιτέον γε αὐτῷ. χαῖρε, ὦ Μένιππε· πόθεν ἡμῖν ἀφῖξαι; πολὺς γὰρ χρόνος οὐ πέφηνας ἐν τῇ πόλει.\nΜένιππος ἥκω νεκρῶν κευθμῶνα καὶ σκότου πύλας λιπών, ἵνʼ Αιδης χωρὶς ᾤκισται θεῶν.\nΦίλος Ἡράκλεις, ἐλελήθει Μένιππος ἡμᾶς ἀποθανών, κᾆτα ἐξ ὑπαρχῆς ἀναβεβίωκεν;\nΜένιππος οὔκ, ἀλλʼ ἔτʼ ἔμπνουν Ἀΐδης μʼ ἐδέξατο.\nΦίλος τίς δὴ αἰτία σοι τῆς καινῆς καὶ παραδόξου ταύτης ἀποδημίας;\nΜένιππος νεότης μʼ ἐπῆρε καὶ θράσος τοῦ νοῦ πλέον.\nΦίλος παῦσαι, μακάριε, τραγῳδῶν καὶ λέγε οὑτωσί πως ἁπλῶς καταβὰς ἀπὸ τῶν ἰαμβείων, τίς ἡ στολὴ; τί σοι τῆς κάτω πορείας ἐδέησεν; ἄλλως γὰρ οὐχ ἡδεῖά τις οὐδὲ ἀσπάσιος ἡ ὁδός.\nΜένιππος φιλότης, χρειώ με κατήγαγεν εἰς Ἀΐδαο ψυχῇ χρησόμενον Θηβαίου. Τειρεσίαο.\nΦίλος οὗτος, ἀλλʼ ἦ παραπαίεις οὐ γὰρ ἂν οὕτως ἐμμέτρως ἐρραψῴδεις πρὸς ἄνδρας φίλους.\nΜένιππος μὴ θαυμάσῃς, ὦ ἑταῖρε· νεωστὶ γὰρ Εὐριπίδῃ καὶ Ὁμήρῳ συγγενόμενος οὐκ οἶδʼ ὅπως ἀνεπλήσθην τῶν ἐπῶν καὶ αὐτόματά μοι τὰ μέτρα ἐπὶ τὸ στόμα ἔρχεται.\nΜένιπποςἀτάρ εἰπέ μοι, πῶς τὰ ὑπὲρ γῆς ἔχει καὶ τί ποιοῦσιν οἱ ἐν τῇ πόλει;\nΦίλος καινὸν οὐδέν, ἀλλʼ οἷα καὶ πρὸ τοῦ ἁρπάζουσιν, ἐπιορκοῦσιν, τοκογλυφοῦσιν, ὀβολοστατοῦσιν.\nΜένιππος ἄθλιοι καὶ κακοδαίμονες· οὐ γὰρ ἴσασιν οἷα ἔναγχος κεκύρωται παρὰ τοῖς κάτω καὶ οἷα κεχειροτόνηται τὰ ψηφίσματα κατὰ τῶν πλουσίων, ἃ μὰ τὸν Κέρβερον οὐδεμία μηχανὴ τὸ διαφυγεῖν αὐτούς.\nΦίλος τί φής; δέδοκταί τι νεώτερον τοῖς κάτω περὶ τῶν ἐνθάδε;\nΜένιππος νὴ Δία, καὶ πολλά γε· ἀλλʼ οὐ θέμις ἐκφέρειν αὐτὰ πρὸς ἅπαντας οὐδὲ ἐξαγορεύειν τὰ ἀπόρρητα, μὴ καί τις ἡμᾶς γράψηται γραφὴν ἀσεβείας ἐπὶ τοῦ Ῥαδαμάνθυος.\nΦίλος μηδαμῶς, ὦ Μένιππε, πρὸς τοῦ Διός, μὴ φθονήσῃς τῶν λόγων φίλῳ ἀνδρί· πρὸς γὰρ εἰδότα σιωπᾶν ἐρεῖς, τὰ τʼ ἄλλα καὶ πρὸς μεμυημένον.\nΜένιππος χαλεπὸν μὲν ἐπιτάττεις τὸ , ἐπίταγμα καὶ οὐ πάντῃ εὐσεβές πλὴν ἀλλὰ σοῦ γε ἕνεκα τολμητέον. ἔδοξε δὴ τοὺς πλουσίους τούτους καὶ πολυχρημάτους καὶ τὸ χρυσίον κατάκλειστον ὥσπερ τὴν Δανάην φυλάττοντας —\nΦίλος μὴ πρότερον εἴπῃς, ὦγαθέ, τὰ δεδογμένα πρὶν ἐκεῖνα διελθεῖν ἃ μάλιστʼ ἂν ἡδέως ἀκούσαιμί σου, τίς ἡ ἐπίνοιά σοι τῆς καθόδου ἐγένετο, τίς δʼ ὁ τῆς πορείας ἡγεμών, εἶθʼ ἑξῆς ἅ τε εἶδες ἅ τε ἤκουσας παρʼ αὐτοῖς· εἰκὸς γὰρ δὴ φιλόκαλον ὄντα σε μηδὲν τῶν ἀξίων θέας ἢ ἀκοῆς παραλιπεῖν.\nΜένιππος ὑπουργητέον καὶ ταῦτά σοι· τί γὰρ ἂν καὶ πάθοι τις, ὁπότε φίλος ἀνὴρ βιάζοιτο; καὶ δὴ πρῶτά σοι δίειμι τὰ περὶ τῆς γνώμης τῆς ἐμῆς, ὅθεν ὡρμήθην πρὸς τὴν κατάβασιν. ἐγὼ γάρ, ἄχρι μὲν ἐν παισὶν ἦν, ἀκούων Ὁμήρου καὶ Ἡσιόδου πολέμους καὶ στάσεις διηγουμένων οὐ μόνον τῶν ἡμιθέων, ἀλλὰ καὶ αὐτῶν ἤδη τῶν θεῶν, ἔτι δὲ καὶ μοιχείας αὐτῶν καὶ βίας καὶ ἁρπαγὰς καὶ δίκας καὶ πατέρων ἐξελάσεις καὶ ἀδελφῶν γάμους, πάντα ταῦτα ἐνόμιζον εἶναι καλὰ καὶ οὐ παρέργως ἐκινούμην πρὸς αὐτά. ἐπεὶ δὲ εἰς ἄνδρας τελεῖν ἠρξάμην. πάλιν αὖ ἐνταῦθα ἤκουον τῶν νόμων τἀναντία τοῖς ποιηταῖς κελευόντων, μήτε μοιχεύειν μήτε στασιάζειν μήτε ἁρπάζειν. ἐν μεγάλῃ οὖν καθεστήκειν ἀμφιβολίᾳ, οὐκ εἰδὼς ὅ τι χρησαίμην ἐμαυτῷ· οὔτε γὰρ ἄν ποτε τοὺς θεοὺς μοιχεῦσαι καὶ στασιάσαι πρὸς ἀλλήλους ἡγούμην εἰ μὴ ὡς περὶ καλῶν τούτων ἐγίγνωσκον, οὔτʼ ἂν τοὺς νομοθέτας τἀναντία παραινεῖν εἰ μὴ λυσιτελεῖν ὑπελάμβανον.\nΜένιππος ἐπεὶ δὲ διηπόρουν, ἔδοξέ μοι ἐλθόντα παρὰ τοὺς καλουμένους τούτους φιλοσόφους ἐγχειρίσαι τε ἐμαυτὸν καὶ δεηθῆναι αὐτῶν χρῆσθαί μοι ὅ τι βούλοιντο καί τινα ὁδὸν ἁπλῆν καὶ βέβαιον ὑποδεῖξαι τοῦ βίου.\nταῦτα μὲν δὴ φρονῶν προσῄειν αὐτοῖς, ἐλελήθειν δʼ ἐμαυτὸν εἰς αὐτό, φασί, τὸ πῦρ ἐκ τοῦ καπνοῦ βιαζόμενος. παρὰ γὰρ δὴ τούτοις μάλιστα εὕρισκον ἐπισκοπῶν τὴν ἄγνοιαν καὶ τὴν ἀπορίαν πλείονα, ὥστε μοι τάχιστα χρυσοῦν ἀπέδειξαν οὗτοι τὸν τῶν ἰδιωτῶν τοῦτον βίον.\nἀμέλει ὁ μὲν αὐτῶν παρῄνει τὸ πᾶν ἥδεσθαι καὶ μόνον τοῦτο ἐκ παντὸς μετιέναι· τοῦτο γὰρ εἶναι τὸ εὔδαιμον. ὁ δέ τις ἔμπαλιν, πονεῖν τὰ πάντα καὶ μοχθεῖν καὶ τὸ σῶμα καταναγκάζειν ῥυπῶντα καὶ αὐχμῶντα καὶ πᾶσι δυσαρεστοῦντα καὶ λοιδορούμενον, συνεχὲς ἐπιρραψῳδῶν τὰ πάνδημα ἐκεῖνα τοῦ Ἡσιόδου περὶ τῆς ἀρετῆς ἔπη καὶ τὸν ἱδρῶτα καὶ τὴν ἐπὶ τὸ ἄκρον ἀνάβασιν. ἄλλος καταφρονεῖν χρημάτων παρεκελεύετο καὶ ἀδιάφορον οἴεσθαι τὴν κτῆσιν αὐτῶν ὁ δέ τις ἔμπαλιν ἀγαθὸν εἶναι καὶ τὸν πλοῦτον ἀπεφαίνετο. περὶ μὲν γὰρ τοῦ κόσμου τί χρὴ καὶ λέγειν; ὅς γε ἰδέας καὶ ἀσώματα καὶ ἀτόμους καὶ κενὰ καὶ τοιοῦτόν τινα ὄχλον ὀνομάτων ὁσημέραι παρʼ αὐτῶν ἀκούων ἐναυτίων. καὶ τὸ πάντων ἀτοπώτατον, ὅτι περὶ τῶν ἐναντιωτάτων ἕκαστος αὐτῶν λέγων σφόδρα νικῶντας καὶ πιθανοὺς λόγους ἐπορίζετο, ὥστε μήτε τῷ θερμὸν τὸ αὐτὸ πρᾶγμα λέγοντι μήτε ψυτῷ χρὸν ἀντιλέγειν ἔχειν, καὶ ταῦτʼ εἰδότα σαφῶς ὡς οὐκ ἄν ποτε θερμὸν εἴη τι καὶ ψυχρὸν ἐν ταὐτῷ χρόνῳ. ἀτεχνῶς οὖν ἔπασχον τοῖς νυστάζουσι τούτοις ὅμοιον, ἄρτι μὲν ἐπινεύων, ἄρτι δὲ ἀνανεύων ἔμπαλιν.\nΜένιπποςπολλῷ δὲ τούτων ἐκεῖνο ἀλογώτερον τοὺς γὰρ αὐτοὺς τούτους εὕρισκον ἐπιτηρῶν ἐναντιώτατα τοῖς αὑτῶν λόγοις ἐπιτηδεύοντας. τοὺς γοῦν καταφρονεῖν παραινοῦντας χρημάτων ἑώρων ἀπρὶξ ἐχομένους αὐτῶν καὶ περὶ τόκων διαφερομένους καὶ ἐπὶ μισθῷ παιδεύοντας καὶ πάντα ἕνεκα τούτων ὑπομένοντας, τούς τε τὴν δόξαν ἀποβαλλομένους αὐτῆς ταύτης χάριν τὰ πάντα καὶ πράττοντας καὶ λέγοντας, ἡδονῆς τε αὖ σχεδὸν ἅπαντας κατηγοροῦντας, ἰδίᾳ δὲ μόνῃ ταύτῃ προσηρτημένους.\nΜένιπποςσφαλεὶς οὖν καὶ τῆσδε τῆς ἐλπίδος ἔτι μᾶλλον ἐδυσχέραινον, ἠρέμα παραμυθούμενος ἐμαυτὸν ὅτι μετὰ πολλῶν καὶ σοφῶν καὶ σφόδρα ἐπὶ συνέσει διαβεβοημένων ἀνόητὸς τέ εἰμι καὶ τἀληθὲς ἔτι ἀγνοῶν περιέρχομαι. καὶ μοί ποτε διαγρυπνοῦντι τούτων ἕνεκα ἔδοξεν εἰς Βαβυλῶνα ἐλθόντα δεηθῆναί τινος τῶν μάγων τῶν Ζωροάστρου μαθητῶν καὶ διαδόχων· ἤκουον δʼ αὐτοὺς ἐπῳδαῖς τε καὶ τελεταῖς τισιν ἀνοίγειν τοῦ Ἃιδου τὰς πύλας καὶ κατάγειν ὃν ἂν βούλωνται ἀσφαλῶς καὶ ὀπίσω αὖθις ἀναπέμπειν. ἄριστον οὖν ἡγούμην εἶναι παρά τινος τούτων διαπραξάμενον τὴν κατάβασιν ἐλθόντα παρὰ Τειρεσίαν τὸν Βοιώτιον μαθεῖν παρʼ αὐτοῦ ἅτε μάντεως καὶ σοφοῦ, τίς ἐστιν ὁ ἄριστος βίος καὶ ὃν ἄν τις ἕλοιτο εὖ φρονῶν.\nκαὶ δὴ ἀναπηδήσας ὡς εἶχον τάχους ἔτεινον εὐθὺ Βαβυλῶνος· ἐλθὼν δὲ συγγίγνομαί τινι τῶν Χαλδαίων σοφῷ ἀνδρὶ καὶ θεσπεσίῳ τὴν τέχνην, πολιῷ μὲν τὴν κόμην, γένειον δὲ μάλα σεμνὸν καθειμένῳ, τοὔνομα δὲ ἦν αὐτῷ Μιθροβαρζάνης. δεηθεὶς δὲ καὶ καθικετεύσας μόγις ἐπέτυχον παρʼ αὐτοῦ, ἐφʼ ὅτῳ βούλοιτο μισθῷ, καθηγήσασθαί μοι τῆς ὁδοῦ.\nΜένιπποςπαραλαβὼν δέ με ὁ ἀνὴρ πρῶτα μὲν ἡμέρας ἐννέα καὶ εἴκοσιν ἅμα τῇ σελήνῃ ἀρξάμενος ἔλουε κατάγων ἕωθεν ἐπὶ τὸν Εὐφράτην πρὸς ἀνίσχοντα τὸν ἥλιον, ῥῆσίν τινα μακρὰν ἐπιλέγων ἧς οὐ σφόδρα κατήκουον ὥσπερ γὰρ οἱ φαῦλοι τῶν ἐν τοῖς ἀγῶσι κηρύκων ἐπίτροχόν τι καὶ ἀσαφὲς ἐφθέγγετο. πλὴν ἐῴκει γέ τινας ἐπικαλεῖσθαι δαίμονας. μετὰ δʼ οὖν τὴν ἐπῳδὴν τρὶς ἄν μου πρὸς τὸ πρόσωπον ἀποπτύσας, ἐπανῄει πάλιν οὐδένα τῶν ἀπαντώντων προσβλέπων. καὶ σιτία μὲν ἦν ἡμῖν τὰ ἀκρόδρυα, ποτὸν δὲ γάλα καὶ μελίκρατον καὶ τὸ τοῦ Χοάσπου ὕδωρ, εὐνὴ δὲ ὑπαίθριος ἐπὶ τῆς πόας.\nἐπεὶ δʼ ἅλις εἶχε τῆς προδιαιτήσεως, περὶ μέσας νύκτας ἐπὶ τὸν Τίγρητα ποταμὸν ἀγαγὼν ἐκάθηρὲν τέ με καὶ ἀπέμαξε καὶ περιήγνισεν δᾳδὶ καὶ σκίλλῃ καὶ ἄλλοις πλείοσιν, ἅμα καὶ τὴν ἐπῳδὴν ἐκείνην ὑποτονθορύσας. εἶτά με ὅλον λ·καταμαγεύσας καὶ περιελθών, ἵνα μὴ βλαπτοίμην ὑπὸ τῶν φασμάτων, ἐπανάγει εἰς τὴν οἰκίαν, ὡς εἶχον, ἀναποδίζοντα, καὶ τὸ λοιπὸν ἀμφὶ πλοῦν εἴχομεν.\nΜένιπποςαὐτὸς μὲν οὖν μαγικήν τινα ἐνέδυ στολὴν τὰ πολλὰ ἐοικυῖαν τῇ Μηδικῇ, ἐμὲ δὲ τουτοισὶ φέρων ἐνεσκεύασε, τῷ πίλῳ καὶ τῇ λεοντῇ καὶ προσέτι τῇ λύρᾳ, καὶ παρεκελεύσατο, ἤν τις ἔρηταί με τοὔνομα, Μένιππον μὴ λέγειν, Ἡρακλέα δὲ ἢ Ὀδυσσέα ἢ Ὀρφέα.\nΦίλος ὡς δὴ τί τοῦτο, ὦ Μένιππε; οὐ γὰρ συνίημι τὴν αἰτίαν οὔτε τοῦ σχήματος οὔτε τῶν ὀνομάτων τῶν.\nΜένιππος καὶ μὴν πρόδηλόν γε τοῦτο καὶ οὐ παντελῶς ἀπόρρητον· ἐπεὶ γὰρ οὗτοι πρὸ ἡμῶν ζῶντες εἰς Ἅιδου κατεληλύθεσαν, ἡγεῖτο, εἴ με ἀπεικάσειεν αὐτοῖς, ῥᾳδίως ἂν τὴν τοῦ Αἰακοῦ φρουρὰν διαλαθεῖν καὶ ἀκωλύτως ἂν παρελθεῖν ἅτε συνηθέστερον, τραγικῶς μάλα παραπεμπόμενον ὑπὸ τοῦ σχήματος.\nΜένιπποςἤδη δʼ οὖν ὑπέφαινεν ἡμέρα, καὶ κατελθόντες ἐπὶ τὸν ποταμὸν περὶ ἀναγωγὴν ἐγιγνόμεθα. παρεσκεύαστο δʼ αὐτῷ καὶ σκάφος καὶ ἱερεῖα καὶ μελίκρατον καὶ ἄλλα ὅσα πρὸς τὴν τελετὴν χρήσιμα. ἐμβαλόμενοι οὖν ἅπαντα τὰ παρεσκευασμένα οὕτω δὴ καὶ αὐτοὶ βαίνομεν ἀχνύμενοι, θαλερὸν κατὰ δάκρυ χέοντες.\nΚαὶ μέχρι; μέν τινος ὑπεφερόμεθα ἐν τῷ ποταμῷ, εἶτα δὲ εἰσεπλεύσαμεν εἰς τὸ ἕλος καὶ τὴν λίμνην εἰς ἣν ὁ Εὐφράτης ἀφανίζεται. περαιωθέντες δὲ καὶ ταύτην ἀφικνούμεθα εἰς τι χωρίον ἔρημον καὶ ὑλῶδες καὶ ἀνήλιον, εἰς ὃ καὶ δὴ ἀποβάντες — ἡγεῖτο δὲ ὁ Μιθροβαρζάνης — βόθρον τε ὠρυξάμεθα καὶ τὰ μῆλα κατεσφάξαμεν καὶ τὸ αἷμα περὶ αὐτὸν ἐσπείσαμεν. ὁ δὲ μάγος ἐν τοσούτῳ δᾷδα καιομένην ἔχων οὐκέτʼ ἠρεμαίᾳ τῇ φωνῇ, παμμέγεθες δέ, ὡς οἷός τε ἦν, ἀνακραγὼν δαίμονάς τε ὁμοῦ πάντας ἐπεβοᾶτο καὶ Ποινὰς καὶ Ἐρινύας καὶ νυχίαν Ἑκάτην καὶ ἐπαινὴν Περσεφόνειαν, παραμιγνὺς ἅμα βαρβαρικά τινα καὶ ἄσημα ὀνόματα καὶ πολυσύλλαβα.\nΜένιπποςεὐθὺς οὖν ἅπαντα ἐκεῖνα ἐσαλεύετο καὶ ὑπὸ τῆς ἐπῳδῆς τοὔδαφος ἀνερρήγνυτο καὶ ὑλακὴ τοῦ Κερβέρου πόρρωθεν ἠκούετο καὶ τὸ πρᾶγμα ὑπερκατηφὲς ἦν καὶ σκυθρωπόν. ἔδδεισεν δʼ ὑπένερθεν ἄναξ ἐνέρων Ἀϊδωνεύς — κατεφαίνετο γὰρ ἤδη τὰ πλεῖστα, καὶ ἡ λίμνη καὶ ὁ Πυριφλεγέθων καὶ τοῦ Πλούτωνος τὰ βασίλεια. κατελθόντες δʼ ὅμως διὰ τοῦ χάσματος τὸν μὲν Ῥαδάμανθυν εὕρομεν τεθνεῶτα μικροῦ δεῖν ὑπὸ τοῦ δέους· ὁ δὲ Κέρβερος ὑλάκτησε μέν τι καὶ παρεκίνησε, ταχὺ δέ μου κρούσαντος τὴν λύραν παραχρῆμα ἐκηλήθη ὑπὸ τοῦ μέλους. ἐπεὶ δὲ πρὸς τὴν λίμνην ἀφικόμεθα, μικροῦ μὲν οὐδὲ ἐπεραιώθημεν· ἦν γὰρ πλῆρες ἤδη τὸ πορθμεῖον καὶ οἰμωγῆς ἀνάπλεων, τραυματίαι δὲ πάντες ἐπέπλεον, ὁ μὲν τὸ σκέλος, ὁ δὲ τὴν κεφαλήν, ὁ δὲ ἄλλο τι συντετριμμένος, ἐμοὶ δοκεῖν, ἔκ τινος πολέμου παρόντες.\nὅμως δʼ οὖν ὁ βέλτιστος Χάρων ὡς εἶδε τὴν λεοντῆν, οἰηθείς με τὸν Ἡρακλέα εἶναι, εἰσεδέξατο καὶ διεπόρθμευσέν τε ἄσμενος καὶ ἀποβᾶσι διεσήμηνε τὴν ἀτραπόν.\nΜένιππος ἐπεὶ δὲ ἦμεν ἐν τῷ σκότῳ, προῄει μὲν ὁ Μιθροβαρζάνης, εἱπόμην δὲ ἐγὼ κατόπιν ἐχόμενος αὐτοῦ, ἕως πρὸς λειμῶνα μέγιστον ἀφικνούμεθα τῷ ἀσφοδέλῳ κατάφυτον, ἔνθα δὴ περιεπέτοντο ἡμᾶς τετριγυῖαι τῶν νεκρῶν αἱ σκιαί. κατʼ ὀλίγον δὲ προϊόντες παραγιγνόμεθα πρὸς τὸ τοῦ Μίνωος δικαστήριον· ἐτύγχανε δὲ ὁ μὲν ἐπὶ θρόνου τινὸς ὑψηλοῦ καθήμενος, παρειστήκεσαν δὲ αὐτῷ Ποιναὶ καὶ Ἐρινύες καὶ Ἀλάστορες. ἑτέρωθεν δὲ προσήγοντο πολλοί τινες ἐφεξῆς, ἁλύσει μακρᾷ δεδεμένοι· ἐλέγοντο δὲ εἶναι μοιχοὶ καὶ πορνοβοσκοὶ καὶ τελῶναι καὶ κόλακες καὶ συκοφάνται καὶ τοιοῦτος ὅμιλος τῶν πάντα κυκώντων ἐν τῷ βίῳ. χωρὶς δὲ οἵ τε πλούσιοι καὶ τοκογλύφοι προσῄεσαν ὠχροὶ καὶ προγάστορες καὶ ποδαγροί, κλοιὸν ἕκαστος αὐτῶν καὶ κόρακα διτάλαντον ἐπικείμενος. ἐφεστῶτες οὖν ἡμεῖς ἑωρῶμέν τε τὰ γιγνόμενα καὶ ἠκούομεν τῶν ἀπολογουμένων κατηγόρουν δὲ αὐτῶν καινοί τινες καὶ παράδοξοι ῥήτορες.\nΦίλος τίνες οὗτοι, πρὸς Διὸς; μὴ γὰρ ὀκνήσῃς καὶ τοῦτο εἰπεῖν.\nΜένιππος οἶσθά που ταυτασὶ τὰς πρὸς τὸν ἥλιον ἀποτελουμένας σκιὰς ὑπὸ τῶν σωμάτων;\nΦίλος πάνυ μὲν οὖν.\nΜένιππος αὗται τοίνυν, ἐπειδὰν ἀποθάνωμεν, κατηγοροῦσί τε καὶ καταμαρτυροῦσι καὶ διελέγχουσι τὰ πεπραγμένα ἡμῖν παρὰ τὸν βίον, καὶ σφόδρα τινὲς ἀξιόπιστοι δοκοῦσιν ἅτε ἀεὶ συνοῦσαι καὶ μηδέποτε ἀφιστάμεναι τῶν σωμάτων.\nΜένιππος ὁ δʼ οὖν Μίνως ἐπιμελῶς ἐξετάζων ἀπέπεμπεν ἕκαστον εἰς τὸν τῶν ἀσεβῶν χῶρον δίκην ὑφέξοντα κατʼ ἀξίαν τῶν τετολμημένων, καὶ μάλιστα ἐκείνων ἥπτετο τῶν ἐπὶ πλούτοις τε καὶ ἀρχαῖς τετυφωμένων καὶ μονονουχὶ καὶ προσκυνεῖσθαι περιμενόντων, τήν τε ὀλιγοχρόνιον ἀλαζονείαν αὐτῶν καὶ τὴν ὑπεροψίαν μυσαττόμενος, καὶ ὅτι μὴ ἐμέμνηντο θνητοί τε ὄντες αὐτοὶ καὶ θνητῶν ἀγαθῶν τετυχηκότες., οἳ δὲ ἀποδυσάμενοι τὰ λαμπρὰ ἐκεῖνα πάντα, πλούτους λέγω καὶ γένη καὶ δυναστείας, γυμνοὶ κάτω νενευκότες παρειστήκεσαν ὥσπερ τινὰ ὄνειρον ἀναπεμπαζόμενοι τὴν παρʼ ἡμῖν εὐδαιμονίαν ὥστʼ ἔγωγε ταῦτα ὁρῶν ὑπερέχαιρον καὶ εἴ τινα γνωρίσαιμι αὐτῶν, προσιὼν ἂν ἡσυχῇ πως ὑπεμίμνησκον οἷος ἦν παρὰ τὸν βίον καὶ ἡλίκον ἐφύσα τότε, ἡνίκα πολλοὶ μὲν ἕωθεν ἐπὶ τῶν πυλώνων παρειστήκεσαν τὴν πρόοδον αὐτοῦ περιμένοντες ὠθούμενοί τε καὶ ἀποκλειόμενοι πρὸς τῶν οἰκετῶν ὁ δὲ μόλις ἄν ποτε ἀνατείλας αὐτοῖς πορφυροῦς τις ἢ περίχρυσος ἢ διαποίκιλος εὐδαίμονας ᾤετο καὶ μακαρίους ἀποφαίνειν τοὺς προσειπόντας, εἰ τὸ στῆθος ἢ τὴν δεξιὰν προτείνων δοίη καταφιλεῖν. ἐκεῖνοι μὲν οὖν ἠνιῶντο ἀκούοντες.\nΜένιπποςτῷ δὲ Μίνῳ μία τις καὶ πρὸς χάριν ἐδικάσθη· τὸν γάρ τοι Σικελιώτην Διονύσιον πολλά γε καὶ δεινὰ καὶ ἀνόσια ὑπό τε Δίωνος κατηγορηθέντα καὶ ὑπὸ τῆς σκιᾶς καταμαρτυρηθέντα παρελθὼν Ἀρίστιππος ὁ Κυρηναῖος — ἄγουσι δʼ αὐτὸν ἐν τιμῇ καὶ δύναται μέγιστον ἐν τοῖς κάτω — μικροῦ δεῖν τῇ Χιμαίρᾳ προσδεθέντα παρέλυσε τῆς καταδίκης λέγων πολλοῖς αὐτὸν τῶν πεπαιδευμένων πρὸς ἀργύριον γενέσθαι δεξιόν.\nΜένιπποςἀποστάντες δὲ ὅμως τοῦ δικαστηρίου πρὸς τὸ κολαστήριον ἀφικνούμεθα. ἔνθα δή, ὦ φιλότης, πολλὰ καὶ ἐλεεινὰ ἦν καὶ ἀκοῦσαι καὶ ἰδεῖν μαστίγων τε γὰρ ὁμοῦ ψόφος ἠκούετο καὶ οἰμωγὴ τῶν ἐπὶ τοῦ πυρὸς ὀπτωμένων καὶ στρέβλαι καὶ κύφωνες καὶ τροχοί, καὶ ἡ Χίμαιρα ἐσπάραττεν καὶ ὁ Κέρβερος ἐδάρδαπτεν. ἐκολάζοντό τε ἅμα πάντες, βασιλεῖς, δοῦλοι, σατράπαι, πένητες, πλούσιοι, πτωχοί, καὶ μετέμελε πᾶσι τῶν τετολμημένων. ἐνίους δὲ αὐτῶν καὶ ἐγνωρίσαμεν ἰδόντες, ὁπόσοι ἦσαν τῶν ἔναγχος τετελευτηκότων οἱ δὲ ἐνεκαλύπτοντό τε καὶ ἀπεστρέφοντο, εἰ δὲ καὶ προσβλέποιεν, μάλα δουλοπρεπές τι καὶ κολακευτικόν, καὶ ταῦτα πῶς οἴει βαρεῖς ὄντες καὶ ὑπερόπται παρὰ τὸν βίον; τοῖς μέντοι πένησιν ἡμιτέλεια τῶν κακῶν ἐδίδοτο, καὶ διαναπαυόμενοι πάλιν ἐκολάζοντο. καὶ μὴν κἀκεῖνα εἶδον τὰ μυθώδη, τὸν Ἰξίονα καὶ τὸν Σίσυφον καὶ τὸν Φρύγα Τάνταλον, χαλεπῶς γε ἔχοντα,·ʼ· καὶ τὸν γηγενῆ Τιτυόν, Ἡράκλεις ὅσος· ἔκειτο γοῦν τόπον ἐπέχων ἀγροῦ.\nΜένιπποςδιελθόντες δὲ καὶ τούτους εἰς τὸ πεδίον εἰσβάλλομεν τὸ Ἀχερούσιον, εὑρίσκομέν τε αὐτόθι τοὺς ἡμιθέους τε καὶ τὰς ἡρωΐνας καὶ τὸν ἄλλον ὅμιλον τῶν νεκρῶν κατὰ ἔθνη καὶ κατὰ φῦλα διαιτωμένους, τοὺς μὲν παλαιούς τινας καὶ εὐρωτιῶντας καὶ ὥς φησιν Ὅμηρος, ἀμενηνούς, τοὺς δʼ ἔτι νεαλεῖς καὶ συνεστηκότας, καὶ μάλιστα τοὺς Αἰγυπτίους αὐτῶν διὰ τὸ πολυαρκὲς τῆς ταριχείας. τὸ μέντοι διαγιγνώσκειν ἕκαστον οὐ πάνυ τι ἦν ῥᾴδιον ἅπαντες γὰρ ἀτεχνῶς ἀλλήλοις γίγνονται ὅμοιοι τῶν ὀστῶν γεγυμνωμένων. πλὴν ἀλλὰ μόγις τε καὶ διὰ πολλοῦ ἀναθεωροῦντες αὐτοὺς ἐγιγνώσκομεν. ἔκειντο δʼ ἐπʼ ἀλλήλοις ἀμαυροὶ καὶ ἄσημοι καὶ οὐδὲν ἔτι τῶν παρʼ ἡμῖν καλῶν φυλάττοντες. ἀμέλει πολλῶν ἐν ταὐτῷ σκελετῶν κειμένων καὶ πάντων ὁμοίως φοβερόν τι καὶ διάκενον δεδορκότων καὶ γυμνοὺς τοὺς ὀδόντας προφαινόντων, ἠπόρουν πρὸς ἐμαυτὸν ᾧτινι διακρίναιμι τὸν Θερσίτην ἀπὸ τοῦ καλοῦ Νιρέως ἢ τὸν μεταίτην Ἶρον ἀπὸ τοῦ Φαιάκων βασιλέως ἢ Πυρρίαν τὸν μάγειρον ἀπὸ τοῦ Ἀγαμέμνονος. οὐδὲν γὰρ ἔτι τῶν παλαιῶν γνωρισμάτων αὐτοῖς παρέμενεν, ἀλλʼ ὅμοια τὰ ὀστᾶ ἦν, ἄδηλα καὶ ἀνεπίγραφα καὶ ὑπʼ οὐδενὸς ἔτι διακρίνεσθαι δυνάμενα.\nΜένιπποςτοιγάρτοι ἐκεῖνα ὁρῶντί μοι ἐδόκει ὁ τῶν ἀνθρώπων βίος πομπῇ τινι μακρᾷ προσεοικέναι, χορηγεῖν δὲ καὶ διατάττειν ἕκαστα ἡ Τύχη, διάφορα καὶ ποικίλα τοῖς πομπευταῖς τὰ σχήματα προσάπτουσα· τὸν μὲν γὰρ λαβοῦσα, εἰ τύχοι, βασιλικῶς διεσκεύασεν, τιάραν τε ἐπιθεῖσα καὶ δορυφόρους παραδοῦσα καὶ τὴν κεφαλὴν στέψασα τῷ διαδήματι, τῷ δὲ οἰκέτου σχῆμα περιέθηκεν· τὸν δέ τινα καλὸν εἶναι ἐκόσμησεν, τὸν δὲ ἄμορφον καὶ γελοῖον παρεσκεύασεν παντοδαπὴν γάρ, οἶμαι, δεῖ γενέσθαι τὴν θέαν. πολλάκις δὲ καὶ διὰ μέσης τῆς πομπῆς μετέβαλε τὰ ἐνίων σχήματα οὐκ ἐῶσα εἰς τέλος διαπομπεῦσαι ὡς ἐτάχθησαν, ἀλλὰ μεταμφιέσασα τὸν μὲν Κροῖσον ἠνάγκασε τὴν τοῦ οἰκέτου καὶ αἰχμαλώτου σκευὴν ἀναλαβεῖν, τὸν δὲ Μαιάνδριον τέως ἐν τοῖς οἰκέταις πομπεύοντα τὴν τοῦ Πολυκράτους τυραννίδα μετενέδυσε. καὶ μέχρι μέν τινος εἴασε χρῆσθαι τῷ σχήματι· ἐπειδὰν δὲ ὁ τῆς πομπῆς καιρὸς παρέλθῃ, τηνικαῦτα ἕκαστος ἀποδοὺς τὴν σκευὴν καὶ ἀποδυσάμενος τὸ σχῆμα μετὰ τοῦ σώματος ἐγένετο οἷόσπερ ἦν πρὸ τοῦ γενέσθαι, μηδὲν τοῦ πλησίον διαφέρων. ἔνιοι δὲ ὑπʼ ἀγνωμοσύνης, ἐπειδὰν ἀπαιτῇ τὸν κόσμον ἐπιστᾶσα ἡ Τύχη, ἄχθονταί τε καὶ ἀγανακτοῦσιν ὥσπερ οἰκείων τινῶν στερισκόμενοι καὶ οὐχ ἃ πρὸς ὀλίγον ἐχρήσαντο ἀποδιδόντες. οἶμαι δέ σε καὶ τῶν ἐπὶ τῆς σκηνῆς πολλάκις ἑωρακέναι τοὺς τραγικοὺς ὑποκριτὰς τούτους πρὸς τὰς χρείας τῶν δραμάτων ἄρτι μὲν Κρέοντας, ἐνίοτε δὲ Πριάμους γιγνομένους ἢ Ἀγαμέμνονας, καὶ ὁ αὐτός, εἰ τύχοι, μικρὸν ἔμπροσθεν μάλα σεμνῶς τὸ τοῦ Κέκροπος ἢ Ἐρεχθέως σχῆμα μιμησάμενος μετʼ ὀλίγον οἰκέτης προῆλθεν ὑπὸ τοῦ ποιητοῦ κεκελευσμένος. ἤδη δὲ πέρας ἔχοντος τοῦ δράματος ἀποδυσάμενος ἕκαστος αὐτῶν τὴν χρυσόπαστον ἐκείνην ἐσθῆτα καὶ τὸ προσωπεῖον ἀποθέμενος καὶ καταβὰς ἀπὸ τῶν ἐμβατῶν πένης καὶ ταπεινὸς περίεισιν, οὐκέτʼ Ἀγαμέμνων ὁ Ἀτρέως οὐδὲ Κρέων ὁ Μενοικέως, ἀλλὰ Πῶλος Χαρικλέους Σουνιεὺς ὀνομαζόμενος ἢ Σάτυρος Θεογείτονος Μαραθώνιος. τοιαῦτα καὶ τὰ τῶν ἀνθρώπων πράγματά ἐστιν, ὡς· τότε μοι ὁρῶντι ἔδοξεν.\nΦίλος εἰπέ μοι, ὦ Μένιππε, οἱ δὲ τοὺς πολυτελεῖς τούτους καὶ ὑψηλοὺς τάφους ἔχοντες ὑπὲρ γῆς καὶ στήλας καὶ εἰκόνας καὶ ἐπιγράμματα οὐδὲν τιμιώτεροι παρʼ αὐτοῖς εἰσι τῶν ἰδιωτῶν νεκρῶν;\nΜένιππος ληρεῖς, ὦ οὗτος· εἰ γοῦν ἐθεάσω τὸν Μαύσωλον αὐτόν, — λέγω δὲ τὸν Κᾶρα, τὸν ἐκ τοῦ τάφου περιβόητον — εὖ οἶδα ὅτι οὐκ ἂν ἐπαύσω γελῶν, οὕτω ταπεινὸς ἔρριπτο ἐν παραβύστῳ που λανθάνων ἐν τῷ λοιπῷ δήμῳ τῶν νεκρῶν, ἐμοὶ δοκεῖν, τοσοῦτον ἀπολαύων τοῦ μνήματος, παρʼ ὅσον ἐβαρύνετο τηλικοῦτον ἄχθος ἐπικείμενος· ἐπειδὰν γάρ,. ὦ ἑταῖρε, ὁ Αἰακὸς ἀπομετρήσῃ ἑκάστῳ τὸν τόπον, — δίδωσι δὲ τὸ μέγιστον οὐ πλέον ποδὸς — ἀνάγκη ἀγαπῶντα κατακεῖσθαι πρὸς τὸ μέτρον συνεσταλμένον. πολλῷ δʼ ἂν οἶμαι μᾶλλον ἐγέλασας, εἰ ἐθεάσω τοὺς παρʼ ἡμῖν βασιλέας καὶ σατράπας πτωχεύοντας παρʼ αὐτοῖς καὶ ἤτοι ταριχοπωλοῦντας ὑπʼ ἀπορίας ἢ τὰ πρῶτα διδάσκοντας γράμματα καὶ ὑπὸ τοῦ τυχόντος ὑβριζομένους καὶ κατὰ κόρρης παιομένους ὥσπερ τῶν ἀνδραπόδων τὰ ἀτιμότατα. Φίλιππον γοῦν τὸν Μακεδόνα ἐγὼ θεασάμενος οὐδὲ κρατεῖν ἐμαυτοῦ δυνατὸς ἦν ἐδείχθη δέ μοι ἐν γωνίᾳ τινὶ μισθοῦ ἀκούμενος τὰ σαθρὰ τῶν ὑποδημάτων. πολλοὺς δὲ καὶ ἄλλους ἦν ἰδεῖν ἐν ταῖς τριόδοις μεταιτοῦντας, Ξέρξας λέγω καὶ Δαρείους καὶ Πολυκράτας.\nΦίλος ἄτοπα διηγῇ τὰ περὶ τῶν βασιλέων καὶ μικροῦ δεῖν ἄπιστα. τί δὲ ὁ Σωκράτης ἔπραττεν καὶ Διογένης καὶ εἴ τις ἄλλος τῶν σοφῶν;\nΜένιππος ὁ μὲν Σωκράτης κἀκεῖ περίεισιν διελέγχων ἅπαντας· σύνεστι δʼ αὐτῷ Παλαμήδης καὶ Ὀδυσσεὺς καὶ Νέστωρ καὶ εἴ τις ἄλλος λάλος νεκρός. ἔτι μέντοι ἐπεφύσητο αὐτῷ καὶ διῳδήκει ἐκ τῆς φαρμακοποσίας τὰ σκέλη. ὁ δὲ βέλτιστος Διογένης παροικεῖ μὲν Σαρδαναπάλλῳ τῷ Ἀσσυρίῳ καὶ Μίδᾳ τῷ Φρυγὶ καὶ ἄλλοις τισὶ τῶν πολυτελῶν ἀκούων δὲ οἰμωζόντων αὐτῶν καὶ τὴν παλαιὰν τύχην ἀναμετρουμένων γελᾷ τε καὶ τέρπεται, καὶ τὰ πολλὰ ὕπτιος κατακείμενος ᾄδει μάλα τραχείᾳ καὶ ἀπηνεῖ τῇ φωνῇ τὰς οἰμωγὰς αὐτῶν ἐπικαλύπτων, ὥστε ἀνιᾶσθαι τοὺς ἄνδρας καὶ διασκέπτεσθαι μετοικεῖν οὐ φέροντας τὸν Διογένην.\nΦίλος ταυτὶ μὲν ἱκανῶς· τί δὲ τὸ ψήφισμα ἦν, ὅπερ ἐν ἀρχῇ ἔλεγες κεκυρῶσθαι κατὰ τῶν πλουσίων;\nΜένιππος εὖ γε ὑπέμνησας οὐ γὰρ οἶδʼ ὅπως περὶ τούτου λέγειν προθέμενος πάμπολυ ἀπεπλανήθην τοῦ λόγου.\nδιατρίβοντος γάρ μου παρʼ αὐτοῖς προὔθεσαν οἱ πρυτάνεις ἐκκλησίαν περὶ τῶν κοινῇ συμφερόντων ἰδὼν οὖν πολλοὺς συνθέοντας ἀναμίξας ἐμαυτὸν τοῖς νεκροῖς εὐθὺς εἷς καὶ αὐτὸς ἦν τῶν ἐκκλησιαστῶν. διῳκήθη μὲν οὖν καὶ ἄλλα, τελευταῖον δὲ τὸ περὶ τῶν πλουσίων ἐπεὶ γὰρ αὐτῶν κατηγόρητο πολλὰ καὶ δεινά, βία καὶ ἀλαζονεία καὶ ὑπεροψία καὶ ἀδικία, τέλος ἀναστάς τις τῶν δημαγωγῶν ἀνέγνω ψήφισμα τοιοῦτον.\nΨήφισμαἐπειδὴ πολλὰ καὶ παράνομα οἱ πλούσιοι δρῶσι παρὰ τὸν βίον ἁρπάζοντες καὶ βιαζόμενοι καὶ πάντα τρόπον τῶν πενήτων καταφρονοῦντες,\nδεδόχθω τῇ βουλῇ καὶ τῷ δήμῳ, ἐπειδὰν ἀποθάνωσι, τὰ μὲν σώματα αὐτῶν κολάζεσθαι καθάπερ καὶ τὰ τῶν ἄλλων πονηρῶν, τὰς δὲ ψυχὰς ἀναπεμφθείσας ἄνω εἰς τὸν βίον καταδύεσθαι εἰς τοὺς ὄνους, ἄχρις ἂν ἐν τῷ τοιούτῳ διαγάγωσι μυριάδας ἐτῶν πέντε καὶ εἴκοσιν, ὄνοι ἐξ ὄνων γιγνόμενοι καὶ ἀχθοφοροῦντες καὶ ὑπὸ τῶν πενήτων ἐλαυνόμενοι, τοὐντεῦθεν δὲ λοιπὸν ἐξεῖναι αὐτοῖς ἀποθανεῖν.\nεἶπε τὴν γνώμην Κρανίων Σκελετίωνος Νεκυσιεὺς φυλῆς Ἀλιβαντίδος.\nΤούτου ἀναγνωσθέντος τοῦ ψηφίσματος ἐπεψήφισαν μὲν αἱ ἀρχαί, ἐπεχειροτόνησε δὲ τὸ πλῆθος καὶ ἐβριμήσατο ἡ Βριμὼ καὶ ὑλάκτησεν ὁ Κέρβερος· οὕτω γὰρ ἐντελῆ γίγνεται καὶ κύρια τὰ ἐγνωσμένα.\nταῦτα μὲν δή σοι τὰ ἐν τῇ ἐκκλησίᾳ. ἐγὼ δέ, οὗπερ ἀφίγμην ἕνεκα, τῷ Τειρεσίᾳ προσελθὼν ἱκέτευον αὐτὸν τὰ πάντα διηγησάμενος εἰπεῖν πρός με ποῖόν τινα ἡγεῖται τὸν ἄριστον βίον. ὁ δὲ γελάσας — ἔστι δὲ τυφλόν τι γερόντιον καὶ ὠχρὸν καὶ λεπτόφωνον — Ὦ τέκνον, φησί, τήν μὲν αἰτίαν οἶδά σοι τῆς ἀπορίας ὅτι παρὰ τῶν σοφῶν ἐγένετο οὐ ταὐτὰ γιγνωσκόντων ἑαυτοῖς· ἀτὰρ οὐ θέμις λέγειν πρὸς σέ· ἀπείρηται γὰρ ὑπὸ τοῦ Ῥαδαμάνθυος. μηδαμῶς, ἔφην, ὦ πατέριον, ἀλλʼ εἰπὲ καὶ μὴ περιίδῃς με σοῦ τυφλότερον περιιόντα ἐν τῷ βίῳ. ὁ δὲ δή με ἀπαγαγὼν καὶ πολὺ τῶν ἄλλων ἀποσπάσας ἤρεμα προσκύψας πρὸς τὸ οὖς φησίν, ὁ τῶν ἰδιωτῶν ἄριστος βίος, καὶ σωφρονέστερος παυσάμενος τοῦ μετεωρολογεῖν καὶ τέλη καὶ ἀρχὰς ἐπισκοπεῖν καὶ καταπτύσας τῶν σοφῶν τούτων συλλογισμῶν καὶ τὰ τοιαῦτα λῆρον ἡγησάμενος τοῦτο μόνον ἐξ ἅπαντος θηράσῃ, ὅπως τὸ παρὸν εὖ θέμενος παραδράμῃς γελῶν τὰ πολλὰ καὶ περὶ μηδὲν ἐσπουδακώς. ὣς εἰπὼν πάλιν ὦρτο κατʼ ἀσφοδελὸν λειμῶνα.\nἐγὼ δὲ — καὶ γὰρ ἤδη ὀψὲ ἦν — ἄγε δή, ὦ Μιθροβαρζάνη, φημί, τί διαμέλλομεν καὶ οὐκ ἄπιμεν αὖθις εἰς τὸν βίον; ὁ δὲ πρὸς ταῦτα, θάρρει, φησίν, ὦ Μένιππε· ταχεῖαν γάρ σοι καὶ ἀπράγμονα ὑποδείξω ἀτραπόν. καὶ δὴ ἀγαγών με πρός τι χωρίον τοῦ ἄλλου ζοφερώτερον δείξας τῇ χειρὶ πόρρωθεν ἀμαυρὸν καὶ λεπτὸν ὥσπερ διὰ κλειθρίας φῶς εἰσρέον, ἐκεῖνο, ἔφη, ἐστὶν τὸ ἱερὸν τὸ Τροφωνίου, κἀκεῖθεν κατίασιν οἱ ἀπὸ Βοιωτίας. ταύτην οὖν ἄνιθι καὶ εὐθὺς ἔσῃ ἐπὶ τῆς Ἑλλάδος. ἡσθεὶς δὲ τοῖς εἰρημένοις ἐγὼ καὶ τὸν μάγον ἀσπασάμενος χαλεπῶς μάλα διὰ τοῦ στομίου ἀνερπύσας οὐκ οἶδʼ ὅπως ἐν Λεβαδείᾳ γίγνομαι.\n","locs":[{"loc":"urn:cts:greekLit:tlg0062.tlg035:1","start":0,"length":1190},{"loc":"urn:cts:greekLit:tlg0062.tlg035:2","start":1190,"length":1227},{"loc":"urn:cts:greekLit:tlg0062.tlg035:3","start":2417,"length":889},{"loc":"urn:cts:greekLit:tlg0062.tlg035:4","start":3306,"length":1492},{"loc":"urn:cts:greekLit:tlg0062.tlg035:5","start":4798,"length":460},{"loc":"urn:cts:greekLit:tlg0062.tlg035:6","start":5258,"length":1016},{"loc":"urn:cts:greekLit:tlg0062.tlg035:7","start":6274,"length":929},{"loc":"urn:cts:greekLit:tlg0062.tlg035:8","start":7203,"length":635},{"loc":"urn:cts:greekLit:tlg0062.tlg035:9","start":7838,"length":912},{"loc":"urn:cts:greekLit:tlg0062.tlg035:10","start":8750,"length":927},{"loc":"urn:cts:greekLit:tlg0062.tlg035:11","start":9677,"length":1256},{"loc":"urn:cts:greekLit:tlg0062.tlg035:12","start":10933,"length":1069},{"loc":"urn:cts:greekLit:tlg0062.tlg035:13","start":12002,"length":399},{"loc":"urn:cts:greekLit:tlg0062.tlg035:14","start":12401,"length":925},{"loc":"urn:cts:greekLit:tlg0062.tlg035:15","start":13326,"length":1095},{"loc":"urn:cts:greekLit:tlg0062.tlg035:16","start":14421,"length":1904},{"loc":"urn:cts:greekLit:tlg0062.tlg035:17","start":16325,"length":1182},{"loc":"urn:cts:greekLit:tlg0062.tlg035:18","start":17507,"length":716},{"loc":"urn:cts:greekLit:tlg0062.tlg035:19","start":18223,"length":594},{"loc":"urn:cts:greekLit:tlg0062.tlg035:20","start":18817,"length":762},{"loc":"urn:cts:greekLit:tlg0062.tlg035:21","start":19579,"length":931},{"loc":"urn:cts:greekLit:tlg0062.tlg035:22","start":20510,"length":588}]}
{"id":"urn:cts:greekLit:tlg0062.tlg036.1st1K-grc1","text":"1 Ἀξιόν γε παρατηρεῖν τὰ ὑπὸ τῶν πολλῶν ἐν\nτοῖς πένθεσι γιγνόμενα καὶ λεγόμενα καὶ τὰ ὑπὸ\nτῶν παραμυθουμένων δῆθεν αὐτοὺς αὖθις λεγόμενα,\nκαὶ ὡς ἀφόρητα ἡγοῦνται τὰ συμβαίνοντα\nσφίσι τε αὐτοῖς οἱ ὀδυρόμενοι καὶ ἐκείνοις οὓς\nὀδύρονται, οὐ μὰ τὸν Πλούτωνα καὶ Φερσεφόνην\nκατʼ οὐδὲν ἐπιστάμενοι σαφῶς οὔτε εἰ πονηρὰ\nταῦτα καὶ λύπης ἄξια οὔτε εἰ1 τοὐναντίον ἡδέα\nκαὶ βελτίω τοῖς παθοῦσι, νόμῳ δὲ καὶ συνηθείᾳ\nτὴν λύπην ἐπιτρέποντες. ἐπειδὰν τοίνυν ἀποθάνῃ\nτις, οὕτω ποιοῦσιν-μᾶλλον δὲ πρότερον\nεἰπεῖν βούλομαι ἄστινας περὶ αὐτοῦ τοῦ θανάτου\nδόξας ἔχουσιν· οὕτω γὰρ ἔσται φανερὸν οὗτινος\nἕνεκα τὰ περιττὰ ἐκεῖνα ἐπιτηδεύουσιν.\n2 Ὁ μὲν δὴ πολὺς ὅμιλος, οὓς ἰδιώτας οἱ σοφοὶ\nκαλοῦσιν, Ὁμήρῳ τε καὶ Ἡσιόδῳ καὶ τοῖς ἄλλοις\nμυθοποιοῖς περὶ τούτων πειθόμενοι καὶ νόμον\nθέμενοι τὴν ποίησιν αὐτῶν, τόπον τινα ὑπὸ τῇ γῇ\nβαθὺν Αιδην ὑπειλήφασιν, μέγαν δὲ καὶ πολυχωρον\nτοῦτον εἶναι καὶ ζοφερὸν καὶ ἀνήλιον, οὐκ\nοἶδ᾿  ὅπως αὐτοῖς φωτίζεσθαι δοκοῦντα πρὸς τὸ\nκαὶ καθορᾶν τῶν ἐνόντων ἕκαστον· βασιλεύειν δὲ\n\n\n\n\nτοῦ χάσματος ἀδελφὸν τοῦ Διὸς Πλούτωνα κεκλημένον,\nὥς μοι τῶν τὰ τοιαῦτα δεινῶν τις ἕλεγε,\nδιὰ τὸ πλουτεῖν τοῖς νεκροῖς τῇ προσηγορίᾳ\nτετιμημένον. τοῦτον δὲ τὸν Πλούτωνα τὴν παρ᾿ \nαὐτῷ πολιτείαν καὶ τὸν κάτω βίον καταστήσασθαι\nτοιοῦτον· κεκληρῶσθαι μὲν γὰρ αὐτὸν ἄρχειν τῶν\nἀποθανόντων, καταδεξάμενον δὲ αὐτοὺς καὶ παραλαβόντα\nκατέχειν δεσμοῖς ἀφύκτοις, οὐδενὶ τὸ\nπαράπαν τῆς ἄνω ὁδοῦ ὑφιέμενον πλὴν ἐξ ἅπαντος\nτοῦ αἰῶνος πάνυ ὀλίγων ἐπὶ μεγίσταις αἰτίαις.\n3 περιρρεῖσθαι δὲ τὴν χώραν αὐτοῦ ποταμοῖς\nμεγάλοις τε καὶ φοβεροῖς καὶ ἐκ μόνων τῶν\nὀνομάτων· Κωκυτοὶ γὰρ καὶ Πυριφλεγέθοντες\nκαὶ τὰ τοιαῦτα κέκληνται. τὸ δὲ μέγιστον, ἡ\nἈχερουσία λίμνη πρόκειται πρώτη δεχομένη\nτοὺς ἀπαντῶντας, ἢν οὐκ ἔνι διαπλεῦσαι ἢ\nπαρελθεῖν ἄνευ τοῦ πορθμέως· βαθεῖά τε γὰρ\nπερᾶσαι τοῖς ποσὶν καὶ διανήξασθαι πολλή, καὶ\nὀλοῶς οὐκ ἂν αὐτὴν διαπταίῃ οὐδὲ τὰ νεκρὰ τῶν\nὀρνέων.\n4 πρὸς δὲ αὐτῇ τῇ καθόδῳ καὶ πύλη οὔσῃ\nἀδαμαντίνῃ ἀδελφιδοῦς τοῦ βασιλέως Αἰακὸς\nἔστηκε τὴν φρουρὰν ἐπιτετραμμένος καὶ παρ᾿ \nαὐτῷ κύων τρικέφαλος μάλα κάρχαρος, τοὺς μὲν\nἀφικνουμένους φίλιόν τι καὶ εἰρηνικὸν προσβλέπων,\nτοὺς δὲ πειρῶντας ἀποδιδράσκειν ὑλακτῶν\nκαὶ τῷ χάσματι δεδιττόμενος.\n5 περαιωθέντας δὲ\nτὴν λίμνην εἰς τὸ εἰσω λειμὼν ὑποδέχεται μέγας\n\n\n\nτῷ ἀσφοδέλῳ κατάφυτος καὶ ποτὸν μνήμης πολέμιον·\nἈήθης γοῦν διὰ τοῦτο ὠνόμασται. ταῦτα\nγὰρ ἀμέλει διηγήσαντο τοῖς πάλαι ἐκεῖθεν\nἀφιγμένοι Ἄλκηστίς τε καὶ Πρωτεσίλαος οἱ\nΘετταλοὶ καὶ Θησεὺς ὁ τοῦ Αἰγέως καὶ ὁ τοῦ\nὉμήρου Ὀδυσσεύς, μάλα σεμνοὶ καὶ ἀξιόπιστοι\nμάρτυρες, ἐμοὶ δοκεῖν οὐ πιόντες τῆς πηγῆς· οὐ\nγὰρ ἄν ἐμέμνηντο αὐτῶν.\n6 Ὁ μὲν οὖν Πλούτων, ὡς ἐκεῖνοι ἔφασαν, καὶ ἡ\nΦερσεφόνη δυναστεύουσι καὶ τὴν τῶν ὅλων\nδεσποτείαν ἔχουσιν, ὑπηρετοῦσι δʼ αὐτοῖς καὶ τὴν\nἀρχὴν συνδιαπράττουσιν ὄχλος πολύς, Ἐρινύες\nτε καὶ Ποιναὶ καὶ Φόβοι καὶ ὁ Ἑρμῆς, οὗτος μέν\nγε οὐκ ἀεὶ συμπαρών.\n7 ὕπαρχοι δὲ καὶ σατράπαι\nκαὶ δικασταὶ κάθηνται δύο, Μίνως τε καὶ Ῥαδάμανθυς\nοἱ Κρῆτες, ὄντες υἱοὶ τοῦ Διός. οὗτοι δὲ\nτοὺς μὲν ἀγαθοὺς τῶν ἀνδρῶν καὶ δικαίους καὶ\nκατʼ ἀρετὴν βεβιωκότας, ἐπειδὰν συναλισθῶσι\nπολλοί, καθάπερ εἰς ἀποικίαν τινὰ πέμπουσιν εἰς\nτὸ Ἠλύσιον πεδίον τῷ ἀρίστῳ βίῳ συνεσομένους.\n8 ἂν δέ τινας τῶν πονηρῶν λάβωσι, ταῖς Ἐρινύσι\nπαραδόντες εἰς τὸν τῶν ἀσεβῶν χῶρον εἰσπέμπουσι\nκατὰ λόγον τῆς ἀδικίας κολασθησομένους.\nἔνθα δὴ τί κακῶν οὐ πάσχουσι στρεβλούμενοί τε\nκαὶ καιόμενος καὶ ὑπὸ γυπῶν ἐσθιόμενοι καὶ\nτροχῷ συμπεριφερόμενοι1 καὶ λίθους ἀνακυλίοντες;\nὁ μὲν γὰρ Τάνταλος ἐπʼ αὐτῇ τῇ λίμνῃ\nαὖος ἔστηκεν κινδυνεύων ὑπὸ δίψους ὁ κακοδαίμων\nἀποθανεῖν.\n9 οἱ δὲ τοῦ μέσου βίου, πολλοὶ ὄντες\nοὗτοι, ἐν τῷ λειμῶνι πλανῶνται ἄνευ τῶν σωμάτων\nσκιαὶ γενόμενοι καὶ ὑπὸ τῇ ἀφῇ καθάπερ καπνὸς\n\n\n\nἀφανιζόμενοι. τρέφονται δὲ ἄρα ταῖς παρʼ ἡμῖν\nχοαῖς καὶ τοῖς καθαγιζομένοις ἐπὶ τῶν τάφων· ὡς\nεἴ τῳ μὴ εἴη καταλελειμμένος ὑπὲρ γῆς φίλος ἢ\nσυγγενής, ἄσιτος οὗτος νεκρὸς καὶ λιμώττων ἐν\nαὐτοῖς πολιτεύεται.\n10 Ταῦτα οὕτως ἰσχυρῶς περιελήλυθε τοὺς\nπολλοὺς ὥστε ἐπειδάν τις ἀποθάνῃ τῶν οἰκείων,\nπρῶτα μὲν φέροντες ὀβολὸν εἰς τὸ στόμα κατέθηκαν\nαὐτῷ, μισθὸν τῷ πορθμεῖ τῆς ναυτιλίας\nγενησόμενον, οὐ πρότερον ἐξετάσαντες ὁποῖον\nτὸ νόμισμα νομίζεται καὶ διαχωρεῖ παρὰ τοῖς\nκάτω, καὶ εἰ δύναται παρ᾿  ἐκείνοις Ἀττικὸς ἢ\nΜακεδονικὸς ἢ Αἰγιναῖος ὀβολός, οὐδʼ ὅτι πολὺ\nκάλλιον ἦν μὴ ἔχειν τὰ πορθμεῖα καταβαλεῖν·\nοὕτω γὰρ ἂν οὐ παραδεξαμένου τοῦ πορθμέως\nἀναπόμπιμοι πάλιν εἰς τὸν βίον ἀφικνοῦντο.\n11 Μετὰ ταῦτα δὲ λούσαντες αὐτούς, ὡς οὐχ\nἱκανῆς τῆς κάτω λίμνης λουτρὸν εἶναι τοῖς ἐκεῖ,\nκαὶ μύρῳ τῷ καλλίστῳ χρίσαντες τὸ σῶμα πρὸς\nδυσωδίαν ἤδη βιαζόμενον καὶ στεφανώσαντες\nτοῖς ὡραίοις ἄνθεσι προτίθενται λαμπρῶς\nἀμφιέσαντες, ἵνα μὴ ῥιγῷεν δῆλον ὅτι παρὰ\nτὴν ὁδὸν μηδὲ γυμνοὶ βλέποιντο τῷ Κερβέρῳ.\n12 Οἰμοωγαὶ δὲ ἐπὶ τούτοις καὶ κωκυτὸς γυναικῶν\nκαὶ παρὰ πάντων δάκρυα καὶ στέρνα τυπτόμενα\nκαὶ σπαραττομένη κόμη καὶ φοινισσόμεναι\nπαρειαί· καί που καὶ ἐσθὴς καταρήγνυται καὶ\nκόνις ἐπὶ τῇ κεφαλῇ πάσσεται, καὶ οἱ ζῶντες\nοἰκτρότεροι τοῦ νεκροῦ· οἱ μὲν γὰρ χαμαὶ\nκυλινδοῦνται πολλάκις καὶ τὰς κεφαλὰς ἀράττουσι\nπρὸς τὸ ἔδαφος, ὁ δʼ εὐσχήμων καὶ καλὸς\nκαὶ καθʼ ὑπερβολὴν ἐστεφανωμένος ὑψηλὸς πρόκειται\n\n\nκαὶ μετέωρος ὥσπερ εἰς πομπὴν κεκκοσμημένος.\n13 Εἶθ᾿  ἡ μήτηρ ἢ καὶ νὴ Δία ὁ πατὴρ ἐκ μέσων\nτῶν συγγενῶν προελθὼν καὶ περιχνθεὶς αὐτῷ—\nπροκείσθω γάρ τις νέος καὶ καλός, ἵνα καὶ\nἀκμαιότερον τὸ ἐπʼ αὐτῷ δρᾶμα ᾖ—φωνὰς ἀλλοκότους\nκαὶ ματαίας ἀφίησι, πρὸς ἃς ὁ νεκρὸς\nαὐτὸς ἀποκρίναιτʼ ἄν, εἰ λάβοι φωνήν· φήσει γὰρ\nὁ πατὴρ γοερόν τι φθεγγόμενος καὶ παρατείνων\nἕκαστον τῶν ὀνομάτων, “Τέκνον ἤδιστον, οἴχῃ\nμοι καὶ τέθνηκας καὶ πρὸ ὥρας ἀνηρπάσθης,\nμόνον ἐμὲ τὸν ἄθλιον καταλιπών, οὐ γαμήσας,\nοὐ παιδοποιησάμενος, οὐ στρατευσάμενος, οὐ\nγεωργήσας, οὐκ εἰς γῆρας ἐλθών· οὐ κωμάσῃ\nπάλιν οὐδὲ ἐρασθήσῃ, τέκνον, οὐδὲ ἐν συμποσίοις\nμετὰ τῶν ἡλικιωτῶν μεθυσθήσῃ.”\n14 Ταῦτα δὲ καὶ τὰ τοιαῦτα φήσει οἰόμενος τὸν\nυἱὸν δεῖσθαι μὲν ἔτι τούτων καὶ ἐπιθυμεῖν καὶ\nμετὰ τὴν τελευτήν, οὐ δύνασθαι δὲ μετέχειν\nαὐτῶν. καίτοι τί ταῦτα φημί; πόσοι γὰρ καὶ\nἵππους καὶ παλλακίδας, οἱ δὲ καὶ οἰνοχόους\nἐπικατέσφαξαν καὶ ἐσθῆτα καὶ τὸν ἄλλον κόσμον\nσυγκατέφλεξαν ἢ συγκατώρυξαν ὡς χρησομένοις\nἐκεῖ καὶ ἀπολαύσουσιν αὐτῶν κάτω;\n15 Ὁ δʼ οὖν πρεσβύτης ὁ πενθῶν οὑτωσὶ ταῦτα\nπάντα ὁπόσα εἴρηκα καὶ ἔτι τούτων πλείονα\nοὔτε τοῦ παιδὸς ἕνεκα τραγῳδεῖν ἔοικεν—οἶδε γὰρ\nοὐκ ἀκουσόμενον οὐδʼ ἂν μεῖζον ἐμβοήσῃ τοῦ\nΣτέντορος—οὔτε μὴν αὑτοῦ· φρονεῖν γὰρ οὔτω\n\n\nκαὶ γιγνώσκειν ἱκανὸν ἦν καὶ ἄνευ τῆς βοῆς·\nοὐδεὶς γὰρ δὴ πρὸς ἑαυτὸν δεῖται βοᾶν. λοιπὸν\nοὖν ἐστιν αὐτὸν τῶν παρόντων ἔνεκα ταῦτα\nληρεῖν οὔθʼ ὅ τι πέπονθεν αὐτῷ ὁ παῖς εἰδότα\nοὔθʼ ὅποι κεχώρηκε, μᾶλλον δὲ οὐδὲ τὸν βίον\nαὐτὸν ἐξετάσαντα ὁποῖός ἐστιν· οὐ γὰρ ἂν τὴν ἐξ\nαὐτοῦ μετάστασιν ὥς τι τῶν δεινῶν ἐδυσχέραινεν.\n16 Εἴποι δʼ ἂν οὖν πρὸς αὐτὸν ὁ παῖς παραιτησάμενος\nτὸν Αἰακὸν καὶ τὸν Αἰδωνέα πρὸς ὀλίγον\nτοῦ στομίου ὑπερκῦψαι καὶ τὸν πατέρα παῦσαι\nματαιάζοντα, “Ὦ κακόδαιμον ἄνθρωπε, τί\nκέκραγας ; τί δέ μοι παρέχεις πράγματα ;\nπαῦσαι τιλλόμενος τὴν κόμην καὶ τὸ πρόσωπον\nἐξ ἐπιπολῆς ἀμύσσων. τί μοι λοιδορῇ καὶ ἄθλιον\nἀποκαλεῖς καὶ δύσμορον πολύ σου βελτίω καὶ\nμακαριώτερον γεγενημένον; ἢ τί σοι δεινὸν\nπάσχειν δοκῶ; ἢ διότι μὴ τοιουτοσὶ γέρων\nἐγενόμην οἷος εἶ σύ, φαλακρὸς μὲν τὴν κεφαλήν,\nτὴν δὲ ὄψιν ἐρρυτιδωμένος, κυφὸς καὶ τὰ γόνατα\nνωθής, καὶ ὅλως ὑπὸ τοῦ χρόνου σαθρὸς πολλὰς\nτριακάδας καὶ ὁλυμπιάδας ἀναπλήσας, καὶ τὰ\nτελευταῖα δὴ ταῦτα παραπαίων ἐπὶ τοσούτων\nμαρτύρων ; ὦ μάταιε, τί σοι χρηστὸν εἶναι δοκεῖ\nπαρὰ τὸν βίον οὗ μηκέτι μεθέξομεν ; ἢ τοὺς\nπότους ἐρεῖς δῆλον ὅτι καὶ τὰ δεῖπνα καὶ ἐσθῆτα\nκαὶ ἀφροδίσια, καὶ δέδιας μὴ τούτων ἐνδεὴς γενόμενος\nἀπόλωμαι. οὐκ ἐννοεῖς δὲ ὅτι τὸ μὴ διψῆν\nτοῦ πιεῖν πολὺ κάλλιον καὶ τὸ μὴ πεινῆν τοῦ\nφαγεῖν καὶ τὸ μὴ ῥιγοῦν τοῦ ἀμπεχόνης εὐπορεῖν ;\n17 Φέρε τοίνυν, ἐπειδὴ ἔοικας ἀγνοεῖν, διδάξομαί\nσε θρηνεῖν ἀληθέστερον, καὶ δὴ ἀναλαβὼν ἐξ\n\n\nὑπαρχῆς βόα, “Τέκνον ἄθλιον, οὐκέτι διψήσεις,\nοὐκέτι πεινήσεις οὐδὲ ῥιγώσεις. οἴχῃ μοι κακοδαίμων\nἐκφυγὼν τὰς νόσους, οὐ πυρετὸν ἔτι\nδεδιώς, οὐ πολέμιον, οὐ τύραννον· οὐκ ἔρως σε\nἀνιάσει οὐδὲ συνουσία διαστρέψει, οὐδὲ σπαθήσεις\nἐπὶ τούτῳ δὶς ἢ τρὶς τῆς ἡμέρας, ὢ τῆς\nσυμφορᾶς. οὐ καταφρονηθήσῃ γέρων γενόμενος\nοὐδὲ ὀχληρὸς ἔσῃ τοῖς νέοις βλεπόμενος.”\n18 ἂν\nταῦτα λέγῃς, ὦ πάτερ, οὐκ οἴει πολὺ ἀληθέστερα\nκαὶ γενναιότερα ἐκείνων ἐρεῖν;\nἈλλʼ ἆρα μὴ τόδε σε ἀνιᾷ, καὶ διανοῇ τὸν παρ᾿ \nἡμῖν ζόφον καὶ τὸ πολὺ σκότος, κάτα δέδιας μή\nσοι ἀποπνιγῶ κατακλεισθεὶς ἐν τῷ μνήματι ; χρὴ\nδὲ πρὸς ταῦτα λογίζεσθαι ὅτι τῶν ὀφθαλμῶν\nδιασαπέντων ἢ καὶ νὴ Δία καέντων μετʼ ὀλίγον,\nεἴ γε καῦσαί με διεγνώκατε, οὔτε σκότος οὔτε\nφῶς ὁρᾶν δεησόμεθα.\n19 Καὶ ταῦτα μὲν ἴσως μέτρια· τί δέ με ὁ κωκυτὸς\nὑμῶν ὀνίνησι καὶ ἡ πρὸς τὸν αὐλὸν αὕτη στερνοτυπία\nκαὶ ἡ τῶν γυναικῶν περὶ τὸν θρῆνον\nἀμετρία ; τί δὲ ὁ ὑπὲρ τοῦ τάφου λίθος ἐστεφανωμένος;\nἢ τί ὑμῖν δύναται τὸν ἄκρατον\nἐπιχεῖν ; ἢ νομίζετε καταστάξειν αὐτὸν πρὸς\nἡμᾶς καὶ μέχρι τοῦ Ἅιδου διίξεσθαι; τὰ μὲν\nγὰρ ἐπὶ τῶν καθαγισμῶν καὶ αὐτοὶ ὁρᾶτε, οἶμαι,\nὡς τὸ μὲν νοστιμαώτατον τῶν παρεσκευασμένων ὁ\nκαπνὸς παραλαβὼν ἄνω εἰς τὸν οὐρανὸν οἴχεται\nμηδέν τι ἡμᾶς ὀνῆσαν τοὺς κάτω, τὸ δὲ καταλειπόμενον,\nἡ κόνις, ἀχρεῖον, ἐκτὸς εἰ μὴ τὴν\n\n\n\nσποδὸν ἡμᾶς σιτεῖσθαι πεπιστεύκατε. οὐχ οὕτως\nἄσπορος οὐδὲ ἄκαρπος ἡ τοῦ Πλούτωνος ἀρχή,\nοὐδὲ ἐπιλέλοιπεν ἡμᾶς ὁ ἀσφόδελος, ἵνα παρ᾿ \nὑμῶν τὰ σιτία μεταστελλώμεθα. ὥστε μοι νὴ\nτὴν Τισιφόνην πάλαι δὴ ἐφʼ οἷς ἐποιεῖτε καὶ\nἐλέγετε παμμέγεθες ἐπῄει ἀνακαγχάσαι, διεκώλυσε\nδὲ ἡ ὀθόνη καὶ τὰ ἔρια, οἷς μου τὰς\nσιαγόνας ἀπεσφίγξατε.”\n20 ὣς ἄρα μιν εἰπόντα τέλος θανάτοιο κάλυψε.\nΠρὸς Διός, ἐὰν λέγῃ ταῦτα ὁ νεκρὸς ἐπιστραφείς,\nἀνακλίνας αὐτὸν ἐπʼ ἀγκῶνος, οὐκ ἂν οἰόμεθα\nδικαιότατα ἂν αὐτὸν εἰπεῖν ; ἀλλʼ ὅμως οἱ μάταιοι\nκαὶ βοῶσι καὶ μεταστελάμενοί τινα θρήνων\nσοφιστὴν πολλὰς συνειλοχότα παλαιὰς συμφορὰς\nτούτῳ συναγωνιστῇ καὶ χορηγῷ τῆς ἀνοίας καταχρῶνται,\nὅπη ἂν ἐκεῖνος ἐξάρχῃ πρὸς τὸ μέλος\nἐπαιάζοντες.\n21 Καὶ μέχρι μὲν θρήνων ὁ αὐτὸς ἄπασι νόμος\nτῆς ἀβελτερίας· τὸ δὲ ἀπὸ τούτου διελόμενοι\nκατὰ ἔθνη τὰς ταφὰς ὁ μὲν Ἕλλην ἔκαυσεν, ὁ δὲ\nΠέρσης ἔθαψεν, ὁ δὲ Ἰνδὸς ὑάλῳ περιχρίει, ὁ δὲ\nΣκύθης κατεσθίει, ταριχεύει δὲ ὁ Αἰγύπτιος·\nοὗτος μέν γε—λέγω δὲ ἰδών—ξηράνας τὸν νεκρὸν\nσύνδειπνον καὶ συμπότην ἐποιήσατο, πολλάκις\nδὲ καὶ δεομένῳ χρημάτων ἀνδρὶ Αἰγυπτίῳ ἔλυσε\n\n\nτὴν ἀπορίαν ἐνέχυρον ἢ ὁ ἀδελφὸς ἢ ὁ πατὴρ ἐν\nκαιρῷ γενόμενος.\n22 Χώματα μὲν γὰρ καὶ πυραμίδες καὶ στῆλαι\nκαὶ ἐπιγράμματα πρὸς ὀλίγον διαρκοῦντα πῶς οὐ\nπεριττὰ καὶ παιδιαῖς προσεοικότα ;\n23 καίτοι καὶ\nἀγῶνας ἕνιοι διέθεσαν καὶ λόγους ἐπιταφίους\nεἶπον ἐπὶ τῶν μνημάτων ὥσπερ συναγορεύοντες\nἢ μαρτυροῦντες παρὰ τοῖς κάτω δικασταῖς τῷ\nνεκρῷ.\n24 Ἐπὶ πᾶσι τούτοις τὸ περίδειπνον, καὶ πάρεισιν\nοἱ προσήκοντες καὶ τοὺς γονέας παραμυθοῦνται\nτοῦ τετελευτηκότος καὶ πείθουσι γεύσασθαι, οὐκ\nἀηδῶς μὰ Δία οὐδʼ αὐτοὺς αναγκαζομένους, ἀλλὰ\nἤδη ὑπὸ λιμοῦ τριῶν ἑξῆς ἡμερῶν ἀπηνθηκότας.\nκαί, “Μέχρι μὲν τίνος, ὦ οὗτος, ὀδυρόμεθα ;\nἔασον ἀναπαύσασθαι τοὺς τοῦ μακαρίτου δαίμονας·\nεἰ δὲ καὶ τὸ παράπαν κλάειν διέγνωκας,\nαὐτοῦ γε τούτου ἕνεκα χρὴ μὴ ἀπόσιτον εἶναι,\nἵνα καὶ διαρκέσῃς πρὸς τοῦ πένθους τὸ μέγεθος.”\nτότε δὴ τότε ῥαψωδοῦνται πρὸς ἀπάντων δύο τοῦ\nὉμήρου στίχοι·\nκαὶ γάρ τʼ ἠΰκομος Νιόβη ἐμνήσατο σίτου·\nκαὶ\nγαστέρι δʼ οὔπως ἐστὶ νέκυν πενθῆσαι Ἀχαιούς.\n\n\n\nοἱ δε ἄπτονται μέν, αἰσχυνόμενοι δὲ τὰ πρῶτα\nκαὶ δεδιότες εἰ φανοῦνται μετὰ τὴν τελευτὴν τῶν\nφιλτάτων τοῖς ἀνθρωπίνοις πάθεσιν ἐμμένοντες.\nΤαῦτα καὶ πολὺ τούτων γελοιότερα εὕροι τις\nἂν ἐπιτηρῶν ἐν τοῖς πένθεσι γιγνόμενα διὰ τὸ\nτοὺς πολλοὺς τὸ μέγιστον τῶν κακῶν τὸν θάνατον\nοἴεσθαι.\n","locs":[{"loc":"urn:cts:greekLit:tlg0062.tlg036:1","start":0,"length":622},{"loc":"urn:cts:greekLit:tlg0062.tlg036:2","start":622,"length":828},{"loc":"urn:cts:greekLit:tlg0062.tlg036:3","start":1450,"length":396},{"loc":"urn:cts:greekLit:tlg0062.tlg036:4","start":1846,"length":289},{"loc":"urn:cts:greekLit:tlg0062.tlg036:5","start":2135,"length":395},{"loc":"urn:cts:greekLit:tlg0062.tlg036:6","start":2530,"length":247},{"loc":"urn:cts:greekLit:tlg0062.tlg036:7","start":2777,"length":301},{"loc":"urn:cts:greekLit:tlg0062.tlg036:8","start":3078,"length":369},{"loc":"urn:cts:greekLit:tlg0062.tlg036:9","start":3447,"length":340},{"loc":"urn:cts:greekLit:tlg0062.tlg036:10","start":3787,"length":482},{"loc":"urn:cts:greekLit:tlg0062.tlg036:11","start":4269,"length":301},{"loc":"urn:cts:greekLit:tlg0062.tlg036:12","start":4570,"length":446},{"loc":"urn:cts:greekLit:tlg0062.tlg036:13","start":5016,"length":605},{"loc":"urn:cts:greekLit:tlg0062.tlg036:14","start":5621,"length":345},{"loc":"urn:cts:greekLit:tlg0062.tlg036:15","start":5966,"length":538},{"loc":"urn:cts:greekLit:tlg0062.tlg036:16","start":6504,"length":982},{"loc":"urn:cts:greekLit:tlg0062.tlg036:17","start":7486,"length":445},{"loc":"urn:cts:greekLit:tlg0062.tlg036:18","start":7931,"length":377},{"loc":"urn:cts:greekLit:tlg0062.tlg036:19","start":8308,"length":862},{"loc":"urn:cts:greekLit:tlg0062.tlg036:20","start":9170,"length":375},{"loc":"urn:cts:greekLit:tlg0062.tlg036:21","start":9545,"length":424},{"loc":"urn:cts:greekLit:tlg0062.tlg036:22","start":9969,"length":124},{"loc":"urn:cts:greekLit:tlg0062.tlg036:23","start":10093,"length":152},{"loc":"urn:cts:greekLit:tlg0062.tlg036:24","start":10245,"length":894}]}
{"id":"urn:cts:greekLit:tlg0062.tlg036.perseus-grc2","text":"ἄξιόν γε παρατηρβιν τὰ ὑπὸ τῶν πολλῶν ἐν τοῖς πένθεσι γιγνόμενα καὶ λεγόμενα καὶ τὰ ὑπὸ τῶν παραμυθουμένων δῆθεν αὐτοὺς αὖθις λεγόμενα, καὶ ὡς ἀφόρητα ἡγοῦνται τὰ συμβαίνοντα σφίσι τε αὐτοῖς οἱ ὀδυρόμενοι καὶ ἐκείνοις οὓς ὀδύρονται, οὐ μὰ τὸν Πλούτωνα καὶ Φερσεφόνην κατʼ οὐδὲν ἐπιστάμενοι σαφῶς οὔτε εἰ πονηρὰ ταῦτα καὶ λύπης ἄξια οὔτε εἰ τοὐναντίον ἡδέα καὶ βελτίω τοῖς παθοῦσι, νόμῳ δὲ καὶ συνηθείᾳ τὴν λύπην ἐπιτρέποντες. ἐπειδὰν τοίνυν ἀποθάνῃ τις, οὕτω ποιοῦσιν — μᾶλλον δὲ πρότερον εἰπεῖν βούλομαι ἅστινας περὶ αὐτοῦ τοῦ θανάτου δόξας ἔχουσιν· οὕτω γὰρ ἔσται φανερὸν οὗτινος ἕνεκα τὰ περιττὰ ἐκεῖνα ἐπιτηδεύουσιν.\nὁ μὲν δὴ πολὺς ὅμιλος, οὓς ἰδιώτας οἱ σοφοὶ καλοῦσιν, Ὁμήρῳ τε καὶ Ἡσιόδῳ καὶ τοῖς ἄλλοις μυθοποιοῖς περὶ τούτων πειθόμενοι καὶ νόμον θέμενοι τὴν ποίησιν αὐτῶν, τόπον τινα ὑπὸ τῇ γῇ βαθὺν Ἃιδην ὑπειλήφασιν, μέγαν δὲ καὶ πολύχωρον τοῦτον εἶναι καὶ ζοφερὸν καὶ ἀνήλιον, οὐκ οἶδʼ ὅπως αὐτοῖς φωτίζεσθαι δοκοῦντα πρὸς τὸ καὶ καθορᾶν τῶν ἐνόντων ἕκαστον βασιλεύειν δὲ τοῦ χάσματος ἀδελφὸν τοῦ Διὸς Πλούτωνα κεκλημένον, ὥς μοι τῶν τὰ τοιαῦτα δεινῶν τις ἔλεγε, διὰ τὸ πλουτεῖν τοῖς νεκροῖς τῇ προσηγορίᾳ τετιμημένον. τοῦτον δὲ τὸν Πλούτωνα τὴν παρʼ αὑτῷ πολιτείαν καὶ τὸν κάτω βίον καταστήσασθαι τοιοῦτον κεκληρῶσθαι μὲν γὰρ αὐτὸν ἄρχειν τῶν ἀποθανόντων, καταδεξάμενον δὲ αὐτοὺς καὶ παραλαβόντα κατέχειν δεσμοῖς ἀφύκτοις, οὐδενὶ τὸ παράπαν τῆς ἄνω ὁδοῦ ὑφιέμενον πλὴν ἐξ ἅπαντος τοῦ αἰῶνος πάνυ ὀλίγων ἐπὶ μεγίσταις αἰτίαις.\nπεριρρεῖσθαι δὲ τὴν χώραν αὐτοῦ ποταμοῖς μεγάλοις τε καὶ φοβεροῖς καὶ ἐκ μόνων τῶν ὀνομάτων Κωκυτοὶ γὰρ καὶ Πυριφλεγέθοντες καὶ τὰ τοιαῦτα κέκληνται. τὸ δὲ μέγιστον, ἡ Ἀχερουσία λίμνη πρόκειται πρώτη δεχομένη τοὺς ἀπαντῶντας, ἣν οὐκ ἔνι διαπλεῦσαι ἢ παρελθεῖν ἄνευ τοῦ πορθμέως βαθεῖά τε γὰρ περᾶσαι τοῖς ποσὶν καὶ διανήξασθαι πολλή, καὶ ὅλως οὐκ ἂν αὐτὴν διαπταίη οὐδὲ τὰ νεκρὰ τῶν ὀρνέων.\nπρὸς δὲ αὐτῇ τῇ καθόδῳ καὶ πύλῃ οὔσῃ ἀδαμαντίνῃ ἀδελφιδοῦς τοῦ βασιλέως Αἰακὸς ἕστηκε τὴν φρουρὰν ἐπιτετραμμένος καὶ παρʼ αὐτῷ κύων τρικέφαλος μάλα κάρχαρος, τοὺς μὲν ἀφικνουμένους φίλιόν τι καὶ εἰρηνικὸν προσβλέπων, τοὺς δὲ πειρῶντας ἀποδιδράσκειν ὑλακτῶν καὶ τῷ χάσματι δεδιττόμενος.\nπεραιωθέντας δὲ τὴν λίμνην εἰς τὸ εἴσω λειμὼν ὑποδέχεται μέγας τῷ ἀσφοδέλῳ κατάφυτος καὶ ποτὸν μνήμης πολέμιον Λήθης γοῦν διὰ τοῦτο ὠνόμασται. ταῦτα γὰρ ἀμέλει διηγήσαντο τοῖς πάλαι ἐκεῖθεν ἀφιγμένοι Ἄλκηστίς τε καὶ Πρωτεσίλαος οἱ Θετταλοὶ καὶ Θησεὺς ὁ τοῦ Αἰγέως καὶ ὁ τοῦ Ὁμήρου Ὀδυσσεύς, μάλα σεμνοὶ καὶ ἀξιόπιστοι μάρτυρες, ἐμοὶ δοκεῖν οὐ πιόντες τῆς πηγῆς· οὐ γὰρ ἂν ἐμέμνηντο αὐτῶν.\nὁ μὲν οὖν Πλούτων, ὡς ἐκεῖνοι ἔφασαν, καὶ ἡ Φερσεφόνη δυναστεύουσι καὶ τὴν τῶν ὅλων δεσποτείαν ἔχουσιν, ὑπηρετοῦσι δʼ αὐτοῖς καὶ τὴν ἀρχὴν συνδιαπράττουσιν ὄχλος πολύς, Ἐρινύες τε καὶ Ποιναὶ καὶ Φόβοι καὶ ὁ Ἑρμῆς, οὗτος μὲν γε οὐκ ἀεὶ συμπαρών.\nὕπαρχοι δὲ καὶ σατράπαι καὶ δικασταὶ κάθηνται δύο, Μίνως τε καὶ Ῥαδάμανθυς οἱ Κρῆτες, ὄντες υἱοὶ τοῦ Διός. οὗτοι δὲ τοὺς μὲν ἀγαθοὺς τῶν ἀνδρῶν καὶ δικαίους καὶ κατʼ ἀρετὴν βεβιωκότας, ἐπειδὰν συναλισθῶσι πολλοί, καθάπερ εἰς ἀποικίαν τινὰ πέμπουσιν εἰς τὸ Ἠλύσιον πεδίον τῷ ἀρίστῳ βίῳ συνεσομένους.\nἂν δέ τινας τῶν πονηρῶν λάβωσι, ταῖς Ἐρινύσι παραδόντες εἰς τὸν τῶν ἀσεβῶν χῶρον εἰσπέμπουσι κατὰ λόγον τῆς ἀδικίας κολασθησομένους. ἔνθα δὴ. τί κακῶν οὐ πάσχουσι στρεβλούμενοί τε καὶ καιόμενοι καὶ ὑπὸ γυπῶν ἐσθιόμενοι καὶ τροχῷ συμπεριφερόμενοι καὶ λίθους ἀνακυλίοντες; ὁ μὲν γὰρ Τάνταλος ἐπʼ αὐτῇ τῇ λίμνῃ αὖος ἔστηκεν κινδυνεύων ὑπὸ δίψους ὁ κακοδαίμων ἀποθανεῖν.\nοἱ δὲ τοῦ μέσου βίου, πολλοὶ ὄντες οὗτοι, ἐν τῷ λειμῶνι πλανῶνται ἄνευ τῶν σωμάτων σκιαὶ γενόμενοι καὶ ὑπὸ τῇ ἁφῇ καθάπερ καπνὸς ἀφανιζόμενοι. τρέφονται δὲ ἄρα ταῖς παρʼ ἡμῖν χοαῖς καὶ τοῖς καθαγιζομένοις ἐπὶ τῶν τάφων· ὡς εἴ τῳ μὴ εἴη καταλελειμμένος ὑπέρ γῆς φίλος ἢ συγγενής, ἄσιτος οὗτος νεκρὸς καὶ λιμώττων ἐν αὐτοῖς πολιτεύεται.\nταῦτα οὕτως ἰσχυρῶς περιελήλυθε τοὺς πολλοὺς ὥστε ἐπειδάν τις ἀποθάνῃ τῶν οἰκείων, πρῶτα μὲν φέροντες ὀβολὸν εἰς τὸ στόμα κατέθηκαν αὐτῷ, μισθὸν τῷ πορθμεῖ τῆς ναυτιλίας γενησόμενον, οὐ πρότερον ἐξετάσαντες ὁποῖον τὸ νόμισμα νομίζεται καὶ διαχωρεῖ παρὰ τοῖς κάτω, καὶ εἰ δύναται παρʼ ἐκείνοις Ἀττικὸς ἢ Μακεδονικὸς ἢ Αἰγιναῖος ὀβολός, οὐδʼ ὅτι πολὺ κάλλιον ἦν μὴ ἔχειν τὰ πορθμεῖα καταβαλεῖν οὕτω γὰρ ἂν οὐ παραδεξαμένου τοῦ πορθμέως ἀναπόμπιμοι πάλιν εἰς τὸν βίον ἀφικνοῦντο.\nμετὰ ταῦτα δὲ λούσαντες αὐτούς, ὡς οὐχ ἱκανῆς τῆς κάτω λίμνης λουτρὸν εἶναι τοῖς ἐκεῖ, καὶ μύρῳ τῷ καλλίστῳ χρίσαντες τὸ σῶμα πρὸς δυσωδίαν ἤδη βιαζόμενον καὶ στεφανώσαντες τοῖς ὡραίοις ἄνθεσι προτίθενται λαμπρῶς ἀμφιέσαντες, ἵνα μὴ ῥιγῷεν δῆλον ὅτι παρὰ τὴν ὁδὸν μηδὲ γυμνοὶ βλέποιντο τῷ Κερβέρῳ.\nοἰμωγαὶ δʼ ἐπὶ τούτοις καὶ κωκυτὸς γυναικῶν καὶ παρὰ πάντων δάκρυα καὶ στέρνα τυπτόμενα καὶ σπαραττομένη κόμη καὶ φοινισσόμεναι παρειαί· καί που καὶ ἐσθὴς καταρρήγνυται καὶ κόνις ἐπὶ τῇ κεφαλῇ πάσσεται, καὶ οἱ ζῶντες οἰκτρότεροι τοῦ νεκροῦ· οἱ μὲν γὰρ χαμαὶ κυλινδοῦνται πολλάκις καὶ τὰς κεφαλὰς ἀράττουσι πρὸς τὸ ἔδαφος, ὁ δʼ εὐσχήμων καὶ καλὸς καὶ καθʼ ὑπερβολὴν ἐστεφανωμένος ὑψηλὸς πρόκειται καὶ μετέωρος ὥσπερ εἰς πομπὴν κεκοσμημένος.\nεἶθʼ ἡ μήτηρ ἢ καὶ νὴ Δία ὁ πατὴρ ἐκ μέσων τῶν συγγενῶν προελθὼν καὶ περιχυθεὶς αὐτῷ — προκείσθω γάρ τις νέος καὶ καλός, ἵνα καὶ ἀκμαιότερον τὸ ἐπʼ αὐτῷ δρᾶμα ᾖ — φωνὰς ἀλλοκότους καὶ ματαίας ἀφίησι, πρὸς ἃς ὁ νεκρὸς αὐτὸς ἀποκρίναιτʼ ἄν, εἰ λάβοι φωνὴν φήσει γὰρ ὁ πατὴρ γοερόν τι φθεγγόμενος καὶ παρατείνων ἕκαστον τῶν ὀνομάτων, τέκνον ἥδιστον, οἴχῃ μοι καὶ τέθνηκας καὶ πρὸ ὥρας ἀνηρπάσθης, μόνον ἐμὲ τὸν ἄθλιον καταλιπών, οὐ γαμήσας, οὐ παιδοποιησάμενος, οὐ στρατευσάμενος, οὐ γεωργήσας, οὐκ εἰς γῆρας ἐλθών οὐ κωμάσῃ πάλιν οὐδὲ ἐρασθήσῃ, τέκνον, οὐδὲ ἐν συμποσίοις μετὰ τῶν ἡλικιωτῶν μεθυσθήσῃ.\nταῦτα δὲ καὶ τὰ τοιαῦτα φήσει οἰόμενος τὸν υἱὸν δεῖσθαι μὲν ἔτι τούτων καὶ ἐπιθυμεῖν καὶ μετὰ τὴν τελευτήν, οὐ δύνασθαι δὲ μετέχειν αὐτῶν. καίτοι τί ταῦτα φημί; πόσοι γὰρ καὶ ἵππους καὶ παλλακίδας, οἱ δὲ καὶ οἰνοχόους ἐπικατέσφαξαν καὶ ἐσθῆτα καὶ τὸν ἄλλον κόσμον συγκατέφλεξαν ἢ συγκατώρυξαν ὡς χρησομένοις ἐκεῖ καὶ ἀπολαύσουσιν αὐτῶν κάτω;\nὁ δʼ οὖν πρεσβύτης ὁ πενθῶν οὑτωσὶ ταῦτα πάντα ὁπόσα εἴρηκα καὶ ἔτι τούτων πλείονα οὔτε τοῦ παιδὸς ἕνεκα τραγῳδεῖν ἔοικεν — οἶδε γὰρ οὐκ ἀκουσόμενον οὐδʼ ἂν μεῖζον ἐμβοήσῃ τοῦ Στέντορος — οὔτε μὴν αὑτοῦ· φρονεῖν γὰρ οὕτω καὶ γιγνώσκειν ἱκανὸν ἦν καὶ ἄνευ τῆς βοῆς· οὐδεὶς γὰρ δὴ πρὸς ἑαυτὸν δεῖται βοᾶν. λοιπὸν οὖν ἐστιν αὐτὸν τῶν παρόντων ἕνεκα ταῦτα ληρεῖν οὔθʼ ὅ τι πέπονθεν αὐτῷ ὁ παῖς εἰδότα οὔθʼ ὅποι κεχώρηκε, μᾶλλον δὲ οὐδὲ τὸν βίον αὐτὸν ἐξετάσαντα ὁποῖός ἐστιν οὐ γὰρ ἂν τὴν ἐξ αὐτοῦ μετάστασιν ὥς τι τῶν δεινῶν ἐδυσχέραινεν.\nεἴποι δʼ ἂν οὖν πρὸς αὐτὸν ὁ παῖς παραιτησάμενος τὸν Αἰακὸν καὶ τὸν Ἀϊδωνέα πρὸς ὀλίγον τοῦ στομίου ὑπερκῦψαι καὶ τὸν πατέρα παῦσαι ματαιάζοντα, ὦ κακόδαιμον ἄνθρωπε, τί κέκραγας; τί δέ μοι παρέχεις πράγματα; παῦσαι τιλλόμενος τὴν κόμην καὶ τὸ πρόσωπον ἐξ ἐπιπολῆς ἀμύσσων. τί μοι λοιδορῇ καὶ ἄθλιον ἀποκαλεῖς καὶ δύσμορον πολύ σου βελτίω καὶ μακαριώτερον γεγενημένον; ἢ τί σοι δεινὸν πάσχειν δοκῶ; ἢ διότι μὴ τοιουτοσὶ γέρων ἐγενόμην οἷος εἶ σύ, φαλακρὸς μὲν τὴν κεφαλήν, τὴν δʼ ὄψιν ἐρρυτιδωμένος, κυφὸς καὶ τὰ γόνατα νωθής, καὶ ὅλως ὑπὸ τοῦ χρόνου σαθρὸς πολλὰς τριακάδας καὶ ὀλυμπιάδας ἀναπλήσας, καὶ τὰ τελευταῖα δὴ ταῦτα παραπαίων ἐπὶ τοσούτων μαρτύρων; ὦ μάταιε, τί σοι χρηστὸν εἶναι δοκεῖ παρὰ τὸν βίον οὗ μηκέτι μεθέξομεν; ἢ τοὺς πότους ἐρεῖς δῆλον ὅτι καὶ τὰ δεῖπνα καὶ ἐσθῆτα καὶ ἀφροδίσια, καὶ δέδιας μὴ τούτων ἐνδεὴς γενόμενος ἀπόλωμαι. οὐκ ἐννοεῖς δὲ ὅτι τὸ μὴ διψῆν τοῦ πιεῖν πολὺ κάλλιον καὶ τὸ μὴ πεινῆν τοῦ φαγεῖν καὶ τὸ μὴ ῥιγοῦν τοῦ ἀμπεχόνης εὐπορεῖν; φέρε τοίνυν, ἐπειδὴ ἔοικας ἀγνοεῖν, διδάξομαὶ σε θρηνεῖν ἀληθέστερον,\nκαὶ δὴ ἀναλαβὼν ἐξ ὑπαρχῆς βόα, τέκνον ἄθλιον, οὐκέτι διψήσεις, οὐκέτι πεινήσεις οὐδὲ ῥιγώσεις. οἴχῃ μοι κακοδαίμων ἐκφυγὼν τὰς νόσους, οὐ πυρετὸν ἔτι δεδιώς, οὐ πολέμιον, οὐ τύραννον οὐκ ἔρως σε ἀνιάσει οὐδὲ συνουσία διαστρέψει, οὐδὲ σπαθήσεις ἐπὶ τούτῳ δὶς ἢ τρὶς τῆς ἡμέρας, ὢ τῆς συμφορᾶς. οὐ καταφρονηθήσῃ γέρων γενόμενος οὐδὲ ὀχληρὸς ἔσῃ τοῖς νέοις βλεπόμενος.\nἂν ταῦτα λέγῃς, ὦ πάτερ, οὐκ οἴει πολὺ ἀληθέστερα καὶ γενναιότερα ἐκείνων ἐρεῖν;\nἀλλʼ ἆρα μὴ τόδε σε ἀνιᾷ, καὶ διανοῇ τὸν παρʼ ἡμῖν ζόφον καὶ τὸ πολὺ σκότος, κᾆτα δέδιας μή σοι ἀποπνιγῶ κατακλεισθεὶς ἐν τῷ μνήματι; χρὴ δὲ πρὸς ταῦτα λογίζεσθαι ὅτι τῶν ὀφθαλμῶν διασαπέντων ἢ καὶ νὴ Δία καέντων μετʼ ὀλίγον, εἴ γε καῦσαί με διεγνώκατε, οὔτε σκότος οὔτε φῶς ὁρᾶν δεησόμεθα.\nκαὶ ταῦτα μὲν ἴσως μέτρια· τί δέ με ὁ κωκυτὸς ὑμῶν ὀνίνησι καὶ ἡ πρὸς τὸν αὐλὸν αὕτη στερνοτυπία καὶ ἡ τῶν γυναικῶν περὶ τὸν θρῆνον ἀμετρία; τί δὲ ὁ ὑπὲρ τοῦ τάφου λίθος ἐστεφανωμένος; ἢ τί ὑμῖν δύναται τὸν ἄκρατον ἐπιχεῖν; ἢ νομίζετε καταστάξειν αὐτὸν πρὸς ἡμᾶς καὶ μέχρι τοῦ Ἃιδου διίξεσθαι; τὰ μὲν γὰρ ἐπὶ τῶν καθαγισμῶν καὶ αὐτοὶ ὁρᾶτε, οἶμαι, ὡς τὸ μὲν νοστιμώτατον τῶν παρεσκευασμένων ὁ καπνὸς παραλαβὼν ἄνω εἰς τὸν οὐρανὸν οἴχεται μηδέν τι ἡμᾶς ὀνῆσαν τοὺς κάτω, τὸ δὲ καταλειπόμενον, ἡ κόνις, ἀχρεῖον, ἐκτὸς εἰ μὴ τὴν σποδὸν ἡμᾶς σιτεῖσθαι πεπιστεύκατε. οὐχ οὕτως ἄσπορος οὐδὲ ἄκαρπος ἡ τοῦ Πλούτωνος ἀρχή, οὐδὲ ἐπιλέλοιπεν ἡμᾶς ὁ ἀσφόδελος, ἵνα παρʼ ὑμῶν τὰ σιτία μεταστελλώμεθα. ὥστε μοι νὴ τὴν Τισιφόνην πάλαι δὴ ἐφʼ οἷς ἐποιεῖτε καὶ ἐλέγετε παμμέγεθες ἐπῄει ἀνακαγχάσαι, διεκώλυσε δὲ ἡ ὀθόνη καὶ τὰ ἔρια, οἷς μου τὰς σιαγόνας ἀπεσφίγξατε.’\nὣς ἄρα μιν εἰπόντα τέλος θανάτοιο κάλυψε.\nπρὸς Διός, ἐὰν λέγῃ ταῦτα ὁ νεκρὸς ἐπιστραφείς, ἀνακλίνας αὑτὸν ἐπʼ ἀγκῶνος, οὐκ ἂν οἰόμεθα δικαιότατα ἂν αὐτὸν εἰπεῖν; ἀλλʼ ὅμως οἱ μάταιοι καὶ βοῶσι καὶ μεταστειλάμενοί τινα θρήνων σοφιστὴν πολλὰς συνειλοχότα παλαιὰς συμφορὰς τούτῳ συναγωνιστῇ καὶ χορηγῷ τῆς ἀνοίας καταχρῶνται, ὅπη ἂν ἐκεῖνος ἐξάρχῃ πρὸς τὸ μέλος ἐπαιάζοντες.\nκαὶ μέχρι μὲν θρήνων ὁ αὐτὸς ἅπασι νόμος τῆς ἀβελτερίας·ʼ τὸ δὲ ἀπὸ τούτου διελόμενοι κατὰ ἔθνη τὰς ταφὰς ὁ μὲν Ἕλλην ἔκαυσεν, ὁ δὲ Πέρσης ἔθαψεν, ὁ δὲ Ἰνδὸς ὑάλῳ περιχρίει, ὁ δὲ Σκύθης κατεσθίει, ταριχεύει δὲ ὁ Αἰγύπτιος· οὗτος μέν γε — λέγω δὲ ἰδών — ξηράνας τὸν νεκρὸν σύνδειπνον καὶ συμπότην ἐποιήσατο. πολλάκις δὲ καὶ δεομένῳ χρημάτων ἀνδρὶ Αἰγυπτίῳ ἔλυσε τὴν ἀπορίαν ἐνέχυρον ἢ ὁ ἀδελφὸς ἢ ὁ πατὴρ ἐν καιρῷ γενόμενος.\nχώματα μὲν γὰρ καὶ πυραμίδες καὶ στῆλαι καὶ ἐπιγράμματα πρὸς ὀλίγον διαρκοῦντα πῶς οὐ περιττὰ καὶ παιδιαῖς προσεοικότα;\nκαίτοι καὶ ἀγῶνας ἔνιοι διέθεσαν καὶ λόγους ἐπιταφίους εἶπον ἐπὶ τῶν μνημάτων ὥσπερ συναγορεύοντες ἢ μαρτυροῦντες παρὰ τοῖς κάτω δικασταῖς τῷ νεκρῷ.\nἐπὶ πᾶσι τούτοις τὸ περίδειπνον, καὶ πάρεισιν οἱ προσήκοντες καὶ τοὺς γονέας παραμυθοῦνται τοῦ τετελευτηκότος καὶ πείθουσι γεύσασθαι, οὐκ ἀηδῶς μὰ Δία οὐδʼ αὐτοὺς ἀναγκαζομένους, ἀλλὰ ἤδη ὑπὸ λιμοῦ τριῶν ἑξῆς ἡμερῶν ἀπηυδηκότας. καί, μέχρι μὲν τίνος, ὦ οὗτος, ὀδυρόμεθα; ἔασον ἀναπαύσασθαι τοὺς τοῦ μακαρίτου δαίμονας εἰ δὲ καὶ τὸ παράπαν κλάειν διέγνωκας, αὐτοῦ γε τούτου ἕνεκα χρὴ μὴ ἀπόσιτον εἶναι, ἵνα καὶ διαρκέσῃς πρὸς τοῦ πένθους τὸ μέγεθος. τότε δὴ τότε ῥαψωδοῦνται πρὸς ἁπάντων δύο τοῦ Ὁμήρου στίχοι· καὶ γάρ τʼ ἠΰκομος Νιόβη ἐμνήσατο σίτου· καὶ γαστέρι δʼ οὔπως ἐστὶ νέκυν πενθῆσαι Ἀχαιούς. οἱ δὲ ἅπτονται μέν, αἰσχυνόμενοι δὲ τὰ πρῶτα καὶ δεδιότες εἰ φανοῦνται μετὰ τὴν τελευτὴν τῶν φιλτάτων τοῖς ἀνθρωπίνοις πάθεσιν ἐμμένοντες.\nταῦτα καὶ πολὺ τούτων γελοιότερα εὕροι τις ἂν ἐπιτηρῶν ἐν τοῖς πένθεσι γιγνόμενα διὰ τὸ τοὺς πολλοὺς τὸ μέγιστον τῶν κακῶν τὸν θάνατον οἴεσθαι.\n","locs":[{"loc":"urn:cts:greekLit:tlg0062.tlg036:1","start":0,"length":621},{"loc":"urn:cts:greekLit:tlg0062.tlg036:2","start":621,"length":818},{"loc":"urn:cts:greekLit:tlg0062.tlg036:3","start":1439,"length":391},{"loc":"urn:cts:greekLit:tlg0062.tlg036:4","start":1830,"length":286},{"loc":"urn:cts:greekLit:tlg0062.tlg036:5","start":2116,"length":389},{"loc":"urn:cts:greekLit:tlg0062.tlg036:6","start":2505,"length":245},{"loc":"urn:cts:greekLit:tlg0062.tlg036:7","start":2750,"length":299},{"loc":"urn:cts:greekLit:tlg0062.tlg036:8","start":3049,"length":367},{"loc":"urn:cts:greekLit:tlg0062.tlg036:9","start":3416,"length":335},{"loc":"urn:cts:greekLit:tlg0062.tlg036:10","start":3751,"length":477},{"loc":"urn:cts:greekLit:tlg0062.tlg036:11","start":4228,"length":298},{"loc":"urn:cts:greekLit:tlg0062.tlg036:12","start":4526,"length":440},{"loc":"urn:cts:greekLit:tlg0062.tlg036:13","start":4966,"length":600},{"loc":"urn:cts:greekLit:tlg0062.tlg036:14","start":5566,"length":342},{"loc":"urn:cts:greekLit:tlg0062.tlg036:15","start":5908,"length":536},{"loc":"urn:cts:greekLit:tlg0062.tlg036:16","start":6444,"length":1043},{"loc":"urn:cts:greekLit:tlg0062.tlg036:17","start":7487,"length":367},{"loc":"urn:cts:greekLit:tlg0062.tlg036:18","start":7854,"length":372},{"loc":"urn:cts:greekLit:tlg0062.tlg036:19","start":8226,"length":852},{"loc":"urn:cts:greekLit:tlg0062.tlg036:20","start":9078,"length":372},{"loc":"urn:cts:greekLit:tlg0062.tlg036:21","start":9450,"length":424},{"loc":"urn:cts:greekLit:tlg0062.tlg036:22","start":9874,"length":120},{"loc":"urn:cts:greekLit:tlg0062.tlg036:23","start":9994,"length":149},{"loc":"urn:cts:greekLit:tlg0062.tlg036:24","start":10143,"length":884}]}
{"id":"urn:cts:greekLit:tlg0062.tlg037.1st1K-grc1","text":"1 Ἐρωτᾶς, ὦ μειράκιον, ὅπως ἂν ῥήτωρ γένοιο\nκαὶ τὸ σεμνότατον τοῦτο καὶ πάντιμον ὄνομα\nσοφιστὴς εἶναι δόξαις·1 ἀβίωτα γὰρ εἶναί σοι\nφής, εἰ μὴ τοιαύτην τινὰ τὴν δύναμιν περιβάλοιο\nἐν τοῖς λόγοις ὡς ἄμαχον εἶναι καὶ ἀνυπόστατον\nκαὶ θαυμάζεσθαι πρὸς ἀπάντων καὶ ἀποβλέπεσθαι,\nπερισπούδαστον ἄκουσμα τοῖς\nἝλλησι δοκοῦντα· καὶ δὴ τὰς ἐπὶ τοῦτο ἀγούσας\nὁδούς αἵτινές ποτέ εἰσιν ἐθέλεις ἐκμαθεῖν. ἀλλʼ\nοὐδεὶς φθόνος, ὦ παῖ, καὶ μάλιστα ὁπότε νέος τις\nαὐτὸς ὤν, ὀρεγόμενος τῶν ἀρίστων, οὐκ εἰδὼς\nὅθεν ἂν ταῦτα ἐκπορίσαιτο, ἱερόν τι χρῆμα τὴν\nσυμβουλὴν οὖσαν, καθάπερ νῦν σύ, τοῦτο αἰτοίη\nπροσελθών. ὥστε ἄκουε, τό γε ἐπʼ ἐμοὶ καὶ\nπάνυ θαρρῶν ὡς τάχιστα δεινὸς ἀνὴρ ἔσῃ γνῶναί\nτε τὰ δέοντα καὶ ἑρμηνεῦσαι αὐτά, ἢν τὸ μετὰ\nτοῦτο ἐθελήσῃς αὐτὸς ἐμμένειν οἷς ἄν ἀκούσῃς\nπαρ᾿  ἡμῶν καὶ φιλοπόνως αὐτὰ μελετᾶν καὶ\nπροθύμως ἀνύειν τὴν ὁδὸν ἔστʼ ἂν ἀφίκῃ πρὸς τὸ\nτέρμα.\n2 Τὸ μὲν οὖν θήραμα οὐ σμικρὸν οὐδὲ ὀλίγης\nτῆς σπουδῆς δεόμενον, ἀλλὰ ἐφʼ ὅτῳ καὶ πονῆσαι\nπολλὰ καὶ ἀγρυπνῆσαι καὶ πᾶν ὁτιοῦν ὑπομεῖναι\n\n\n\n\nἄξιον. σκόπει γοῦν ὁπόσοι τέως μηδὲν ὄντες\nἕνδοξοι καὶ πλούσιοι καὶ νὴ Δία εὐγενέστατοι\nἔδοξαν ἀπὸ τῶν λόγων.\n3 ὅμως δὲ μὴ δέδιθι, μηδὲ\nπρὸς τὸ μέγεθος τῶν ἐλπιζομένων ἀποδυσπετήσῃς,\nμυρίους τινὰς τοὺς πόνους προπονῆσαι οἰηθείς.\nοὐ γάρ σε τραχεῖάν τινα οὐδὲ ὄρθιον καὶ\nἱδρῶτος μεστὴν ἡμεῖς ἄξομεν, ὡς ἐκ μέσης\nαὐτῆς ἀναστρέψαι καμόντα, ἐπεὶ οὐδὲν ἂν\nδιεφέρομεν τῶν ἄλλων ὅσοι τὴν συνήθη ἐκείνην\nἡγοῦνται, μακρὰν καὶ ἀνάντη καὶ καματηρὰν\nκαὶ ὡς τὸ πολὺ ἀπεγνωσμένην. ἀλλὰ παρʼ\nἡμῶν ἐξαίρετον2 τῆς συμβουλῆς τοῦτό ἐστιν,\nὅτι ἡδίστην τε ἅμα καὶ ἐπιτομωτάτην καὶ\nἱππήλατον καὶ κατάντη σὺν πολλῇ τῇ θυμηδίᾳ\nκαὶ τρυφῇ διὰ λειμώνων εὐανθῶν καὶ σκιᾶς\nἀκριβοῦς σχολῇ καὶ βάδην ἀνιῶν ἀνιδρωτὶ\nἐπιστήσῃ τῇ ἄκρᾳ καὶ ἀγρεύσεις 3 οὐ καμὼν καὶ\nνὴ Δί εὐωχήσῃ κατακείμενος, ἐκείνους4 ὁπόσοι\nτὴν ἑτέραν ἐτράποντο ἀπὸ τοῦ ὑψηλοῦ ἐπισκοπῶν\nἐν τῇ ὑπωρείᾳ τῆς ἀνόδου ἔτι, κατὰ δυσβάτων\nκαὶ ὀλισθηρῶν τῶν κρημνῶν μόλις ἀνέρποντας,\nἀποκυλιομένους ἐπὶ κεφαλὴν ἐνίοτε καὶ πολλὰ\nτραύματα λαμβάνοντας περὶ τραχείαις ταῖς\nπέτραις· σὺ δὲ πρὸ πολλοῦ ἄνω ἐστεφανωμένος\nεὐδαιμονέστατος ἔσῃ, ἄπαντα ἐν βραχεῖ ὅσα\nἐστὶν ἀγαθὰ παρὰ τῆς ῥητορικῆς μονονουχὶ\nκαθεύδων λαβών.\n4 Ἡ μὲν δὴ ὑπόσχεσις οὕτω μεγάλη· σὺ δὲ\nπρὸς ψιλίου μὴ ἀπιστήσῃς, εἰ ῥᾶστά τε ἅμα καὶ\n\n\n\n\n\n\nἥδιστά σοι ταῦτα ἐπιδείξειν φαμέν. τί\nἩσίοδος μὲν ὀλίγα φύλλα ἐκ τοῦ Ἑλικῶνος\nλαβὼν αὐτίκα μάλα ποιητὴς ἐκ ποιμένος κατέστη\nκαὶ ᾖδα θεῶν καὶ ἡρώων γένη κάτοχος ἐκ Μουσῶν\nγενόμενος, ῥήτορα δέ, ὃ πολὺ ἔνερθε ποιητικῆς\nμεγαληγορίας ἐστίν, ἐν βραχεῖ καταστῆναι ἀδύνα\nτον, εἴ τις ἐκμάθοι τὴν ταχίστην ὁδόν ;\n5 Ὡς ἔγωγε καὶ διηγήσασθαι σοι βούλομαι\nΣιδωνίου τινὸς ἐμπόρου ἐπίνοιαν δι᾿  ἀπιστίαν\nἀτελῆ γενομένην καὶ τῷ ἀκούσαντι ἀνόνητον.\nἦρχε μὲν γὰρ ἤδη Ἀλέξανδρος Περσῶν, μετὰ τὴν\nἐν Ἀρβήλοις μάχην Δαρεῖον καθῃρηκώς· ἔδει δὲ\nπανταχόσε τῆς ἀρχῆς διαθεῖν τοὺς γραμματοφόρους\nτὰ ἐπιτάγματα τοῦ Ἀλεξάνδρου\nκομίζοντας. ἐκ Περσῶν δὲ πολλὴ εἰς Αἴγυπτον\nἐγίγνετο ἡ ὁδός· ἐκπεριιέναι γὰρ ἔδει τὰ ὅρη,\nεἶτα διὰ τῆς Βαβυλωνίας εἰς τὴν Ἀραβίαν\nἐλθεῖν, εἶτα ἐρήμην πολλὴν περάσαντα2 ἀφικέσθαι\nποτὲ μόλις εἰς Αἴγυπτον, εἴκοσι μηκίστους\nἀνδρὶ εὐζώνῳ σταθμοὺς τούτους διανύσαντα.\nἤχθετο οὖν ὁ Ἀλέξανδρος ἐπὶ τούτῳ, διότι\nΑἰγυπτίους τι παρακινεῖν ἀκούων οὐκ εἶχε διὰ\nταχέων ἐκπέμπειν τοῖς σατράπαις τὰ δοκοῦντά\nοἱ περὶ αὐτῶν. τότε δὴ ὁ Σιδώνιος ἔμπορος,\n“Ἐγώ σοι,” ἔφη, “ὦ βασιλεῦ, ὑπισχνοῦμαι\nδείξειν ὁδὸν οὐ πολλὴν ἐκ Περσῶν εἰς Αἴγυπτον.\nεἰ γάρ τις ὑπερβαίη τὰ ὄρη ταῦτα —ὑπερβαίη δʼ\nἂν τριταῖος—αὐτίκα μάλα ἐν Αἰγύππτῳ οὗτός\n\n\n\nἐστιν.” καὶ εἶχεν οὕτω. πλὴν ὅ γεʼ Ἀλέξανδρος\nοὐκ ἐπίστευσεν, ἀλλὰ γόητα ᾤετο εἶναι τὸν ἔμπορον.\nοὕτω τὸ παράδοξον τῆς ὑποσχέσεως\nἄπιστον δοκεῖ τοῖς πολλοῖς.\n6 ἀλλὰ μὴ σύ γε\nπάθῃς τὸ αὐτό· εἴσῃ γὰρ πειρώμενος ὡς οὐδέν σε\nκωλύσει ῥήτορα δοκεῖν μιᾶς οὐδὲ ὅλης ἡμέρας\nὑπερπετασθέντα τὸ ὄρος ἐκ Περσῶν εἰς Αἴγυπτον.\nἘθέλω δέ σοι πρῶτον ὥσπερ ὁ Κέβης ἐκεῖνος\nεἰκόνα γραψάμενος τῷ λόγῳ ἑκατέραν ἐπιδεῖξαι\nτὴν ὁδόν· δύο γάρ ἐστον, αἳ πρὸς τήν Ῥητορικὴν\nἄγετον, ἧς ἐρᾶν οὐ μετρίως μοι δοκεῖς. καὶ δῆτα\nἡ μὲν ἐφʼ ὑψηλοῦ καθήσθω πάνυ καλὴ καὶ\nεὐπρόσωπος, τὸ τῆς Ἀμαλθείας κέρας ἔχουσα ἐν\nτῇ δεξιᾷ παντοίοις καρποῖς ὑπερβρύον· ἐπὶ θατέρᾳ\nδέ μοι τὸν πλοῦτον δόκει παρεστῶτα ὁρᾶν, χρισοῦν\nὅλον καὶ ἐπέραστον. καὶ ἡ δόξα δὲ καὶ ἡ ἰσχὺς\nπαρέστωσαν, καὶ οἱ ἔπαινοι περὶ πᾶσαν αὐτὴν\nἜρωσι μικροῖς ἐοικότες πολλοὶ ἁπανταχόθεν\nπεριπλεκέσθωσαν ἐκπετόμενοι. εἰ που τὸν\nΝεῖλον εἶδες γραφῇ μεμιμημένον, αὐτὸν μὲν\nκείμενον ἐπὶ κροκοδείλου τινὸς ἢ ἵππου τοῦ\nποταμίου, οἷοι πολλοὶ ἐν αὐτῷ, μικρὰ δέ τινα\nπαιδία παρʼ αὐτὸν παίζοντα-πήχεις δὲ αὐτοὺς\nοἱ Αἰγύπτιοι καλοῦσι,—τοιοῦτοι καὶ περὶ τὴν\nῬητορικὴν οἱ ἔπαινοι.\nΠρόσει δὴ σὺ ὁ ἐραστὴς ἐπιθυμῶν δηλαδὴ ὅτι\n\n\n\nτάχιστα γενέσθαι ἐπὶ τῆς ἄκρας, ὡς γαμήσειάς\nτε αὐτὴν ἀνελθὼν καὶ πάντα ἐκεῖνα ἔχοις, τὸν\nπλοῦτον τὴν δόξαν τοὺς ἐπαίνους· νόμῳ γὰρ\nἅπαντα γίγνεται τοῦ γεγαμηκότος.\n7 εἶτʼ ἐπειδὰν\nπλησιάσῃς τῷ ὄρει, τὸ μὲν πρῶτον ἀπογιγνώσκεις\nτὴν ἄνοδον, καὶ τὸ πρᾶγμα ὅμοιον εἶναί σοι δοκεῖ\nοἵα ἡ Ἄορνος ἐφάνη τοῖς Μακεδόσιν ἀπόξυρον\nαὐτὴν ἁπανταχόθεν ἰδοῦσιν, ἀτεχνῶς οὐδὲ ὀρνέοις\nὑπερπτῆναι ῥᾳδίαν, Διονύσου τινὸς ἡ Ἡρακλέους,\nεἰ μέλλοι καθαιρεθήσεσθαι, δεομένην.\nΤαῦτά σοι δοκεῖ τὸ πρῶτον· εἶτα μετʼ ὀλίγον\nὁρᾷς δύο τινὰς ὁδούς. μᾶλλον δὲ ἡ μὲν ἀτραπός\nἐστι στενὴ καὶ ἀκανθώδης καὶ τραχεῖα, πολὺ τὸ\nδίψος ἐμφαίνουσα καὶ ἱδρῶτα· καὶ ἔφθη γὰρ ἤδη\nἩσίοδος εὖ μάλα ὑποδείξας αὐτήν, ὥστε οὐδὲν\nἐμοῦ δεήσει. ἡ ἑτέρα δὲ πλατεῖα καὶ ἀνθηρὰ καὶ\nεὔυδρος, τοιαύτη οἵαν μικρῷ πρόσθεν εἶπον, ἵνα\nμὴ πολλάκις τὰ αὐτὰ λέγων ἐπέχω σε ἤδη ῥήτορα\nεἶναι δυνάμενον.\n8 πλὴν τό γε τοσοῦτον προσθήσειν\nμοι δοκῶ, διότι ἡ μὲν τραχεῖα ἐκείνη καὶ\nἀνάντης οὐ πολλὰ ἴχνη τῶν ὁδοιπόρων εἶχεν, εἰ\nδέ τινα, πάνυ παλαιά. καὶ ἔγωγε κατʼ ἐκείνην\nἄθλιος ἀνῆλθον τοσαῦτα κομὼν οὐδὲν δέον· ἡ\nἑτέρα δὲ ἅτε ὁμαλὴ οὖσα καὶ ἀγκύλον οὐδὲν\nἔχουσα πόρρωθέν μοι ἐφάνη οἵα ἐστὶν οὐχ\nὁδεύσαντι αὐτῷ. οὐ γὰρ ἑώρων νέος ὢν ἔτι τὸ\nβέλτιον, ἀλλὰ τὸν ποιητὴν ἐκεῖνον ἀληθεύειν\n\n\n\nᾤμην λέγοντα ἐκ τῶν πόνων φύεσθαι τὰ ἀγαθά.\nτὸ δʼ οὐκ εἶχεν οὕτως· ἀπονητὶ γοῦν ὁρῶ τοὺς\nπολλοὺς μειζόνων ἀξιουμένους εὐμοιρίᾳ τῆς\nαἱρέσεως τῶν λόγων καὶ ὁδῶν.\nἘπὶ δʼ οὖν τὴν ἀρχὴν ἀφικόμενος εὖ οἶδʼ ὅτι\nἀπορήσεις, καὶ ἤδη ἀπορεῖς, ποτέραν τρεπτέον.\nὡς οὖν ποιήσας ἤδη ῥᾷστα ἐπὶ τὸ ἀκρότατον\nἀναβήσῃ καὶ εὐδαιμονήσεις καὶ γαμήσεις καὶ\nθαυμαστὸς πᾶσι δόξεις, ἐγώ σοι φράσω· ἱκανὸν\nγὰρ τὸ αὐτὸν ἐξαπατηθῆναι καὶ πονῆσαι. σοὶ\nδὲ ἄσπορα καὶ ἀνήροτα πάντα φυέσθω καθάπερ\nἐπὶ τοῦ Κρόνου.\n9 Εὐθὺς οὖν σοι πρόσεισι καρτερός τις ἀνήρ,\nὑπόσκληρος, ἀνδρώδης τὸ βάδισμα, πολὺν τὸν\nἥλιον ἐπὶ τῷ σώματι δεικνύων, ἀρρενωπὸς τὸ\nβλέμμα, ἐγρηγορώς, τῆς τραχείας ὁδοῦ ἐκείνης\nἡγεμών, λήρους τινὰς ὁ μάταιος διεξιὼν πρὸς σέ.\nἕπεσθαι γάρ οἱ1 παρακελευόμενος, ὑποδεικνὺς τὰ\nΔημοσθένους ἴχνη καὶ Πλάτωνος καὶ ἄλλων\nτινῶν, μεγάλα μὲν καὶ ὑπὲρ τοὺς νῦν, ἀμαυρὰ δὲ\nἤδη καὶ ἀσαφῆ τὰ πολλὰ ὑπὸ τοῦ χρόνου,2\nεὐδαίμονά σε ἔσεσθαι καὶ νόμῳ γαμήσειν τὴν\nῬητορικήν, εἰ κατὰ τούτων ὁδεύσειας ὥσπερ οἱ\n\n\n\n\n\nἐπὶ τῶν κάλων βαίνοντες· εἰ δὲ κἂν μικρόν τι\nπαραβαίης ἢ ἔξω πατήσειας ἢ ἐπὶ θάτερα μᾶλλον\nκλιθείης τῇ ῥοπῇ, ἐκπεσεῖσθαί σε τῆς ὀρθῆς\nὁδοῦ καὶ ἀγούσης ἐπὶ τὸν γάμον. εἶτά σε κελεύσει\nζηλοῦν ἐκείνους τοὺς ἀρχαίους ἄνδρας ἕωλα\nπαραδείγματα παρατιθεὶς τῶν λόγων οὐ ῥᾴδια\nμιμεῖσθαι, οἶα τὰ τῆς παλαιᾶς ἐργασίας ἐστίν,\nἩγησίον καὶ τῶν ἀμφὶ Κριτίον καὶ Νησιώτην,\nἀπεσφιγμένα καὶ νευρώδη καὶ σκληρὰ καὶ\nἀκριβῶς ἀποτεταμένα ταῖς γραμμαῖς. πόνον δὲ\nκαὶ ἀγρυπνίαν καὶ ὑδατοποσίαν καὶ τὸ 2\nἀναγκαῖα ταῦτα καὶ ἀπαραίτητα φήσει· ἀδύνατον\nγὰρ εἶναι ἄνευ τούτων διανύσαι τὴν ὁδόν, ὃ δὲ\nπάντων ἀνιαρότατον, ὅτι σοι καὶ τὸν χρόνον\nπάμπολυν ὑπογράψει τῆς ὁδοιπορίας, ἔτη πολλά,\nοὐ κατὰ ἡμέρας καὶ τριακάδας, ἀλλὰ κατὰ\nὀλυμπιάδας ὅλας ἀριθμῶν, ὡς καὶ προαποκαμεῖν\nἀκούοντα καὶ ἀπαγορεῦσαι, πολλὰ χαίρειν\nφράσαντα τῇ ἐλπιζομένῃ ἐκείνῃ εὐδαιμονίᾳ πρὸς\nδὲ τούτοις οὐδὲ μισθοὺς ὀλίγους ἀπαιτεῖ τῶν\nτοσούτων κακῶν, ἀλλὰ οὐκ ἂν ἡγήσαιτό σοι, εἰ\nμὴ μεγάλα πρότερον λάβοι.\n10 Ὁ μὲν ταῦτα φήσει, ἀλαζὼν καὶ ἀρχαῖος ὡς\nἀληθῶς καὶ Κρονικὸς ἄνθρωπος, νεκροὺς εἰς\nμίμησιν παλαιοὺς προτιθεὶς καὶ ἀνορύττειν ἀξιῶν\nλόγους πάλαι κατορωρυγμένους ὥς τι μέγιστον\nἀγαθόν, μαχαιροποιοῦ υἱὸν καὶ ἄλλον Ἀτρομήτου\n\n\n\n\nτινὸς γραμματιστοῦ ζηλοῦν ἀξιῶν, καὶ ταῦτα ἐν\nεἰρήνῃ μήτε Φιλίππου ἐπιόντος μήτε Ἀλεξάνδρου\nἐπιτάττοντος, ὅπου τὰ ἐκείνων ἴσως ἐδόκει\nχρήσιμα, οὐκ εἰδὼς ὁποία νῦν κεκαινοτόμηται\nταχεῖα καὶ ἀπράγμων καὶ εἰς τὸ εὐθὺ τῆς\nῥητορικῆς ὁδός. σὺ δὲ μήτε πείθεσθαι μήτε\nπροσέχειν αὐτῷ, μή σε ἐκτραχηλίσῃ που παραλαβὼν\nἢ τὸ τελευταῖον προγηρᾶσαι τοῖς πόνοις\nπαρασκευάσῃ. ἀλλὰ εἰ πάντως ἐρᾷς καὶ τάχιστα\nἐθέλεις τῇ ῥητορικῇ συνεῖναι ἀκμάζων ἔτι, ὡς καὶ\nσπουδάζοιο πρὸς αὐτῆς, ἴθι, τῷ μὲν δασεῖ τούτῳ\nκαὶ πέρα τοῦ μετρίου ἀνδρικῷ μακρὰ χαίρειν λέγε,\nἀναβαίνειν αὐτὸν καὶ ἄλλους ὁπόσους ἂν ἐξαπατᾶν\nδύνηται ἀνάγειν καταλιπὼν ἀσθμαίνοντα καὶ\nἱδρῶτι πολλῷ συνόντα.\n11 Πρὸς δὲ τὴν ἑτέραν ἐλθὼν εὑρήσεις πολλοὺς\nκαὶ ἄλλους, ἐν τούτοις δὲ καὶ πάνσοφόν τινα καὶ\nπάγκαλον ἄνδρα, διασεσαλευμένον τὸ βάδισμα,\nἐπικεκλασμένον τὸν αὐχένα, γυναικεῖον τὸ\nβλέμμα, μελιχρὸν τὸ φώνημα, μύρων ἀποπνέοντα,\nτῷ δακτύλγῳ ἄκρῳ τὴν κεφαλὴν κνώμενον, ὀλίγας\nμὲν ἔτι, οὔλας δὲ καὶ ὑακινθίνας τὰς τρίχας εὐθετίζοντα,\nπάναβρόν τινα Σαρδανάπαλλον ἢ Κινύραν\nἢ αὐτὸν Ἀγάθωνα, τὸν τῆς τραγῳδίας\nἐπέραστον ἐκεῖνον ποιητήν. λέγω δὲ ὡς ἀπὸ\nτούτων γνωρίζοις αὐτόν, μηδέ σε οὕτω θεσπέσιον\nχρῆνμα καὶ φίλον Ἀφροδίτῃ καὶ Χάρισι διαλάθοι.\nκαίτοι τί φημί; κἂν εἰ μύοντι γάρ σοι προσελθὼν\nεἴποι τι, τὸ Ὑμήττιον ἐκεῖνο ἀνοίξας στόμα, καὶ\nτὴν συνήθη φωνὴν ἀφείη, 1 μάθοις ἂν ὡς οὐχὶ τῶν\n\n\n\nκαθʼ ἡμᾶς ἐστιν, οἳ ἀρούρης καρπὸν ἕδομεν, ἀλλά\nτι ξένον φάσμα δρόσῳ ἢ ἀμαβροσίᾳ τρεφόμενον.\nΤούτῳ τοίνυν προσελθὼν καὶ παραδοὺς σεαυτὸν\nαὐτίκα μάλα ῥήτωρ καὶ περίβλεπτος καί, ὡς\nὀνομάζει αὐτός, βασιλεὺς ἐν τοῖς λόγοις ἀπονητὶ\nκαταστήσῃ τὰ τέθριππα ἐλαύνων τοῦ λόγου.\nδιδάξεται γάρ σε παραλαβὼν τὰ πρῶτα μὲν\n12 ἐκεῖνα—μᾶλλον δὲ αὐτὸς εἰπάτω πρὸς σέ· γελοῖον\nγὰρ ὑπὲρ, τοιούτου ῥήτορος ἐμὲ ποιεῖσθαι τοὺς\nλόγους, φαῦλον ὑποκριτὴν ἴσως τῶν τοιούτων καὶ\nτηλικούτων, μὴ καὶ συντρίψω που πεσὼν τὸν\nἥρωα ὃν ὑποκρίνομαι.\nΦαίη τοιγαροῦν ἂν πρὸς σὲ ὦδέ πως ἐπισπασάμενος\nὁπόσον ἔτι λοιπὸν τῆς κόμης καὶ ὑπομειδιάσας\nτὸ γλαφυρὸν ἐκεῖνο καὶ ἁπαλὸν οἷον\nεἴωθεν, Αὐτοθαΐδα τὴν κωμικὴν ἢ Μαλθάκην ἢ\nΓλυκέραν τινὰ μιμησάμενος τῷ προσηνεῖ τοῦ\nφθέγματος· ἄγροικον γὰρ τὸ ἀρρενωπὸν καὶ οὐ\nπρὸς ἁβροῦ καὶ ἐρασμίου ῥήτορος.\n13 φήσει δʼ οὖν\nπάνυ μετριάζων ὑπὲρ αὐτοῦ· “Μῶν σε, ὦγαθέ, ὁ\nΠύθιος ἔπεμψε πρός με ῥητόρων τὸν ἄριστον\nπροσειπών, ὥσπερ ὅτε Χαιρεφῶν ἤρετο αὐτόν,\nἔδειξεν ὅστις ἦν ὁ σοφώτατος ἐν τοῖς τότε; εἰ δὲ\nμὴ τοῦτο, ἀλλὰ κατὰ κλέος αὐτὸς ἥκεις ἀκούων\nἁπάντων ὑπερεκπεπληγμένων τὰ ἡμέτερα καὶ\nὑμνούντων καὶ τεθηπόταων καὶ ὑπεπτηχότων,\nαὐτίκα μάλα εἴσῃ πρὸς οἶόν τινα δαιμόνιον ἄνδρα\nἥκεις. προσδοκήσῃς δὲ μηδὲν τοιοῦτον ὅψεσθαι\n\n\n\n\nοἷον τῷδε ἣ τῷδε παραβαλεῖν, ἀλλʼ εἴ τις ἢ\nΤιτυὸς ἢ Ὦτος ἢ Ἐφιάλτης, ὑπὲρ ἐκείνους πολὺ\nφανεῖταί σοι τὸ πρᾶγμα ὑπερφυὲς καὶ τεράστιον·\nἐπεὶ τούς γε ἄλλους τοσοῦτον ὑπερφωνοῦντα\nεὑρήσεις ὁπόσον ἡ σάλπιγξ τοὺς αὐλοὺς καὶ οἱ\nτέττιγες τὰς μελίττας καὶ οἱ χοροὶ τοὺς ἐνδιδόντας.\n14 “Ἐπεὶ δὲ καὶ ῥήτωρ αὐτὸς ἐθέλεις γενέσθαι\nκαὶ τοῦτο οὐκ ἂν παῤ ἄλλου ῥᾷον μάθοις, ἕπου\nμόνον, ὦ μέλημα, οἷς ἂν εἴπω καὶ ζήλου πάντα,\nκαὶ τοὺς νόμους οἷς ἂν ἐπιτάξω χρῆσθαι ἀκριβῶς\nμοι παραφύλαττε. μᾶλλον δὲ ἤδη προχώρει\nμηδὲν ὀκνήσας μηδὲ πτοηθείς, εἰ μὴ προετελέσθης\nἐκεῖνα τὰ πρὸ τῆς ῥητορικῆς, ὁπόσα ἡ ἄλλη\nπροπαιδεία τοῖς ἀνοήτοις καὶ ματαίοις μετὰ\nπολλοῦ καμάτου ὁδοποιεῖ· οὐδὲν γὰρ αὐτῶν\nδεήσει. ἀλλ᾿  ἀνίπτοις ποσίν—ἡ παροιμία φησίν\n—ἔμβαινε, οὐ μεῖον ἔξων διὰ τοῦτο, οὐδ᾿ ἄν, τὸ\nκοινότατον, μηδὲ γράφειν τὰ γράμματα εἰδῇς·\nἄλλο γάρ τι παρὰ ταῦτα ὁ ῥήτωρ.\n15 “Λέξω δὲ πρῶτον μὲν ὁπόσα χρὴ αὐτόν σε\nοἴκοθεν ἔχοντα ἥκειν ἐφόδια πρὸς τὴν πορείαν\nκαὶ ὅπως ἐπισιτίσασθαι, ὡς ἄν τάχιστα διανύσαι\nδυνηθείης. ἔπειτα καὐτὸς ἃ μὲν προῑόντι ἐπιδεικνύς\nκατὰ τὴν ὁδόν, ἂ δὲ καὶ παραινῶν, πρὶν\nἥλιον δῦναι ῥήτορά σε ὑπὲρ τοὺς πάντας\nἀποφανῶ, οἶος αὐτός εἰμι, ἀναμφιλέκτως τὰ\n\n\n\nπρῶτα καὶ μέσα καὶ τελευταῖα τῶν λέγειν\nἐπιχειρούντων.\n“ Κόμιζε τοίνυν τὸ μέγιστον μὲν τὴν ἀμαθίαν,\nεἶτα θράσος, ἐπὶ τούτοις δὲ τόλμαν καὶ ἀναισχυντίαν.\nαἰδῶ δὲ ἣ ἐπιείκειαν ἣ μετριότητα ἢ\nἐρύθημα οἴκοι ἀπόλιπε· ἀχρεῖα γὰρ καὶ ὑπεναντία\nτῷ πράγματι. ἀλλὰ καὶ βοὴν ὅτι μεγίστην καὶ\nμέλος ἀναίσχυντον καὶ βάδισμα οἶον τὸ ἐμόν.\nταῦτα δὲ ἀναγκαῖα πάνυ καὶ μόνα ἔστιν ὅτε\nἱκανά. καὶ ἡ ἐσθὴς δὲ ἔστω εὐανθὴς ἢ1 λενκή,\nἔργον2 τῆς Ταραντίνης ἐργασίας, ώς διαφαίνεσθαι\nτὸ σῶμα, καὶ ἢ 3 κρηπὶς Ἀττικὴ γυναικεία, τὸ\nπολυσχιδές, ἢ ἐμβὰς Σικυωνία πίλοις τοῖς\nλευκοῖς ἐπιπρέπουσα, καὶ ἀκόλουθοι πολλοὶ καὶ\nβιβλίον ἀεί.\n“Ταῦτα μὲν αὐτὸν χρὴ συντελεῖν· τὰ δʼ ἄλλα\nκαθʼ ὁδὸν ἤδη προϊὼν ὅρα καὶ ἄκουε.\n16 καὶ δή σοι\nτοὺς νόμους δίειμι, οἷς χρώμενόν σε ἡ Ῥητορικὴ\nγνωριεῖ καὶ προσήσεται, οὐδὲ ἀποστραφήσεται\nκαὶ σκορακιεῖ καθάπερ ἀτέλεστόν τινα καὶ κατάσκοπον\nτῶν ἀπορρήτων. σχήματος μὲν τὸ\nπρῶτον ἐπιμεληθῆναι χρὴ μάλιστα καὶ εὐμόρφου\nτῆς ἀναβολῆς, ἔπειτα πεντεκαίδεκα ἢ οὐ πλείω\nγε τῶν εἴκοσιν Ἀττικὰ ὀνόματα ἐκλέξας ποθὲν\nἀκριβῶς ἐκμελετήσας, πρόχειρα ἐπʼ ἄκρας τῆς\n\n\n\n\n\nγλώττης ἔχε—τὸ ἄττα καὶ κᾆτα καὶ μῶν καὶ\nἀμηγέπη καὶ λῷστε καὶ τὰ τοιαῦτα,—καὶ ἐν\nἅπόντι λόγῳ καθάπερ τι ἥδυσμα ἐπίπαττε αὐτῶν.\nμελέτω δὲ μηδὲν τῶν ἄλλων, εἰ ἀνόμοια τούτοις\nκαὶ ἀσύμφυλα καὶ ἀπῳδά. ἡ πορφύρα μόνον\nἔστω καλὴ καὶ εὐανθής, κἂν σισύρα τῶν παχειῶν\nτὸ ἱμάτιον ᾖ.\n17 μέτει1 δὲ ἀπόρρητα καὶ ξένα\nῥήματα, σπανιάκις ὑπὸ τῶν πάλαι εἰρημένα, καὶ\nταῦτα συμφορήσας ἀποτόξενε προχειριζόμενος\nεἰς τοὺς προσομιλοῦντας. οὕτω γάρ σε ὁ λεὼς ὁ\nπολὺς ἀποβλέψονται καὶ θαυμαστὸν ὑπολήψονται\nκαὶ τὴν παιδείαν ὑπὲρ αὐτούς, εἰ\n“ ἀποστλεγγίσασθαι” τὸ ἀποξύσασθαι λέγοις,\nτὸ δὲ ἡλίῳ θέρεσθαι “είληθερεῖσθαι,” τὸν\nἀρραβῶνα δὲ “προνόμιον,” τὸν ὄρθρον δὲ\n“ἀκροκνεφές.” ἐνίοτε δὲ καὶ αὐτὸς ποίει καινὰ\nκαὶ ἀλλόκοτα ὀνόματα καὶ νομοθέτει τὸν μὲν\nἑρμηνεῦσαι δεινὸν “εὔλεξιν” καλεῖν, τὸν συνετὸν\n“σοφόνουν,” τὸν ὀρχηστὴν δὲ “χειρίσοφον.” ἂν\nσολοικίσῃς δὲ ἣ βαρβαρίσῃς, ἓν ἔστω φάρμακον\nἡ ἀναισχνντία, καὶ πρόχειρον εὐθὺς ὄνομα οὔτε\nὄντος τινὸς οὔτε γενομένου ποτέ, ἢ ποιητοῦ ἢ\nσνγγραφέως, ὃς οὕτω λέγειν ἐδοκίμαζε σοφὸς\nἀνήρ καὶ τὴν φωνὴν εἰς τὸ ἀκρότατον ἀπηκριβαωμένος.\nἀλλὰ καὶ ἀναγίγνωσκε τὰ παλαιὰ μὲν μὴ\nσύ γε, μηδὲ εἴ τι ὁ λῆρος Ἰσοκράτης ἢ ὁ χαρίτων\nἄμοιρος Δημοσθένης ἢ ὁ ψνχρὸς Πλάτων, ἀλλὰ\nτοὺς τῶν ὀλίγον πρὸ ἡμῶν λόγους καὶ ἅς φασι\n\n\n\n\nταύτας μελέτας, ὡς ἔχῃς ἀπ᾿ ἐκείνων ἐπισιτισάμενος\nἐν καιρῷ καταχρῆσθαι καθάπερ ἐκ ταμιείου\nπροαιρῶν.\n18 “Ἐπειδὰν δὲ καὶ δέῃ λέγειν καὶ οἱ παρόντες\nὑποβάλωσί τινας ὑποθέσεις καὶ ἀφορμὰς τῶν\nλόγων, ἄπαντα μὲν ὁπόσα ἂν ᾖ δυσχερῆ,1\nκαὶ ἐκφαυλιζέσθω ὡς οὐδὲν ὅλως ἀνδρῶδες αὐτῶν.\nἑλομένων δέ, μὴ μελλήσας λέγε ὅττι κεν ἐπʼ\nἀκαιρίμαν 2 γλῶτταν ἔλθῃ, μηδὲν ἐκείνων\nἐπιμεληθείς, ὡς τὸ πρῶτον, ὥσπερ οὖν καὶ ἔστι\nπρῶτον, ἐρεῖς ἐν καιρῷ προσήκοντι καὶ τὸ\nδεύτερον μετὰ τοῦτο καὶ τὸ τρίτον μετʼ ἐκεῖνο,\nἀλλὰ τὸ πρῶτον ἐμπεσὸν πρῶτον λεγέσθω, καὶ\nἢν οὕτω τύχῃ, περὶ τῷ μετώπῳ μὲν ἡ κνημίς,\nπερὶ τῇ κνήμῃ δὲ ἡ κόρυς. πλὴν ἀλλ᾿ ἔπειγε καὶ\nσύνειρε καὶ μὴ σιώπα μόνον. κἂν περὶ ὑβριστοῦ\nτινος ἢ μοιχοῦ λέγῃς Ἀθήνησι, τὰ ἐν Ἰνδοῖς καὶ\nἘκβατάνοις λεγέσθω. ἐπὶ πᾶσι δὲ ὁ Μαραθὼν\nκαὶ ὁ Κυνέγειρος, ὧν οὐκ ἄν τι ἄνεν γένοιτο.\nκαὶ ἀεὶ ὁ Ἄθως πλείσθω καὶ ὁ Ἑλλήσποντος\nπεζευέσθω καὶ ὁ ἥλιος ὑπὸ τῶν Μηδικῶν βελῶν\nσκεπέσθω καὶ Ξέρξης φευγέτω καὶ Λεωνίδας\nθαυμαζέσθω καὶ τὰ Ὀθρυάδου γράμματα ἀναγιγνωσκέσθω,\nκαὶ ἡ Σαλαμὶς καὶ τὸ Ἀρτεμίσιον\nκαὶ αἱ Πλαταιαὶ πολλὰ ταῦτα καὶ πυκνά. καὶ\nἐπὶ πᾶσι τὰ ὀλίγα ἐκεῖνα ὀνόματα ἐπιπολαζέτω\nκαὶ ἐπανθείτω, καὶ συνεχὲς τὸ ἄττα καὶ τὸ\n\n\n\n\n\nδήπουθεν, κἂν μηδὲν αὐτῶν δέῃ· καλὰ γάρ ἐστι\nκαὶ εἰκῇ λεγόμενα.\n19 “Ἢν δέ ποτε καὶ ᾆσαι καιρὸς εἶναι δοκῇ, πάντα\nσοι ᾀδέσθω καὶ μέλος γιγνέσθω. κἄν ποτε\nἀπορήσῃς πράγματος ᾠδικοῦ, τοὺς ἄνδρας τοὺς\nδικαστὰς ὀνομάσας ἐμμελῶς πεπληρωκέναι οἴου\nτὴν ἁρμονίαν. τὸ δὲ οἴμοι τῶν κακῶν πολλάκις,\nκαὶ ὁ μηρὸς πατασσέσθω, καὶ λαρύγγιζε καὶ\nἐπιχρέμπτου τοῖς λεγομένοις καὶ βάδιζε μεταφέραων\nτὴν πυγήν. καὶ ἢν μέν σε μὴ ἐπαινῶσιν,\nἀγανάκτει καὶ λοιδοροῦ αὐτοῖς· ἢν δὲ ὀρθοὶ\nἑστήκωσιν ὑπὸ τῆς αἰσχύνης ἤδη πρὸς τὴν ἔξοδον\nἕτοιμοι, καθέζεσθαι κέλευε, καὶ ὅλως τυραννὶς\nτὸ πρᾶγμα ἔστω.\n20 “Ὅπως δὲ καὶ τὸ πλῆθος τῶν λόγων θαυμάζαωσιν,\nἀπὸ τῶν Ἰλιακῶν ἀρξάμενος ἢ καὶ νὴ Δία\nἀπὸ τῶν Δενκαλίωνος καὶ Πύρρας γάμων, ἢν δοκῇ,\nκαταβίβαζε τὸν λόγον ἐπὶ τὰ νῦν καθεστῶτα.\nοἱ μὲν γὰρ συνιέντες ὀλίγοι, οἳ μάλιστα μὲν\nσιωπήσονται ὑπʼ εὐγνωμοσ υνης· ἢν δὲ καὶ λέγωσί\nτι, ὑπὸ φθόνου αὐτὸ δόξουσι δρᾶν. οἱ πολλοὶ δὲ\nτὸ σχῆμα καὶ φωνὴν καὶ βάδισμα καὶ περίπατον\nκαὶ μέλος καὶ κρηπῖδα καὶ τὸ ἄττα σου ἐκεῖνο\nτεθήπασι, καὶ τὸν ἱδρῶτα ὁρῶντες καὶ τὸ ἆσθμα\nοὐκ ἔχουσιν ὅποως ἀπιστήσουσι μὴ οὐχὶ πάνδεινόν\nτινα ἐν τοῖς λόγοις ἀγωνιστὴν εἶναί σε.\nἄλλως τε καὶ τὸ ταχὺ τοῦτο οὐ μικρὰν ἔχει τὴν\nἀπολογίαν καὶ θαῦμα παρὰ τοῖς πολλοῖς· ὥστε\nὅρα μή ποτε γράψῃς ἢ σκεψάμενος παρέλθῃς,\nἔλεγχος γὰρ σαφὴς ταῦτά γε.\n21 “Οἱ φίλοι δὲ ἀναπηδάτωσαν1 ἀεὶ καὶ μισθὸν\nτῶν δείπνων ἀποτινέτωσαν, εἴ ποτε αἴσθοιντό σε\nκαταπεσούμενον, χεῖρα ὀρέγοντες καὶ παρέχοντες\nεὑρεῖν τὸ λεχθησόμενον ἐν τοῖς μεταξύ τῶν\nἐπαίνοων διαλείμμασι· καὶ γὰρ αὗ καὶ τοῦδε\nμελέταω σοι τὸν χορὸν ἔχειν οἰκεῖον καὶ συνᾴδοντα.\n“Ταῦτα μέν σοι τὰ ἐν τοῖς λόγοις. μετὰ ταῦτα\nδὲ προιόντα σε δορυφορείταωσαν ἐγκεκαλυμμένον\nαὐτὸν καὶ περὶ ὡν ἔφης μεταξύ διαλαμβάνοντα.\nκαὶ ἢν τις ἐντύχῃ, θαυμάσια περὶ σαυτοῦ λέγε\nκαὶ ὑπερεπαίνει καὶ ἐπαχθὴς γίγνου αὐτῷ. “τί\nγὰρ ὁ Παιανιεὺς πρὸς ἐμέ” καί, “Πρὸς ἔνα\nἴσως μοι τῶν παλαιῶν ὁ ἀγών·” καὶ τὰ τοιαῦτα.\n22 “Ὃ δὲ μέγιστον καὶ πρὸς τὸ εὐδοκιμεῖν ἀναγκαιότατον\nὀλίγου δεῖν παρέλιπον, ἀπάντων καταγέλα\nτῶν λεγόντων. καὶ ἢν μέν τις καλῶς εἴπῃ,\nἀλλότρια καὶ οὐχ ἑαυτοῦ δεικνύειν δοκείτω· ἢν\nδὲ μετρίως ἐλεγχθῇ,2 πάντα ἔστω ἐπιλήψιμα. καὶ\nἐν ταῖς ἀκροάσεσι μετὰ πάντας εἰσιέναι χρή.\nἐπίσημον γάρ· καὶ σιωπησάντων ἁπάντων ξένον\nτινὰ ἔπαινον ἐπειπεῖν τὰς ἀκοὰς τῶν παρόντων\nἐπιστρέψοντα3 καὶ ἐνοχλήσοντα, ὡς ναυτιᾶν\nἄπαντας ἐπὶ τῷ φορτικῷ τῶν ὀνομάταων καὶ\n\n\n\n\n\n\nἐπιφράττεσθαι τὰ ὦτα. καὶ ἐπισείσῃς δὲ μὴ\nπολλάκις τὴν χεῖρα, εὐτελὲς γάρ, μηδʼ ἀναστῇς,\nπλὴν ἅπαξ γε ἢ δὶς τὸ πλεῖστον. ὑπομειδία δὲ\nτὰ πολλὰ καὶ δῆλος γίγνου μὴ ἀρεσκόμενος τοῖς\nλεγομένοις. ἀμφιλαφεῖς δὲ αἱ ἀφορμαὶ τῶν\nμέμψεων τοῖς συκοφαντικοῖς τὰ ὦτα.\n“Τὰ δʼ ἄλλα χρὴ θαρρεῖν· ἡ τόλμα γὰρ καὶ ἡ\nἀναισχυντία καὶ ψεῦδος πρόχειρον καὶ ὅρκος ἐπʼ\nἄκροις ἀεὶ τοῖς χείλεσι καὶ φθόνος πρὸς ἅπαντας\nκαὶ μῖσος καὶ βλασφημία καὶ διαβολαὶ πιθαναί—\nταῦτά σε ἀοίδιμον ἐν βραχεῖ καὶ περίβλεπτον\nἀποφανεῖ.\n23 “Τοιαῦτα μὲν τὰ φανερὰ καὶ τὰ ἔξω. ἰδίᾳ δὲ\nπάντα πράγματα ποιεῖν σοι δεδόχθω, κυβεύειν\nμεθύσκεσθαι λαγνεύειν μοιχεύειν, ἢ αὐχεῖν γε,\nκἂν μὴ ποιῇς, καὶ πρὸς ἅπαντας λέγειν καὶ\nγραμματεῖα ὑποδεικνύναι ὑπὸ γυναικῶν δῆθεν\nγραφέντα. καλὸς γὰρ εἶναι θέλε καὶ σοὶ μελέτω\nὑπὸ τῶν γυναικῶν σπουδάζεσθαι δοκεῖν· εἰς τὴν\nῥητορικὴν γὰρ καὶ τοῦτο ἀνοίσουσιν οἱ πολλοί,\nὡς διὰ τοῦτό σου καὶ ἄχρι τῆς γυναικωνίτιδος\nεὐδοκιμοῦντος. καὶ τὸ δεῖνα δέ, μὴ αἰδεσθῇς, εἰ\nκαὶ πρὸς ἀνδρῶν ἐπὶ τῷ ἑτέρῳ 1 ἐρᾶσθαι δοκοίης,\nκαὶ ταῦτα γενειήτης ἢ καὶ νὴ Δία φαλακρὸς ἤδη\nὤν, ἀλλʼ ἔστωσαν οἱ καὶ ἐπὶ τούτῳ συνόντες·\nἢν δὲ μὴ ὦσιν, οἰκέται ἱκανοί. πολλὰ γὰρ καὶ ἐκ\nτοῦ τοιούτου πρὸς τὴν ῥητορικὴν χρήσιμα παραγίγνεται·\nπλείων ἡ ἀναισχυντία καὶ θράσος.\n\n\n\nὁρᾷς ὡς λαλίστεραι αἱ γυναῖκες καὶ λοιδοροῦνται\nπεριττῶς καὶ ὑπὲρ τοὺς ἄνδρας; εἰ δὴ τὰ ὅμοια\nπάσχοις, καὶ ταῦτα διοίσεις τῶν ἄλλων. καὶ μὴν\nκαὶ πιττοῦσθαι χρή, μάλιστα μὲν τὰ πάντα, εἰ δὲ\nμή, πάντως ἐκεῖνα. καὶ αὐτὸ δέ σοι τὸ στόμα πρὸς\nἅπαντα ὁμοίως κεχηνέτω, καὶ ἡ γλῶττα ὑπηρετίτοω\nκαὶ πρὸς τοὺς λόγους καὶ πρὸς τὰ ἄλλα\nὁπόσα ἂν δύνηται. δύναται δὲ οὐ σολοικίζειν\nμόνον καὶ βαρβαρίζειν οὐδὲ ληρεῖν ἢ ἐπιορκεῖν ἢ\nλοιδορεῖσθαι ἢ διαβάλλειν καὶ ψεύδεσθαι, ἀλλὰ\nκαὶ νύκτωρ τι ἄλλο ὑποτελεῖν, καὶ μάλιστα ἢν\nπρὸς οὕτω πολλοὺς τοὺς ἔρωτας μὴ διαρκέσῃς.\nπάντα αὐτή γε ἐπιστάσθω καὶ γονιμωτέρα\nγιγνέσθω καὶ μηδὲν ἀποστρεφέσθω.\n24 “Ἢνταῦτα, ὦ παῖ, καλῶς ἐκμάθης—δύνασαιδέ·\nοὐδὲν γὰρ ἐν αὐτοῖς βαρύ—θαρρῶν ἐπαγγέλλομαι\nοὐκ εἰς μακράν σε ἄριστον ῥήτορα καὶ ἡμῖν ὅμοιον\nἀποτελεσθήσεσθαι. τὸ μετὰ τοῦτο δὲ οὐκ ἐμὲ\nχρὴ λέγειν, ὅσα ἐν βραχεῖ παρέσται σοι τὰ ἀγαθὰ\nπαρὰ τῆς Ῥητορικῆς. ὁρᾶς ἐμέ, ὃς πατρὸς μὲν\nἀφανοῦς καὶ οὐδὲ καθαρῶς ἐλευθέρου ἐγενόμην\nὑπὲρ Ξόῖν καὶ Θμοῦιν δεδουλευκότος, μητρὸς δὲ\nἀκεστρίας ἐπʼ ἀμφοδίου τινός. αὐτὸς δὲ τὴν\nὥραν οὐ παντάπασιν ἀδόκιμος εἶναι δόξας τὸ μὲν\nπρῶτον ἐπὶ ψιλῷ τῷ τρέφεσθαι συνῆν τινι\nκακοδαίμονι καὶ γλίσχρῳ ἐραστῇ. ἐπεὶ δὲ τὴν\n\n\nὁδὸν ταύτην ῥᾴστην οὖσαν κατεῖδον καὶ διεκπαίσας\nἐπὶ τῷ ἄκρῳ ἐγενόμην—ὑπῆρχε γάρ μοι, ὥ\nφίλη Ἀδράστεια, πάντα ἐκεῖνα ἂ προεῖπον\nἐφόδια, τὸ θράσος, ἡ ἀμαθία, ἡ ἀναισχνντία—\nπρῶτον μὲν οὐκέτι Ποθεινὸς ὀνομάζομαι, ἀλλʼ ἤδη\nτοῖς Διὸς καὶ Λήδας παισὶν ὁμώνυμος γεγένημαι.\nἔπειτα δὲ γραῒ συνοικήσας τὸ πρῶτον μὲν\nἐγαστριζόμην πρὸς αὐτῆς ἐρᾶν προσποιούμενος\nγυναικὸς ἑβδομηκοντούτιδος τέτταρας ἔτι λοιποὺς\nὀδόντας ἐχούσης, χρυσίῳ καὶ τούτους ἐνδεδεμένους.\nπλὴν ἀλλά γε διὰ τὴν πενίαν ὑφιστάμην\nτὸν ἆθλον καὶ τὰ ψυχρὰ ἐκεῖνα τὰ ἐκ τῆς σοροῦ\nφιλήματα ὑπερήδιστα μοι ἐποίει ὁ λιμός. εἶτα\nὀλίγου δεῖν κληρονόμος ὦν εἶχεν ἁπάντων\nκατέστην, εἰ μὴ κατάρατός τις οἰκέτης ἐμήνυσεν\nὡς φάρμακον εἴην ἐπʼ αὐτὴν ἐωνημένος.\n25 ἐξωσθεὶς\nδὲ ἐπὶ κεφαλὴν ὅμως οὐδὲ τότε ἠπόρησα τῶν\nἀναγκαίαων, ἀλλὰ καὶ ῥήτωρ δοκῶ κὰν ταῖς δίκαις\nἐξετάζομαι προδιδοὺς τὰ πολλὰ καὶ τοὺς δικαστὰς\nτοῖς ἀνοήτοις καθυπισχνούμενος, καὶ ἡττῶμαι\nμὲν τὰ πλεῖστα, οἱ φοίνικες δὲ ἐπὶ τῇ θύρᾳ\nχλωροὶ καὶ ἐστεφανωμενοι· τούτοις γὰρ ἐπὶ τοὺς\nδυστυχεῖς χρῶμαι τοῖς δελέασιν. ἀλλὰ καὶ τὸ\nμισεῖσθαι πρὸς ἁπάντων καὶ ἐπίσημον εἶναί με\nἐπὶ τῇ μοχθηρίᾳ τοῦ τρόπου καὶ πολὺ πρότερον\nτῶν λόγων καὶ τὸ δείκνυσθαι τῷ δακτύλῳ τοῦτον\nἐκεῖνον τὸν ἀκρότατον ἐν πάση κακίᾳ λεγόμενον,\nοὐ μικρὸν εἶναι ἐμοί γε δοκεῖ.\n“Ταῦτά Τσῦτά σοι παραινῶ, νὴ τὴν πάνδημον, πολὺ\nπρότερον ἐμαυτῷ παραινέσας καὶ χάριν ἐμαυτῷ\nοὐ μικρὰν ἐπιστάμενος.”\n26 Εἶεν· ὁ μὲν γεννάδας εἰπὼν ταῦτα πεπαύσεται·\nσὺ δὲ ἢν πεισθῇς τοῖς εἰρημένοις, καὶ δὴ παρεῖναι\nνόμιζε οἷπερ ἐξ ἀρχῆς ἐπόθεις ἐλθεῖν, καὶ οὐδὲν\nσε κωλύσει ἑπόμενον τοῖς νόμοις ἕν τε τοῖς\nδικαστηρίοις κρατεῖν καὶ ἐν τοῖς πλήθεσιν\nεὐδοκιμεῖν καὶ ἐπέραστον εἶναι καὶ γαμεῖν οὐ\nγραῦν τινα τῶν κωμικῶν, καθάπερ ὁ νομοθέτης\nκαὶ διδάσκαλος, ἀλλὰ καλλίστην γυναῖκα τὴν\nῬητορικήν, ὡς τὸ τοῦ Πλάτωνος ἐκεῖνο πτηνὸν\nἅρμα ἐλαύνοντα φέρεσθαι σοὶ μᾶλλον πρέπειν\nπερὶ σεαυτοῦ εἰπεῖν ἢ ἐκείνῳ περὶ τοῦ Διός· ἐγὼ\nδὲ—ἀγεννὴς γὰρ καὶ δειλός εἰμι—ἐκστήσομαι τῆς\nὁδοῦ ὑμῖν καὶ παύσομαι τῆ Ῥητορικῇ ἐπιπολάζων,\nἀσύμβολος ὢν πρὸς αὐτὴν τὰ ὑμέτερα· μᾶλλον\nδὲ ἤδη πέπαυμαι, ὥστε ἀκονιτὶ ἀνακηρύττεσθε\nκαὶ θαυμάζεσθε, μόνον τοῦτο μεμνημένοι, ὅτι μὴ\nτῷ τάχει ἡμῶν κεκρατήκατε ὠκύτεροι φανέντες,\nἀλλὰ τῷ ῥᾴστην καὶ πρανῆ τραπέσθαι τὴν ὁδόν.\n","locs":[{"loc":"urn:cts:greekLit:tlg0062.tlg037:1","start":0,"length":855},{"loc":"urn:cts:greekLit:tlg0062.tlg037:2","start":855,"length":250},{"loc":"urn:cts:greekLit:tlg0062.tlg037:3","start":1105,"length":1026},{"loc":"urn:cts:greekLit:tlg0062.tlg037:4","start":2131,"length":395},{"loc":"urn:cts:greekLit:tlg0062.tlg037:5","start":2526,"length":1067},{"loc":"urn:cts:greekLit:tlg0062.tlg037:6","start":3593,"length":1141},{"loc":"urn:cts:greekLit:tlg0062.tlg037:7","start":4734,"length":669},{"loc":"urn:cts:greekLit:tlg0062.tlg037:8","start":5403,"length":863},{"loc":"urn:cts:greekLit:tlg0062.tlg037:9","start":6266,"length":1436},{"loc":"urn:cts:greekLit:tlg0062.tlg037:10","start":7702,"length":877},{"loc":"urn:cts:greekLit:tlg0062.tlg037:11","start":8579,"length":991},{"loc":"urn:cts:greekLit:tlg0062.tlg037:12","start":9570,"length":496},{"loc":"urn:cts:greekLit:tlg0062.tlg037:13","start":10066,"length":694},{"loc":"urn:cts:greekLit:tlg0062.tlg037:14","start":10760,"length":566},{"loc":"urn:cts:greekLit:tlg0062.tlg037:15","start":11326,"length":992},{"loc":"urn:cts:greekLit:tlg0062.tlg037:16","start":12318,"length":645},{"loc":"urn:cts:greekLit:tlg0062.tlg037:17","start":12963,"length":1059},{"loc":"urn:cts:greekLit:tlg0062.tlg037:18","start":14022,"length":1113},{"loc":"urn:cts:greekLit:tlg0062.tlg037:19","start":15135,"length":506},{"loc":"urn:cts:greekLit:tlg0062.tlg037:20","start":15641,"length":701},{"loc":"urn:cts:greekLit:tlg0062.tlg037:21","start":16342,"length":588},{"loc":"urn:cts:greekLit:tlg0062.tlg037:22","start":16930,"length":945},{"loc":"urn:cts:greekLit:tlg0062.tlg037:23","start":17875,"length":1351},{"loc":"urn:cts:greekLit:tlg0062.tlg037:24","start":19226,"length":1243},{"loc":"urn:cts:greekLit:tlg0062.tlg037:25","start":20469,"length":658},{"loc":"urn:cts:greekLit:tlg0062.tlg037:26","start":21127,"length":815}]}
{"id":"urn:cts:greekLit:tlg0062.tlg037.perseus-grc2","text":"ἐρωτᾷς, ὠ μειράκιον, ὅπως ἂν ῥήτωρ γένοιο καὶ τὸ σεμνότατον τοῦτο καὶ πάντιμον ὄνομα σοφιστὴς εἶναι δόξαις· ἀβίωτα γάρ εἶναί σοι φής, εἰ μὴ τοιαύτην τινὰ τὴν δύναμιν περιβάλοιο ἐν τοῖς λόγοις ὡς ἄμαχον εἶναι καὶ ἀνυπόστατον καὶ θαυμάζεσθαι πρὸς ἁπάντων καὶ ἀποβλέπεσθαι, περισπούδαστον ἄκουσμα τοῖς Ἕλλησι δοκοῦντα· καὶ δὴ τὰς ἐπὶ τοῦτο ἀγούσας ὁδοὺς αἵτινές ποτέ εἰσιν ἐθέλεις ἐκμαθεῖν. ἀλλʼ οὐδεὶς φθόνος, ὦ παῖ, καὶ μάλιστα ὁπότε νέος τις αὐτὸς ὤν, ὀρεγόμενος τῶν ἀρίστων, οὐκ εἰδὼς ὅθεν ἂν ταῦτα ἐκπορίσαιτο, ἱερόν τι χρῆμα τὴν συμβουλὴν οὖσαν, καθάπερ νῦν σύ, τοῦτο αἰτοίη προσελθών. ὥστε ἄκουε, τό γε ἐπʼ ἐμοὶ καὶ πάνυ θαρρῶν ὡς τάχιστα δεινὸς ἀνὴρ ἔσῃ γνῶναί τε τὰ δέοντα καὶ ἑρμηνεῦσαι αὐτά, ἢν τὸ μετὰ τοῦτο ἐθελήσῃς αὐτὸς ἐμμένειν οἷς ἂν ἀκούσῃς παρʼ ἡμῶν καὶ φιλοπόνως αὐτὰ μελετᾶν καὶ προθύμως ἀνύειν τὴν ὁδὸν ἔστʼ ἂν ἀφίκῃ πρὸς τὸ τέρμα.\nτὸ μὲν οὖν θήραμα οὐ σμικρὸν οὐδὲ ὀλίγης τῆς σπουδῆς δεόμενον, ἀλλὰ ἐφʼ ὅτῳ καὶ πονῆσαι πολλὰ καὶ ἀγρυπνῆσαι καὶ πᾶν ὁτιοῦν ὑπομεῖναι ἄξιον. σκόπει γοῦν ὁπόσοι τέως μηδὲν ὄντες ἔνδοξοι καὶ πλούσιοι καὶ νὴ Δία εὐγενέστατοι ἔδοξαν ἀπὸ τῶν λόγων.\nὅμως δὲ μὴ δέδιθι, μηδὲ πρὸς τὸ μέγεθος τῶν ἐλπιζομένων ἀποδυσπετήσῃς, μυρίους τινὰς τοὺς πόνους προπονῆσαι οἰηθείς. οὐ γάρ σε τραχεῖάν τινα οὐδὲ ὄρθιον καὶ ἱδρῶτος μεστὴν ἡμεῖς ἄξομεν, ὡς ἐκ μέσης αὐτῆς ἀναστρέψαι καμόντα, ἐπεὶ οὐδὲν ἂν διεφέρομεν τῶν ἄλλων ὅσοι τὴν συνήθη ἐκείνην ἡγοῦνται, μακρὰν καὶ ἀνάντη καὶ καματηρὰν καὶ ὡς τὸ πολὺ ἀπεγνωσμένην. ἀλλὰ παρʼ ἡμῶν ἐξαίρετον τῆς συμβουλῆς τοῦτό ἐστιν, ὅτι ἡδίστην τε ἅμα καὶ ἐπιτομωτάτην καὶ ἱππήλατον καὶ κατάντη σὺν πολλῇ τῇ θυμηδίᾳ καὶ τρυφῇ διὰ λειμώνων εὐανθῶν καὶ σκιᾶς ἀκριβοῦς σχολῇ καὶ βάδην ἀνιὼν ἀνιδρωτὶ ἐπιστήσῃ τῇ ἄκρᾳ καὶ ἀγρεύσεις οὐ καμὼν καὶ νὴ Δίʼ εὐωχήσῃ κατακείμενος, ἐκείνους ὁπόσοι τὴν ἑτέραν ἐτράποντο ἀπὸ τοῦ ὑψηλοῦ ἐπισκοπῶν ἐν τῇ ὑπωρείᾳ τῆς ἀνόδου ἔτι, κατὰ δυσβάτων καὶ ὀλισθηρῶν τῶν κρημνῶν μόλις ἀνέρποντας, ἀποκυλιομένους ἐπὶ κεφαλὴν ἐνίοτε καὶ πολλὰ τραύματα λαμβάνοντας περὶ τραχείαις ταῖς πέτραις· σὺ δὲ πρὸ πολλοῦ ἄνω ἐστεφανωμένος εὐδαιμονέστατος ἔσῃ, ἅπαντα ἐν βραχεῖ ὅσα ἐστὶν ἀγαθὰ παρὰ τῆς ῥητορικῆς μονονουχὶ καθεύδων λαβών.\nἡ μὲν δὴ ὑπόσχεσις οὕτω μεγάλη· σὺ δὲ πρὸς Φιλίου μὴ ἀπιστήσῃς, εἰ ῥᾷστά τε ἅμα καὶ ἥδιστά σοι ταῦτα ἐπιδείξειν φαμέν. τί γάρ; Ἡσίοδος μὲν ὀλίγα φύλλα ἐκ τοῦ Ἑλικῶνος λαβὼν αὐτίκα μάλα ποιητὴς ἐκ ποιμένος κατέστη καὶ ᾖδε θεῶν καὶ ἡρώων γένη κάτοχος ἐκ Μουσῶν γενόμενος, ῥήτορα δέ, ὃ πολὺ ἔνερθε ποιητικῆς μεγαληγορίας ἐστίν, ἐν βραχεῖ καταστῆναι ἀδύνατον, εἴ τις ἐκμάθοι τὴν ταχίστην ὁδὸν;\nὡς ἔγωγε καὶ διηγήσασθαι σοι βούλομαι Σιδωνίου τινὸς ἐμπόρου ἐπίνοιαν διʼ ἀπιστίαν ἀτελῆ γενομένην καὶ τῷ ἀκούσαντι ἀνόνητον. ἦρχε μὲν γὰρ ἤδη Ἀλέξανδρος Περσῶν, μετὰ τὴν ἐν Ἀρβήλοις μάχην Δαρεῖον καθῃρηκώς· ἔδει δὲ πανταχόσε τῆς ἀρχῆς διαθεῖν τοὺς γραμματοφόρους τὰ ἐπιτάγματα τοῦ Ἀλεξάνδρου κομίζοντας. ἐκ Περσῶν δὲ πολλὴ εἰς Αἴγυπτον ἐγίγνετο ἡ ὁδός· ἐκπεριιέναι γὰρ ἔδει τὰ ὄρη, εἶτα διὰ τῆς Βαβυλωνίας εἰς τὴν Ἀραβίαν ἐλθεῖν, εἶτα ἐρήμην πολλὴν περάσαντα ἀφικέσθαι ποτὲ μόλις εἰς Αἴγυπτον, εἴκοσι μηκίστους ἀνδρὶ εὐζώνῳ σταθμοὺς τούτους διανύσαντα. ἤχθετο οὖν ὁ Ἀλέξανδρος ἐπὶ τούτῳ, διότι Αἰγυπτίους τι παρακινεῖν ἀκούων οὐκ εἶχε διὰ ταχέων ἐκπέμπειν τοῖς σατράπαις τὰ δοκοῦντὰ οἱ περὶ αὐτῶν. τότε δὴ ὁ Σιδώνιος ἔμπορος, ἐγώ σοι, ἔφη, ὦ βασιλεῦ, ὑπισχνοῦμαι δείξειν ὁδὸν οὐ πολλὴν ἐκ Περσῶν εἰς Αἴγυπτον. εἰ γάρ τις ὑπερβαίη τὰ ὄρη ταῦτα — ὑπερβαίη δʼ ἂν τριταῖος — αὐτίκα μάλα ἐν Αἰγύπτῳ οὗτὸς ἐστιν. καὶ εἶχεν οὕτω. πλὴν ὅ γε Ἀλέξανδρος οὐκ ἐπίστευσεν, ἀλλὰ γόητα ᾤετο εἶναι τὸν ἔμπορον. οὕτω τὸ παράδοξον τῆς ὑποσχέσεως ἄπιστον δοκεῖ τοῖς πολλοῖς.\nἀλλὰ μὴ σύ γε πάθῃς τὸ αὐτό· εἴσῃ γὰρ πειρώμενος ὡς οὐδέν σε κωλύσει ῥήτορα δοκεῖν μιᾶς οὐδὲ ὅλης ἡμέρας ὑπερπετασθέντα τὸ ὄρος ἐκ Περσῶν εἰς Αἴγυπτον.\nἐθέλω δέ σοι πρῶτον ὥσπερ ὁ Κέβης ἐκεῖνος εἰκόνα γραψάμενος τῷ λόγῳ ἑκατέραν ἐπιδεῖξαι τὴν ὁδὸν δύο γάρ ἐστον, αἳ πρὸς τὴν Ῥητορικὴν ἄγετον, ἧς ἐρᾶν οὐ μετρίως μοι δοκεῖς. καὶ δῆτα ἡ μὲν ἐφʼ ὑψηλοῦ καθήσθω πάνυ καλὴ καὶ εὐπρόσωπος, τὸ τῆς Ἀμαλθείας κέρας ἔχουσα ἐν τῇ δεξιᾷ παντοίοις καρποῖς ὑπερβρύον· ἐπὶ θατέρᾳ δέ μοι τὸν πλοῦτον δόκει παρεστῶτα ὁρᾶν, χρυσοῦν ὅλον καὶ ἐπέραστον. καὶ ἡ δόξα δὲ καὶ ἡ ἰσχὺς παρέστωσαν, καὶ οἱ ἔπαινοι περὶ πᾶσαν αὐτὴν Ἔρωσι μικροῖς ἐοικότες πολλοὶ ἁπανταχόθεν περιπλεκέσθωσαν ἐκπετόμενοι. εἰ που τὸν Νεῖλον εἶδες γραφῇ μεμιμημένον, αὐτὸν μὲν κείμενον ἐπὶ κροκοδείλου τινὸς ἢ ἵππου τοῦ ποταμίου, οἷοι πολλοὶ ἐν αὐτῷ, μικρὰ δέ τινα παιδία παρʼ αὐτὸν παίζοντα — πήχεις δὲ αὐτοὺς οἱ Αἰγύπτιοι καλοῦσι, — τοιοῦτοι καὶ περὶ τὴν ʼ Ῥητορικὴν οἱ ἔπαινοι.\nπρόσει δὴ σὺ ὁ ἐραστὴς ἐπιθυμῶν δηλαδὴ ὅτι τάχιστα γενέσθαι ἐπὶ τῆς ἄκρας, ὡς γαμήσειὰς τε αὐτὴν ἀνελθὼν καὶ πάντα ἐκεῖνα ἔχοις, τὸν πλοῦτον τὴν δόξαν τοὺς ἐπαίνους· νόμῳ γὰρ· ἅπαντα γίγνεται τοῦ γεγαμηκότος.\nεἶτʼ ἐπειδὰν πλησιάσῃς τῷ ὄρει, τὸ μὲν πρῶτον ἀπογιγνώσκεις τὴν ἄνοδον, καὶ τὸ πρᾶγμα ὅμοιον εἶναί σοι δοκεῖ οἵα ἡ Ἄορνος ἐφάνη τοῖς Μακεδόσιν ἀπόξυρον αὐτὴν ἁπανταχόθεν ἰδοῦσιν, ἀτεχνῶς οὐδὲ ὀρνβοις ὑπερπτῆναι ῥᾳδίαν, Διονύσου τινὸς ἢ Ἡρακλέους, εἰ μέλλοι καθαιρεθήσεσθαι, δεομένην.\nταῦτά σοι δοκεῖ τὸ πρῶτον εἶτα μετʼ ὀλίγον ὁρᾷς δύο τινὰς ὁδούς. μᾶλλον δὲ ἡ μὲν ἀτραπός ἐστι στενὴ καὶ ἀκανθώδης καὶ τραχεῖα, πολὺ τὸ δίψος ἐμφαίνουσα καὶ ἱδρῶτα· καὶ ἔφθη γὰρ ἤδη Ἡσίοδος εὖ μάλα ὑποδείξας αὐτήν, ὥστε οὐδὲν ἐμοῦ δεήσει. ἡ ἑτέρα δὲ πλατεῖα καὶ ἀνθηρὰ καὶ εὔυδρος, τοιαύτη οἵαν μικρῷ πρόσθεν εἶπον, ἵνα μὴ πολλάκις τὰ αὐτὰ λέγων ἐπέχω σε ἤδη ῥήτορα εἶναι δυνάμενον.\nπλὴν τό γε τοσοῦτον προσθήσειν μοι δοκῶ, διότι ἡ μὲν τραχεῖα ἐκείνη καὶ ἀνάντης οὐ πολλὰ ἴχνη τῶν ὁδοιπόρων εἶχεν, εἰ δέ τινα, πάνυ παλαιά. καὶ ἔγωγε κατʼ ἐκείνην ἄθλιος ἀνῆλθον τοσαῦτα καμὼν οὐδὲν δέον ἡ ἑτέρα δʼ ἅτε ὁμαλὴ οὖσα καὶ ἀγκύλον οὐδὲν ἔχουσα πόρρωθέν μοι ἐφάνη οἵα ἐστὶν οὐχ ὁδεύσαντι αὐτῷ. οὐ γὰρ ἑώρων νέος ὢν ἔτι τὸ βέλτιον, ἀλλὰ τὸν ποιητὴν ἐκεῖνον ἀληθεύειν ᾤμην λέγοντα ἐκ τῶν πόνων φύεσθαι τὰ ἀγαθά. τὸ δʼ οὐκ εἶχεν οὕτως· ἀπονητὶ γοῦν ὁρῶ τοὺς πολλοὺς μειζόνων ἀξιουμένους εὐμοιρίᾳ τῆς αἱρέσεως τῶν λόγων καὶ ὁδῶν.\nἐπὶ δʼ οὖν τὴν ἀρχὴν ἀφικόμενος εὖ οἶδʼ ὅτι ἀπορήσεις, καὶ ἤδη ἀπορεῖς, ποτέραν τρεπτέον. ὡς οὖν ποιήσας ἤδη ῥᾷστα ἐπὶ τὸ ἀκρότατον ἀναβήσῃ καὶ εὐδαιμονήσεις καὶ γαμήσεις καὶ θαυμαστὸς πᾶσι δόξεις, ἐγώ σοι φράσω· ἱκανὸν γὰρ τὸ αὐτὸν ἐξαπατηθῆναι καὶ πονῆσαι. σοὶ δὲ ἄσπορα καὶ ἀνήροτα πάντα φυέσθω καθάπερ ἐπὶ τοῦ Κρόνου.\nεὐθὺς οὖν σοι πρόσεισι καρτερός τις ἀνήρ, ὑπόσκληρος, ἀνδρώδης τὸ βάδισμα, πολὺν τὸν ἥλιον ἐπὶ τῷ σώματι δεικνύων, ἀρρενωπὸς τὸ βλέμμα, ἐγρηγορώς, τῆς τραχείας ὁδοῦ ἐκείνης ἡγεμών, λήρους τινὰς ὁ μάταιος διεξιὼν πρὸς σέ. ἕπεσθαι γάρ οἱ παρακελευόμενος, ὑποδεικνὺς τὰ Δημοσθένους ἴχνη καὶ Πλάτωνος καὶ ἄλλων τινῶν, μεγάλα μὲν καὶ ὑπὲρ τοὺς νῦν, ἀμαυρὰ δὲ ἤδη καὶ ἀσαφῆ τὰ πολλὰ ὑπὸ τοῦ χρόνου, φήσει εὐδαίμονά σε ἔσεσθαι καὶ νόμῳ γαμήσειν τὴν Ῥητορικήν, εἰ κατὰ τούτων ὁδεύσειας ὥσπερ οἱ ἐπὶ τῶν κάλων βαίνοντες· εἰ δὲ κἂν μικρόν τι παραβαίης ἢ ἔξω πατήσειας ἢ ἐπὶ θάτερα μᾶλλον κλιθείης τῇ ῥοπῇ, ἐκπεσεῖσθαί σε τῆς ὀρθῆς ὁδοῦ καὶ ἀγούσης ἐπὶ τὸν γάμον. εἶτά σε κελεύσει ζηλοῦν ἐκείνους τοὺς ἀρχαίους ἄνδρας ἕωλα παραδείγματα παρατιθεὶς τῶν λόγων οὐ ῥᾴδια μιμεῖσθαι, οἷα τὰ τῆς παλαιᾶς ἐργασίας ἐστίν, Ἡγησίου καὶ τῶν ἀμφὶ Κριτίον καὶ Νησιώτην, ἀπεσφιγμένα καὶ νευρώδη καὶ σκληρὰ καὶ ἀκριβῶς ἀποτεταμένα ταῖς γραμμαῖς. πόνον δὲ καὶ ἀγρυπνίαν καὶ ὑδατοποσίαν καὶ τὸ ἀλιπαρὲς ἀναγκαῖα ταῦτα καὶ ἀπαραίτητα φήσει ἀδύνατον γὰρ εἶναι ἄνευ τούτων διανύσαι τὴν ὁδόν. ὃ δὲ πάντων ἀνιαρότατον, ὅτι σοι καὶ τὸν χρόνον πάμπολυν ὑπογράψει τῆς ὁδοιπορίας, ἔτη πολλά, οὐ κατὰ ἡμέρας καὶ τριακάδας, ἀλλὰ κατὰ ὀλυμπιάδας ὅλας ἀριθμῶν, ὡς καὶ προαποκαμεῖν ἀκούοντα καὶ ἀπαγορεῦσαι, πολλὰ χαίρειν φράσαντα τῇ ἐλπιζομένῃ ἐκείνῃ εὐδαιμονίᾳ. πρὸς δὲ τούτοις οὐδὲ μισθοὺς ὀλίγους ἀπαιτεῖ τῶν τοσούτων κακῶν, ἀλλὰ οὐκ ἂν ἡγήσαιτό σοι, εἰ μὴ μεγάλα πρότερον λάβοι.\nὁ μὲν ταῦτα φήσει, ἀλαζὼν καὶ ἀρχαῖος ὡς ἀληθῶς καὶ Κρονικὸς ἄνθρωπος, νεκροὺς εἰς μίμησιν παλαιοὺς προτιθεὶς καὶ ἀνορύττειν ἀξιῶν λόγους πάλαι κατορωρυγμένους ὥς τι μέγιστον ἀγαθόν, μαχαιροποιοῦ υἱὸν καὶ ἄλλον Ἀτρομήτου τινὸς γραμματιστοῦ ζηλοῦν ἀξιῶν, καὶ ταῦτα ἐν εἰρήνῃ μήτε Φιλίππου ἐπιόντος μήτε Ἀλεξάνδρου ἐπιτάττοντος, ὅπου τὰ ἐκείνων ἴσως ἐδόκει χρήσιμα, οὐκ εἰδὼς ὁποία νῦν κεκαινοτόμηται ταχεῖα καὶ ἀπράγμων καὶ εἰς τὸ εὐθὺ τῆς ῥητορικῆς ὁδός. σὺ δὲ μήτε πείθεσθαι μήτε προσέχειν αὐτῷ, μή σε ἐκτραχηλίσῃ που παραλαβὼν ἢ τὸ τελευταῖον προγηρᾶσαι τοῖς πόνοις παρασκευάσῃ. ἀλλὰ εἰ πάντως ἐρᾷς καὶ τάχιστα ἐθέλεις τῇ ῥητορικῇ συνεῖναι ἀκμάζων ἔτι, ὡς καὶ σπουδάζοιο πρὸς αὐτῆς, ἴθι, τῷ μὲν δασεῖ τούτῳ καὶ πέρα τοῦ μετρίου ἀνδρικῷ μακρὰ χαίρειν λέγε, ἀναβαίνειν αὐτὸν καὶ ἄλλους ὁπόσους ἂν ἐξαπατᾶν δύνηται ἀνάγειν καταλιπὼν ἀσθμαίνοντα καὶ ἱδρῶτι πολλῷ συνόντα.\nπρὸς δὲ τὴν ἑτέραν ἐλθὼν εὑρήσεις πολλοὺς καὶ ἄλλους, ἐν τούτοις δὲ καὶ πάνσοφόν τινα καὶ πάγκαλον ἄνδρα, διασεσαλευμένον τὸ βάδισμα, ἐπικεκλασμένον τὸν αὐχένα, γυναικεῖον τὸ βλέμμα, μελιχρὸν τὸ φώνημα, μύρων ἀποπνέοντα, τῷ δακτύλῳ ἄκρῳ τὴν κεφαλὴν κνώμενον, ὀλίγας μὲν ἔτι, οὔλας δὲ καὶ ὑακινθίνας τὰς τρίχας εὐθετίζοντα, πάναβρόν τινα Σαρδανάπαλλον ἢ Κινύραν ἢ αὐτὸν Ἀγάθωνα, τὸν τῆς τραγῳδίας ἐπέραστον ἐκεῖνον ποιητήν. λέγω δὲ ὡς ἀπὸ τούτων γνωρίζοις αὐτόν, μηδέ σε οὕτω θεσπέσιον χρῆμα καὶ φίλον Ἀφροδίτῃ καὶ Χάρισι διαλάθοι, καίτοι τί φημὶ; κἂν εἰ μύοντι γάρ σοι προσελθὼν εἴποι τι, τὸ Ὑμήττιον ἐκεῖνο ἀνοίξας στόμα, καὶ τὴν συνήθη φωνὴν ἀφείη μάθοις ἂν ὡς οὐχὶ τῶν καθʼ ἡμᾶς ἐστιν, οἳ ἀρούρης καρπὸν ἔδομεν, ἀλλὰ τι ξένον φάσμα δρόσῳ ἢ ἀμβροσίᾳ τρεφόμενον. τούτῳ τοίνυν προσελθὼν καὶ παραδοὺς σεαυτὸν αὐτίκα μάλα ῥήτωρ καὶ περίβλεπτος καί, ὡς ὀνομάζει αὐτός, βασιλεὺς ἐν τοῖς λόγοις ἀπονητὶ καταστήσῃ τὰ τέθριππα ἐλαύνων τοῦ λόγου. διδάξεται γάρ σε παραλαβὼν τὰ πρῶτα μὲν ἐκεῖνα — μᾶλλον δὲ αὐτὸς εἰπάτω πρὸς σέ·\nγελοῖον γὰρ ὑπὲρ τοιούτου ῥήτορος ἐμὲ ποιεῖσθαι τοὺς λόγους, φαῦλον ὑποκριτὴν ἴσως τῶν τοιούτων καὶ τηλικούτων, μὴ καὶ συντρίψω που πεσὼν τὸν ἥρωα ὃν ὑποκρίνομαι.\nφαίη τοιγαροῦν ἂν πρὸς σὲ ὧδέ πως ἐπισπασάμενος ὁπόσον ἔτι λοιπὸν τῆς κόμης καὶ ὑπομειδιάσας τὸ γλαφυρὸν ἐκεῖνο καὶ ἁπαλὸν οἷον εἴωθεν, Αὐτοθαΐδα τὴν κωμικὴν ἢ Μαλθάκην ἢ Γλυκέραν τινὰ μιμησάμενος τῷ προσηνεῖ τοῦ φθέγματος· ἄγροικον γὰρ τὸ ἀρρενωπὸν καὶ οὐ πρὸς ἁβροῦ καὶ ἐρασμίου ῥήτορος.\nφήσει δʼ οὖν πάνυ μετριάζων ὑπὲρ αὑτοῦ· ‘μῶν σε, ὦγαθέ, ὁ Πύθιος ἔπεμψε πρός με ῥητόρων τὸν ἄριστον προσειπών, ὥσπερ ὅτε Χαιρεφῶν ἤρετο αὑτοῦ·, ἔδειξεν ὅστις ἦν ὁ σοφώτατος ἐν τοῖς τότε; εἰ δὲ μὴ τοῦτο, ἀλλὰ κατὰ κλέος αὐτὸς ἥκεις ἀκούων ἁπάντων ὑπερεκπεπληγμένων τὰ ἡμέτερα καὶ ὑμνούντων καὶ τεθηπότων καὶ ὑπεπτηχότων, αὐτίκα μάλα εἴσῃ πρὸς οἷόν τινα δαιμόνιον ἄνδρα ἥκεις. προσδοκήσῃς δὲ μηδὲν τοιοῦτον ὄψεσθαι οἷον τῷδε ἢ τῷδε παραβαλεῖν, ἀλλʼ εἴ τις ἢ Τιτυὸς ἢ Ὦτος ἢ Ἐφιάλτης, ὑπὲρ ἐκείνους πολὺ φανεῖταί σοι τὸ πρᾶγμα ὑπερφυὲς καὶ τεράστιον ἐπεὶ τούς γε ἄλλους τοσοῦτον ὑπερφωνοῦντα εὑρήσεις ὁπόσον ἡ σάλπιγξ τοὺς αὐλοὺς καὶ οἱ τέττιγες τὰς μελίττας καὶ οἱ χοροὶ τοὺς ἐνδιδόντας.\nἐπεὶ δὲ καὶ ῥήτωρ αὐτὸς ἐθέλεις γενέσθαι καὶ τοῦτο οὐκ ἂν παρʼ ἄλλου ῥᾷον μάθοις, ἕπου μόνον, ὦ μέλημα, οἷς ἂν εἴπω καὶ ζήλου πάντα, καὶ τοὺς νόμους οἷς ἂν ἐπιτάξω χρῆσθαι ἀκριβῶς μοι παραφύλαττε. μᾶλλον δʼ ἤδη προχώρει μηδὲν ὀκνήσας μηδὲ πτοηθείς, εἰ μὴ προετελέσθης ἐκεῖνα τὰ πρὸ τῆς ῥητορικῆς, ὁπόσα ἡ ἄλλη προπαιδεία τοῖς ἀνοήτοις καὶ ματαίοις μετὰ πολλοῦ καμάτου ὁδοποιεῖ· οὐδὲν γὰρ αὐτῶν δεήσει. ἀλλʼ ἀνίπτοις ποσὶν — ἡ παροιμία φησὶν — ἔμβαινε, οὐ μεῖον ἕξων διὰ τοῦτο, οὐδʼ ἄν, τὸ κοινότατον, μηδὲ γράφειν τὰ γράμματα εἰδῇς· ἄλλο γάρ τι παρὰ ταῦτα ὁ ῥήτωρ.\nλέξω δὲ πρῶτον μὲν ὁπόσα χρὴ αὐτόν σε οἴκοθεν ἔχοντα ἥκειν ἐφόδια πρὸς τὴν πορείαν καὶ ὅπως ἐπισιτίσασθαι, ὡς ἂν τάχιστα διανύσαι δυνηθείης. ἔπειτα καὐτὸς ἃ μὲν προϊόντι ἐπιδεικνὺς κατὰ τὴν ὁδόν, ἃ δὲ καὶ παραινῶν, πρὶν ἥλιον δῦναι ῥήτορά σε ὑπὲρ τοὺς πάντας ἀποφανῶ, οἷος αὐτός εἰμι, ἀναμφιλέκτως τὰ πρῶτα καὶ μέσα καὶ τελευταῖα τῶν λέγειν ἐπιχειρούντων.\nκόμιζε τοίνυν τὸ μέγιστον μὲν τὴν ἀμαθίαν, εἶτα θράσος, ἐπὶ τούτοις δὲ τόλμαν καὶ ἀναισχυντίαν. αἰδῶ δὲ ἢ ἐπιείκειαν ἢ μετριότητα ἢ ἐρύθημα οἴκοι ἀπόλιπε· ἀχρεῖα γὰρ καὶ ὑπεναντία τῷ πράγματι. ἀλλὰ καὶ βοὴν ὅτι μεγίστην καὶ μέλος ἀναίσχυντον καὶ βάδισμα οἷον τὸ ἐμόν. ταῦτα δὲ ἀναγκαῖα πάνυ καὶ μόνα ἔστιν ὅτε ἱκανά. καὶ ἡ ἐσθὴς δὲ ἔστω εὐανθὴς ἢ λευκή, ἔργον τῆς Ταραντίνης ἐργασίας·, ὡς διαφαίνεσθαι τὸ σῶμα, καὶ ἢ κρηπὶς Ἀττικὴ γυναικεία, τὸ πολυσχιδές, ἢ ἐμβὰς Σικυωνία πίλοις τοῖς λευκοῖς ἐπιπρέπουσα, καὶ ἀκόλουθοι πολλοὶ καὶ βιβλίον ἀεί.\nταῦτα μὲν αὐτὸν χρὴ συντελεῖν τὰ δʼ ἄλλα καθʼ ὁδὸν ἤδη προϊὼν ὅρα καὶ ἄκουε.\nκαὶ δή σοι τοὺς νόμους δίειμι, οἷς χρώμενόν σε ἡ Ῥητορικὴ γνωριεῖ καὶ προσήσεται, οὐδὲ ἀποστραφήσεται καὶ σκορακιεῖ καθάπερ ἀτέλεστόν τινα καὶ κατάσκοπον τῶν ἀπορρήτων. σχήματος μὲν τὸ πρῶτον ἐπιμεληθῆναι χρὴ μάλιστα καὶ εὐμόρφου τῆς ἀναβολῆς, ἔπειτα πεντεκαίδεκα ἢ οὐ πλείω γε τῶν εἴκοσιν Ἀττικὰ ὀνόματα ἐκλέξας ποθὲν ἀκριβῶς ἐκμελετήσας, πρόχειρα ἐπʼ ἄκρας τῆς γλώττης ἔχε — τὸ ἄττα καὶ κᾆτα καὶ μῶν καὶ ἀμηγέπη καὶ λῷστε καὶ τὰ τοιαῦτα, — καὶ ἐν ἅπαντι λόγῳ καθάπερ τι ἥδυσμα ἐπίπαττε αὐτῶν. μελέτω δὲ μηδὲν τῶν ἄλλων, εἰ ἀνόμοια τούτοις καὶ ἀσύμφυλα καὶ ἀπῳδά. ἡ πορφύρα μόνον ἔστω καλὴ καὶ εὐανθής, κἂν σισύρα τῶν παχειῶν τὸ ἱμάτιον ᾖ.\nμέτει δὲ ἀπόρρητα καὶ ξένα ῥήματα, σπανιάκις ὑπὸ τῶν πάλαι εἰρημένα, καὶ ταῦτα συμφορήσας ἀποτόξευε προχειριζόμενος εἰς τοὺς προσομιλοῦντας. οὕτω γάρ σε ὁ λεὼς ὁ πολὺς ἀποβλέψονται καὶ θαυμαστὸν ὑπολήψονται καὶ τὴν παιδείαν ὑπὲρ αὐτούς, εἰ ἀποστλεγγίσασθαι τὸ ἀποξύσασθαι λέγοις, τὸ δʼ ἡλίῳ θέρεσθαι εἱληθερεῖσθαι, τὸν ἀρραβῶνα δὲ προνόμιον, τὸν ὄρθρον δὲ ἀκροκνεφές. ἐνίοτε δὲ καὶ αὐτὸς ποίει καινὰ καὶ ἀλλόκοτα ὀνόματα καὶ νομοθέτει τὸν μὲν ἑρμηνεῦσαι δεινὸν εὔλεξιν καλεῖν, τὸν συνετὸν σοφόνουν, τὸν ὀρχηστὴν δὲ χειρίσοφον. ἂν σολοικίσῃς δὲ ἢ βαρβαρίσῃς, ἓν ἔστω φάρμακον ἡ ἀναισχυντία, καὶ πρόχειρον εὐθὺς ὄνομα οὔτε ὄντος τινὸς οὔτε γενομένου ποτέ, ἢ ποιητοῦ ἢ συγγραφέως, ὃς οὕτω λέγειν ἐδοκίμαζε σοφὸς ἀνήρ καὶ τὴν φωνὴν εἰς τὸ ἀκρότατον ἀπηκριβωμένος. ἀλλὰ καὶ ἀναγίγνωσκε τὰ παλαιὰ μὲν μὴ σύ γε, μηδὲ εἴ τι ὁ λῆρος Ἰσοκράτης ἢ ὁ χαρίτων ἄμοιρος Δημοσθένης ἢ ὁ ψυχρὸς Πλάτων, ἀλλὰ τοὺς τῶν ὀλίγον πρὸ ἡμῶν λόγους καὶ ἅς φασι ταύτας μελέτας, ὡς ἔχῃς ἀπʼ ἐκείνων ἐπισιτισάμενος ἐν καιρῷ καταχρῆσθαι καθάπερ ἐκ ταμιείου προαιρῶν.\nἐπειδὰν δὲ καὶ δέῃ λέγειν καὶ οἱ παρόντες ὑποβάλωσί τινας ὑποθέσεις καὶ ἀφορμὰς τῶν λόγων, ἅπαντα μὲν ὁπόσα ἂν ᾖ δυσχερῆ, ψεγέσθω καὶ ἐκφαυλιζέσθω ὡς οὐδὲν ὅλως ἀνδρῶδες αὐτῶν. ἑλομένων δέ, μὴ μελλήσας λέγε ὅττι κεν ἐπʼ ἀκαιρίμαν γλῶτταν ἔλθῃ, μηδὲν ἐκείνων ἐπιμεληθείς, ὡς τὸ πρῶτον, ὥσπερ οὖν καὶ ἔστι πρῶτον, ἐρεῖς ἐν καιρῷ προσήκοντι καὶ τὸ δεύτερον μετὰ τοῦτο καὶ τὸ τρίτον μετʼ ἐκεῖνο, ἀλλὰ τὸ πρῶτον ἐμπεσὸν πρῶτον λεγέσθω, καὶ ἢν οὕτω τύχῃ, περὶ τῷ μετώπῳ μὲν ἡ κνημίς, περὶ τῇ κνήμῃ δὲ ἡ κόρυς, πλὴν ἀλλʼ ἔπειγε καὶ σύνειρε καὶ μὴ σιώπα μόνον. κἂν περὶ ὑβριστοῦ τινος ἢ μοιχοῦ λέγῃς Ἀθήνησι, τὰ ἐν Ἰνδοῖς καὶ Ἐκβατάνοις λεγέσθω. ἐπὶ πᾶσι δὲ ὁ Μαραθὼν καὶ ὁ Κυνέγειρος, ὧν οὐκ ἄν τι ἄνευ γένοιτο. καὶ ἀεὶ ὁ Ἄθως πλείσθω καὶ ὁ Ἑλλήσποντος πεζευέσθω καὶ ὁ ἥλιος ὑπὸ τῶν Μηδικῶν βελῶν σκεπέσθω καὶ Ξέρξης φευγέτω καὶ Λεωνίδας θαυμαζέσθω καὶ τὰ Ὀθρυάδου γράμματα ἀναγιγνωσκέσθω, καὶ ἡ Σαλαμὶς καὶ τὸ Ἀρτεμίσιον καὶ αἱ Πλαταιαὶ πολλὰ ταῦτα καὶ πυκνά. καὶ ἐπὶ πᾶσι τὰ ὀλίγα ἐκεῖνα ὀνόματα ἐπιπολαζέτω καὶ ἐπανθείτω, καὶ συνεχὲς τὸ ἄττα καὶ τὸ δήπουθεν, κἂν μηδὲν αὐτῶν δέῃ καλὰ γάρ ἐστι καὶ εἰκῆ λεγόμενα.\nἢν δέ ποτε καὶ ᾆσαι καιρὸς εἶναι δοκῇ, πάντα σοι ᾀδέσθω καὶ μέλος γιγνέσθω. κἄν ποτε ἀπορήσῃς πράγματος ᾠδικοῦ, τοὺς ἄνδρας τοὺς δικαστὰς ὀνομάσας ἐμμελῶς πεπληρωκέναι οἴου τὴν ἁρμονίαν. τὸ δὲ οἴμοι τῶν κακῶν πολλάκις, καὶ ὁ μηρὸς πατασσέσθω, καὶ λαρύγγιζε καὶ ἐπιχρέμπτου τοῖς λεγομένοις καὶ βάδιζε μεταφέρων τὴν πυγήν. καὶ ἢν μέν σε μὴ ἐπαινῶσιν, ἀγανάκτει καὶ λοιδοροῦ αὐτοῖς· ἢν δὲ ὀρθοὶ ἑστήκωσιν ὑπὸ τῆς αἰσχύνης ἤδη πρὸς τὴν ἔξοδον ἕτοιμοι, καθέζεσθαι κέλευε, καὶ ὅλως τυραννὶς τὸ πρᾶγμα ἔστω.\nὅπως δὲ καὶ τὸ πλῆθος τῶν λόγων θαυμάζωσιν, ἀπὸ τῶν Ἰλιακῶν ἀρξάμενος ἢ καὶ νὴ Δία ἀπὸ τῶν Δευκαλίωνος καὶ Πύρρας γάμων, ἢν δοκῇ, καταβίβαζε τὸν λόγον ἐπὶ τὰ νῦν καθεστῶτα. οἱ μὲν γὰρ συνιέντες ὀλίγοι, οἳ μάλιστα μὲν σιωπήσονται ὑπʼ εὐγνωμοσύνης· ἢν δὲ καὶ λέγωσὶ τι, ὑπὸ φθόνου αὐτὸ δόξουσι δρᾶν. οἱ πολλοὶ δὲ τὸ σχῆμα καὶ φωνὴν καὶ βάδισμα καὶ περίπατον καὶ μέλος καὶ κρηπῖδα καὶ τὸ ἄττα σου ἐκεῖνο τεθήπασι, καὶ τὸν ἱδρῶτα ὁρῶντες καὶ τὸ ἆσθμα οὐκ ἔχουσιν ὅπως ἀπιστήσουσι μὴ οὐχὶ πάνδεινόν τινα ἐν τοῖς λόγοις ἀγωνιστὴν εἶναί σε. ἄλλως τε καὶ τὸ ταχὺ τοῦτο οὐ μικρὰν ἔχει τὴν ἀπολογίαν καὶ θαῦμα παρὰ τοῖς πολλοῖς· ὥστε ὅρα μή ποτε γράψῃς ἢ σκεψάμενος παρέλθῃς, ἔλεγχος γὰρ σαφὴς ταῦτά γε.\nοἱ φίλοι δὲ ἀναπηδάτωσαν ἀεὶ καὶ μισθὸν τῶν δείπνων ἀποτινέτωσαν, εἴ ποτε αἴσθοιντό σε καταπεσούμενον, χεῖρα ὀρέγοντες καὶ παρέχοντες εὑρεῖν τὸ λεχθησόμενον ἐν τοῖς μεταξὺ τῶν ἐπαίνων διαλείμμασι· καὶ γὰρ αὖ καὶ τοῦδε μελέτω σοι τὸν χορὸν ἔχειν οἰκεῖον καὶ συνᾴδοντα.\nταῦτα μέν σοι τὰ ἐν τοῖς λόγοις. μετὰ ταῦτα δὲ προϊόντα σε δορυφορείτωσαν ἐγκεκαλυμμένον αὐτὸν καὶ περὶ ὧν ἔφης μεταξὺ διαλαμβάνοντα. καὶ ἤν τις ἐντύχῃ, θαυμάσια περὶ σαυτοῦ λέγε καὶ ὑπερεπαίνει καὶ ἐπαχθὴς γίγνου αὐτῷ. τί γὰρ ὁ Παιανιεὺς πρὸς ἐμὲ; καί, πρὸς ἕνα ἴσως μοι τῶν παλαιῶν ὁ ἀγών καὶ τὰ τοιαῦτα.\nὃ δὲ μέγιστον καὶ πρὸς τὸ εὐδοκιμεῖν ἀναγκαιότατον ὀλίγου δεῖν παρέλιπον, ἁπάντων καταγέλα τῶν λεγόντων. καὶ ἢν μέν τις καλῶς εἴπῃ, ἀλλότρια καὶ οὐχ ἑαυτοῦ δεικνύειν δοκείτω· ἢν δὲ μετρίως ἐλεγχθῇ, πάντα ἔστω ἐπιλήψιμα. καὶ ἐν ταῖς ἀκροάσεσι μετὰ πάντας εἰσιέναι χρή, ἐπίσημον γάρ· καὶ σιωπησάντων ἁπάντων ξένον τινὰ ἔπαινον ἐπειπεῖν τὰς ἀκοὰς τῶν παρόντων ἐπιστρέψοντα καὶ ἐνοχλήσοντα, ὡς ναυτιᾶν ἅπαντας ἐπὶ τῷ φορτικῷ τῶν ὀνομάτων καὶ ἐπιφράττεσθαι τὰ ὦτα. καὶ ἐπισείσῃς δὲ μὴ πολλάκις τὴν χεῖρα, εὐτελὲς γάρ, μηδʼ ἀναστῇς, πλὴν ἅπαξ γε ἢ δὶς τὸ πλεῖστον. ὑπομειδία δὲ τὰ πολλὰ καὶ δῆλος γίγνου μὴ ἀρεσκόμενος τοῖς λεγομένοις. ἀμφιλαφεῖς δὲ αἱ ἀφορμαὶ τῶν μέμψεων τοῖς συκοφαντικοῖς τὰ ὦτα.\nτὰ δὲ ἄλλα χρὴ θαρρεῖν· ἡ τόλμα γὰρ καὶ ἡ ἀναισχυντία καὶ ψεῦδος πρόχειρον καὶ ὅρκος ἐπʼ ἄκροις ἀεὶ τοῖς χείλεσι καὶ φθόνος πρὸς ἅπαντας καὶ μῖσος καὶ βλασφημία καὶ διαβολαὶ πιθαναὶ — ταῦτά σε ἀοίδιμον ἐν βραχεῖ καὶ περίβλεπτον ἀποφανεῖ.\nτοιαῦτα μὲν τὰ φανερὰ καὶ τὰ ἔξω. ἰδίᾳ δὲ πάντα πράγματα ποιεῖν σοι δεδόχθω, κυβεύειν μεθύσκεσθαι λαγνεύειν μοιχεύειν, ἢ αὐχεῖν γε, κἂν μὴ ποιῇς, καὶ πρὸς ἅπαντας λέγειν καὶ γραμματεῖα ὑποδεικνύναι ὑπὸ γυναικῶν δῆθεν γραφέντα. καλὸς γὰρ εἶναι θέλε καὶ σοὶ μελέτω ὑπὸ τῶν γυναικῶν σπουδάζεσθαι δοκεῖν εἰς τὴν ῥητορικὴν γὰρ καὶ τοῦτο ἀνοίσουσιν οἱ πολλοί, ὡς διὰ τοῦτό σου καὶ ἄχρι τῆς γυναικωνίτιδος εὐδοκιμοῦντος. καὶ τὸ δεῖνα δέ, μὴ αἰδεσθῇς, εἰ καὶ πρὸς ἀνδρῶν ἐπὶ τῷ ἑτέρῳ ἐρᾶσθαι δοκοίης, καὶ ταῦτα γενειήτης ἢ καὶ νὴ Δία φαλακρὸς ἤδη ὤν. ἀλλʼ ἔστωσαν οἱ καὶ ἐπὶ τούτῳ συνόντες· ἢν δὲ μὴ ὦσιν, οἰκέται ἱκανοί. πολλὰ γὰρ καὶ ἐκ τοῦ τοιούτου πρὸς τὴν ῥητορικὴν χρήσιμα παραγίγνεται· πλείων ἡ ἀναισχυντία καὶ θράσος. ὁρᾷς ὡς λαλίστεραι αἱ γυναῖκες καὶ λοιδοροῦνται περιττῶς καὶ ὑπὲρ τοὺς ἄνδρας; εἰ δὴ τὰ ὅμοια πάσχοις, καὶ ταῦτα διοίσεις τῶν ἄλλων. καὶ μὴν καὶ πιττοῦσθαι χρή, μάλιστα μὲν τὰ πάντα, εἰ δὲ μή, πάντως ἐκεῖνα. καὶ αὐτὸ δέ σοι τὸ στόμα πρὸς ἅπαντα ὁμοίως κεχηνέτω, καὶ ἡ γλῶττα ὑπηρετείτω καὶ πρὸς τοὺς λόγους καὶ πρὸς τὰ ἄλλα ὁπόσα ἂν δύνηται. δύναται δʼ οὐ σολοικίζειν μόνον καὶ βαρβαρίζειν οὐδὲ ληρεῖν ἢ ἐπιορκεῖν ἢ λοιδορεῖσθαι ἢ διαβάλλειν καὶ ψεύδεσθαι, ἀλλὰ καὶ νύκτωρ τι ἄλλο ὑποτελεῖν, καὶ μάλιστα ἢν πρὸς οὕτω πολλοὺς τοὺς ἔρωτας μὴ διαρκέσῃς. πάντα αὐτή γε ἐπιστάσθω καὶ ʼγονιμωτέρα γιγνέσθω καὶ μηδὲν ἀποστρεφέσθω.\nἢν ταῦτα, ὦ παῖ, καλῶς ἐκμάθῃς — δύνασαι δέ· οὐδὲν γὰρ ἐν αὐτοῖς βαρύ—θαρρῶν ἐπαγγέλλομαι οὐκ εἰς μακράν σε ἄριστον ῥήτορα καὶ ἡμῖν ὅμοιον ἀποτελεσθήσεσθαι. τὸ μετὰ τοῦτο δὲ οὐκ ἐμὲ χρὴ λέγειν, ὅσα ἐν βραχεῖ παρέσται σοι τὰ ἀγαθὰ παρὰ τῆς Ῥητορικῆς. ὁρᾷς ἐμέ, ὃς πατρὸς μὲν ἀφανοῦς καὶ οὐδὲ καθαρῶς ἐλευθέρου ἐγενόμην ὑπὲρ Ξόϊν καὶ Θμοῦιν δεδουλευκότος, μητρὸς δὲ ἀκεστρίας ἐπʼ ἀμφοδίου τινός. αὐτὸς δὲ τὴν ὥραν οὐ παντάπασιν ἀδόκιμος εἶναι δόξας τὸ μὲν πρῶτον ἐπὶ ψιλῷ τῷ τρέφεσθαι συνῆν τινι κακοδαίμονι καὶ γλίσχρῳ ἐραστῇ. ἐπεὶ δὲ τὴν ὁδὸν ταύτην ῥᾴστην οὖσαν κατεῖδον καὶ διεκπαίσας ἐπὶ τῷ ἄκρῳ ἐγενόμην — ὑπῆρχε γάρ μοι, ὦ φίλη Ἀδράστεια, πάντα ἐκεῖνα ἃ προεῖπον ἐφόδια, τὸ θράσος, ἡ ἀμαθία, ἡ ἀναισχυντία — πρῶτον μὲν οὐκέτι Ποθεινὸς ὀνομάζομαι, ἀλλʼ ἤδη τοῖς Διὸς καὶ Λήδας παισὶν ὁμώνυμος γεγένημαι. ἔπειτα δὲ γραῒ συνοικήσας τὸ πρῶτον μὲν ἐγαστριζόμην πρὸς αὐτῆς ἐρᾶν προσποιούμενος γυναικὸς ἑβδομηκοντούτιδος τέτταρας ἔτι λοιποὺς ὀδόντας ἐχούσης, χρυσίῳ καὶ τούτους ἐνδεδεμένους. πλὴν ἀλλά γε διὰ τὴν πενίαν ὑφιστάμην τὸν ἆθλον καὶ τὰ ψυχρὰ ἐκεῖνα τὰ ἐκ τῆς σοροῦ φιλήματα ὑπερήδιστά μοι ἐποίει ὁ λιμός. εἶτα ὀλίγου δεῖν κληρονόμος ὧν εἶχεν ἁπάντων κατέστην, εἰ μὴ κατάρατός τις οἰκέτης ἐμήνυσεν ὡς φάρμακον εἴην ἐπʼ αὐτὴν ἐωνημένος.\nἐξωσθεὶς δὲ ἐπὶ κεφαλὴν ὅμως οὐδὲ τότε ἠπόρησα τῶν ἀναγκαίων, ἀλλὰ καὶ ῥήτωρ δοκῶ κἀν ταῖς δίκαις ἐξετάζομαι προδιδοὺς τὰ πολλὰ καὶ τοὺς δικαστὰς τοῖς ἀνοήτοις καθυπισχνούμενος, καὶ ἡττῶμαι μὲν τὰ πλεῖστα, οἱ φοίνικες δὲ ἐπὶ τῇ θύρᾳ χλωροὶ καὶ ἐστεφανωμένοι· τούτοις γὰρ ἐπὶ τοὺς δυστυχεῖς χρῶμαι τοῖς δελέασιν. ἀλλὰ καὶ τὸ μισεῖσθαι πρὸς ἁπάντων καὶ ἐπίσημον εἶναί με ἐπὶ τῇ μοχθηρίᾳ τοῦ τρόπου καὶ πολὺ πρότερον τῶν λόγων καὶ τὸ δείκνυσθαι τῷ δακτύλῳ τοῦτον ἐκεῖνον τὸν ἀκρότατον ἐν πάσῃ κακίᾳ λεγόμενον, οὐ μικρὸν εἶναι ἐμοί γε δοκεῖ.\nταῦτά σοι παραινῶ, νὴ τὴν πάνδημον, πολὺ πρότερον ἐμαυτῷ παραινέσας καὶ χάριν ἐμαυτῷ οὐ μικρὰν ἐπιστάμενος.’\nεἶεν ὁ μὲν γεννάδας εἰπὼν ταῦτα πεπαύσεται· σὺ δὲ ἢν πεισθῇς τοῖς εἰρημένοις, καὶ δὴ παρεῖναι νόμιζε οἷπερ ἐξ ἀρχῆς ἐπόθεις ἐλθεῖν, καὶ οὐδέν σε κωλύσει ἑπόμενον τοῖς νόμοις ἔν τε τοῖς δικαστηρίοις κρατεῖν καὶ ἐν τοῖς πλήθεσιν εὐδοκιμεῖν καὶ ἐπέραστον εἶναι καὶ γαμεῖν οὐ γραῦν τινα τῶν κωμικῶν, καθάπερ ὁ νομοθέτης καὶ διδάσκαλος, ἀλλὰ καλλίστην γυναῖκα τὴν Ῥητορικήν, ὡς τὸ τοῦ Πλάτωνος ἐκεῖνο πτηνὸν ἅρμα ἐλαύνοντα φέρεσθαι σοὶ μᾶλλον πρέπειν περὶ σεαυτοῦ εἰπεῖν ἢ ἐκείνῳ περὶ τοῦ Διός· ἐγὼ δὲ — ἀγεννὴς γὰρ καὶ δειλός εἰμι — ἐκστήσομαι τῆς ὁδοῦ ὑμῖν καὶ παύσομαι τῇ Ῥητορικῇ ἐπιπολάζων, ἀσύμβολος ὢν πρὸς αὐτὴν τὰ ὑμέτερα· μᾶλλον δʼ ἤδη πέπαυμαι, ὥστε ἀκονιτὶ ἀνακηρύττεσθε καὶ θαυμάζεσθε, μόνον τοῦτο μεμνημένοι, ὅτι μὴ τῷ τάχει ἡμῶν κεκρατήκατε ὠκύτεροι φανέντες, ἀλλὰ τῷ ῥᾴστην καὶ πρανῆ τραπέσθαι τὴν ὁδόν.\n","locs":[{"loc":"urn:cts:greekLit:tlg0062.tlg037:1","start":0,"length":851},{"loc":"urn:cts:greekLit:tlg0062.tlg037:2","start":851,"length":244},{"loc":"urn:cts:greekLit:tlg0062.tlg037:3","start":1095,"length":1021},{"loc":"urn:cts:greekLit:tlg0062.tlg037:4","start":2116,"length":390},{"loc":"urn:cts:greekLit:tlg0062.tlg037:5","start":2506,"length":1057},{"loc":"urn:cts:greekLit:tlg0062.tlg037:6","start":3563,"length":1142},{"loc":"urn:cts:greekLit:tlg0062.tlg037:7","start":4705,"length":666},{"loc":"urn:cts:greekLit:tlg0062.tlg037:8","start":5371,"length":857},{"loc":"urn:cts:greekLit:tlg0062.tlg037:9","start":6228,"length":1440},{"loc":"urn:cts:greekLit:tlg0062.tlg037:10","start":7668,"length":870},{"loc":"urn:cts:greekLit:tlg0062.tlg037:11","start":8538,"length":1020},{"loc":"urn:cts:greekLit:tlg0062.tlg037:12","start":9558,"length":453},{"loc":"urn:cts:greekLit:tlg0062.tlg037:13","start":10011,"length":686},{"loc":"urn:cts:greekLit:tlg0062.tlg037:14","start":10697,"length":565},{"loc":"urn:cts:greekLit:tlg0062.tlg037:15","start":11262,"length":978},{"loc":"urn:cts:greekLit:tlg0062.tlg037:16","start":12240,"length":641},{"loc":"urn:cts:greekLit:tlg0062.tlg037:17","start":12881,"length":1035},{"loc":"urn:cts:greekLit:tlg0062.tlg037:18","start":13916,"length":1108},{"loc":"urn:cts:greekLit:tlg0062.tlg037:19","start":15024,"length":501},{"loc":"urn:cts:greekLit:tlg0062.tlg037:20","start":15525,"length":694},{"loc":"urn:cts:greekLit:tlg0062.tlg037:21","start":16219,"length":575},{"loc":"urn:cts:greekLit:tlg0062.tlg037:22","start":16794,"length":932},{"loc":"urn:cts:greekLit:tlg0062.tlg037:23","start":17726,"length":1342},{"loc":"urn:cts:greekLit:tlg0062.tlg037:24","start":19068,"length":1244},{"loc":"urn:cts:greekLit:tlg0062.tlg037:25","start":20312,"length":647},{"loc":"urn:cts:greekLit:tlg0062.tlg037:26","start":20959,"length":815}]}
{"id":"urn:cts:greekLit:tlg0062.tlg038.1st1K-grc1","text":"1 Σὺ μὲν ἴσως, ὦ φίλτατε Κέλσε, μικρόν τι καὶ\nφαῦλον οἴει τὸ πρόσταγμα, προστάττειν τὸν\nἈλεξάνδρου σοι τοῦ Ἀβωνοτειχιτου γόητος βίον\nκαὶ ἐπινοίας αὐτοῦ καὶ τολμήματα καὶ μαγγανείας\nεἰς βιβλίον ἐγγράψαντα πέμψαι· τὸ δέ, εἴ τις\nἐθέλοι πρὸς τὸ ἀκριβὲς ἕκαστον ἐπεξιέναι, οὐ\nμεῖόν ἐστιν ἢ τὰς Ἀλεξάνδρου τοῦ Φιλίππου\nπράξεις ἀναγράψαι· τοσοῦτος εἰς κακίαν οὗτος,\nὅσος εἰς ἀρετὴν ἐκεῖνος. ὅμως δὲ εἰ μετὰ\nσυγγνώμης ἀναγνώσεσθαι μέλλοις καὶ τὰ ἐνδέοντα\nτοῖς ἱστορουμένοις προσλογιεῖσθαι, ὑποστήσομαί\nσοι τὸν ἆθλον, καὶ τὴν Αὐγέου βουστασίαν, εἰ\nκαὶ μὴ πᾶσαν, ἀλλʼ εἰς δύναμίν γε τὴν ἐμαυτοῦ\nἀνακαθάρασθαι πειράσομαι, ὀλίγους ὅσους τῶν\nκοφίνων ἐκφορήσας, ὡς ἀπʼ ἐκείνων τεκμαίροιο\nπόση πᾶσα καὶ ὡς ἀμύθητος ἦν ἡ κόπρος ἣν\n\n\n\n\nτρισχίλιοι βόες ἐν πολλοῖς ἔτεσιν ποιῆσαι\nἐδύναντο.\n2 Αἰδοῦμαι μὲν οὖν ὑπὲρ ἀμφοῖν, ὑπέρ τε σοῦ\nκαὶ ἐμαυτοῦ· σοῦ μέν, ἀξιοῦντος μνήμῃ καὶ γραφῇ\nπαραδοθῆναι ἄνδρα τρισκατάρατον, ἐμαυτοῦ δέ,\nσπουδὴν ποιουμένου ἐπὶ τοιαύτη ἱστορίᾳ καὶ\nπράξεσιν ἀνθρώπου, ὃν οὐκ ἀναγιγνώσκεσθαι\nπρὸς τῶν πεπαιδευμένων ἦν ἄξιον, ἀλλ᾿ ἐν\nπανδήμῳ τινὶ μεγίστῳ θεάτρῳ ὁρᾶσθαι ὑπὸ\nπιθήκων ἢ ἀλωπέκων σπαραττόμενον. ἀλλʼ ἤν\nτις ἡμῖν ταύτην ἐπιφέρῃ τὴν αἰτίαν, ἕξομεν καὶ\nαὐτοὶ εἰς παράδειγμά τι τοιοῦτον ἀνενεγκεῖν. καὶ\nἈρριανὸς γὰρ ὁ τοῦ Ἐπικτήτου μαθητής, ἀνὴρ\nῬωμαίων ἐν τοῖς πρώτοις καὶ παιδείᾳ παῤ ὅλον\nτὸν βίον συγγενόμενος, ὅμοιόν τι παθὼν ἀπολογήσαιτ᾿\nἂν καὶ ὑπὲρ ἡμῶν· Τιλλορόβου1 γοῦν\nτοῦ λῃστοῦ κἀκεῖνος βίον ἀναγράψασι ἠξίωσεν.\nἡμεῖς δὲ πολὺ ὠμοτέρου λῃστοῦ μνήμην ποιησόμεθα,\nὅσῳ μὴ ἐν ὕλαις καὶ ἐν ὄρεσιν, ἀλλʼ ἐν\nπόλεσιν οὖτος ἐλῄστευεν, οὐ Μυσίαν2 μόνην\nοὐδὲ τὴν Ἴδην κατατρέχων οὐδὲ ὀλίγα τῆς Ἀσίας\nμέρη τὰ ἐρημότερα λεηλατῶν, ἀλλὰ πᾶσαν ὡς\nεἰπεῖν τὴν Ῥωμαίων ἀρχὴν ἐμπλήσας τῆς\nλῃστείας τῆς αὑτοῦ.\n3 Πρότερον δέ σοι αὐτὸν ὑπογράψω τῷ λόγῳ\nπρὸς τὸ ὁμοιότατον εἰκάσας, ὡς ἂν δύνωμαι,\nκαίτοι μὴ πάνυ γραφικός τις ὤν. τὸ γὰρ δὴ\nσῶμα, ἵνα σοι καὶ τοῦτο δείξω, μέγας τε ἦν καὶ\nκαλὸς ἰδεῖν καὶ θεοπρεπὴς ὡς ἀληθῶς, λευκὸς\nτὴν χρόαν, τὸ γένειον οὐ πάνυ λάσιος, κόμην τὴν\n\n\n\n\nμὲν ἰδίαν, τὴν δὲ καὶ πρόσθετον ἐπικείμενος εὖ\nμάλα εἰκασμένην καὶ τοὺς πολλοὺς ὅτι ἦν\nἀλλοτρία λεληθυῖαν· ὀφθαλμοὶ πολὺ τὸ γοργὸν\nκαὶ ἔνθεον διεμφαίνοντες, φώνημα ἥδιστόν τε ἅμα\nκαὶ λαμπρότατον· καὶ ὅλως οὐδαμόθεν μεμπτὸς\nἦν ταῦτά γε.\n4 Τοιόσδε μὲν τὴν μορφήν· ἡ ψυχὴ δὲ καὶ ἡ\nγνώμη—ἀλεξίκακε Ἡράκλεις καὶ Ζεῦ ἀποτρόπαιε\nκαὶ Διόσκουροι σωτῆρες, πολεμίοις καὶ ἐχθροῖς\nἐντυχεῖν γένοιτο καὶ συγγενέσθαι τοιούτῳ τινί.\nσυνέσει μὲν γὰρ καὶ ἀγχινοιᾳ καὶ δριμύτητι\nπάμπολυ τῶν ἄλλων διέφερεν, καὶ τό τε περίεργον\nκαὶ εὐμαθὲς καὶ μνημονικὸν καὶ πρὸς τὰ μαθήματα\nεὐφυές, πάντα ταῦτα εἰς ὑπερβολὴν\nἑκασταχοῦ ὑπῆρχεν αὐτῷ. ἐχρῆτο δὲ αὐτοῖς εἰς\nτὸ χείριστον, καί ὄργανα ταῦτα γενναῖα ὑποβεβλομένα\nἔχων αὐτίκα μάλα τῶν ἐπὶ κακίᾳ\nδιαβοήτων ἀκρότατος ἀπετελέσθη, ὑπὲρ τοὺς\nΚέρκωπας, ὑπὲρ τὸν Εὐρύβατον ἣ Φρυνώνδαν ἡ\nἈριστόδημον ἣ Σώστρατον. αὐτὸς μὲν γὰρ τῷ\nγαμβρῷ Ῥουτιλιανῷ ποτε γράφων καὶ τὰ\nμετριώτατα ὑπὲρ αὐτοῦ λέγων Πυθαγόρᾳ ὅμοιος\nεἶναι ἠξίου. ἀλλ᾿ ἵλεως μὲν ὁ Πνθαγόρας εἴη,\nσοφὸς ἀνὴρ καὶ τὴν γνώμην θεσπέσιος, εἰ δὲ κατὰ\nτοῦτον ἐγεγένητο, παῖς ἂν εὖ οἶδʼ ὅτι πρὸς αὐτὸν\nεἶναι ἔδοξε. καὶ πρὸς Χαρίτων μή με νομίσῃς\nἐφ᾿ ὕβρει ταῦτα τοῦ Πυθαγόρον λέγειν ἡ\n\n\n\n\nσυνάπτειν πειρώμενον αὐτοὺς πρὸς ὁμοιότητα\nτῶν πράξεαων· ἀλλʼ εἴ τις τὰ χείριστα καὶ\nβλασφημότατα τῶν ἐπὶ διαβολῇ περὶ τοῦ\nΠυθαγόρου λεγομένων, οἷς ἔγωγε οὐκ ἂν πεισθείην\nὡς ἀληθέσιν οὖσιν, ὅμως συναγάγοι εἰς τὸ αὐτό,\nπολλοστὸν ἄν μέρος ἅπαντα ἐκεῖνα γένοιτο τῆς\nἈλεξανδρου δεινότητος. ὅλως γὰρ ἐπινόησόν\nμοι καὶ τῷ λογισμῷ διατύπωσον ποικιλωτάτην\nτινὰ ψνχῆς κρᾶσιν ἐκ ψεύδους καὶ δόλων καὶ\nἐπιορκιῶν καὶ κακοτεχνιῶν συγκειμένην, ῥᾳδίαν,\nτολμηράν, παράβολον, φιλόπονον ἐξεργάσασθαι\nτὰ νοηθέντα, καὶ πιθανὴν καὶ ἀξιόπιστον καὶ\nὑποκριτικὴν τοῦ βελτίονος καὶ τῷ ἐναντιωτάτῳ\nτῆς βουλήσεως ἐοικυῖαν. οὐδεὶς γοῦν τὸ πρῶτον\nἐντυχὼν οὐκ ἀπῆλθε δόξαν λαβὼν ὑπὲρ αὐτοῦ\nὡς εἴη πάντων ἀνθρώπων χρηστότατος καὶ\nἐπιεικέστατος καὶ προσέτι ἁπλοῑκώτατός τε καὶ\nἀφελέστατος. ἐπὶ πᾶσι δὲ τούτοις τὸ μεγαλουργὸν\nπροσῆν καὶ τὸ μηδὲν μικρὸν ἐπινοεῖν, ἀλλ᾿ ἀεὶ\nτοῖς μεγίστοις ἐπέχειν τὸν νοῦν.\n5 Mειράκιον μὲν οὖν ἔτι ὢν πάνυ ὡραῖον, ὡς ἐνῆν\nἀπὸ τῆς καλάμης τεκμαίρεσθαι καὶ ἀκούειν τῶν\nδιηγουμένων, ἀνέδην ἐπόρνευε καὶ συνῆν ἐπὶ\nμισθῷ τοῖς δεομένοις. ἐν δὲ τοῖς ἄλλοις λαμβάνει\nτις αὐτὸν ἐραστὴς γόης τῶν μαγείας καὶ ἐπῳδὰς\nθεσπεσίους ὑπισχνουμένων καὶ χάριτας ἐπὶ τοῖς\nἐρωτικοῖς καὶ ἐπαγωγὰς τοῖς ἐχθροῖς καὶ θησαυρῶν\nἀναπομπὰς καὶ κλήρων διαδοχάς. οὗτος ἰδὼν\nεὐφυᾶ παῖδα καὶ πρὸς ὑπηρεσίαν τῶν ἑαυτοῦ\nπράξεων ἑτοιμότατον, οὐ μεῖον ἐρῶντα τῆς κακίας\n\n\nτῆς αὐτοῦ ἢ αὐτὸς τῆς ὥρας τῆς ἐκείνου,\nἐξεπαίδευσέ τε αὐτὸν καὶ διετέλει ὑπουργῷ καὶ\nὑπηρέτῃ καὶ διακόνῳ χρώμενος. ὁ δ᾿ αὐτὸς\nἐκεῖνος δημοσίᾳ μὲν ἰατρὸς δῆθεν ἦν, ἠπίστατο δὲ\nκατὰ τὴν Θῶνος τοῦ Αἰγυπτίου γυναῖκα\nφάρμακα πολλὰ μὲν ἐσθλὰ μεμιγμένα, πολλὰδὲ λυγρά·\nὧν ἁπάντων κληρονόμος καὶ διάδοχος οὗτος\nἐγένετο. ἦν δὲ ὁ διδάσκαλος ἐκεῖνος καὶ ἐραστὴς\nτὸ γένος Τυανεύς, τῶν Ἀπολλωνίῳ τῷ\nσνγγενομένων καὶ τὴν πᾶσαν αὐτοῦ τραγῳδίαν\nεἰδότων. ὁρᾶς ἐξ οἵας σοι διατριβῆς ἄνθρωπον\nλέγω.\n6 Ἤδη δὲ πώγωνος ὁ Ἀλέξανδρος πιμπλάμενος\nκαὶ τοῦ Τυανέως ἐκείνου ἀποθανόντος ἐν ἀπορίᾳ\nκαθεστώς, ἀπηνθηκυίας ἄμα τῆς ὥρας, ἀφʼ ἦς\nτρέφεσθαι ἐδύνατο, οὐκέτι μικρὸν οὐδὲν ἐπενόει,\nἀλλὰ κοινωνήσας Bυζαντίῳ τινὶ χορογράφῳ τῶν\nκαθιέντων εἰς τοὺς ἀγῶνας, πολυ καταρατοτέρῳ\nτὴν φύσιν—Κοκκαωνᾶς δέ, οἶμαι, ἐπεκαλεῖτο—\nπεριῄεσαν γοητεύοντες καὶ μαγγανεύοντες καὶ\nτοὺς παχεῖς τῶν ἀνθρώπων—οὕτως γὰρ αὐτοὶ τῇ\nπατρίῳ τῶν μάγων φωνῇ τοὺς πολλούς2 ὀνομάζουσιν\n—ἀποκείροντες. ἐν δὴ τούτοις καὶ Μακέτιν\nγυναῖκα πλουσίαν, ἔξωρον μέν, ἐράσμιον δὲ ἔτι\nεἶναι βουλομένην, ἐξευρόντες ἐπεσιτίσαντό τε τὰ\nἀρκοῦντα παῤ αὐτῆς καὶ ἠκολούθησαν ἐκ τῆς\nΒιθυνίας εἰς τὴν Μακεδονίαν. Πελλαία δὲ ἦν\n\n\n\n\nἐκείνη, πάλαι μὲν εὐδαίμονος χωρίον κατὰ τοὺς\nτῶν Μακεδόνων βασιλέας, νῦν δὲ ταπεινοῦ 1 καὶ\nὀλιγίστους οἰκήτορας ἔχοντος.\n7 ἐνταῦθα ἰδόντες\nδράκοντας παμμεγέθεις, ἡμέρονς πάνυ καὶ\nτιθασούς, ὡς καὶ ὑπὸ γυναικῶν τρέφεσθαι καὶ\nπαιδίοις συγκαθεύδειν καὶ πατουμένους ἀνέχεσθαι\nκαὶ θλιβομένους μὴ ἀγανακτεῖν καὶ γάλα πίνειν\nἀπὸ θηλῆς κατὰ ταὐτὰ τοῖς βρέφεσι—πολλοὶ δὲ\nγίγνονται παρ᾿ αὐτοῖς τοιοῦτοι, ὅθεν καὶ τὸν περὶ\nτῆς Ὀλυμπιάδος μῦθον διαφοιτῆσαι πάλαι εἰκός,\nὁπότε ἐκύει τὸν Ἀλέξανδρον, δράκοντός τινος,\nοἶμαι, τοιούτου συγκαθεύδοντος αὐτῇ—ὠνοῦνται\nτῶν ἑρπετῶν ἕν κάλλιστον ὀλίγοων ὀβολῶν.\n8 καὶ\nκατὰ τὸν Θουκυδίδην ἄρχεται ὁ πόλεμος ἐνθένδε\nὩς γὰρ ἂν δύο κάκιστοι καὶ μεγαλότολμοι καὶ\nπρὸς τὸ κακουργεῖν προχειρότατοι εἰς τὸ αὐτὸ\nσυνελθόντες, ῥᾳδίαωςκατενοησαντὸν τῶν ἀνθρώπων\nβίον ὑπὸ δυοῖν τούτοιν μεγίστοιν τυραννούμενον,\nἐλπίδος καὶ φόβου, καὶ ὅτι ὁ τούτων ἑκατέρῳ εἰς\nδέον χρήσασθαι δυνάμενος τάχιστα πλουτήσειεν\nἄν· ἀμφοτέροις γάρ, τῷ τε δεδιότι καὶ τῷ\nἐλπίζοντι, ἑώρων τὴν πρόγνωσιν ἀναγκαιοτάτην\nτε καὶ ποθεινοτάτην οὖσαν, καὶ Δελφοὺς οὕτω\nπάλαι πλουτῆσαι καὶ ἀοιδίμους γενέσθαι καὶ\nΔῆλον καὶ Κλάρον καὶ Βραγχίδας, τῶν ἀνθρώπων\nἀεὶ δι᾿ οὓς προεῖπον τυράννους, τὴν ἐλπίδα καὶ\nτὸν φόβον, φοιτώντων εἰς τὰ ἱερὰ καὶ προμαθεῖν\nτὰ μέλλοντα δεομένων, καὶ δι᾿ αὐτὸ ἑκατόμβας\nθυόντων καὶ χρυσᾶς πλίνθους ἀνατιθέντων.\nταῦτα πρὸς ἀλλήλους στρέφοντες καὶ κυκῶντες\n\n\nμαντεῖον συστήσασθαι καὶ χρηστήριον ἐβουλεύοντο\nεἰ γὰρ τοῦτο πρσχωρήσειεν αὐτοῖς,\nαὐτίκα πλούσιοί τε καὶ εὐδαίμονες ἔσεσθαι ἤλπιζον\n—ὅπερ ἐπὶ μεῖζον ἢ κατὰ τὴν πρώτην\nπροσδοκίαν ἀπήντησεν αὐτοῖς καὶ κρεῖττον\nδιεφάνη τῆς ἐλπίδος.\n9 Τοὐντεῦθεν τὴν σκέψιν ἐποιοῦντο, πρῶτον μὲν\nπερὶ τοῦ χωρίου, δεύτερον δὲ ἥτις ἡ ἀρχὴ καὶ ὁ\nτρόπος ἂν γένοιτο τῆς ἐπιχειρήσεαως. ό μὲν οὖν\nΚοκκωνᾶς τὴν Καλχηδόνα ἐδοκίμαζεν ἐπιτήδειον\nεἶναι καὶ εὔκαιρον χαωρίον,1 τῇ τε Θράκη καὶ τῇ\nΒιθυνίᾳ πρόσοικον, οὐχ ἑκὰς οὐδὲ τῆς Ἀσίας καὶ\nΓαλατίας καὶ τῶν ὑπερκειμένων ἐθνῶν ἀπάντων·\nὁ δὲ Ἀλέξανδρος ἔμπαλιν τὰ οἴκοι προὔκρινεν,\nλέγων ὅπερ ἀληθὲς ἦν, πρὸς τὴν τῶν τοιούτων\nἀρχὴν καὶ ἐπιχείρησιν ἀνθρώπων δεῖν παχέων\nκαὶ ἠλιθίων τῶν ὑποδεξομένων, οἵους τοὺς Παφλαγόνας\nεἶναι ἔφασκεν ὑπεροικοῦντας τὸ τοῦ Ἀβώνου\nτεῖχος, δεισιδαίμονας τοὺς πολλοὺς καὶ πλουσίους,\nκαὶ μόνον εἰ φανείη τις αὐλητὴν ἢ τυμπανιστὴν\nἢ κυμβάλοις κροτοῦντα ἐπαγόμενος, κοσκίνῳ τὸ\nτοῦ λόγου μαντευόμενος, αὐτίκα μάλα πάντας\n\n\n\n\n\nκεχηνότας πρὸς αὐτὸν καὶ ὥσπερ τινὰ τῶν\nἐπουρανίων προσβλέποντας.\n10 Οὐκ ὀλίγης1 δὲ τῆς περὶ τοῦτο στάσεως αὐτοῖς\nγενομένης τέλος ἐνίκησεν ὁ Ἀλέξανδρος, καὶ\nἀφικόμενοι εἰς τὴν Καλκηδόνα—χρήσιμον γάρ τι\nὅμως ἡ πόλις αὐτοῖς ἔχειν ἔδοξε—ἐν τῷ Ἀπόλ\nλωνος ἱερῷ, ὅπερ ἀρχααιότατόν ἐστι τοῖς Χαλκηδονίοις,\nκατορύττουσι δέλτους χαλκᾶς, λεγούσας\nὡς αὐτίκα μάλα ὁ Ἀσκληπιὸς σὺν τῷ πατρὶ\nἈπόλλωνι μέτεισιν εἰς τὸν Πόντον καὶ καθέξει\nτὸ τοῦ Ἀβώνου τεῖχος. αὗται αἱ δέλτοι ἐξεπίτηδες\nεὑρεθεῖσαι διαφοιτῆσαι ῥᾳδίως τὸν λόγον\nτοῦτον εἰς πᾶσαν τὴν Βιθυνίαν καὶ τὸν Πόντον\nἐποίησαν, καὶ πολὺ πρὸ τῶν ἄλλων εἰς τὸ τοῦ\nἈβώνου τεῖχος· κἀκεῖνοι γὰρ καὶ νεὼν αὐτίκα\nἐψηφίσαντο ἐγεῖραι καὶ τοὺς θεμελίους ἤδη\nἔσκαπτον. κἀνταῦθα ὁ μὲν Κοκκωνᾶς ἐν Χαλκηδόνι\nκαταλείπεται, διττούς τινας καὶ ἀμφιβόλους\nκαὶ λοξοὺς χρησμοὺς σνγγράφων, καὶ μετʼ ὀλίγον\nἐτελεύτησε τὸν βίον, ὑπὸ ἐχίδνης, οἶμαι, δηχθείς.\n11 προεισπέμπεται δὲ ὁ Ἀλέξανδρος,κομῶν ἤδη καὶ\nπλοκάμους καθειμένος καὶ μεσόλευκον χιτῶνα\nπορφυροῦν ἐνδεδυκὼς καὶ ίμάτιον ὑπὲρ αὐτοῦ\nλευκὸν ἀναβεβλημένος, ἅρπην ἔχων κατὰ τὸν\nΠερσέα, ἀφʼ οὗ ἑαυτὸν ἐγενεαλόγει μητρόθεν· καὶ\nοἱ ὄλεθροι ἐκεῖνοι Παφλαγόνες, εἰδότες αὐτοῦ\nἄμφω τοὺς γονέας ἀφανεῖς καὶ ταπεινούς,\nἐπίστευον τῷ χρησμῷ λέγοντι\nΠερσείδης γενεὴν Φοίβῳ φίλος οὖτος ὁρᾶται,\nδῖος Ἀλέξανδρος, Ποδαλειρίον αἷμα λελογχώς.\n\n\n\nοὕτως ἄρα ὁ Ποδαλείριος μάχλος καὶ γυναικομανὴς\nτὴν φύσιν, ὡς ἀπὸ Τρίκκης μέχρι\nΠαφλαγονίας στύεσθαι ἐπὶ τὴν Ἀλεξάνδρου\nμητέρα.\nΕὓρητο δὲ χρησμὸς ἤδη, ὡς Σιβύλλης προμαντευσαμένης·\nΕὐξείνου Πόντοιο παῤ ἠόσιν ἄγχι Σινώπης\nἔσται τις κατὰ Τύρσιν ὑπʼ Αὐσονίοισι προφήτης,\nἐκ πρώτης δεικνὺς μονάδος τρισσῶν δεκάδων τε\nπένθ᾿ ἑτέρας μονάδας καὶ εἰκοσάδα τρισάριθμον,\nἀνδρὸς ἀλεξητῆρος ὁμαωνυμίην τετράκυκλον.\n12 Εἰσβαλὼν οὖν ὁ Ἀλέξανδρος μετὰ τοιαύτης\nτραγῳδίας διὰ πολλοῦ εἰς τὴν πατρίδα περίβλεπτός\nτε καὶ λαμπρὸς ἦν, μεμηνέναι προσποιούμενος\nἐνίοτε καὶ ἀφροῦ ὑποπιμπλάμενος\nτὸ στόμα· ῥᾳδίως δὲ τοῦτο ὑπῆρχεν αὐτῷ,\nστρουθίου τῆς βαφικῆς βοτάνης τὴν ῥίζαν διαμασησαμένῳ᾿\nτοῖς δὲ θεῖόν τι καὶ φοβερὸν ἐδόκει\nκαὶ ὁ ἀφρός. ἐπεποίητο δὲ αὐτοῖς πάλαι καὶ\nκατεσκεύαστο κεφαλὴ δράκοντος ὀθονίνη ἀνθρωπόμορφόν\n\n\n\nτι ἐπιφαίνουσα, κατάγραφος, πάνυ\nεἰκασμένη, ὑπὸ θριξὶν ἱππείαις ἀνοίγουσά τε καὶ\nαὖθις ἐπικλείουσα τὸ στόμα, καὶ γλῶττα οἵα δράκοντος\nδιττὴ μέλαινα προέκυπτεν, ὑπὸ τριχῶν\nκαὶ αὐτὴ ἑλκομένη. καὶ ὁ Πελλαῖος δὲ δράκων\nπροῦπῆρχεν καὶ οἴκοι ἐτρέφετο, κατὰ καιρὸν\nἐπιφανησόμενος αὐτοῖς καὶ συντραγῳδήσων,\nμᾶλλον δὲ πρωταγωνιστὴς ἐσόμενος.\n13 Ἤδη δὲ ἄρχεσθαι δέον, μηχανᾶται τοιόνδε τι·\nνύκτωρ γὰρ ἐλθὼν ἐπὶ τοὺς θεμελίους τοῦ νεὼ\nτοὺς ἄρτι ὀρυττομένους—συνειστήκει δὲ ἐν αὐτοῖς\nὕδωρ ἢ αὐτόθεν ποθὲν συλλειβόμενον ἢ ἐξ\nοὐρανοῦ πεσόν—ἐνταῦθα κατατίθεται χήνειον·\nᾠὸν προκεκενωμένον, ἔνδον φυλάττον ἑρπετόν τι\nἀρτιγέννητον, καὶ βυθίσας τοῦτο ἐν μυχῷ τοῦ\nτπηλοῦ ὀπίσω αὖθις ἀπηλλάττετο. ἔωθεν δὲ\nγυμνὸς εἰς τὴν ἀγορὰν προπηδήσας, διάζωμα περὶ\nτὸ αἰδοῖον ἔχων, κατάχρνσον καὶ τοῦτο, καὶ τὴν\nἅρπην ἐκείνην φέρων, σείων ἅμα τὴν κόμην ἄνετον\nὥσπερ οἱ τῇ μητρὶ ἀγείροντές τε καὶ ἐνθεαζόμενοι,\nἐδημηγόρει ἐπὶ βωμόν τινα ὑψηλὸν ἀναβὰς καὶ\nτὴν πόλιν ἐμακάριζεν αὐτίκα μάλα δεξομένην\nἐναργῆ τὸν θεόν. οἱ παρόντες δέ—συνδεδραμήκει\nγὰρ σχεδὸν ἄποσα ἡ πόλις ἅμα γυναιξὶ καὶ\nγέρουσι καὶ παιδίοις—ἐτεθήπεσαν καὶ εὔχοντο\nκαὶ προσεκύνουν. ὁ δὲ φωνάς τινας ἀσήμους\nφθεγγόμενος, οἶαι γένοιντο ἂν Ἐβραίων ἢ\nΦοινίκων, ἐξέπληττε τοὺς ἀνθρώπους οὐκ εἰδότας\nὅ τι καὶ λέγοι, πλὴν τοῦτο μόνον, ὅτι πᾶσιν\n\n\nἐγκατεμίγνυ τὸν Ἀπόλλω καὶ τὸν Ἀσκληπιόν.\n14 εἶτ᾿ ἔθει δρόμῳ ἐπὶ τὸν ἐσόμενον νεών· καὶ ἐπὶ τὸ\nὄρυγμα ἐλθὼν καὶ τὴν προῳκονομημένην1 τοῦ\nχρηστηρίου πηγήν, ἐμβὰς εἰς τὸ ὕδωρ ὕμνους τε\nᾖδεν Ἀσκληπιοῦ καὶ Ἀπόλλωνος μεγάλῃ τῇ\nφωνῇ καὶ ἐκάλει τὸν θεὸν ἥκειν τύχῃ τῇ ἀγαθῇ\nεἰς τὴν πόλιν. εἶτα φιάλην αἰτήσας, ἀναδόντος\nτινός, ῥᾳδίως ὑποβαλὼν ἀνιμᾶται μετὰ τοῦ ὕδατος\nκαὶ τοῦ πηλοῦ τὸ ᾠὸν ἐκεῖνο ἐν ὁ θεὸς αὐτῷ\nκατεκέκλειστο, κηρῷ λευκῷ καὶ ψιμυθίῳ τὴν\nἁρμσγὴν τοῦ πώματος συγκεκολλημένον· καὶ\nλαβὼν αὐτὸ εἰς τὰς χεῖρας ἔχειν ἔφασκεν ἤδη\nτὸν Ἀσκληπιόν. οἱ δὲ ἀτενὲς ἀπέβλεπον ὅ τι\nκαὶ γίγνοιτο, πολὺ πρότερον θαυμάσαντες τὸ ᾠὸν\nἐν τῷ ὕδατι εὑρημένον. ἐπεὶ δὲ καὶ κατάξας\nαὐτὸ εἰς κοίλην τήν χεῖρα ὑπεδέξατο τὸ τοῦ\nἑρπετοῦ ἐκείνου ἔμβρυον καὶ οἱ παρόντες εἶδον\nκινούμενον καὶ περὶ τοῖς δακτύλοις εἰλούμενον,\nἀνέκραγον εὐθὺς καὶ ἠσπάζοντο τὸν θεὸν καὶ τὴν\nπόλιν ἐμακάριζον καὶ χανδὸν ἕκαστος ἐνεπίμπλατο\nτῶν εὐχῶν, θησαυροὺς καὶ πλούτους\nκαὶ ὑγιείας καὶ τὰ ἄλλα ἀγαθὰ αἰτῶν παῤ αὐτοῦ.\nὁ δὲ δρομαῖος αὖθις ἐπὶ τὴν οἰκίαν ἵετο φέρων\nἅμα καὶ τὸν ἀρτιγέννητον Ἀσκληπιόν, “ δὶς\nτεχθέντα, ὅτε ἄλλοι ἅπαξ τίκτοντʼ ἄνθρωποι,᾿᾿\nοὐκ ἐκ Κορωνίδος μὰ Δί ᾿ οὐδέ γε κορώνης, ἀλλʼ\nἐκ χηνὸς γεγεννημένον. ὁ δὲ λεὼς ἅπας ἠκολούθει,\nπάντες ἔνθεοι καὶ μεμηνότες ὑπὸ τῶν ἐλπίδων.\n15 Ἡμέρας μὲν οὖν τινας οἴκοι ἔμεινεν ἐλπίζων\nὅπερ ἦν, ὑπὸ τῆς φήμης αὐτίκα μάλα παμπόλλους\nτῶν Παφλαγόνων συνδραμεῖσθαι. ἐπεὶ δὲ\nὑπερεπέπλτηστο ἀνθρώπων ἡ πόλις, ἀπάντων\nτοὺς ἐγκεφάλους καὶ τὰς καρδίας προεξῃρημένων\nοὐδὲν ἐοικότων σιτοφάγοις ἀνδράσιν, ἀλλὰ μόνῃ\nτῇ μορφῇ μὴ οὐχὶ πρόβατα εἶναι διαφερόντων, ἐν\nοἰκίσκῳ τινὶ ἐπὶ κλίνης καθεζόμενος μάλα\nθεοπρεπῶς ἐσταλμένος ἐλάμβανεν εἰς τὸν κόλπον\nτὸν Πελλαῖον ἐκεῖνον Ἀσκληπιόν, μέγιστόν τε\nκαὶ κάλλιστον, ὡς ἔφην, ὄντα, καὶ ὅλον τῷ\nαὑτοῦ τραχήλγῳ περιειλήσας καὶ τὴν οὐρὰν ἔξω\nἀφείς—πολὺς δὲ ἦν—ἐν τῷ προκολπίῳ προκεχύσθαι\nαὐτοῦ καὶ χαμαὶ τὸ μέρος ἐπισύρεσθαι,\nμονην τὴν κεφαλὴν υπὸ μάλης ἔχων καὶ ἀποκρύπταων,\nἀνεχομένου πάντα ἐκείνου, προὔφαινεν\nτὴν ὀθονίνην κεφαλὴν κατὰ θάτερον τοῦ\nπώγαωνος, ὡς δῆθεν ἐκείνου τοῦ φαινομένου\nπάντως οὖσαν.\n16 Εἶτά μοι ἐπινόησον οἰκίσκον οὐ πάνυ φαιδρὸν\nοὐδὲ εἰς κόρον τοῦ φωτὸς δεχόμενον καὶ πλῆθος\nἀνθρώπων συγκλύδαων, τεταραγμέναων καὶ προεκπεπληγμένων\nκαὶ ταῖς ἐλπίσιν ἐπαιαωωρουμένων, οἶς\nεἰσελθοῦσι τεράστιον ὡς εἰκὸς τὸ πρᾶγμα ἐφαίνετο,\nἐκ τοῦ τέως μικροῦ ἑρπετοῦ ἐντὸς ἡμερῶν ὁλίγων\nτοσοῦτον δράκοντα πεφηνέναι, ἀνθρωπόμορφον\nκαὶ ταῦτα καὶ τιθασόν. ἠπείγοντο δὲ αὐτίκα\nπρὸς τὴν ἔξοδον, καὶ πρὶν ἀκριβῶς ἰδεῖν,\nἐξηλαύνοντο ὑπὸ τῶν ἀεὶ ἐπεισιόνταων· ἐτετρύπητο\n\n\n\n\nδὲ κατὰ τὸ ἀντίθυρον ἄλλη ἔξοδος. οἷόν τι καὶ\nτοὺς Μακεδόνας ἐν Βαβυλῶνι ποιῆσαι ἐπʼ\nἈλεξάνδρῳ νοσοῦντι λόγος, ὅτε ὁ μὲν ἤδη\nπονήρως εἶχεν, οἱ δὲ περιστάντες τὰ βασίλεια\nἐπόθουν ἰδεῖν αὐτὸν καὶ προσειπεῖν τὸ ὕστατον.\nτὴν δὲ ἐπίδειξιν ταύτην οὐχ ἅπαξ ὁ μιαρός. ἀλλὰ\nπολλάκις ποιῆσαι λέγεται, καὶ μάλιστα εἴ τινες\nτῶν πλουσίων ἀφίκοιντο νεαλέστεροι.\n17 Ἐνταῦθα, ὦ φίλε Κέλσε, εἰ δεῖ τἀληθῆ λέγειν,\nσυγγνώμην χρὴ ἀπονέμειν τοῖς Παφλαγόσι καὶ\nΠοντικοῖς ἐκείνοις, παχέσι καὶ ἀπαιδεύτοις\nἀνθρώποις, εἰ ἐξηπατήθησαν ἁπτόμενοι τοῦ\nδράκοντος—καὶ γὰρ τοῦτο παρεῖχεν τοῖς βουλομένοις\nὁ Ἀλέξανδρος—ὁρῶντές τε1 ἐν ἀμυδρῷ\nτῷ φωτὶ τὴν κεφαλὴν δῆθεν αὐτοῦ ἀνοίγουσάν\nτε καὶ συγκλείουσαν τὸ στόμα, ὥστε πάνυ τὸ\nμηχάνημα ἐδεῖτο Δημοκρίτου τινὸς ἢ καὶ αὐτοῦ\nἘπικούρου ἢ Μητροδώρου ἢ τινος ἄλλου\nἀδαμαντίνην πρὸς τὰ τοιαῦτα τὴν γνώμην ἔχοντος,\nὡς ἀπιστῆσαι καὶ ὅπερ ἦν εἰκάσαι, καὶ εἰ μὴ\nεὑρεῖν τὸν τρόπον ἐδύνατο, ἐκεῖνο γοῦν προπεπεισμένου,\nὅτι λέληθεν αὐτὸν ὁ τρόπος τῆς\nμαγγανείας, τὸ δʼ οὖν πᾶν ψεῦδός ἐστι καὶ\nγενέσθαι ἀδύνατον.\n18 Κατʼ ὀλίγον οὖν καὶ ἡ Βιθυνία καὶ ἡ Γαλατία\nκαὶ ἡ Θρᾴκη συνέρρει, ἑκάστου τῶν ἀπαγγελλόντων\nκατὰ τὸ εἰκὸς λέγοντος ὡς καὶ γεννώμενον\nἴδοι τὸν θεὸν καὶ ὕστερον ἅψαιτο μετʼ ὀλίγον\nπαμμεγέθους αὐτοῦ γεγενημένου καὶ τὸ πρόσωπον\nἀνθρώπῳ ἐοικότος. γραφαί τε ἐπὶ τούτῳ καὶ\nεἰκόνες καὶ ξόανα, τὰ μὲν ἐκ χαλκοῦ, τὰ δὲ ἐξ\nἀργύρου εἰκασμένα, καὶ ὄνομά γε τῷ θεῷ ἐπιτεθέν·\n\n\nΓλύκων γὰρ ἐκαλεῖτο ἔκ τινος ἐμμέτρου καὶ\nθείου προστάγματος. ἀνεφώνησε γὰρ ὁ\nἈλέξανδρος\nΕἰμὶ Γλύκων, τρίτον αἷμα Διός, φάος ἀνθρώποισιν.\n19 Καὶ ἐπειδὴ καιρὸς ἦν, οὗπερ ἕνεκα τὰ πάντα\nἐμεμηχάνητο, καὶ χρᾶν τοῖς δεομένοις καὶ\nθεσπίζειν, παῤ Ἀμφιλόχου τοῦ ἐν Κιλικίᾳ τὸ\nἐνδόσιμον λαβών—καὶ γὰρ ἐκεῖνος, μετὰ τὴν τοῦ\nπατρὸς τελευτὴν τοῦ Ἀμφιάρεω καὶ τὸν ἐν\nΘήβαις ἀφανισμὸν αὐτοῦ ἐκπεσὼν τῆς οἰκείας 1 εἰς\nτὴν Κιλικίαν ἀφικόμενος, οὐ πονήρως ἀπήλλαξεν,\nπροθεσπίζων καὶ αὐτὸς τοῖς Κίλιξι τὰ μέλλοντα\nκαὶ δύ᾿ ὀβολοὺς ἐφ᾿ ἑκάστῳ χρησμῷ λαμβάνων—\nἐκεῖθεν οὖν τὸ ἐνδόσιμον λαβὼν ὁ Ἀλέξανδρος\nπρολέγει πᾶσι τοῖς ἀφικομένοις ὡς μαντεύσεται\nὁ θεός, ῥητήν τινα ἡμέραν προειπών. ἐκέλευσεν\nδὲ ἕκαστον, οὗ δέοιτο ἂν καὶ ὃ μάλιστα μαθεῖν\nἐθέλοι, εἰς βιβλίον ἐγγράψαντα καταρράψαι τε\nκαὶ κατασημήνασθαι κηρῷ ἢ πηλῷ ἢ ἄλλῳ\nτοιούτῳ. αὐτὸς δὲ λαβὼν τὰ βιβλία καὶ εἰς τὸ\nἄδυτον κατελθὼν—ἢδη γὰρ ὁ νεὼς ἐγήγερτο καὶ\nἡ σκηνὴ παρεσκεύαστο—καλέσειν ἔμελλε κατὰ\nτάξιν τοὺς δεδωκότας ὑπὸ κήρυκι καὶ θεολόγῳ,\nπαὶ παρὰ τοῦ θεοῦ ἀκούων ἕκαστα τὸ μὲν βιβλίον\nἀποδώσειν σεσημασμένον ὡς εἶχε, τὴν δὲ πρὸς\nαὐτὸ ἀπόκρισιν ὑπογεγραμμένην, πρὸς ἔπος\nἀμειβομένου τοῦ θεοῦ περὶ ὅτου τις ἔροιτο.\n20 Ἦν δὲ τὸ μηχάνημα τοῦτο ἀνδρὶ μὲν οἵῳ σοί,\nεἰ δὲ μὴ φορτικὸν εἰπεῖν, καὶ οἵῳ ἐμοί, πρόδηλον\nκαὶ γνῶναι ῥᾴδιον, τοῖς δὲ ἰδιώταις καὶ κορύζης\nμεστοῖς τὴν ῥῖνα τεράστιον καὶ πάνυ ἀπίστῳ\nὅμοιον. ἐπινοήσας γὰρ ποικίλας τῶν σφραγίδων\nτὰς λύσεις ἀνεγίγνωσκέν τε τὰς ἐρωτήσεις ἑκάστας\nκαὶ τὰ δοκοῦντα πρὸς αὐτὰς ἀπεκρίνετο, εἶτα\nκατειλήσας αὖθις καὶ σημηνάμενος ἀπεδίδου μετὰ\nπολλοῦ θαύματος τοῖς λαμβάνουσιν. καὶ πολὺ\nἦν παῤ αὐτοῖς τὸ “πόθεν γὰρ οὗτος ἠπίστατο ἃ\nἐγὼ πάνυ ἀσφαλῶς σημηνάμενος αὐτῷ ἔδωκα ὑπὸ\nσφραγῖσιν δυσμιμήτοις, εἰ μὴ θεός τις ὡς ἀληθῶς\nὁ πάντα γιγνώσκων ἦν”;\n21 Τίνες οὖν αἱ ἐπίνοιαι, ἴσως γὰρ ἐρόσῃ μεἄκουε\nτοίνυν, ὡς ἔχοις ἐλέγχειν τὰ τοιαῦτα. ἡ\nπρώτη μὲν ἐκείνη, ὦ φίλτατε Κέλσε· βελόνην\nπυρώσας τὸ ὑπὸ τὴν σφραγῖδα μέρος τοῦ κηροῦ\nδιατήκων ἑξῄρει καὶ μετὰ τὴν ἀνάγνωσιν τῇ\nβελόνη αὖθις ἐπιχλιάνας τὸν κηρόν, τόν τε κάτω\nὑπὸ τῷ λίνῳ καὶ τὸν αὐτὴν τὴν σφραγῖδα ἔχοντα,\nῥᾳδίως συνεκόλλα. ἕτερος δὲ τρόπος ὁ διὰ τοῦ\nλεγομένου κολλυρίου· σκευαστὸν δὲ τοῦτό ἐστιν\nἐκ πίττης Βρεττίας καὶ ἀσφάλτου καὶ λίθου τοῦ\nδιαφανοῦς τετριμμένου καὶ κηροῦ καὶ μαστίχης.\nἐκ γὰρ τούτων ἁπάντων ἀναπλάσας τὸ κολλύριον\nκαὶ θερμήνας πυρί, σιάλῳ τὴν σφραγῖδα προχρίσας\nἐπετίθει καὶ ἀπέματτε τὸν τύπον. εἶτα\nαὐτίκα ξηροῦ ἐκείνου γενομένου, λύσας ῥᾳδίως\nκαὶ ἀναγνούς, ἐπιθεὶς τὸν κηρὸν ἀπετύπου ὥσπερ\nἐκ λίθου τὴν σφραγῖδα εὖ μάλα τῷ ἀρχετύπῳ\nἐοικυῖαν. τρίτον ἄλλο πρὸς τούτοις ἄκουσον·\n\n\nτιτάνου γὰρ εἰς κόλλαν ἐμβαλὼν ᾗ κολλῶσι τὰ\nβιβλία, καὶ κηρὸν ἐκ τούτου ποιήσας, ἔτι ὑγρὸν\nὄντα ἐπετίθει τῇ σφραγῖδι καὶ ἀφελών—αὐτίκα\nδὲ ξηρὸν γίγνεται καὶ κέρατος, μᾶλλον δὲ σιδήρου\nπαγιώτερον—τούτῳ ἐχρῆτο πρὸς τὸν τύπον. ἔστι\nδὲ καὶ ἄλλα πολλὰ πρὸς τοῦτο ἐπινενοημένα,\nὦν οὐκ ἀναγκαῖον μεμνῆσθαι ἁπάντων, ὡς μὴ\nἀπειρόκαλοι εἶναι δοκοίημεν, καὶ μάλιστα σοῦ ἐν\nοἷς κατὰ μάγων συυέγραψας, καλλίστοις τε ἅμα\nκαὶ ὠφελιμωτάτοις συγγράμμασιν καὶ δυναμένοις\nσωφρονίζειν τοὺς ἐντυγχάνοντας, ἱκανὰ παραθεμένου\nκαὶ πολλῷ τούτων πλείονα.\n22 Ἔχρη οὖν καὶ ἐθέσπιζε, πολλῇ τῇ συνέσει\nἐνταῦθα χρώμενος καὶ τὸ εἰκαστικὸν τῇ ἐπινοίᾳ\nπροσάπτων, τοῖς μὲν λοξὰ καὶ ἀμφίβολα πρὸς\nτὰς ἐρωτήσεις ἀποκρινόμενος, τοῖς δὲ καὶ πάνυ\nἀσαφῆ· χρησμῳδικὸν γὰρ ἐδόκει αὐτῷ τοῦτο.\nτοὺς δὲ ἀπέτρεπεν ἢ προὔτρεπεν, ὡς ἄμεινον\nἔδοξεν αὐτῷ εἰκάζοντι· τοῖς δὲ θεραπείας προὔλεγεν\nκαὶ διαίτας, εἰδώς, ὅπερ ἐν ἀρχῇ ἔφην,\nπολλὰ καὶ χρήσιμα φάρμακα. μάλιστα δὲ\nεὐδοκίμουν παῤ αὐτῷ αἱ κυτμίδες, ἀκόπου τι\nὄνομα πεπλασμένον, ἐκ λίπους ἀρκείου 1 συντεθειμένου.2\nτὰς μέντοι ἐλπίδας καὶ προκοπὰς\n\n\n\n\n\nκαὶ κλήρων διαδοχὰς εἰσαῦθις ἀεὶ ἀνεβάλλετο,\nπροστιθεὶς ὅτι “ἔσται πάντα ὁπόταν ἐθελήσω\nἐγὼ καὶ Ἀλέξανδρος ὁ προφήτης μου δεηθῇ καὶ\nεὔξηται ὑπὲρ ὑμῶν.”\n23 Ἐτέτακτο δὲ ὁ μισθὸς ἐφ᾿ ἑκάστῳ χρησμῷ\nδραχμὴ καὶ δύ᾿ ὀβολώ. μὴ μικρὸν οἰηθῇς, ὦ\nἑταῖρε, μηδ᾿ ὀλίγον γεγενῆσθαι τὸν πόρον τοῦτον,\nἀλλ᾿ εἰς ἑπτὰ ἢ ὀκτὼ μυριάδας ἑκάστου ἔτους\nἤθροιζεν, ἀνὰ δέκα καὶ πεντεκαίδεκα χρησμοὺς\nτῶν ἀνθρώπων ὑπὸ ἀπληστίας ἀναδιδόντων.\nλαμβάνων δὲ οὐκ αὐτὸς ἐχρῆτο μόνος οὐδ᾿ εἰς\nπλοῦτον ἀπεθησαύριζεν, ἀλλὰ πολλοὺς ἤδη περὶ\nαὑτὸν ἔχων σιυνεργοὺς καὶ ὑπηρέτας καὶ πευθῆνας\nκαὶ χρησμοποιοὺς κοὶ χρησμοφύλακας καὶ ὑπογραφέας\nκαὶ ἐπισφραγιστὰς καὶ ἐξηγητάς, ἅπασιν\nἔνεμεν ἑκάστῳ τὸ κατ᾿ ἀξίαν.\n24 Ἤδη δέ τινας καὶ ἐπὶ τὴν ἀλλοδαπὴν ἐξέπεμπεν,\nφήμας ἐμποιήσοντας τοῖς ἔθνεσιν ὑπὲρ τοῦ\nμαντείου καὶ διηγησομένους ὡς προείποι καὶ\nἀνεύροι δραπέτας καὶ κλέπτας καὶ λῃστὰς\nἐξελέγξειε καὶ θησαυροὺς ἀνορύξαι παράσχοι\nκαὶ νοσοῦντας ἰάσαιτο, ἐνίους δὲ καὶ ἤδη ἀποθανόντας\nἀναστήσειεν. δρόμος οὖν καὶ ὠθισμὸς\nἁπανταχόθεν ἐγίγνετο καὶ θυσίαι καὶ ἀναθήματα,\nκαὶ διπλάσια τῷ προφήτῃ καὶ μαθητῇ τοῦ θεοῦ,\nκαὶ γὰρ αὖ καὶ οὖτος ἐξέπεσεν ὁ χρησμός·\nΤιέμεναι κέλομαι τὸν ἐμὸν θεράπονθ᾿ ὑποφήτην·\nοὐ γάρ μοι κτεάνων μέλεται ἄγαν, ἀλλ᾿\nὑποφήτου·\n25 Ἐπεὶ δὲ ἤδη πολλοὶ τῶν νοῦν ἐχόντων ὥσπερ\nἐκ μέθης βαθείας ἀναφέροντες συνίσταντο ἐπ᾿\nαὐτόν, καὶ μάλιστα ὅσοι Ἐπικούρου ἑταῖροι\nἦσαν, 1 καὶ ἐν ταῖς πόλεσιν ἐπεφώρατο ἠρέμα ἡ\nπᾶσα μαγγανεία καὶ συσκευὴ τοῦ δράματος,\nἐκφέρει φόβητρόν τι ἐπ᾿ αὐτούς, λέγων ἀθέων\nἐμπεπλῆσθαι καὶ Χριστιανῶν τὸν Πόντον, οἳ\nπερὶ αὐτοῦ τολμῶσι τὰ κάκιστα βλασφημεῖν·\nοὓς ἐκέλευε λίθοις ἐλαύνειν, εἴ γε θέλουσιν ἵλεω\nἔχειν τὸν θεόν. περὶ δὲ Ἐπικούρου καὶ τοιοῦτόν\nτινα χρησμὸν ἀπεφθέγξατο· ἐρομένου γάρ τινος\nτί πράττει ἐν Ἅιδου ὁ Ἐπίκουρος;\n“Μολυβδίνας ἔχων,” ἔφη, “πέδας ἐν βορβόρῳ\nκάθηται.”\nεἶτα θαυμάζεις εἰ ἐπὶ μέγα ἤρθη τὸ χρηστήριον,\nὁρῶν τὰς ἐρωτήσεις τῶν προσιόντων συνετὰς καὶ\nπεπαιδευμένας;\nὍλως δὲ ἄσπονδος καὶ ἀκήρυκτος αὐτῷ ὁ\nπόλεμος πρὸς Ἐπίκουρον ἦν· μάλα εἰκότως. τίνι\nγὰρ ἂν ἄλλῳ δικαιότερον προσεπολέμει γόης\nἄνθρωπος καὶ τερατείᾳφίλος, ἀληθείᾳ δὲ ἔχθιστος,\nἢ Ἐπικούρῳ ἀνδρὶ τὴν φύσιν τῶν πραγμάτων\nκαθεωρακότι καὶ μόνῳ τὴν ἐν αὐτοῖς ἀλήθειαν\nεἰδότι; οἱ μὲν γὰρ ἀμφὶ τὸν Πλάτωνα καὶ Χρύσιππον\nκαὶ Πυθαγόραν φίλοι, καὶ εἰρήνη βαθεῖα\nπρὸς ἐκείνους ἦν· ὁ δὲ ἄτεγκτος Ἐπίκουρος—\nοὕτως γὰρ αὐτὸν ὡνόμαζεν—ἔχθιστος δικαίως,\nπάντα ταῦτα ἐν γέλωτι καὶ παιδιᾷ τιθέμενος.\nδιὸ καὶ τὴν Ἄμαστριν ἐμίσει μάλιστα τῶν\nΠοντικῶν πόλεων, ὅτι ἠπίστατο τοὺς περὶ\n\n\nΛέπιδον καὶ ἄλλους ὁμοίους αὐτοῖς πολλοὺς\nἐνόντας ἐν τῇ πόλει· οὐδὲ ἐχρησμῴδησε πώποτε\nἈμαστριανῷ ἀνδρί. ὁπότε δὲ καὶ ἐτόλμησεν\nἀδελφῷ συγκλητικοῦ χρησμῳδῆσαι, καταγελάστως\nἀπήλλαξεν, οὐχ εὑρὼν οὔτε αὐτὸς\nπλάσασθαι χρησμὸν δεξιὸν οὔτε τὸν ποιῆσαι\nπρὸς καιρὸν αὐτῷ δυνησόμενον. μεμφομένῳ γὰρ\nαὐτῷ στομάχου ὀδύνην προστάξαι βουλόμενος\nὕειον πόδα μετὰ μαλάχης ἐσκευασμένον ἐσθίειν\nοὕτως ἔφη·\nΜάλβακα χοιράων ἱερῇ κυμίνευε σιπύδνῳ.\n26 Πολλάκις μὲν οὖν, ὡς προεῖπον, ἔδειξε τὸν δράκοντα\nτοῖς δεομένοις, οὐχ ὅλον, ἀλλὰ τὴν οὐρὰν\nμάλιστα καὶ τὸ ἄλλο σῶμα προβεβληκώς, τὴν\nκεφαλὴν δὲ ὑπὸ κόλπου ἀθέατον φυλάττων.\nἐθελήσας δὲ καὶ μειζόνως ἐκπλῆξαι τὸ πλῆθος,\nὑπέσχετο καὶ λαλοῦντα παρέξειν τὸν θεόν, αὐτὸν\nἄνευ ὑποφήτου χρησμῳδοῦντα. εἶτα οὐ χαλεπῶς\nγεράνων ἀρτηρίας συνάψας καὶ διὰ τῆς κεφαλῆς\nἐκείνης τῆς μεμηχανημένης πρὸς ὁμοιότητα διείρας,\nἄλλου τινὸς ἔξωθεν ἐμβοῶντος, ἀπεκρίνετο\nπρὸς τὰς ἐρωτήσεις, τῆς φωνῆς διὰ τοῦ ὀθονίνου\nἐκείνου Ἀσκληπιοῦ προπιπτούσης.\nἘκαλοῦντο δὲ οἱ χρησμοὶ οὗτοι αὐτόφωνοι, καὶ\nοὐ πᾶσιν ἐδίδοντο οὐδὲ ἀνέδην, ἀλλὰ τοῖς εὐπαρύφοις\n27 καὶ πλουσίοις καὶ μεγαλοδώροις. ὁ\nγοῦν Σευηριανῷ δοθεὶς ὑπὲρ τῆς εἰς Ἀρμενίαν.\nεἰσόδου τῶν αὐτοφώνων καὶ αὐτὸς ἦν. προτρέπων\nγὰρ αὐτὸν ἐπὶ τὴν εἰσβολὴν οὕτως ἔφη·\nΠάρθους Ἀρμενίους τε θοῷ ὑπὸ δουρὶ\nδαμάσσας\nνοστήσεις Ῥώμην καὶ Θύβριδος ἀγλαὸν ὕδωρ\nστέμμα φέρων κροτάφοισι μεμιγμένον\nἀκτίνεσσιν.\nεἶτ᾿ ἐπειδὴ πεισθεὶς ὁ ἠλίθιος ἐκεῖνος Κελτὸς\nεἰσέβαλε καὶ ἀπήλλαξεν αὐτῇ στρατιᾷ ὑπὸ τοῦ\nὈσρόου 1 κατακοπείς, τοῦτον μὲν τὸν χρησμὸν\nἐξαιρεῖ ἐκ τῶν ὑπομνημάταων, ἐντίθησιν δ᾿ ἄλλον\nἀντ᾿ αὐτοῦ·\nΜὴ σύ γ᾿ ἐπ᾿ Ἀρμενίους ἐλάαν στρατόν, οὐ\nγὰρ ἄμεινον,\nμή σοι θηλυχίτων τις ἀνὴρ τόξου ἄπο λυγρὸν\nπότμον ἐπιπροῖεὶς παύσῃ βιότοιο φάους τε.\n28 Καὶ γὰρ αὖ καὶ τοῦτο σοφώτατον ἐπενόησε,\nτοὺς μεταχρονίονς χρησμοὺς ἐπὶ θεραπείᾳ τῶν\nκακῶς προτεθεσπισμένων καὶ ἀποτετευγμένων.\nπολλάκις γὰρ πρὸ μὲν τῆς τελευτῆς τοῖς νοσοῦσιν\n\n\n\n\nὑγίειαν ἐπηγγέλλετο, ἀποθανόντων δὲ χρησμὸς\nἄλλος ἕτοιμος ἦν παλινῳδῶν·\nΜηκέτι δίζησθαι νούσοιο λυγρῆς ἐπαρωγήν·\nπότμος γὰρ προφανὴς οὐδ᾿ ἐκφυγέειν δυνατόν\nσοι.\n29 Εἰδὼς δὲ τοὺς ἐν Κλάρῳ καὶ Διδύμοις καὶ\nΜαλλῷ καὶ αὐτοὺς εὐδοκιμοῦντας ἐπὶ τῇ ὁμοίᾳ\nμαντικῇ ταύτῃ, φίλους αὐτοὺς ἐποιεῖτο, πολλοὺς\nτῶν προσιόντων πέμπων ἐπ᾿ αὐτοὺς λέγων·\nἘς Κλάρον ἵεσο νῦν, τοὐμοῦ πατρὸς ὡς ὄπ᾿\nἀκούσῃς.\nκαὶ πάλιν·\nΒραγχιδέων ἀδύτοισι πελάζεο καὶ κλύε\nχρησμῶν.\nκαὶ αὖθις·\nἘς Μαλλὸν χώρει θεσπίσματάτ᾿ Ἀμφιλόχοιο.\n30 Ταῦτα μὲν ἐντὸς τῶν ὅρων μέχρι τῆς Ἰωνίας\nκαὶ Κιλικίας καὶ Παφλαγονίας καὶ Γαλατίας.\nὡς δὲ καὶ εἰς τὴν Ἰταλίαν διεφοίτησεν τοῦ\nμαντείου τὸ κλέος καὶ εἰς τὴν Ῥωμαίων πόλιν\nἐνέπεσεν, οὐδεὶς ὅστις οὐκ ἄλλος πρὸ ἄλου·\nἠπείγετο, οἱ μὲν αὐτοὶ ἰόντες, οἱ δὲ πέμποντες,\nκαὶ μάλιστα οἱ δυνατώτατοι καὶ μέγιστον ἀξίωμα\nἐν τῇ πόλει ἔχοντες· ὧν πρῶτος καὶ κορυφαιότατος\nἐγένετο Ῥουτιλιανός, ἀνὴρ τὰ μὲν ἄλλα καλὸς\n\n\n\n\nκαὶ ἀγαθὸς καὶ ἐν πολλαῖς τάξεσι Ῥωμαϊκαῖς\nἐξητασμενος, τὰ δὲ περὶ τοὺς θεοὺς πάνυ νοσῶν\nκαὶ ἀλλόκοτα περὶ αὐτῶν πεπιστευκώς, εἰ μόνον\nἀληλιμμενον που λίθον ἢ ἐστεφανωμένον θεάσαιτο,\nπροσπίπτων εὐθὺς καὶ προσκυνῶν καὶ ἐπὶ πολὺ\nπαρεστὼς καὶ εὐχόμενος καὶ τἀγαθὰ παῤ αὐτοῦ\nαἰτῶν.\nΟὗτος τοίνυν ἀκούσας τὰ περὶ τοῦ χρηστηρίου\nμικροῦ μὲν ἐδέησεν ἀφεὶς τὴν ἐγκεχειρισμένην\nτάξιν εἰς τὸ τοῦ Ἀβώνου τεῖχος ἀναπτῆναι.\nἔπεμπε δ᾿ οὖν ἄλλους ἐπ᾿ ἄλλοις· οἱ δὲ πεμπόμενοι,\nἰδιῶταί τινες οἰκέται, ῥᾳδίως ἐξαπατηθέντες\nἂν ἐπανήεσαν, τὰ μὲν ἰδόντες, τὰ δὲ ὡς ἰδόντες\nκαὶ ἀκούσαντες 1 διηγούμενοι καὶ προσεπιμετροῦντες\nἔτι πλείω τούτων, ὡς ἐντιμότεροι\nεἶεν παρὰ τῷ δεσπότῃ. ἐξέκαιον οὖν τὸν ἄθλιον\nγέροντα καὶ εἰς μανίαν ἐρρωμένην ἐνέβαλον.\n31 ὁ\nδέ, ὡς ἂν τοῖς πλείστοις καὶ δυνατωτάτοις φίλος\nὤν, περιῄει τὰ μὲν διηγούμενος ὡς ἀκούσειε παρὰ\nτῶν πεμφθέντων, τὰ δὲ καὶ παῤ αὑτοῦ προστιθείς.\nἐνέπλησεν οὖν τὴν πόλιν καὶ διεσάλευσεν οὗτος,\nκαὶ τῶν ἐν τῇ αὐλῇ τοὺς πλείστους διεθορύβησεν,\nοἳ αὐτίκα καὶ αὐτοὶ ἠπείγοντο ἀκοῦσαί τι τῶν\nκαθ᾿ αὑτούς.\nὉ δὲ τοὺς ἀφικνουμένους πάνυ φιλοφρόνως\nὑποδεχόμενος ξενίοις τε καὶ ταῖς ἄλλαις δωρεαῖς\nπολυτελέσιν εὔνους ἐργαζόμενος αὑτῷ ἀπέπεμπεν\n\n\n\nοὐκ ἀπαγγελοῦντας μόνον τὰς ἐρωτήσεις, ἀλλὰ\nκαὶ ὑμνήσοντας τὸν θεὸν καὶ τεράστια ὑπὲρ τοῦ\nμαντείου καὶ αὐτοὺς ψευσομένους.\n32 ἀλλὰ καὶ\nμηχανᾶταί τι ὁ τρισκατάρατος οὐκ ἄσοφον οὐδὲ\nτοῦ προστυχόντος λῃστοῦ ἄξιον. λύων γὰρ τὰ\nπεπεμμένα βιβλία καὶ ἀναγιγνώσκων, εἴ τι εὕροι\nἐπισφαλὲς καὶ παρακεκινδυνευμένον ἐν ταῖς\nἐρωτήσεσιν, κατεῖχεν αὐτὸς καὶ οὐκ ἀπέπεμπεν,\nὡς ὑποχειρίους καὶ μονονουχὶ δούλους διὰ τὸ\nδέος ἔχοι τοὺς πεπομφότας, μεμνημένους οἷα ἦν ἃ\nἤροντο. συνίης δὲ οἵας 1 εἰκὸς τοὺς πλουσίους\nκαὶ μέγα δυναμένους τὰς πύστεις πυνθάνεσθαι,\nἐλάμβανεν οὖν πολλὰ παῤ ἐκείνων, εἰδότων ὅτι\nἐντὸς αὐτοὺς ἔχοι τῶν ἀρκύων.\n33 Βούλομαι δέ σοι καὶ τῶν Ῥουτιλιανῷ δοθέντων\nχρησμῶν ἐνίους εἰπεῖν. πυνθανομένῳ γὰρ αὐτῷ\nὑπὲρ τοῦ παιδὸς ἐκ προτέρας γυναικός, παιδείας\nὥραν ἔχοντος, ὅντινα προστήσεται διδάσκαλον\nτῶν μαθημάτων αὐτοῦ, ἔφη·\nΠυθαγόρην πολέμων τε διάκτορον ἐσθλὸν\nἀοιδόν.\nεἶτα μετ᾿ ὀλίγας ἡμέρας τοῦ παιδὸς ἀποθανόντος,\nὁ μὲν ἠπόρει καὶ οὐδὲν εἶχεν λέγειν πρὸς τοὺς\nαἰτιωμένους, παρὰ πόδας οὕτως ἐληλεγμένου τοῦ\nχρησμοῦ· ὁ δὲ Ῥουτιλιανὸς αὐτὸς φθασας ὁ\nβέλτιστος ἀπελογεῖτο ὑπὲρ τοῦ μαντείου λέγων,\nτοῦτο αὐτὸ προδεδηλωκέναι τὸν θεὸν καὶ διὰ τοῦτο\nζῶντα μὲν κελεῦσαι μηδένα διδάσκαλον ἑλέσθαι\nαὐτῷ, Πυθαγόραν δὲ καὶ Ὅμηρον πάλαι τεθνεῶτας,\nοἷς εἰκὸς τὸ μειράκιον ἐν Ἅιδου νῦν συνεῖναι.\n\n\n\nτί τοίνυν μέμφεσθαι ἄξιον Ἀλεξάνδρῳ, εἰ τοιούτοις\nἀνθρωπίσκοις ἐνδιατρίβειν ἠξίου;\n34 Αὖθις δὲ πυνθανομένῳ αὐτῷ τὴν τίνος ψυχὴν\nαὐτὸς διεδέξατο, ἔφη·\nΠρῶτον Πηλείδης ἐγένου, μετὰ ταῦτα Μένανδρος,\nεἶθ᾿ ὃς νῦν φαίνῃ, μετὰ δ᾿ ἔσσεαι ἡλιὰς ἀκτίς,\nζήσεις δ᾿ ὀγδώκοντ᾿ ἐπὶ τοῖς ἑκατὸν λυκάβαντας.\nὁ δὲ ἑβδομηκοντούτης ἀπέθανεν μελαγχολήσας,\nοὐ περιμείνας τὴν τοῦ θεοῦ ὑπόσχεσιν.\n35 καὶ οὗτος\nὁ χρησμὸς τῶν αὐτοφώνων ἦν.\nἘρομένῳ δὲ αὐτῷ ποτε καὶ περὶ γάμον ῥητῶς\nἔφη·\nΓῆμον Ἀλεξάνδρου τε Σεληναίης τε θύγατρα.\nδιεδεδώκει δὲ πάλαι λόγον ὡς τῆς θυγατρός, ἣν\nπἶχεν, ἐκ Σελήνης αὐτῷ γενομένης· τὴν γὰρ\nΣελήνην ἔρωτι ἁλῶναι αὐτοῦ καθεύδοντά ποτε\nἰδοῦσαν, ὅπερ αὐτῇ ἔθος, κοιμωμένων ἐρᾶν τῶν\nκαλῶν. ὁ δ᾿ οὐδὲν μελλήσας ὁ συνετώτατος\nῬουτιλιανὸς ἔπεμπεν εὐθὺς ἐπὶ τὴν κόρην καὶ\nτοὺς γάμους συνετέλει ἑξηκοντούτης νυμφίος καὶ\nσννῆν, τὴν πενθερὰν Σελήνην ἑκατόμβαις ὅλαις\nἱλασκόμενος καὶ τῶν ἐπουρανίων εἷς καὶ αὐτὸς\nοἰόμενος γεγονέναι.\n36 Ὁ δ᾿ ὡς ἅπαξ τῶν ἐν Ἰταλίᾳ πραγμάτων ἐλάβετο,\nμείζω ἀεὶ προσεπενόει καὶ πάντοσε τῆς\n\n\n\nῬωμαίων ἀρχῆς ἔπεμπε χρησμολόγους, ταῖς\nπόλεσι προλέγων λοιμοὺς καὶ πυρκαϊὰς φυλάσσεσθαι\nκαὶ σεισμούς· καὶ ἀσφαλῶς βοηθήσειν,\nὡς μὴ γένοιτό τι τούτων, αὐτὸς ὑπισχνεῖτοαὐτοῖς.\nἕνα δέ τινα χρησμόν, αὐτόφωνον καὶ αὐτόν, εἰς\nἅπαντα τὰ ἔθνη ἐν τῷ λοιμῷ διεπέμψατο· ἦν δὲ\nτὸ ἔπος ἕν·\nΦοῖβος ἀκειρεκόμης 1 λοιμοῦ νεφέλην ἀπερύκει.\nκαὶ τοῦτο ἦν ἰδεῖν τὸ ἔπος πανταχοῦ ἐπὶ τῶν\nπυλώνων γεγραμμένον ὡς τοῦ λοιμοῦ ἀλεξιφάρμακον.\nτὸ δ᾿ εἰς τοὐναντίον τοῖς πλείστοις\nπροὐχώρει· κατὰ γάρ τινα τύχην αὗται μάλιστα\nαἱ οἰκίαι ἐκενώθησαν αἷς τὸ ἔπος ἐπεγέγραπτο.\nκαὶ μή με νομίσῃς τοῦτο λέγειν, ὅτι διὰ τὸ ἔπος\nἀπώλλυντο· ἀλλὰ τύχῃ τινὶ οὕτως ἐγένετο. τάχα\nδὲ καὶ οἱ πολλοὶ θαρροῦντες τῷ στίχῳ ἠμέλουν\nκαὶ ῥᾳθυμότερον διῃτῶντο, οὐδὲν τῷ χρησμῷ\nπρὸς τὴν νόσον συντελοῦντες, ὡς ἂν ἕχοντες\nπρομαχομένας αὑτῶν τὰς συλλαβὰς καὶ τὸν\nἀκειρεκόμην 2 Φοῖβον ἀποτοξεύοντα τὸν λοιμόν.\n37 Πευθῆνας μέντοι ἐν αὐτῇ Ῥώμῃ κατεστήσατο\nπάνυ πολλοὺς τῶν συνωμοτῶν, οἳ τὰς ἑκάστου\nγνώμας διήγγελλον αὐτῷ καὶ τὰς ἐρωτήσεις\nπροεμήνυον καὶ ὧν μάλιστα ἐφίενται, ὡς ἕτοιμον\nαὐτὸν πρὸς τὰς ἀποκρίσεις καὶ πρὶν ἥκειν τοὺς\nπεμπομένους καταλαμβάνεσθαι.\n38 Καὶ πρὸς μὲν τὰ ἐν τῇ Ἰταλίᾳ ταῦτα 3 προεμηχανᾶτο·\n\n\n\n\n\nμηχανᾶτο· οἴκοι δὲ καὶ τὰ τοιαῦτα.1 τελετήν τε\nγάρ τινα συνίσταται καὶ δᾳδουχίας καὶ ἱεροφαντίας,\nτριῶν ἑξῆς ἀεὶ τελουμένων ἡμερῶν. καὶ\nἐν μὲν τῇ πρώτῃ πρόρρησις ἦν ὥσπερ Ἀθήνησι\nτοιαύτη· “Εἴ τις ἄθεος ἢ Χριστιανὸς ἢ Ἐπικούρειος\nἥκει κατάσκοπος τῶν ὀργίων, φευγέτω· οἱ\nδὲ πιστεύοντες τῷ θεῷ τελείσθωσαν τύχῃ τῇ\nἀγαθῇ.” εἶτ᾿ εὐθὺς ἐν ἀρχῇ ἐξέλασις ἐγίγνετο·\nκαὶ ὁ μὲν ἡγεῖτο λέγων “Ἔξω Χριστιανούς,” τὸ δὲ\nπλῆθος ἅπαν ἐπεφθέγγετο “Ἔξω Ἐπικουρείους.”\nεἶτα Λητοῦς ἐγίγνετο λοχεία καὶ Ἀπόλλωνος\nγοναὶ καὶ Κορωνίδος γάμος καὶ Ἀσκληπιὸς\nἐτίκτετο. ἐν δὲ τῇ δευτέρᾳ Γλύκωνος ἐπιφάνεια\nκαὶ γέννησις τοῦ θεοῦ.\n39 τρίτῃ δὲ ἡμέρᾳ Ποδαλειρίου\nἦν καὶ τῆς μητρὸς Ἀλεξάνδρου γάμος·\nΔᾳδὶς δὲ ἐκαλεῖτο καὶ δᾷδες δὲ ἐκαίοντο. καὶ\nτελευταῖον Σελήνης καὶ Ἀλεξάνδρου ἔρως καὶ\nτικτομένη τοῦ Ῥουτιλιανοῦ ἡ γυνή. ἐδᾳδούχει δὲ\nκαὶ ἱεροφάντει ὁ Ἐνδυμίων Ἀλέξανδρος. καὶ ὁ\nμὲν καθεύδων δῆθεν κατέκειτο ἐν τῷ μέσῳ, κατῄει\nδὲ ἐπ᾿ αὐτὸν ἀπὸ τῆς ὀροφῆς ὡς ἐξ οὐρανοῦ ἀντὶ\nτῆς Σελήνης Ῥουτιλία τις ὡραιοτάτη, τῶν\nΚαίσαρος οἰκονόμων τινὸς γυνή, ὡς ἀληθῶς ἐρῶσα\nτοῦ Ἀλεξάνδρου καὶ ἀντερωμένη ὑπ᾿ αὐτοῦ, καὶ\nἐν ὀφθαλμοῖς τοῦ ὀλεθρίου ἐκείνου ἀνδρὸς φιλήματά\nτε ἐγίγνετο ἐν τῷ μέσῳ καὶ περιπλοκαί. εἰ\n\n\n\nδὲ μὴ πολλαὶ ἦσαν αἱ δᾷδες. τάχα ἄν τι καὶ τῶν\nὑπὸ κόλπου ἐπράττετο. μετὰ μικρὸν δὲ εἰσῄει\nπάλιν ἱεροφαντικῶς ἐσκευασμένος ἐν πολλῇ τῇ\nσιωπῇ, καὶ αὐτὸς μὲν ἔλεγε μεγάλῃ τῇ φωνῇ,\n“Ἰὴ Γλύκων·” ἐπεφθέγγοντο δὲ αὐτῷ ἐπακολουθοῦντες\nΕὐμολπίδαι δῆθεν καὶ Κήρυκές τινες\nΠαφλαγόνες, καρβατίνας ὑποδεδεμένοι, πολλὴν\nτὴν σκοροδάλμην ἐρυγγάνοντες, “Ἰὴ Ἀλέξανδρε.”\n40 Πολλάκις δὲ ἐν τῇ δᾳδουχίᾳ καὶ τοῖς μυστικοῖς\nσκιρτήμασιν γυμνωθεὶς ὁ μηρὸς αὐτοῦ ἐξεπίτηδες\nχρυσοῦς διεφάνη, δέρματος ὡς εἰκὸς ἐπιχρύσου\nπεριτεθέντος καὶ πρὸς τὴν αὐγὴν τῶν λαμπάδων\nἀποστίλβοντος. ὥστε καὶ γενομένης ποτὲ ζητήσεως\nδύο τισὶ τῶν μωροσόφων ὑπὲρ αὐτοῦ, εἴτε\nΠυθαγόρου τὴν ψυχὴν ἔχοι διὰ τὸν χρυσοῦν\nμηρὸν εἴτε ἄλλην ὁμοίαν αὐτῇ, καὶ τὴν ζήτησιν\nταύτην αὐτῷ Ἀλεξάνδρῳ ἐπανενεγκόντων, ὁ\nβασιλεὺς Γλύκων χρησμῷ ἔλυσεν τὴν ἀπορίαν·\nΠυθαγόρου ψαχὴ ποτὲ μὲν φθίνει, ἄλλοτε δ᾿\nαὔξει·\nἡ δὲ προφητείη δίης φρενός ἐστιν ἀπορρώξ.\nκαί μιν ἔπεμψε πατὴρ ἀγαθῶν ἀνδρῶν\nἐπαρωγόν·\nκαὶ πάλιν ἐς Διὸς εἶσι Διὸς βληθεῖσα κεραυνῷ.\n41 Προλέγων δὲ πᾶσιν ἀπέχεσθαι παιδίου συνουσίας,\nὡς ἀσεβὲς ὄν, αὐτὸς τοιόνδε τι ὁ γεννάδας\nἐτεχνήσατο. ταῖς γὰρ πόλεσι ταῖς Ποντικαῖς\nκαὶ ταῖς Παφλαγονικαῖς ἐπήγγελλε θεηκόλους\n\n\n\n\nπέμπειν εἰς τριετίαν, ὑμνήσοντας παῤ αὐτῷ τὸν\nθεόν, καὶ ἔδει δοκιμασθέντας καὶ προκριθέντας\nτοὺς εὐγενεστάτους καὶ ὡραιοτάτους καὶ κάλλει\nδιαφέροντας πεμφθῆναι· οὓς ἐγκλεισάμενος ὥσπερ\nἀργυρωνήτοις ἐχρῆτο, συγκαθεύδων καὶ πάντα\nτρόπον ἐμπαροινῶν. καὶ νόμον δὲ ἐπεποίητο,\nὑπὲρ τὰ ὀκτωκαίδεκα ἔτη μηδένα τῷ αὐτοῦ\nστόματι δεξιοῦσθαι μηδὲ φιλήματι ἀσπάζεσθαι,\nἀλλὰ τοῖς ἄλλοις προτείνων τὴν χεῖρα κύσαι\nμόνους τοὺς ὡραίους κατεφίλει, καὶ ἐκαλοῦντο\nοἱ ἐντὸς τοῦ φιλήματος.\n42 Τοιαῦτα ἐντρυφῶν τοῖς ἀνοήτοις διετέλει,\nγυναῖκάς τε ἀνέδην διαφθείρων καὶ παισὶ συνών.\nκαὶ ἦν μέγα καὶ εὐκτὸν ἑκάστῳ, εἴ τινος γυναικὶ\nπροσβλέψειεν· εἰ δὲ καὶ φιλήματος ἀξιώσειεν,\nἀθρόαν τὴν ἀγαθὴν τύχην ᾤετο ἕκαστος εἰς τὴν\nοἰκίαν αὐτῷ εἰσρυήσεσθαι. πολλαὶ δὲ καὶ ηὔχουν\nτετοκέναι παῤ αὐτοῦ, καὶ οἱ ἄνδρες ἐπεμαρτύρουν\nὅτι ἀληθῇ λέγουσιν.\n43 Ἐθέλω δέ σοι καὶ διάλογον διηγήσασθαι τοῦ\nΓλύκωνος καὶ Σακερδῶτός τινος, Τιανοῦ ἀνθρώπου·\nὁποίου τινὸς τὴν σύνεσιν, εἴσῃ ἀπὸ τῶν\nἐρωτήσεων. ἀνέγνων δὲ αὐτὸν χρυσοῖς γράμμασιν\nγεγραμμένον ἐν Τίῳ, ἐν τῇ τοῦ Σακερδῶτος\nοἰκίᾳ. “Εἰπὲ γάρ μοι,” ἔφη, “ὦ δέσποτα\nΓλύκων, τίς εἶ;” “Ἐγώ,” ἦ δ᾿ ὅς, “Ἀσκληπιὸς\nνέος.” “Ἄλλος παῤ ἐκεῖνον τὸν πρότερον; πῶς\nλέγεις;” “Οὐ θέμις ἀκοῦσαί σε τοῦτό γε.”\n“Πόσα δὲ ἡμῖν ἔτη παραμενεῖς χρησμῳδῶν;”\n“Τρίτον πρὸς τοῖς χιλίοις.” “Εἶτα ποῖ μετα\nστήσῃ;” “Ἐς Βάκτρα καὶ τὴν ἐκεῖ γῆν· δεῖ γὰρ\nἀπολαῦσαι καὶ τοὺς βαρβάρους τῆς ἐπιδημίας\n\n\nτῆς ἐμῆς.” “Τὰ δ᾿ ἄλλα χρηστήρια, τὸ ἐν\nΔιδύμοις καὶ τὸ ἐν Κλάρῳ καὶ τὸ ἐν Δελφοῖς,\nἔχουσι τὸν πατέρα τὸν Ἀπόλλω χρησμωδοῦντα,\nἢ 1 ψευδεῖς εἰσιν οἱ νῦν ἐκπίπτοντες ἐκεῖ χρησμοί;”\n“Μηδὲ τοῦτο ἐθελήσῃς εἰδέναι· οὐ γὰρ θέμις.”\n“Ἐγὼ δὲ τίς ἔσομαι μετὰ τὸν νῦν βίον;”\n“Κάμηλος, εἶτα ἵππος, εἶτ᾿ ἀνὴρ σοφὸς καὶ\nπροφήτης οὐ μείων Ἀλεξάνδρου.”\nΤοιαῦτα μὲν ὁ Γλύκων τῷ Σακερδῶτι διελέχθη.\nἐπὶ τέλει δὲ χρησμὸν ἔμμετρον ἐφθέγξατο, εἰδὼς\nαὐτὸν Λεπίδῳ ἑταῖρον ὄντα·\nΜὴ πείθου Λεπίδῳ, ἐπεὶ ἦ λυγρὸς οἶτος\nὀπηδεῖ.\nπάνυ γὰρ ἐδεδίει τὸν Ἐπίκουρον, ὡς προεῖπον, ὥς\nτινα ἀντίτεχνον καὶ ἀντισοφιστὴν τῆς μαγγανείας\nαὐτοῦ.\n44 Ἕνα γοῦν τινα τῶν Ἐπικουρείων, τολμήσαντα\nκαὶ διελέγχειν αὐτὸν ἐπὶ πολλῶν τῶν παρόντων,\nεἰς κίνδυνον οὐ μικρὸν κατέστησεν. ὁ μὲν γὰρ\nπροσελθὼν ἔλεγεν μεγάλη τῇ φωνῇ· “Σὺ μέντοι\nγε, ὦ Ἀλέξανδρε, τὸν δεῖνα Παφλαγόνα προσαγαγεῖν\nοἰκέτας αὐτοῦ τῷ ἡγουμένῳ τῆς Γαλατίας\nτὴν ἐπὶ θανάτῳ ἀνέπεισας ὡς ἀπεκτονότας\nτὸν υἱὸν αὐτοῦ ἐν Ἀλεξανδρείᾳ παιδευόμενον, ὁ\nδὲ νεανίσκος ζῇ καὶ ἐπανελήλυθε ζῶν μετὰ τὴν\nτῶν οἰκετῶν ἀπώλειαν, θηρίοις ὑπὸ σοῦ παραδοθέντων.”\nτοιοῦτον δέ τι ἐγεγένητο· ἀναπλεύσας\nὁ νεανίσκος εἰς Αἴγυπτον ἄχρι τοῦ Κλύσματος,\nπλοίου ἀναγομένου ἐπείσθη καὶ αὐτὸς εἰς Ἰνδίαν\n\n\n\n\nπλεῦσαι, κἀπειδήπερ ἐβράδυνεν, οἱ δυστυχεῖς\nἐκεῖνοι οἰκέται αὐτοῦ, οἰηθέντες ἢ ἐν τῷ Νείλῳ\nπλέοντα διεφθάρθαι τὸν νεανίσκον ἢ καὶ ὑπὸ\nλῃστῶν—πολλοὶ δὲ ἦσαν τότε—ἀνηρῆσθαι,\nἐπανῆλθον ἀπαγγέλλοντες αὐτοῦ τὸν ἀφανισμόν.\nεἶτα ὁ χρησμὸς καὶ ἡ καταδίκη, μεθ᾿ ἣν ἐπέστη ὁ\nνεανίσκος διηγούμενος τὴν ἀποδημίαν.\n45 Ὃ μὲν ταῦτα ἔλεγεν. ὁ δὲ Ἀλέξανδρος\nἀγανακτήσας ἐπὶ τῷ ἐλέγχῳ καὶ μὴ φέρων τοῦ\nὀνείδους τὴν ἀλήθειαν ἐκέλευεν τοὺς παρόντας\nλίθοις βάλλειν αὐτόν, ἢ καὶ αὐτοὺς ἐναγεῖς ἔσεσθαι\nκαὶ Ἐπικουρείους κληθήσεσθαι. τῶν δὲ βάλλειν\nἀρξαμένων Δημόστρατός τις ἐπιδημῶν, τοῦ Πόντου\nπρῶτος, περιχυθεὶς ἐρρύσατο τοῦ θανάτου\nτὸν ἄνθρωπον μικροῦ δεῖν καταλευσθέντα, πάνυ\nδικαίως. τί γὰρ ἔδει μόνον φρονεῖν ἐν τοσούτοις\nμεμηνόσιν καὶ παραπολαῦσαι τῆς Παφλαγόνων\nμωρίας;\n46 Καὶ τὰ μὲν κατ᾿ ἐκεῖνον τοιαῦτα. εἰ δέ τινι,\nπροσκαλουμένων κατὰ τάξιν τῶν χρησμῶν—πρὸ\nμιᾶς δὲ τοῦτο τοῦ θεσπίζειν ἐγίγνετο—καὶ ἐρομένου\nτοῦ κήρυκος εἰ θεσπίζει τῷδε, 1 ἀνεῖπεν ἔνδοθεν·\n“Ἐς κόρακας,” οὐκέτι τὸν τοιοῦτον οὔτε στέγῃ\nτις ἐδέχετο οὔτε πυρὸς ἢ ὕδατος ἐκοινώνει, ἀλλ᾿\nἔδει γῆν πρὸ γῆς ἐλαύνεσθαι ὡς ἀσεβῇ καὶ ἄθεον\nκαὶ Ἐπικούρειον, ἥπερ ἦν ἡ μεγίστη λοιδορία.\n47 Ἒν γοῦν καὶ γελοιότατον ἐποίησεν ὁ Ἀλέξανδρος·\nεὑρὼν γὰρ τὰς Ἐπικούρου κυρίας δόξας, τὸ\nκάλλιστον, ὡς οἶσθα, τῶν βιβλίων καὶ κεφαλαιώδη\nπεριέχον τῆς τἀνδρὸς σοφίας τὰ δόγματα, κομίσας\nεἰς τὴν ἀγορὰν μέσην ἔκαυσεν ἐπὶ ξύλων συκίνων\nὡς δῆθεν αὐτὸν καταφλέγων, καὶ τὴν σποδὸν εἰς\nτὴν θάλασσαν ἐξέβαλεν, ἔτι καὶ χρησμὸν\nἐπιφθεγξάμενος·\nΠυρπολέειν κέλομαι δόξας ἀλαοῖο γέροντος·\nοὐκ εἰδὼς ὁ κατάρατος ὅσων ἀγαθῶν τὸ βιβλίον\nἐκεῖνο τοῖς ἐντυχοῦσιν αἴτιον γίγνεται, καὶ ὅσην\nαὐτοῖς εἰρήνην καὶ ἀταραξίαν καὶ ἐλευθερίαν\nἐνεργάζεται, δειμάτων μὲν καὶ φασμάτων καὶ\nτεράτων ἀπαλλάττον καὶ ἐλπίδων ματαίων καὶ\nπεριττῶν ἐπιθυμιῶν, νοῦν δὲ καὶ ἀλήθειαν ἐντιθὲν\nκαὶ καθαῖρον ὡς ἀληθῶς τὰς γνώμας, οὐχ ὑπὸ\nδᾳδὶ καὶ σκίλλη καὶ ταῖς τοιαύταις φλυαρίαις,\nἀλλὰ λόγῳ ὀρθῷ καὶ ἀληθείᾳ καὶ παρρησίᾳ.\n48 Ἐν δὲ τοῖς ἄλλοις ἕν τι καὶ μέγιστον τόλμημα\nτοῦ μιαροῦ ἀνδρὸς ἄκουσον. ἔχων γὰρ οὐ μικρὰν\nἐπίβασιν ἐπὶ τὰ βασίλεια καὶ τὴν αὐλὴν τὸν\nῬουτιλιανὸν εὐδοκιμοῦντα, διαπέμπεται χρησμὸν\nτοῦ ἐν Γερμανίᾳ πολέμου ἀκμάζοντος, ὅτε θεὸς\nΜάρκος ἤδη τοῖς Μαρκομάνοις καὶ Κουάδοις\nσυνεπλέκετο. ἠξίου δὲ ὁ χρησμὸς δύο λέοντας\nἐμβληθῆναι ζῶντας εἰς τὸν Ἴστρον μετὰ πολλῶν\n\n\nἀρωμάτων καὶ θυσιῶν μεγαλοπρεπῶν. ἄμεινον\nδὲ αὐτὸν εἰπεῖν τὸν χρησμόν·\nἘς δίνας Ἰστροιο διιπετέος ποταμοῖοἐσβαλέειν κέλομαι δοιοὺς Κυβέλης θεράποντας,θῆρας ὁριτρεφέας, καὶ ὅσα τρέφει Ἰνδικὸς ἀήρἄνθεα καὶ βοτάνας εὐώδεας· αὐτίκα δ᾿ ἔσταινίκη καὶ μέγα κῦδος ἅμ᾿ εἰρήνῃ ἐρατεινῇ.\nγενομένων δὲ τούτων ὡς προσέταξεν, τοὺς μὲν\nλέοντας ἐκνηξαμένους εἰς τὴν πολεμίαν οἱ\nβάρβαροι ξύλοις κατε ργάσαντο ὥς τινας κύνας\nἢ λύκους ξενικούς· αὐτίκα δὲ τὸ μέγιστον τραῦμα\nτοῖς ἡμετέροις ἐγένετο, δισμυρίων που σχεδὸν\nἀθρόων 1 ἀπολομένων. εἶτα ἐπηκολούθησε τὰ\nπερὶ Ἀκυληΐαν γενόμενα καὶ ἡ παρὰ μικρὸν τῆς\nπόλεως ἐκείνης ἅλωσις. ὁ δὲ πρὸς τὸ ἀποβεβηκὸς\nτὴν Δελφικὴν ἐκείνην ἀπολογίαν καὶ τὸν τοῦ\nΚροίσου χρησμὸν ψυνχρῶς παρῆγεν· νίκην μὲν\nγὰρ προειπεῖν τὸν θεόν, μὴ μέντοι δηλῶσαι\nῬωμαίων ἢ τῶν πολεμίων.\n49 Ἤδη δὲ πολλῶν ἐπὶ πολλοῖς ἐπεισρεόντων καὶ\nτῆς πόλεως αὐτῶν θλιβομένης ὑπὸ τοῦ πλήθους\nτῶν ἐπὶ τὸ χρηστήριον ἀφικνουμένων καὶ τὰ\nἐπιτήδεια διαρκῇ μὴ ἐχούσης, ἐπινοεῖ τοὺς\n\n\n\n\nνυκτερινοὺς καλουμένους χρησμούς. λαμβάνων\nγὰρ τὰ βιβλία ἐπεκοιμᾶτο, ὡς ἔφασκεν, αὐτοῖς\nκαὶ ὡς ὄναρ παρὰ τοῦ θεοῦ ἀκούων ἀπεκρίνετο,\nοὐ μέντοι σαφεῖς τοὺς πολλούς, ἀλλ᾿ ἀμφιβόλους\nκαὶ τεταραγμένους καὶ μάλιστα εἴ ποτε θεάσαιτο\nπεριεργότερον τὸ βιβλίον κατεσφραγισμένον. οὐ\nγὰρ παρακινδυνεύων, τὸ ἐπελθὸν 1 ἄλλως ὑπέγραφε,\nχρησμοῖς πρέπον καὶ τὸ τοιοῦτον οἰόμενος.\nκαὶ ἦσάν τινες ἐξηγηταὶ ἐπὶ τοῦτο καθήμενοι καὶ\nμισθοὺς οὐκ ὀλίγους ἐκλέγοντες παρὰ τῶν τοὺς\nτοιούτους χρησμοὺς λαμβανόντων ἐπὶ τῇ ἐξηγήσει\nκαὶ διαλύσει αὐτῶν. καὶ τοῦτο αὐτῶν τὸ ἔργον\nὑπόμισθον ἦν· ἐτέλουν γὰρ οἱ ἐξηγηταὶ τῷ\nἈλεξάνδρῳ τάλαντον Ἀττικὸν ἑκάτερος.\n50 Ἐνίοτε δὲ μήτε ἐρομένου τινὸς μήτε πεμφθέντος,\nἀλλ᾿ οὐδὲ ὅλως ὄντος ἐχρησμῴδει πρὸς ἔκπληξιν\nτῶν ἀνοήτων, οἷον καὶ τοῦτο·\nΔίζεαι ὅστις σὴν ἄλοχον μάλα πάγχυ λεληθὼςΚαλλιγένειαν ὑπὲρ λεχέων σαλαγεῖ κατὰ δῶμα;δοῦλος Πρωτογένης, τῷ δὴ σύ γε πάνταπέποιθας.ὤπυιες γὰρ ἐκεῖνον, ὁ δ᾿ αὖθις σὴν παράκοιτιν,ἀντίδοσιν ταύτην ὕβρεως ἄκρην 2 ἀποτίνων.ἀλλ᾿ ἐπὶ σοὶ δὴ φάρμακ᾿ ἀπ᾿ αὐτῶν λυγρὰτέτυκται,ὡς μήτ᾿ εἰσαΐοις μήτ᾿ εἰσοράοις ἃ ποιοῦσιν.\n\n\n\n\nεὑρήσεις δὲ κάτω ὑπὸ σῷ λέχει ἀγχόθι τοίχουπρὸς κεφαλῆς. καὶ σὴ θεράπαινα σύνοιδεΚαλυψώ.\nτίς οὐκ ἂν Δημόκριτος διεταράχθη ἀκούσας\nὀνόματα καὶ τόπους ἀκριβῶς, εἶτα μετ᾿ ὀλίγον\nκατέπτυσεν ἄν, συνεὶς τὴν ἐπίνοιαν αὐτῶν;\n52 1 Ἄλλῳ 2 πάλιν οὔτε παρόντι οὔτε ὅλως τινὶ\nὄντι ἔφη ἄνευ μέτρου ἀναστρέφειν ὀπίσω· “ὁ γὰρ\nπέμψας σε τέθνηκεν ὑπὸ τοῦ γείτονος Διοκλέους\nτήμερον, λῃστῶν ἐπαχθέντων Μάγνου καὶ Βουβάλου,\nοἳ καὶ ἤδη δέδενται ληφθέντες.”\n51 Ἀλλὰ καὶ βαρβάροις πολλάκις ἔχρησεν, εἴ τις\nτῇ πατρίῳ ἔροιτο φωνῇ, Συρισ τὶ ἢ Κελτιστί,\nῥᾳδίως 3 ἐξευρίσκων τινὰς ἐπιδημοῦντας ὁμοεθνεῖς\nτοῖς δεδωκόσιν. διὰ τοῦτο καὶ πολὺς ὁ ἐν μέσῳ\nχρόνος ἦν τῆς τε δόσεως τῶν βιβλίων καὶ τῆς\nχρησμῳδίας, ὡς ἐν τοσούτῳ κατὰ σχολὴν λύοιντό\nτε οἱ χρησμοὶ ἀσφαλῶς καὶ εὑρίσκοιντο οἱ\nἑρμηνεῦσαι δυνάμενοι ἕκαστα. οἷος καὶ ὁ τῷ\nΣκύθῃ δοθεὶς χρησμὸς ἦν·\nΜορφὴν εὐβάργουλις εἰς σκιὰν χναχικραγηλείψει φάος.4\n53 Ὀλίγους δὲ καὶ τῶν ἐμοὶ δοθέντων ἄκουσον·\nἐρομένου γάρ μου εἰ φαλακρός ἐστιν Ἀλέξανδρος,\nκαὶ κατασημηναμένου περιέργως καὶ προφανῶς\nὑπογράφεται χρησμὸς νυκτερήσιος,\nΣαβαρδαλαχου μαλαχααττηαλος ἦν.1\n\nΚαὶ πάλιν ἐμοῦ ἐρομένου ἐν δύο βιβλίοις διαφόροις\nτὴν αὐτὴν ἐρώτησιν, πόθεν ἦν Ὅμηρος ὁ\nποιητής, ἐπ᾿ ἄλλου καὶ ἄλλου ὀνόματος, τῷ\nἑτέρῳ μὲν ὑπέγραψεν ἐξαπατηθεὶς ὑπὸ τοῦ ἐμοῦ\nνεανίσκον—ἐρωτηθεὶς γὰρ ἐφ᾿ ὅ τι ἦκεν, “Θεραπείας,”\nἔφη, “αἰτήσων πρὸς ὀδύνην πλευροῦ”—\nΚυτμίδα χρίεσθαι κέλομαι δροσίην τε κέλητος·\nτῷ δὲ ἑτέρῳ, ἐπειδὴ καὶ τοῦτο ἠκηκόει ὡς ἐρομένου\nτοῦ πέμψαντος, εἴτε οἱ 3 πλεῦσαι ἐπ᾿ Ἰταλίαν\nεἴτε πεζοπορῆσαι λῷον, ἀπεκρίνατο οὐδὲν πρὸς\nτὸν Ὅμηρον·\nΜὴ σύ γε πλωέμεναι, πεζὴν δὲ κατ᾿ οἶμον 4ὅδευε.\n54 Πολλὰ γὰρ τοιαῦτα καὶ αὐτὸς ἐπεμηχανησάμην\nαὐτῷ, οἷον καὶ ἐκεῖνο· μίαν ἐρώτησιν ἐρωτήσας\nἐπέγραψα τῷ βιβλίῳ κατὰ τὸ ἔθος· “τοῦ δεῖνος\nχρησμοὶ ὁκτώ,” ψενσάμενός τι ὄνομα, καὶ τὰς\nὀκτὼ δραχμὰς καὶ τὸ γιγνόμενον ἔτι πρὸς ταύταις\n\n\n\n\n\n\n\nπέμψας· ὁ δὲ πιστεύσας τῇ ἀποπομπῇ τοῦ\nμισθοῦ καὶ τῇ ἐπιγραφῇ τοῦ βιβλίου, πρὸς μίαν\nἐρώτησιν—ἦν δὲ αὕτη· “ πότε ἀλώσεται μαγγανεύων\nἈλέξανδρος ” ;—ὁκτώ μοι χρησμοὺς\nἔπεμψεν, οὔτε γῆς φασιν οὔτε οὐρανοῦ ἁπτομένους,\nἀνοήτους δὲ καὶ δυσνοήτους ἂπαντας.\nἍπερ ὕστερον αἰσθόμενος, καὶ ὅτι Ῥουτιλιανὸν\nἐγὼ ἀπέτρεπον τοῦ γάμου καὶ τοῦ πάνυ προσκεῖσθαι\nταῖς τοῦ χρηστηρίου ἐλπίσιν, ἐμίσει,\nὡς τὸ εἰκός, καὶ ἔχθιστον ἡγεῖτο. καί ποτε περὶ\nἐμοῦ ἐρομένῳ τῷ Ῥουτιλιανῷ ἔφη·\nΝυκτιπλάνοις ὀάροις χαίρει κοίταις τεδυσάγνοις.\nκαὶ ὀλως ἔχθιστος εἰκότως ἦν ἐγώ.\n55 Κάπειδὴ εἰσελθόντα με εἰς τὴν πόλιν ἤσθετο\nκαὶ ἔμαθεν ὡς ἐκεῖνος εἴην ὁ Λουκιανός—ἐπηγόμην\nδὲ καὶ στρατιώτας δύο, λογχοφόρον καὶ κοντοφόρον,\nπαρὰ τοῦ ἡγουμένου τῆς Καππαδοκίας,\nφίλου τότε ὄντος, λαβών, ὥς με παραπέμψειαν\nμέχρι πρὸς τὴν θάλατταν—αὐτίκα μεταστὲλλεται\nδεξιῶς πάνυ καὶ μετὰ πολλῆς φιλοφροσύνης.\nἐλθὼν δὲ ἐγὼ πολλοὺς καταλαμβάνω περὶ αὐτόν·\nσυνεπηγόμην δὲ καὶ τοὺς στρατιώτας τύχῃ τινὶ\nἀγαθῇ. καὶ ὁ μὲν προὔτεινέ μοι κύσ αι τὴν\nδεξιάν, ὥσπερ εἰώθει τοῖς πολλοῖς, ἐγὼ δὲ\nπροσφὺς ὡς φιλήσων, δόγματι χρηστῷ πάνυ\nμικροῦ δεῖν χωλὴν αὐτῷ ἐποίησα τὴν χεῖρα.\nΟἱ μὲν οὖν παρόντες ἄγχειν με καὶ παίειν\nἐπειρῶντο ὡς ἱερόσυλον, καὶ πρότερον ἔτι ἀγανακτήσαντες\nὅτι Ἀλέξανδρον αὐτόν, ἀλλὰ μὴ\nπροφήτην προσεῖπον· ὁ δὲ πάνυ γεννικῶς\n\n\nκαρτερήσας κατέπαυέν τε αὐτοὺς καὶ ὑπισχνεῖτο\nτιθασόν με ῥᾳδίως ἀποφανεῖν καὶ δείξειν τὴν\nΓλύκωνος ἀρετήν, ὅτι καὶ τοὺς πάνυ τραχυνομένους\nφίλους ἀπεργάζεται. καὶ μεταστησαμενος\nἅπαντας ἐδικαιολογεῖτο πρός με, λέγων πάνυ με\nεἰδέναι καὶ τὰ ὑπʼ ἐμοῦ Ῥουτιλιανῷ συμβουλευόμενα,\nκαὶ “Τί παθὼν ταῦτά με εἰργάσω, δυνάμενος\nὑπʼ ἐμοῦ ἐπὶ μέγα προαχθῆναι παρʼ αὐτῷ”;\nκἀγὼ ἄσμενος ἤδη ἐδεχόμην τὴν φιλοφροσύνην\nταύτην ὁρῶν οἱ κινδύνου καθειστήκειν, καὶ μετʼ\nὀλίγον προῆλθον φίλος γεγενημένος. καὶ τοῦτο\nοὐ μικρὸν θαῦμα τοῖς ὁρῶσιν ἔδοξεν, οὕτω ῥᾳδία\nγενομένη μου ἡ μεταβολή.\n56 Εἶτα δή μου ἐκπλεῖν προαιρουμένου ξένια καὶ\nδῶρα πολλὰ πέμψας—μόνος δὲ σὺν τῷ Ξενοφῶντι\nἔτυχον ἐπιδημῶν, τὸν πατέρα καὶ τοὺς ἐμοὺς εἰς\nἌμαστριν προεκπεπομφοώς — ὑπισχνεῖται καὶ\nπλοῖον αὐτὸς παρέξειν καὶ ἐρέτας τοὺς ἀπάξοντας.\nκἀγὼ μὲν ᾤμην ἀπλοῦν τι τοῦτο εἶναι καὶ δεξιόν·\nἐπεὶ δὲ κατὰ μέσον τὸν πόρον ἐγενόμην, δακρύοντα\nὁρόων τὸν κυβερνήτην καὶ τοῖς ναύταις τι ἀντιλέγοντα\nοὐκ ἀγαθὰς εἶχον περὶ τῶν μελλόντων\nἐλπίδας. ἢν δὲ αὐτοῖς ἐπεσταλμένον ὑπὸ τοῦ\nἉλεξάνδρου ἀραμένους ῥίψαι ἡμᾶς εἰς τὴν\nθάλασσαν· ὅπερ εἰ ἐγένετο, ῥᾳδίως ἄν αὐτῷ\nδιεπεπολέμητο τὰ πρὸς ἐμέ. ἀλλὰ δακρύων\nἐκεῖνος ἕπεισεν καὶ τοὺς συνναύτας μηδὲν ἡμᾶς\nδεινὸν ἐργάσασθαι, καὶ πρὸς ἐμὲ ἔφη, “Ἔτη\nἑξήκοντα, ὡς ὁρᾷς, ἀνεπίληπτον βίον καὶ ὅσιον\nπροβεβηκὼς οὐκ ἂν βουλοίμην, ἐν τούτῳ τῆς\nἡλικίας καὶ γυναῖκα καὶ τέκνα ἔχων, μιᾶναι φονῳ\n\n\nτὰς χεῖρας,” δηλῶν ἐφʼ ὅπερ ἡμᾶς ἀνειλήφει, καὶ\nτὰ ὑπὸ τοῦ Ἀλεξάνδρου προστεταγμένα.\n57 καταθέμενος\nδὲ ἡμᾶς ἐν Αἰγιαλοῖς, ὧν καὶ ὁ καλὸς\nὍμηρος μέμνηται, ὀπίσω ἀπήλαυνον.\nἜνθα ἐγὼ παραπλέοντας εὑρὼν Βοσποριανούς\nτινας, πρέσβεις παῤ Εὐπάτορος τοῦ βασιλέως\nεἰς τὴν Βιθυνίαν ἀπιόντας ἐπὶ κομιδῇ τῆς ἐπετείου\nσυντάξεως, καὶ διηγησάμενος αὐτοῖς τὸν περιστάντα\nἡμᾶς κίνδυνον, καὶ δεξιῶν αὐτῶν τυχών,\nἀναληφθεὶς ἐπὶ τὸ πλοῖον διασώζομαι εἰς τὴν\nἌμαστριν, παρὰ τοσοῦτον ἐλθὼν ἀποθανεῖν.\nΤοὐντεῦθεν καὶ αὐτὸς ἐπεκορυσσόμην αὐτῷ καὶ\nπάντα κάλων ἐκίνουν ἀμύνασθαι βουλόμενος, καὶ\nπρὸ τῆς ἐπιβουλῆς ἤδη μισῶν αὐτὸν καὶ ἔχθιστον\nἡγούμενος διὰ τὴν τοῦ τρόπον μιαρίαν, καὶ πρὸς\nτὴν κατηγορίαν ὡρμήμην πολλοὺς συναγωνιστὰς\nἔχων καὶ μάλιστα τοὺς ἀπὸ Τιμοκράτους τοῦ\nἩρακλεύτου φιλοσόφου· ἀλλʼ ὁ τότε ἡγούμενος\nΒιθυνίας καὶ τοῦ Πόντου Αὔειτος 1 ἐπέσχε,\nμονονουχὶ ἱκετεύων καὶ ἀντιβολῶν παύασθαι·\nδιὰ γὰρ τὴν πρὸς Ῥουτιλιανὸν εὔνοιαν μὴ ἂν\nδύνασθαι, καὶ εἰ φανερῶς λάβοι ἀδικοῦντα,\nκολάσαι αὐτόν. οὕτω μὲν ἀνεκόπην τῆς ὁρμῆς\nκαὶ ἐπαυσάμην οὐκ ἐν δέοντι θρασυνόμενος ἐφʼ\nοὕτω δικαστοῦ διακειμένου.\n58 Ἐκεῖνο δὲ πῶς οὐ μέγα ἐν τοῖς ἄλλοις τὸ τόλμημα\nτοῦ Ἀλαξάνδρου, τὸ αἰτῆσαι παρὰ τοῦ\nαὐτοκράτορος μετονομασθῆναι τὸ τοῦ Ἀβώνου\nτεῖχος καὶ Ἰωνόπολιν κληθῆναι, καὶ νόμισμα\nκαινὸν κόψαι ἐγκεχαραγμένον τῇ μὲν τοῦ Γλύκωνος,\nκατὰ θάτερα δὲ Ἀλεξάνδρου, στέμματά\nτε τοῦ πάππου Ἀσκληπιοῦ καὶ τὴν ἅρπην ἐκείνην\nτοῦ πατρομήτορος Περσέως ἔχοντος;\n59 Προειπὼν δὲ διὰ χρησμοῦ περὶ αὑτοῦ ὅτι ζῆσαι\nεἵμαρται αὐτῷ ἔτη πεντήκοντα καὶ ἑκατόν, εἶτα\nκεραυνῷ βληθέντα ἀποθανεῖν, οἰκτίστῳ τέλει\nοὐδὲ ἑβδομήκοντα ἔτη γεγονὼς ἀπέθανεν, ὡς\nΠοδαλειρίου υἱὸς διασαπεὶς τὸν πόδα μέχρι τοῦ\nβουβῶνος καὶ σκωλήκων ζέσας· ὅτεπερ καὶ\nἐφωράθη φαλακρὸς ὤν, παρέχων τοῖς ἰατροῖς\nἐπιβρέχειν αὐτοῦ τὴν κεφαλὴν διὰ τὴν ὀδύνην,\nὃ οὐκ ἂν ποιῆσαι ἐδύναντο μὴ οὐχὶ τῆς φενάκης\nἀφῃρημένης.\n60 Τοιοῦτο τέλος τῆς Ἀλεξάνδρου τραγῳδίας καὶ\nαὕτη τοῦ παντὸς δράματος ἡ καταστροφὴ ἐγένετο,\nὡς εἰκάζειν προνοίας τινὸς τὸ τοιοῦτον, εἰ καὶ\nκατὰ τύχην συνέβη. ἔδει δὲ καὶ τὸν ἐπιτάφιον\nαὐτοῦ ἄξιον γενέσθαι τοῦ βίου, καὶ ἀγῶνά τινα\nσυστήσασθαι ὑπὲρ τοῦ χρηστηρίου, τῶν συνωμοτῶν\nἐκείνων καὶ γοήτων, ὅσοι κορυφαῖοι ἦσαν,\nἀνελθόντων ἐπὶ διαιτητὴν τὸν Ῥουτιλιανόν, τίνα\nχρὴ προκριθῆναι αὐτῶν καὶ διαδέξασθαι τὸ\nμαντεῖον καὶ στεφανωθῆναι τῷ ἱεροφαντικῷ καὶ\n\n\n\nπροφητικῷ στέμματι. ἦν δὲ ἐν αὐτοῖς καὶ Παῖτος,\nἰατρὸς τὴν τέχνην, πολιός τις, 1 οὔτε ἰατρῷ\nπρέποντα οὔτε πολιῷ ἀνδρὶ ταῦτα ποιῶν, ἀλλʼ\nὁ ἀγωνοθέτης Ῥουτιλιανὸς ἀστεφανώτους αὐτοὺς\nἀπέπεμψεν αὐτῷ τὴν προφητείαν φυλάττων μετὰ\nτὴν ἐντεῦθεν ἀπαλλαγήν.\n61 Ταῦτα, ὦ φιλότης, ὀλίγα ἐκ πολλῶν δείγματος\nἕνεκα γράψαι ἠξίωσα, καὶ σοὶ μὲν χαριζόμενος\nἀνδρὶ ἑταίρῳ καὶ φίλῳ καὶ ὃν ἐγὼ πάντων μάλιστα\nθαυμάσας ἔχω ἐπί τε σοφίᾳ καὶ τῷ πρὸς ἀλῄθειαν\nἔρωτι καὶ τρόπου πραότητι καὶ ἐπιεικείᾳ καὶ\nγαλήνῃ βίου καὶ δεξιότητι πρὸς τοὺς συνόντας,\nτὸ πλέον δέ, —ὅπερ καὶ σοὶ ἥδιον, —Ἐπικούρῳ\nτιμωρῶν, ἀνδρὶ ὡς ἀληθῶς ἱερῷ καὶ θεσπεσίῳ\nτὴν φύσιν καὶ μόνῳ μετʼ ἀληθείας τὰ καλὰ\nἐγνωκότι καὶ παραδεδωκότι καὶ ἐλευθερωτῇ τῶν\nὁμιλησάντων αὐτῷ γενομένῳ. οἶμαι δὲ ὅτι καὶ\nτοῖς ἐντυχοῦσι χρήσιμόν τι ἔχειν δόξει ἡ γραφή,\nτὰ μὲν διεξελέγχουσα, τὰ δὲ ἐν ταῖς τῶν εὖ\nφρονούντων γνώμαις βεβαιοῦσα.\n","locs":[{"loc":"urn:cts:greekLit:tlg0062.tlg038:1","start":0,"length":771},{"loc":"urn:cts:greekLit:tlg0062.tlg038:2","start":771,"length":937},{"loc":"urn:cts:greekLit:tlg0062.tlg038:3","start":1708,"length":505},{"loc":"urn:cts:greekLit:tlg0062.tlg038:4","start":2213,"length":1788},{"loc":"urn:cts:greekLit:tlg0062.tlg038:5","start":4001,"length":941},{"loc":"urn:cts:greekLit:tlg0062.tlg038:6","start":4942,"length":793},{"loc":"urn:cts:greekLit:tlg0062.tlg038:7","start":5735,"length":467},{"loc":"urn:cts:greekLit:tlg0062.tlg038:8","start":6202,"length":1002},{"loc":"urn:cts:greekLit:tlg0062.tlg038:9","start":7204,"length":806},{"loc":"urn:cts:greekLit:tlg0062.tlg038:10","start":8010,"length":807},{"loc":"urn:cts:greekLit:tlg0062.tlg038:11","start":8817,"length":829},{"loc":"urn:cts:greekLit:tlg0062.tlg038:12","start":9646,"length":730},{"loc":"urn:cts:greekLit:tlg0062.tlg038:13","start":10376,"length":980},{"loc":"urn:cts:greekLit:tlg0062.tlg038:14","start":11356,"length":1209},{"loc":"urn:cts:greekLit:tlg0062.tlg038:15","start":12565,"length":793},{"loc":"urn:cts:greekLit:tlg0062.tlg038:16","start":13358,"length":812},{"loc":"urn:cts:greekLit:tlg0062.tlg038:17","start":14170,"length":667},{"loc":"urn:cts:greekLit:tlg0062.tlg038:18","start":14837,"length":504},{"loc":"urn:cts:greekLit:tlg0062.tlg038:19","start":15341,"length":1018},{"loc":"urn:cts:greekLit:tlg0062.tlg038:20","start":16359,"length":574},{"loc":"urn:cts:greekLit:tlg0062.tlg038:21","start":16933,"length":1335},{"loc":"urn:cts:greekLit:tlg0062.tlg038:22","start":18268,"length":678},{"loc":"urn:cts:greekLit:tlg0062.tlg038:23","start":18946,"length":517},{"loc":"urn:cts:greekLit:tlg0062.tlg038:24","start":19463,"length":532},{"loc":"urn:cts:greekLit:tlg0062.tlg038:25","start":19995,"length":1669},{"loc":"urn:cts:greekLit:tlg0062.tlg038:26","start":21664,"length":625},{"loc":"urn:cts:greekLit:tlg0062.tlg038:27","start":22289,"length":631},{"loc":"urn:cts:greekLit:tlg0062.tlg038:28","start":22920,"length":344},{"loc":"urn:cts:greekLit:tlg0062.tlg038:29","start":23264,"length":333},{"loc":"urn:cts:greekLit:tlg0062.tlg038:30","start":23597,"length":1133},{"loc":"urn:cts:greekLit:tlg0062.tlg038:31","start":24730,"length":562},{"loc":"urn:cts:greekLit:tlg0062.tlg038:32","start":25292,"length":493},{"loc":"urn:cts:greekLit:tlg0062.tlg038:33","start":25785,"length":754},{"loc":"urn:cts:greekLit:tlg0062.tlg038:34","start":26539,"length":290},{"loc":"urn:cts:greekLit:tlg0062.tlg038:35","start":26829,"length":548},{"loc":"urn:cts:greekLit:tlg0062.tlg038:36","start":27377,"length":944},{"loc":"urn:cts:greekLit:tlg0062.tlg038:37","start":28321,"length":250},{"loc":"urn:cts:greekLit:tlg0062.tlg038:38","start":28571,"length":659},{"loc":"urn:cts:greekLit:tlg0062.tlg038:39","start":29230,"length":920},{"loc":"urn:cts:greekLit:tlg0062.tlg038:40","start":30150,"length":626},{"loc":"urn:cts:greekLit:tlg0062.tlg038:41","start":30776,"length":650},{"loc":"urn:cts:greekLit:tlg0062.tlg038:42","start":31426,"length":344},{"loc":"urn:cts:greekLit:tlg0062.tlg038:43","start":31770,"length":1164},{"loc":"urn:cts:greekLit:tlg0062.tlg038:44","start":32934,"length":887},{"loc":"urn:cts:greekLit:tlg0062.tlg038:45","start":33821,"length":453},{"loc":"urn:cts:greekLit:tlg0062.tlg038:46","start":34274,"length":374},{"loc":"urn:cts:greekLit:tlg0062.tlg038:47","start":34648,"length":780},{"loc":"urn:cts:greekLit:tlg0062.tlg038:48","start":35428,"length":1146},{"loc":"urn:cts:greekLit:tlg0062.tlg038:49","start":36574,"length":805},{"loc":"urn:cts:greekLit:tlg0062.tlg038:50","start":37379,"length":655},{"loc":"urn:cts:greekLit:tlg0062.tlg038:51","start":38034,"length":219},{"loc":"urn:cts:greekLit:tlg0062.tlg038:52","start":38253,"length":438},{"loc":"urn:cts:greekLit:tlg0062.tlg038:53","start":38691,"length":710},{"loc":"urn:cts:greekLit:tlg0062.tlg038:54","start":39401,"length":780},{"loc":"urn:cts:greekLit:tlg0062.tlg038:55","start":40181,"length":1300},{"loc":"urn:cts:greekLit:tlg0062.tlg038:56","start":41481,"length":891},{"loc":"urn:cts:greekLit:tlg0062.tlg038:57","start":42372,"length":993},{"loc":"urn:cts:greekLit:tlg0062.tlg038:58","start":43365,"length":337},{"loc":"urn:cts:greekLit:tlg0062.tlg038:59","start":43702,"length":410},{"loc":"urn:cts:greekLit:tlg0062.tlg038:60","start":44112,"length":704},{"loc":"urn:cts:greekLit:tlg0062.tlg038:61","start":44816,"length":615}]}
{"id":"urn:cts:greekLit:tlg0062.tlg038.perseus-grc2","text":"σὺ μὲν ἴσως, ὦ φίλτατε Κέλσε, μικρόν τι καὶ φαῦλον οἴει τὸ πρόσταγμα, προστάττειν τὸν Ἀλεξάνδρου σοι τοῦ Ἀβωνοτειχίτου γόητος βίον καὶ ἐπινοίας αὐτοῦ καὶ τολμήματα καὶ μαγγανείας εἰς βιβλίον ἐγγράψαντα πέμψαι· τὸ δέ, εἴ τις ἐθέλοι πρὸς τὸ ἀκριβὲς ἕκαστον ἐπεξιέναι, οὐ μεῖόν ἐστιν ἢ τὰς Ἀλεξάνδρου τοῦ Φιλίππου πράξεις ἀναγράψαι· τοσοῦτος εἰς κακίαν οὗτος, ὅσος εἰς ἀρετὴν ἐκεῖνος. ὅμως δὲ εἰ μετὰ συγγνώμης ἀναγνώσεσθαι μέλλοις καὶ τὰ ἐνδέοντα τοῖς ἱστορουμένοις προσλογιεῖσθαι,, ὑποστήσομαί σοι τὸν ἆθλον, καὶ τὴν Αὐγέου βουστασίαν, εἰ καὶ μὴ πᾶσαν, ἀλλʼ εἰς δύναμίν γε τὴν ἐμαυτοῦ ἀνακαθάρασθαι πειράσομαι, ὀλίγους ὅσους τῶν κοφίνων ἐκφορήσας, ὡς ἀπʼ ἐκείνων τεκμαίροιο πόση πᾶσα καὶ ὡς ἀμύθητος ἦν ἡ κόπρος ἣν τρισχίλιοι βόες ἐν πολλοῖς ἔτεσιν ποιῆσαι ἐδύναντο.\nαἰδοῦμαι μὲν οὖν ὑπὲρ ἀμφοῖν, ὑπέρ τε σοῦ καὶ ἐμαυτοῦ σοῦ μέν, ἀξιοῦντος μνήμῃ καὶ γραφῇ παραδοθῆναι ἄνδρα τρισκατάρατον, ἐμαυτοῦ δέ, σπουδὴν ποιουμένου ἐπὶ τοιαύτῃ ἱστορίᾳ καὶ πράξεσιν ἀνθρώπου, ὃν οὐκ ἀναγιγνώσκεσθαι πρὸς τῶν πεπαιδευμένων ἦν ἄξιον, ἀλλʼ ἐν πανδήμῳ τινὶ μεγίστῳ θεάτρῳ ὁρᾶσθαι ὑπὸ πιθήκων ἢ ἀλωπέκων σπαραττόμενον. ἀλλʼ ἤν τις ἡμῖν ταύτην ἐπιφέρῃ τὴν αἰτίαν, ἕξομεν καὶ αὐτοὶ εἰς παράδειγμά τι τοιοῦτον ἀνενεγκεῖν. καὶ Ἀρριανὸς γὰρ ὁ τοῦ Ἐπικτήτου μαθητής, ἀνὴρ Ῥωμαίων ἐν τοῖς πρώτοις καὶ παιδείᾳ παρʼ ὅλον τὸν βίον συγγενόμενος, ὅμοιόν τι παθὼν ἀπολογήσαιτʼ ἂν καὶ ὑπὲρ ἡμῶν Τιλλορόβου γοῦν τοῦ λῃστοῦ κἀκεῖνος βίον ἀναγράψαι ἠξίωσεν. ἡμεῖς δὲ πολὺ ὠμοτέρου λῃστοῦ μνήμην ποιησόμεθα, ὅσῳ μὴ ἐν ὕλαις καὶ ἐν ὄρεσιν, ἀλλʼ ἐν πόλεσιν οὗτος ἐλῄστευεν, οὐ Μυσίαν μόνην οὐδὲ τὴν Ἴδην κατατρέχων οὐδὲ ὀλίγα τῆς Ἀσίας μέρη τὰ ἐρημότερα λεηλατῶν, ἀλλὰ πᾶσαν ὡς εἰπεῖν τὴν Ῥωμαίων ἀρχὴν ἐμπλήσας τῆς λῃστείας τῆς αὑτοῦ.\nπρότερον δέ σοι αὐτὸν ὑπογράψω τῷ λόγῳ πρὸς τὸ ὁμοιότατον εἰκάσας, ὡς ἂν δύνωμαι, καίτοι μὴ πάνυ γραφικός τις ὤν. τὸ γὰρ δὴ σῶμα, ἵνα σοι καὶ τοῦτο δείξω, μέγας τε ἦν καὶ καλὸς ἰδεῖν καὶ θεοπρεπὴς ὡς ἀληθῶς, λευκὸς τὴν χρόαν, τὸ γένειον οὐ πάνυ λάσιος, κόμην τὴν μὲν ἰδίαν, τὴν δὲ καὶ πρόσθετον ἐπικείμενος εὖ μάλα εἰκασμένην καὶ τοὺς πολλοὺς ὅτι ἦν ἀλλοτρία λεληθυῖαν· ὀφθαλμοὶ πολὺ τὸ γοργὸν καὶ ἔνθεον διεμφαίνοντες, φώνημα ἥδιστόν τε ἅμα καὶ λαμπρότατον καὶ ὅλως οὐδαμόθεν μεμπτὸς ἦν ταῦτά γε.\nτοιόσδε μὲν τὴν μορφήν ἡ ψυχὴ δὲ καὶ ἡ γνώμη — ἀλεξίκακε Ἡράκλεις καὶ Ζεῦ ἀποτρόπαιε καὶ Διόσκουροι σωτῆρες, πολεμίοις καὶ ἐχθροῖς ἐντυχεῖν γένοιτο καὶ συγγενέσθαι τοιούτῳ τινί. συνέσει μὲν γὰρ καὶ ἀγχινοίᾳ καὶ δριμύτητι πάμπολυ τῶν ἄλλων διέφερεν, καὶ τό τε περίεργον καὶ εὐμαθὲς καὶ μνημονικὸν καὶ πρὸς τὰ μαθήματα εὐφυές, πάντα ταῦτα εἰς ὑπερβολὴν ἑκασταχοῦ ὑπῆρχεν αὐτῷ. ἐχρῆτο δὲ αὐτοῖς εἰς τὸ χείριστον, καὶ ὄργανα ταῦτα γενναῖα ὑποβεβλημένα ἔχων αὐτίκα μάλα τῶν ἐπὶ κακίᾳ διαβοήτων ἀκρότατος ἀπετελέσθη, ὑπὲρ τοὺς Κέρκωπας, ὑπὲρ τὸν Εὐρύβατον ἢ Φρυνώνδαν ἢ Ἀριστόδημον ἢ Σώστρατον. αὐτὸς μὲν γὰρ τῷ γαμβρῷ Ῥουτιλιανῷ ποτε γράφων καὶ τὰ μετριώτατα ὑπὲρ αὑτοῦ λέγων Πυθαγόρᾳ ὅμοιος εἶναι ἠξίου. ἀλλʼ ἵλεως μὲν ὁ Πυθαγόρας εἴη, σοφὸς ἀνήρ καὶ τὴν γνώμην θεσπέσιος, εἰ δὲ κατὰ τοῦτον ἐγεγένητο, παῖς ἂν εὖ οἶδʼ ὅτι πρὸς αὐτὸν εἶναι; ἔδοξε. καὶ πρὸς Χαρίτων μή με νομίσῃς ἐφʼ ὕβρει ταῦτα τοῦ Πυθαγόρου λέγειν ἢ συνάπτειν πειρώμενον αὐτοὺς πρὸς ὁμοιότητα τῶν πράξεων· ἀλλʼ εἴ τις τὰ χείριστα καὶ βλασφημότατα τῶν ἐπὶ διαβολῇ περὶ τοῦ Πυθαγόρου λεγομένων, οἷς ἔγωγε οὐκ ἂν πεισθείην ὡς ἀληθέσιν οὖσιν, ὅμως συναγάγοι εἰς τὸ αὐτό, πολλοστὸν ἂν μέρος ἅπαντα ἐκεῖνα γένοιτο τῆς Ἀλεξάνδρου δεινότητος. ὅλως γὰρ ἐπινόησόν μοι καὶ τῷ λογισμῷ διατύπωσον ποικιλωτάτην τινὰ ψυχῆς κρᾶσιν ἐκ ψεύδους καὶ δόλων καὶ ἐπιορκιῶν καὶ κακοτεχνιῶν συγκειμένην, ῥᾳδίαν, τολμηράν, παράβολον, φιλόπονον ἐξεργάσασθαι τὰ νοηθέντα, καὶ πιθανὴν καὶ ἀξιόπιστον καὶ ὑποκριτικὴν τοῦ βελτίονος καὶ τῷ ἐναντιωτάτῳ τῆς βουλήσεως ἐοικυῖαν. οὐδεὶς γοῦν τὸ πρῶτον ἐντυχὼν οὐκ ἀπῆλθε δόξαν λαβὼν ὑπὲρ αὐτοῦ ὡς εἴη πάντων ἀνθρώπων χρηστότατος καὶ ἐπιεικέστατος καὶ προσέτι ἁπλοϊκώτατός τε καὶ ἀφελέστατος. ἐπὶ πᾶσι δὲ τούτοις τὸ μεγαλουργὸν προσῆν καὶ τὸ μηδὲν μικρὸν ἐπινοεῖν, ἀλλʼ ἀεὶ τοῖς μεγίστοις ἐπέχειν τὸν νοῦν.\nμειράκιον μὲν οὖν ἔτι ὢν πάνυ ὡραῖον, ὡς ἐνῆν ἀπὸ τῆς καλάμης τεκμαίρεσθαι καὶ ἀκούειν τῶν διηγουμένων, ἀνέδην ἐπόρνευε καὶ συνῆν ἐπὶ μισθῷ τοῖς δεομένοις. ἐν δὲ τοῖς ἄλλοις λαμβάνει τις αὐτὸν ἐραστὴς γόης τῶν μαγείας καὶ ἐπῳδὰς θεσπεσίους ὑπισχνουμένων καὶ χάριτας ἐπὶ τοῖς ἐρωτικοῖς καὶ ἐπαγωγὰς τοῖς ἐχθροῖς καὶ θησαυρῶν ἀναπομπὰς καὶ κλήρων διαδοχάς. οὗτος ἰδὼν εὐφυᾶ παῖδα καὶ πρὸς ὑπηρεσίαν τῶν ἑαυτοῦ πράξεων ἑτοιμότατον, οὐ μεῖον ἐρῶντα τῆς κακίας τῆς αὐτοῦ ἢ αὐτὸς τῆς ὥρας τῆς ἐκείνου, ἐξεπαίδευσέ τε αὐτὸν καὶ διετέλει ὑπουργῷ καὶ ὑπηρέτῃ καὶ διακόνῳ χρώμενος. ὁ δʼ αὐτὸς ἐκεῖνος δημοσίᾳ μὲν ἰατρὸς δῆθεν ἦν, ἠπίστατο δὲ κατὰ τὴν Θῶνος τοῦ Αἰγυπτίου γυναῖκα φάρμακα πολλὰ μὲν ἐσθλὰ μεμιγμένα, πολλὰ δὲ λυγρά· ὧν ἁπάντων κληρονόμος καὶ διάδοχος οὗτος ἐγένετο. ἦν δὲ ὁ διδάσκαλος ἐκεῖνος καὶ ἐραστὴς τὸ γένος Τυανεύς, τῶν Ἀπολλωνίῳ τῷ πάνυ συγγενομένων καὶ τὴν πᾶσαν αὐτοῦ τραγῳδίαν εἰδότων. ὁρᾷς ἐξ οἵας σοι διατριβῆς ἄνθρωπον λέγω.\nἤδη δὲ πώγωνος ὁ Ἀλέξανδρος πιμπλάμενος καὶ τοῦ Τυανέως ἐκείνου ἀποθανόντος ἐν ἀπορίᾳ καθεστώς, ἀπηνθηκυίας ἅμα τῆς ὥρας, ἀφʼ ἧς τρέφεσθαι ἐδύνατο, οὐκέτι μικρὸν οὐδὲν ἐπενόει, ἀλλὰ κοινωνήσας Βυζαντίῳ τινὶ χορογράφῳ τῶν καθιέντων εἰς τοὺς ἀγῶνας, πολὺ καταρατοτέρῳ τὴν φύσιν — Κοκκωνᾶς δέ, οἶμαι, ἐπεκαλεῖτο — περιῄεσαν γοητεύοντες καὶ μαγγανεύοντες καὶ τοὺς παχεῖς τῶν ἀνθρώπων — οὕτως γὰρ αὐτοὶ τῇ πατρίῳ τῶν μάγων φωνῇ τοὺς πολλοὺς ὀνομάζουσιν — ἀποκείροντες. ἐν δὴ τούτοις καὶ Μακέτιν γυναῖκα πλουσίαν, ἔξωρον μέν, ἐράσμιον δὲ ἔτι εἶναι βουλομένην, ἐξευρόντες ἐπεσιτίσαντό τε τὰ ἀρκοῦντα παρʼ αὐτῆς καὶ ἠκολούθησαν ἐκ τῆς Βιθυνίας εἰς τὴν Μακεδονίαν. Πελλαία δὲ ἦν ἐκείνη, πάλαι μὲν εὐδαίμονος χωρίου κατὰ τοὺς τῶν Μακεδόνων βασιλέας, νῦν δὲ ταπεινοῦ καὶ ὀλιγίστους οἰκήτορας ἔχοντος.\nἐνταῦθα ἰδόντες δράκοντας παμμεγέθεις, ἡμέρους πάνυ καὶ τιθασούς, ὡς καὶ ὑπὸ γυναικῶν τρέφεσθαι καὶ παιδίοις συγκαθεύδειν καὶ πατουμένους ἀνέχεσθαι καὶ θλιβομένους μὴ ἀγανακτεῖν καὶ γάλα πίνειν ἀπὸ θηλῆς κατὰ ταὐτὰ τοῖς βρέφεσι — πολλοὶ δὲ γίγνονται παρʼ αὐτοῖς τοιοῦτοι, ὅθεν καὶ τὸν περὶ τῆς Ὀλυμπιάδος μῦθον διαφοιτῆσαι πάλαι εἰκός, ὁπότε ἐκύει τὸν Ἀλέξανδρον, δράκοντός τινος, οἶμαι, τοιούτου συγκαθεύδοντος αὐτῇ — ὠνοῦνται τῶν ἑρπετῶν ἓν κάλλιστον ὀλίγων ὀβολῶν.\nκαὶ κατὰ τὸν Θουκυδίδην ἄρχεται ὁ πόλεμος ἐνθένδε ἤδη.\nὡς γὰρ ἂν δύο κάκιστοι καὶ μεγαλότολμοι καὶ πρὸς τὸ κακουργεῖν προχειρότατοι εἰς τὸ αὐτὸ συνελθόντες, ῥᾳδίως κατενόησαν τὸν τῶν ἀνθρώπων βίον ὑπὸ δυοῖν τούτοιν μεγίστοιν τυραννούμενον, ἐλπίδος καὶ φόβου, καὶ ὅτι ὁ τούτων ἑκατέρῳ εἰς δέον χρήσασθαι δυνάμενος τάχιστα πλουτήσειεν ἂν ἀμφοτέροις γάρ, τῷ τε δεδιότι καὶ τῷ ἐλπίζοντι, ἑώρων τὴν πρόγνωσιν ἀναγκαιοτάτην τε καὶ ποθεινοτάτην οὖσαν, καὶ Δελφοὺς οὕτω πάλαι πλουτῆσαι καὶ ἀοιδίμους γενέσθαι καὶ Δῆλον καὶ Κλάρον καὶ Βραγχίδας, τῶν ἀνθρώπων ἀεὶ διʼ οὓς προεῖπον τυράννους, τὴν ἐλπίδα καὶ τὸν φόβον, φοιτώντων εἰς τὰ ἱερὰ καὶ προμαθεῖν τὰ μέλλοντα δεομένων, καὶ διʼ αὐτὸ ἑκατόμβας θυόντων καὶ χρυσᾶς πλίνθους ἀνατιθέντων. ταῦτα πρὸς ἀλλήλους στρέφοντες καὶ κυκῶντες μαντεῖον συστήσασθαι καὶ χρηστήριον ἐβουλεύοντο· εἰ γὰρ τοῦτο προχωρήσειεν αὐτοῖς, αὐτίκα πλούσιοί τε καὶ εὐδαίμονες ἔσεσθαι ἤλπιζον — ὅπερ ἐπὶ μεῖζον ἢ κατὰ τὴν πρώτην προσδοκίαν ἀπήντησεν αὐτοῖς καὶ κρεῖττον διεφάνη τῆς ἐλπίδος.\nτοὐντεῦθεν τὴν σκέψιν ἐποιοῦντο, πρῶτον μὲν περὶ τοῦ χωρίου, δεύτερον δὲ ἥτις ἡ ἀρχὴ καὶ ὁ τρόπος ἂν γένοιτο τῆς ἐπιχειρήσεως. ὁ μὲν οὖν Κοκκωνᾶς τὴν Καλχηδόνα ἐδοκίμαζεν ἐπιτήδειον εἶναι καὶ εὔκαιρον χωρίον, τῇ τε Θρᾴκῃ καὶ τῇ Βιθυνίᾷ πρόσοικον, οὐχ ἑκὰς οὐδὲ τῆς Ἀσίας καὶ Γαλατίας καὶ τῶν ὑπερκειμένων ἐθνῶν ἁπάντων ὁ δὲ Ἀλέξανδρος ἔμπαλιν τὰ οἴκοι προὔκρινεν, λέγων ὅπερ ἀληθὲς ἦν, πρὸς τὴν τῶν τοιούτων ἀρχὴν καὶ ἐπιχείρησιν ἀνθρώπων δεῖν παχέων καὶ ἠλιθίων τῶν ὑποδεξομένων, οἵους τοὺς Παφλαγόνας εἶναι ἔφασκεν ὑπεροικοῦντας τὸ τοῦ Ἀβώνου τεῖχος, δεισιδαίμονας τοὺς πολλοὺς καὶ πλουσίους, καὶ μόνον εἰ φανείη τις αὐλητὴν ἢ τυμπανιστὴν ἢ κυμβάλοις κροτοῦντα ἐπαγόμενος, κοσκίνῳ τὸ τοῦ λόγου μαντευόμενος, αὐτίκα μάλα πάντας κεχηνότας πρὸς αὐτὸν καὶ ὥσπερ τινὰ τῶν ἐπουρανίων προσβλέποντας.\nοὐκ ὀλίγης δὲ τῆς περὶ τοῦτο στάσεως αὐτοῖς γενομένης τέλος ἐνίκησεν ὁ Ἀλέξανδρος, καὶ ἀφικόμενοι εἰς τὴν Χαλκηδόνα — χρήσιμον γάρ τι ὅμως ἡ πόλις αὐτοῖς ἔχειν ἔδοξε — ἐν τῷ Ἀπόλλωνος ἱερῷ, ὅπερ ἀρχαιότατόν ἐστι τοῖς Χαλκηδονίοις, κατορύττουσι δέλτους χαλκᾶς, λεγούσας ὡς αὐτίκα μάλα ὁ Ἀσκληπιὸς σὺν τῷ πατρὶ Ἀπόλλωνι μέτεισιν εἰς τὸν Πόντον καὶ καθέξει τὸ τοῦ Ἀβώνου τεῖχος. αὗται αἱ δέλτοι ἐξεπίτηδες εὑρεθεῖσαι διαφοιτῆσαι ῥᾳδίως τὸν λόγον τοῦτον εἰς πᾶσαν τὴν Βιθυνίαν καὶ τὸν Πόντον ἐποίησαν, καὶ πολὺ πρὸ τῶν ἄλλων εἰς τὸ τοῦ Ἀβώνου τεῖχος· κἀκεῖνοι γὰρ καὶ νεὼν αὐτίκα ἐψηφίσαντο ἐγεῖραι καὶ τοὺς θεμελίους ἤδη ἔσκαπτον. κἀνταῦθα ὁ μὲν Κοκκωνᾶς ἐν Χαλκηδόνι καταλείπεται, διττούς τινας καὶ ἀμφιβόλους καὶ λοξοὺς χρησμοὺς συγγράφων, καὶ μετʼ ὀλίγον ἐτελεύτησε τὸν βίον, ὑπὸ ἐχίδνης, οἶμαι, δηχθείς.\nπροεισπέμπεται δὲ ὁ Ἀλέξανδρος, κομῶν ἤδη καὶ πλοκάμους καθειμένος καὶ μεσόλευκον χιτῶνα πορφυροῦν ἐνδεδυκὼς καὶ ἱμάτιον ὑπὲρ αὐτοῦ λευκὸν ἀναβεβλημένος, ἅρπην ἔχων κατὰ τὸν Περσέα, ἀφʼ οὗ ἑαυτὸν ἐγενεαλόγει μητρόθεν καὶ οἱ ὄλεθροι ἐκεῖνοι Παφλαγόνες, εἰδότες αὐτοῦ ἄμφω τοὺς γονέας ἀφανεῖς καὶ ταπεινούς, ἐπίστευον τῷ χρησμῷ λέγοντι Περσείδης γενεὴν Φοίβῳ φίλος οὗτος ὁρᾶται, δῖος Ἀλέξανδρος, Ποδαλειρίου αἷμα λελογχώς. οὕτως ἄρα ὁ Ποδαλείριος μάχλος καὶ γυναικομανὴς τὴν φύσιν, ὡς ἀπὸ Τρίκκης μέχρι Παφλαγονίας στύεσθαι ἐπὶ τὴν Ἀλεξάνδρου μητέρα.\nεὕρητο δὲ χρησμὸς ἤδη, ὡς Σιβύλλης προμαντευσαμένης· Εὐξείνου Πόντοιο παρʼ ᾐόσιν ἄγχι Σινώπης ἔσται τις κατὰ Τύρσιν ὑπʼ Αὐσονίοισι προφήτης, ἐκ πρώτης δεικνὺς μονάδος τρισσῶν δεκάδων τε πένθʼ ἑτέρας μονάδας καὶ εἰκοσάδα τρισάριθμον, ἀνδρὸς ἀλεξητῆρος ὁμωνυμίην τετράκυκλον.\nεἰσβαλὼν οὖν ὁ Ἀλέξανδρος μετὰ τοιαύτης τραγῳδίας διὰ πολλοῦ εἰς τὴν πατρίδα περίβλεπτός τε καὶ λαμπρὸς ἦν, μεμηνέναι προσποιούμενος ἐνίοτε καὶ ἀφροῦ ὑποπιμπλάμενος τὸ στόμα ῥᾳδίως δὲ τοῦτο ὑπῆρχεν αὐτῷ, στρουθίου τῆς βαφικῆς βοτάνης τὴν ῥίζαν διαμασησαμένῳ τοῖς δὲ θεῖόν τι καὶ φοβερὸν ἐδόκει καὶ ὁ ἀφρός. ἐπεποίητο δὲ αὐτοῖς πάλαι καὶ κατεσκεύαστο κεφαλὴ δράκοντος ὀθονίνη ἀνθρωπόμορφόν τι ἐπιφαίνουσα, κατάγραφος, πάνυ εἰκασμένη, ὑπὸ θριξὶν ἱππείαις ἀνοίγουσά τε καὶ αὖθις ἐπικλείουσα τὸ στόμα, καὶ γλῶττα οἵα δράκοντος διττὴ μέλαινα προέκυπτεν, ὑπὸ τριχῶν καὶ αὐτὴ ἑλκομένη. καὶ ὁ Πελλαῖος δὲ δράκων προϋπῆρχεν. καὶ οἴκοι ἐτρέφετο, κατὰ, καιρὸν ἐπιφανησόμενος αὐτοῖς καὶ συντραγῳδήσων, μᾶλλον δὲ πρωταγωνιστὴς ἐσόμενος.\nἤδη δὲ ἄρχεσθαι δέον, μηχανᾶται τοιόνδε τι· νύκτωρ γὰρ ἐλθὼν ἐπὶ τοὺς θεμελίους τοῦ νεὼ τοὺς ἄρτι ὀρυττομένους — συνειστήκει δὲ ἐν αὐτοῖς ὕδωρ ἢ αὐτόθεν ποθὲν συλλειβόμενον ἢ ἐξ οὐρανοῦ πεσὸν — ἐνταῦθα κατατίθεται χήνειον ᾠὸν προκεκενωμένον, ἔνδον φυλάττον ἑρπετόν τι ἀρτιγέννητον, καὶ βυθίσας τοῦτο ἐν μυχῷ τοῦ πηλοῦ ὀπίσω αὖθις ἀπηλλάττετο. ἕωθεν δὲ γυμνὸς εἰς τὴν ἀγορὰν προπηδήσας, διάζωμα περὶ τὸ αἰδοῖον ἔχων, κατάχρυσον καὶ τοῦτο, καὶ τὴν ἅρπην ἐκείνην φέρων, σείων ἅμα τὴν κόμην ἄνετον ὥσπερ οἱ τῇ μητρὶ ἀγείροντές τε καὶ ἐνθεαζόμενοι, ἐδημηγόρει ἐπὶ βωμόν τινα ὑψηλὸν ἀναβὰς καὶ τὴν πόλιν ἐμακάριζεν αὐτίκα μάλα δεξομένην ἐναργῆ τὸν θεόν. οἱ παρόντες δέ — συνδεδραμήκει γὰρ σχεδὸν ἅπασα ἡ πόλις ἅμα γυναιξὶ καὶ γέρουσι καὶ παιδίοις — ἐτεθήπεσαν καὶ εὔχοντο καὶ προσεκύνουν. ὁ δὲ φωνάς τινας ἀσήμους φθεγγόμενος, οἷαι γένοιντο ἂν Ἑβραίων ἢ Φοινίκων, ἐξέπληττε τοὺς ἀνθρώπους οὐκ εἰδότας ὅ τι καὶ λέγοι, πλὴν τοῦτο μόνον, ὅτι πᾶσιν ἐγκατεμίγνυ τὸν Ἀπόλλω καὶ τὸν Ἀσκληπιόν.\nεἶτʼ ἔθει δρόμῳ ἐπὶ τὸν ἐσόμενον νεών καὶ ἐπὶ τὸ ὄρυγμα ἐλθὼν καὶ τὴν προῳκονομημένην τοῦ χρηστηρίου πηγήν, ἐμβὰς εἰς τὸ ὕδωρ ὕμνους τε ᾖδεν Ἀσκληπιοῦ καὶ Ἀπόλλωνος μεγάλῃ τῇ φωνῇ καὶ ἐκάλει τὸν θεὸν ἥκειν τύχῃ τῇ ἀγαθῇ εἰς τὴν πόλιν. εἶτα φιάλην αἰτήσας, ἀναδόντος τινός, ῥᾳδίως ὑποβαλὼν ἀνιμᾶται μετὰ τοῦ ὕδατος καὶ τοῦ πηλοῦ τὸ ᾠὸν ἐκεῖνο ἐν ᾧ ὁ θεὸς αὐτῷ κατεκέκλειστο, κηρῷ λευκῷ καὶ ψιμυθίῳ τὴν ἁρμογὴν τοῦ πώματος συγκεκολλημένον καὶ λαβὼν αὐτὸ εἰς τὰς ʼχεῖρας ἔχειν ἔφασκεν ἤδη τὸν Ἀσκληπιόν. οἱ δὲ ἀτενὲς ἀπέβλεπον ὅ τι καὶ γίγνοιτο, πολὺ πρότερον θαυμάσαντες τὸ ᾠὸν ἐν τῷ ὕδατι εὑρημένον. ἐπεὶ δὲ καὶ κατάξας αὐτὸ εἰς κοίλην τὴν χεῖρα ὑπεδέξατο τὸ τοῦ ἑρπετοῦ ἐκείνου ἔμβρυον καὶ οἱ παρόντες εἶδον κινούμενον καὶ περὶ τοῖς δακτύλοις εἰλούμενον, ἀνέκραγον εὐθὺς καὶ ἠσπάζοντο τὸν θεὸν καὶ τὴν πόλιν ἐμακάριζον καὶ χανδὸν ἕκαστος ἐνεπίμπλατο τῶν εὐχῶν, θησαυροὺς καὶ πλούτους καὶ ὑγιείας καὶ τὰ ἄλλα ἀγαθὰ αἰτῶν παρʼ αὐτοῦ. ὁ δὲ δρομαῖος αὖθις ἐπὶ τὴν οἰκίαν ἵετο φέρων ἅμα καὶ τὸν ἀρτιγέννητον· Ἀσκληπιόν, δὶς τεχθέντα, ὅτε ἄλλοι ἅπαξ τίκτοντʼ ἄνθρωποι, οὐκ ἐκ Κορωνίδος μὰ Δίʼ οὐδέ γε κορώνης, ἀλλʼ ἐκ χηνὸς γεγεννημένον. ὁ δὲ λεὼς ἅπας ἠκολούθει, πάντες ἔνθεοι καὶ μεμηνότες ὑπὸ τῶν ἐλπίδων.\nἡμέρας μὲν οὖν τινας οἴκοι ἔμεινεν ἐλπίζων ὅπερ ἦν, ὑπὸ τῆς φήμης αὐτίκα μάλα παμπόλλους τῶν Παφλαγόνων συνδραμεῖσθαι. ἐπεὶ δὲ ὑπερεπέπληστο ἀνθρώπων ἡ πόλις, ἁπάντων τοὺς ἐγκεφάλους καὶ τὰς καρδίας προεξῃρημένων οὐδὲν ἐοικότων σιτοφάγοις ἀνδράσιν, ἀλλὰ μόνῃ τῇ μορφῇ μὴ οὐχὶ πρόβατα εἶναι διαφερόντων, ἐν οἰκίσκῳ τινὶ ἐπὶ κλίνης καθεζόμενος μάλα θεοπρεπῶς ἐσταλμένος ἐλάμβανεν εἰς τὸν κόλπον τὸν Πελλαῖον ἐκεῖνον Ἀσκληπιόν, μέγιστόν τε καὶ κάλλιστον, ὡς ἔφην, ὄντα, καὶ ὅλον τῷ αὑτοῦ τραχήλῳ περιειλήσας καὶ τὴν οὐρὰν ἔξω ἀφεὶς — πολὺς δὲ ἦν — ἐν τῷ προκολπίῳ προκεχύσθαι αὐτοῦ καὶ χαμαὶ τὸ μέρος ἐπισύρεσθαι, μόνην τὴν κεφαλὴν ὑπὸ μάλης ἔχων καὶ ἀποκρύπτων, ἀνεχομένου πάντα ἐκείνου, προὔφαινεν τὴν ὀθονίνην κεφαλὴν κατὰ θάτερον τοῦ πώγωνος, ὡς δῆθεν ἐκείνου τοῦ φαινομένου πάντως οὖσαν.\nεἶτά μοι ἐπινόησον οἰκίσκον οὐ πάνυ φαιδρὸν οὐδὲ εἰς κόρον τοῦ φωτὸς δεχόμενον καὶ πλῆθος ἀνθρώπων συγκλύδων, τεταραγμένων καὶ προεκπεπληγμένων καὶ ταῖς ἐλπίσιν ἐπαιωρουμένων, οἷς εἰσελθοῦσι τεράστιον ὡς εἰκὸς τὸ πρᾶγμα ἐφαίνετο, ἐκ τοῦ τέως μικροῦ ἑρπετοῦ ἐντὸς ἡμερῶν ὀλίγων τοσοῦτον δράκοντα πεφηνέναι, ἀνθρωπόμορφον καὶ ταῦτα καὶ τιθασόν. ἠπείγοντο δὲ αὐτίκα πρὸς τὴν ἔξοδον, καὶ πρὶν ἀκριβῶς ἰδεῖν, ἐξηλαύνοντο ὑπὸ τῶν ἀεὶ ἐπεισιόντων ἐτετρύπητο δὲ κατὰ τὸ ἀντίθυρον ἄλλη ἔξοδος. οἷόν τι καὶ τοὺς Μακεδόνας ἐν Βαβυλῶνι ποιῆσαι ἐπʼ Ἀλεξάνδρῳ νοσοῦντι λόγος, ὅτε ὁ μὲν ἤδη πονήρως εἶχεν, οἱ δὲ περιστάντες τὰ βασίλεια ἐπόθουν ἰδεῖν αὐτὸν καὶ προσειπεῖν τὸ ὕστατον. τὴν δὲ ἐπίδειξιν ταύτην οὐχ ἅπαξ ὁ μιαρός, ἀλλὰ πολλάκις ποιῆσαι λέγεται, καὶ μάλιστα εἴ τινες τῶν πλουσίων ἀφίκοιντο νεαλέστεροι.\nἐνταῦθα, ὦ φίλε Κέλσε, εἰ δεῖ τἀληθῆ λέγειν, συγγνώμην χρὴ ἀπονέμειν τοῖς Παφλαγόσι καὶ Ποντικοῖς ἐκείνοις, παχέσι καὶ ἀπαιδεύτοις ἀνθρώποις, εἰ ἐξηπατήθησαν ἁπτόμενοι τοῦ δράκοντος — καὶ γὰρ τοῦτο παρεῖχεν τοῖς βουλομένοις ὁ Ἀλέξανδρος — ὁρῶντές τε ἐν ἀμυδρῷ τῷ φωτὶ τὴν κεφαλὴν δῆθεν αὐτοῦ ἀνοίγουσὰν τε καὶ συγκλείουσαν τὸ στόμα, ὥστε πάνυ τὸ μηχάνημα ἐδεῖτο Δημοκρίτου τινὸς ἢ καὶ αὐτοῦ Ἐπικούρου ἢ Μητροδώρου ἤ τινος ἄλλου ἀδαμαντίνην πρὸς τὰ τοιαῦτα τὴν γνώμην ἔχοντος, ὡς ἀπιστῆσαι καὶ ὅπερ ἦν εἰκάσαι, καὶ εἰ μὴ εὑρεῖν τὸν τρόπον ἐδύνατο, ἐκεῖνο γοῦν προπεπεισμένου, ὅτι λέληθεν αὐτὸν ὁ τρόπος τῆς μαγγανείας, τὸ δʼ οὖν πᾶν ψεῦδός ἐστι καὶ γενέσθαι ἀδύνατον.\nκατʼ ὀλίγον οὖν καὶ ἡ Βιθυνία καὶ ἡ Γαλατία καὶ ἡ Θρᾴκη συνέρρει, ἑκάστου τῶν ἀπαγγελλόντων κατὰ τὸ εἰκὸς λέγοντος ὡς καὶ γεννώμενον ἴδοι τὸν θεὸν καὶ ὕστερον ἅψαιτο μετʼ ὀλίγον παμμεγέθους αὐτοῦ γεγενημένου καὶ τὸ πρόσωπον ἀνθρώπῳ ἐοικότος. γραφαί τε ἐπὶ τούτῳ καὶ εἰκόνες καὶ ξόανα, τὰ μὲν ἐκ χαλκοῦ, τὰ δὲ ἐξ ἀργύρου εἰκασμένα, καὶ ὄνομά γε τῷ θεῷ ἐπιτεθέν Γλύκων γὰρ ἐκαλεῖτο ἔκ τινος ἐμμέτρου καὶ θείου προστάγματος. ἀνεφώνησε γὰρ ὁ Ἀλέξανδρος Εἰμὶ Γλύκων, τρίτον αἷμα Διός, φάος ἀνθρώποισιν.\nκαὶ ἐπειδὴ καιρὸς ἦν, οὗπερ ἕνεκα τὰ πάντα ἐμεμηχάνητο, καὶ χρᾶν τοῖς δεομένοις καὶ θεσπίζειν, παρʼ Ἀμφιλόχου τοῦ ἐν Κιλικίᾳ τὸ ἐνδόσιμον λαβών — καὶ γὰρ ἐκεῖνος, μετὰ τὴν τοῦ πατρὸς τελευτὴν τοῦ Ἀμφιάρεω καὶ τὸν ἐν Θήβαις ἀφανισμὸν αὐτοῦ ἐκπεσὼν τῆς οἰκείας εἰς τὴν Κιλικίαν ἀφικόμενος, οὐ πονήρως ἀπήλλαξεν, προθεσπίζων καὶ αὐτὸς τοῖς Κίλιξι τὰ μέλλοντα καὶ δύʼ ὀβολοὺς ἐφʼ ἑκάστῳ χρησμῷ λαμβάνων — ἐκεῖθεν οὖν τὸ ἐνδόσιμον λαβὼν ὁ Ἀλέξανδρος προλέγει πᾶσι τοῖς ἀφικομένοις ὡς μαντεύσεται ὁ θεός, ῥητήν τινα ἡμέραν προειπών. ἐκέλευσεν δὲ ἕκαστον, οὗ δέοιτο ἂν καὶ ὃ μάλιστα μαθεῖν ἐθέλοι, εἰς βιβλίον ἐγγράψαντα καταρράψαι τε καὶ κατασημήνασθαι κηρῷ ἢ πηλῷ ἢ ἄλλῳ τοιούτῳ. αὐτὸς δὲ λαβὼν τὰ βιβλία καὶ εἰς τὸ ἄδυτον κατελθὼν — ἤδη γὰρ ὁ νεὼς ἐγήγερτο καὶ ἡ σκηνὴ παρεσκεύαστο — καλέσειν ἔμελλε κατὰ τάξιν τοὺς δεδωκότας ὑπὸ κήρυκι καὶ θεολόγῳ, καὶ παρὰ τοῦ θεοῦ ἀκούων ἕκαστα τὸ μὲν βιβλίον ἀποδώσειν σεσημασμένον ὡς εἶχε, τὴν δὲ πρὸς αὐτὸ ἀπόκρισιν ὑπογεγραμμένην, πρὸς ἔπος ἀμειβομένου τοῦ θεοῦ περὶ ὅτου τις ἔροιτο.\nἦν δὲ τὸ μηχάνημα τοῦτο ἀνδρὶ μὲν οἵῳ σοί, εἰ δὲ μὴ φορτικὸν εἰπεῖν, καὶ οἵῳ ἐμοί, πρόδηλον καὶ γνῶναι ῥᾴδιον, τοῖς δὲ ἰδιώταις καὶ κορύζης μεστοῖς τὴν ῥῖνα τεράστιον καὶ πάνυ ἀπίστῳ ὅμοιον. ἐπινοήσας γὰρ ποικίλας τῶν σφραγίδων τὰς λύσεις ἀνεγίγνωσκέν τε τὰς ἐρωτήσεις ἑκάστας καὶ τὰ δοκοῦντα πρὸς αὐτὰς ἀπεκρίνετο, εἶτα κατειλήσας αὖθις καὶ σημηνάμενος ἀπεδίδου μετὰ πολλοῦ θαύματος τοῖς λαμβάνουσιν. καὶ πολὺ ἦν παρʼ αὐτοῖς τὸ πόθεν γὰρ οὗτος ἠπίστατο ἃ ἐγὼ πάνυ ἀσφαλῶς σημηνάμενος αὐτῷ ἔδωκα ὑπὸ σφραγῖσιν δυσμιμήτοις, εἰ μὴ θεός τις ὡς ἀληθῶς ὁ πάντα γιγνώσκων ἦν·\nτίνες οὖν αἱ ἐπίνοιαι, ἴσως γὰρ ἐρήσῃ με. ἄκουε τοίνυν, ὡς ἔχοις ἐλέγχειν τὰ τοιαῦτα. ἡ πρώτη μὲν ἐκείνη. ὦ φίλτατε Κέλσε· βελόνην πυρώσας τὸ ὑπὸ τὴν σφραγῖδα μέρος τοῦ κηροῦ διατήκων ἐξῄρει καὶ μετὰ τὴν ἀνάγνωσιν τῇ βελόνῃ αὖθις ἐπιχλιάνας τὸν κηρόν, τόν τε κάτω ὑπὸ τῷ λίνῳ καὶ τὸν αὐτὴν τὴν σφραγῖδα ἔχοντα, ῥᾳδίως συνεκόλλα. ἕτερος δὲ τρόπος ὁ διὰ τοῦ λεγομένου κολλυρίου· σκευαστὸν δὲ τοῦτό ἐστιν ἐκ πίττης Βρεττίας καὶ ἀσφάλτου καὶ λίθου τοῦ διαφανοῦς τετριμμένου καὶ κηροῦ καὶ μαστίχης. ἐκ γὰρ τούτων ἁπάντων ἀναπλάσας τὸ κολλύριον καὶ θερμήνας πυρί, σιάλῳ τὴν σφραγῖδα προχρίσας ἐπετίθει καὶ ἀπέματτε τὸν τύπον. εἶτα αὐτίκα ξηροῦ ἐκείνου γενομένου, λύσας ῥᾳδίως καὶ ἀναγνούς, ἐπιθεὶς τὸν κηρὸν ἀπετύπου ὥσπερ ἐκ λίθου τὴν σφραγῖδα εὖ μάλα τῷ ἀρχετύπῳ ἐοικυῖαν. τρίτον ἄλλο πρὸς τούτοις ἄκουσον τιτάνου γὰρ εἰς κόλλαν ἐμβαλὼν ᾗ κολλῶσι τὰ βιβλία, καὶ κηρὸν ἐκ τούτου ποιήσας, ἔτι ὑγρὸν ὄντα ἐπετίθει τῇ σφραγῖδι καὶ ἀφελών — αὐτίκα δὲ ξηρὸν γίγνεται καὶ κέρατος, μᾶλλον δὲ σιδήρου παγιώτερον — τούτῳ ἐχρῆτο πρὸς τὸν τύπον. ἔστι δὲ καὶ ἄλλα πολλὰ πρὸς τοῦτο ἐπινενοημένα, ὧν οὐκ ἀναγκαῖον μεμνῆσθαι ἁπάντων, ὡς μὴ ἀπειρόκαλοι· εἶναι δοκοίημεν, καὶ μάλιστα σοῦ ἐν οἷς κατὰ μάγων συνέγραψας, καλλίστοις τε ἅμα καὶ ὠφελιμωτάτοις συγγράμμασιν καὶ δυναμένοις σωφρονίζειν τοὺς ἐντυγχάνοντας, ἱκανὰ παραθεμένου καὶ πολλῷ τούτων πλείονα.\nἔχρη οὖν καὶ ἐθέσπιζε, πολλῇ τῇ συνέσει ἐνταῦθα χρώμενος καὶ τὸ εἰκαστικὸν τῇ ἐπινοίᾳ προσάπτων, τοῖς μὲν λοξὰ καὶ ἀμφίβολα πρὸς τὰς ἐρωτήσεις ἀποκρινόμενος, τοῖς δὲ καὶ πάνυ ἀσαφῆ· χρησμῳδικὸν γὰρ ἐδόκει αὐτῷ τοῦτο. τοὺς δὲ ἀπέτρεπεν ἢ προὔτρεπεν, ὡς ἄμεινον ἔδοξεν αὐτῷ εἰκάζοντι· τοῖς δὲ θεραπείας προὔλεγεν καὶ διαίτας, εἰδώς, ὅπερ ἐν ἀρχῇ ἔφην, πολλὰ καὶ χρήσιμα φάρμακα. μάλιστα δὲ εὐδοκίμουν παρʼ αὐτῷ αἱ κυτμίδες, ἀκόπου τι ὄνομα πεπλασμένον, ἐκ λίπους ἀρκείου συντεθειμένου. τὰς μέντοι ἐλπίδας καὶ προκοπὰς καὶ κλήρων διαδοχὰς εἰσαῦθις ἀεὶ ἀνεβάλλετο, προστιθεὶς ὅτι ἔσται πάντα ὁπόταν ἐθελήσω ἐγὼ καὶ Ἀλέξανδρος ὁ προφήτης μου δεηθῇ καὶ εὔξηται ὑπὲρ ὑμῶν.\nἐτέτακτο δὲ ὁ μισθὸς ἐφʼ ἑκάστῳ χρησμῷ δραχμὴ καὶ δύʼ ὀβολώ. μὴ μικρὸν οἰηθῇς, ὦ ἑταῖρε, μηδʼ ὀλίγον γεγενῆσθαι τὸν πόρον τοῦτον, ἀλλʼ εἰς ἑπτὰ ἢ ὀκτὼ μυριάδας ἑκάστου ἔτους ἤθροιζεν, ἀνὰ δέκα καὶ πεντεκαίδεκα χρησμοὺς τῶν ἀνθρώπων ὑπὸ ἀπληστίας ἀναδιδόντων . λαμβάνων δὲ οὐκ αὐτὸς ἐχρῆτο μόνος οὐδʼ εἰς πλοῦτον ἀπεθησαύριζεν, ἀλλὰ πολλοὺς ἤδη περὶ αὑτὸν ἔχων συνεργοὺς καὶ ὑπηρέτας καὶ πευθῆνας καὶ χρησμοποιοὺς καὶ χρησμοφύλακας καὶ ὑπογραφέας καὶ ἐπισφραγιστὰς καὶ ἐξηγητάς, ἅπασιν ἔνεμεν ἑκάστῳ τὸ κατʼ ἀξίαν.\nἤδη δέ τινας καὶ ἐπὶ τὴν ἀλλοδαπὴν ἐξέπεμπεν, φήμας ἐμποιήσοντας τοῖς ἔθνεσιν ὑπὲρ τοῦ μαντείου καὶ διηγησομένους ὡς προείποι καὶ ἀνεύροι δραπέτας καὶ κλέπτας καὶ λῃστὰς ἐξελέγξειε καὶ θησαυροὺς ἀνορύξαι παράσχοι καὶ νοσοῦντας ἰάσαιτο, ἐνίους δὲ καὶ ἤδη ἀποθανόντας ἀναστήσειεν. δρόμος οὖν καὶ ὠθισμὸς ἁπανταχόθεν ἐγίγνετο καὶ θυσίαι καὶ ἀναθήματα, καὶ διπλάσια τῷ προφήτῃ καὶ μαθητῇ τοῦ θεοῦ. καὶ γὰρ αὖ καὶ οὗτος ἐξέπεσεν ὁ χρησμός· Τιέμεναι κέλομαι τὸν ἐμὸν θεράπονθʼ ὑποφήτην οὐ γάρ μοι κτεάνων μέλεται ἄγαν, ἀλλʼ ὑποφήτου·\nἐπεὶ δὲ ἤδη πολλοὶ τῶν νοῦν ἐχόντων ὥσπερ ἐκ μέθης βαθείας ἀναφέροντες συνίσταντο ἐπʼ αὐτόν, καὶ μάλιστα ὅσοι Ἐπικούρου ἑταῖροι ἦσαν καὶ ἐν ταῖς πόλεσιν ἐπεφώρατο ἠρέμα ἡ πᾶσα μαγγανεία καὶ συσκευὴ τοῦ δράματος, ἐκφέρει φόβητρόν τι ἐπʼ αὐτούς, λέγων ἀθέων ἐμπεπλῆσθαι καὶ Χριστιανῶν τὸν Πόντον, οἳ περὶ αὐτοῦ τολμῶσι τὰ κάκιστα βλασφημεῖν οὓς ἐκέλευε λίθοις ἐλαύνειν, εἴ γε θέλουσιν ἵλεω ἔχειν τὸν θεόν. περὶ δὲ Ἐπικούρου καὶ τοιοῦτόν τινα χρησμὸν ἀπεφθέγξατο· ἐρομένου γάρ τινος τί πράττει ἐν Ἅιδου ὁ Ἐπίκουρος; Μολυβδίνας ἔχων, ἔφη, πέδας ἐν βορβόρῳ κάθηται. εἶτα θαυμάζεις εἰ ἐπὶ μέγα ἤρθη τὸ χρηστήριον, ὁρῶν τὰς ἐρωτήσεις τῶν προσιόντων συνετὰς καὶ πεπαιδευμένας;\nὅλως δὲ ἄσπονδος καὶ ἀκήρυκτος αὐτῷ ὁ πόλεμος πρὸς Ἐπίκουρον ἦν· μάλα εἰκότως. τίνι γὰρ ἂν ἄλλῳ δικαιότερον προσεπολέμει γόης ἄνθρωπος καὶ τερατείᾳ φίλος, ἀληθείᾳ δὲ ἔχθιστος, ἢ Ἐπικούρῳ ἀνδρὶ τὴν φύσιν τῶν πραγμάτων καθεωρακότι καὶ μόνῳ τὴν ἐν αὐτοῖς ἀλήθειαν εἰδότι; οἱ μὲν γὰρ ἀμφὶ τὸν Πλάτωνα καὶ Χρύσιππον καὶ Πυθαγόραν φίλοι, καὶ εἰρήνη βαθεῖα πρὸς ἐκείνους ἦν· ὁ δὲ ἄτεγκτος Ἐπίκουρος — οὕτως γὰρ αὐτὸν ὠνόμαζεν — ἔχθιστος δικαίως, πάντα ταῦτα ἐν γέλωτι καὶ παιδιᾷ τιθέμενος. διὸ καὶ τὴν Ἄμαστριν ἐμίσει μάλιστα τῶν Ποντικῶν πόλεων, ὅτι ἠπίστατο τοὺς περὶ Λέπιδον καὶ ἄλλους ὁμοίους αὐτοῖς πολλοὺς ἐνόντας ἐν τῇ πόλει οὐδὲ ἐχρησμῴδησε πώποτε Ἀμαστριανῷ ἀνδρί. ὁπότε δὲ καὶ ἐτόλμησεν ἀδελφῷ συγκλητικοῦ χρησμῳδῆσαι, καταγελάστως ἀπήλλαξεν, οὐχ εὑρὼν οὔτε αὐτὸς πλάσασθαι χρησμὸν δεξιὸν οὔτε τὸν ποιῆσαι πρὸς καιρὸν αὐτῷ δυνησόμενον. μεμφομένῳ γὰρ αὐτῷ στομάχου ὀδύνην προστάξαι βουλόμενος ὕειον πόδα μετὰ μαλάχης ἐσκευασμένον ἐσθίειν οὕτως ἔφη· Μάλβακα χοιράων ἱερῇ κυμίνευε σιπύδνῳ.\nπολλάκις μὲν οὖν, ὡς προεῖπον, ἔδειξε τὸν δράκοντα τοῖς δεομένοις, οὐχ ὅλον, ἀλλὰ τὴν οὐρὰν μάλιστα καὶ τὸ ἄλλο σῶμα προβεβληκώς, τὴν κεφαλὴν δὲ ὑπὸ κόλπου ἀθέατον φυλάττων. ἐθελήσας δὲ καὶ μειζόνως ἐκπλῆξαι τὸ πλῆθος, ὑπέσχετο καὶ λαλοῦντα παρέξειν τὸν θεόν, αὐτὸν ἄνευ ὑποφήτου χρησμῳδοῦντα. εἶτα οὐ χαλεπῶς γεράνων ἀρτηρίας συνάψας καὶ διὰ τῆς κεφαλῆς ἐκείνης τῆς μεμηχανημένης πρὸς ὁμοιότητα διείρας, ἄλλου τινὸς ἔξωθεν ἐμβοῶντος, ἀπεκρίνετο πρὸς τὰς ἐρωτήσεις, τῆς φωνῆς διὰ τοῦ ὀθονίνου ἐκείνου Ἀσκληπιοῦ προπιπτούσης.\nἐκαλοῦντο δὲ οἱ χρησμοὶ οὗτοι αὐτόφωνοι, καὶ οὐ πᾶσιν ἐδίδοντο οὐδὲ ἀνέδην, ἀλλὰ τοῖς εὐπαρύφοις καὶ πλουσίοις καὶ μεγαλοδώροις.\nὁ γοῦν Σευηριανῷ δοθεὶς ὑπὲρ τῆς εἰς Ἀρμενίαν εἰσόδου τῶν αὐτοφώνων καὶ αὐτὸς ἦν. προτρέπων γὰρ αὐτὸν ἐπὶ τὴν εἰσβολὴν οὕτως ἔφη· Πάρθους Ἀρμενίους τε θοῷ ὑπὸ δουρὶ δαμάσσας νοστήσεις Ῥώμην καὶ Θύβριδος ἀγλαὸν ὕδωρ στέμμα φέρων κροτάφοισι μεμιγμένον ἀκτίνεσσιν. εἶτʼ ἐπειδὴ πεισθεὶς ὁ ἠλίθιος ἐκεῖνος Κελτὸς εἰσέβαλε καὶ ἀπήλλαξεν αὐτῇ στρατιᾷ ὑπὸ τοῦ Ὀσρόου κατακοπείς, τοῦτον μὲν τὸν χρησμὸν ἐξαιρεῖ ἐκ τῶν ὑπομνημάτων, ἐντίθησιν δʼ ἄλλον ἀντʼ αὐτοῦ· μὴ σὺ γʼ ἐπʼ Ἀρμενίους ἐλάαν στρατόν, οὐ γὰρ ἄμεινον, μή σοι θηλυχίτων τις ἀνὴρ τόξου ἄπο λυγρὸν πότμον ἐπιπροϊεὶς παύσῃ βιότοιο φάους τε.\nκαὶ γὰρ αὖ καὶ τοῦτο σοφώτατον ἐπενόησε, τοὺς μεταχρονίους χρησμοὺς ἐπὶ θεραπείᾳ τῶν κακῶς προτεθεσπισμένων καὶ ἀποτετευγμένων. πολλάκις γὰρ πρὸ μὲν τῆς τελευτῆς τοῖς νοσοῦσιν ὑγίειαν ἐπηγγέλλετο, ἀποθανόντων δὲ χρησμὸς ἄλλος ἕτοιμος ἦν παλινῳδῶν· Μηκέτι δίζησθαι νούσοιο λυγρῆς ἐπαρωγήν πότμος γὰρ προφανὴς οὐδʼ ἐκφυγέειν δυνατόν σοι.\nεἰδὼς δὲ τοὺς ἐν Κλάρῳ καὶ Διδύμοις καὶ Μαλλῷ καὶ αὐτοὺς εὐδοκιμοῦντας ἐπὶ τῇ ὁμοίᾳ μαντικῇ ταύτῃ, φίλους αὐτοὺς ἐποιεῖτο, πολλοὺς τῶν προσιόντων πέμπων ἐπʼ αὐτοὺς λέγων Ἐς Κλάρον ἵεσο νῦν, τοὐμοῦ πατρὸς ὡς ὄπʼ ἀκούσῃς. καὶ πάλιν Βραγχιδέων ἀδύτοισι πελάζεο καὶ κλύε χρησμῶν. καὶ αὖθις· ἐς Μαλλὸν χώρει θεσπίσματὰ τʼ Ἀμφιλόχοιο.\nταῦτα μὲν ἐντὸς τῶν ὅρων μέχρι τῆς Ἰωνίας καὶ Κιλικίας καὶ Παφλαγονίας καὶ Γαλατίας. ὡς δὲ καὶ εἰς τὴν Ἰταλίαν διεφοίτησεν τοῦ μαντείου τὸ κλέος καὶ εἰς τὴν Ῥωμαίων πόλιν ἐνέπεσεν, οὐδεὶς ὅστις οὐκ ἄλλος πρὸ ἄλλου ἠπείγετο, οἱ μὲν αὐτοὶ ἰόντες, οἱ δὲ πέμποντες, καὶ μάλιστα οἱ δυνατώτατοι καὶ μέγιστον ἀξίωμα ἐν τῇ πόλει ἔχοντες· ὧν πρῶτος καὶ κορυφαιότατος ἐγένετο Ῥουτιλιανός, ἀνὴρ τὰ μὲν ἄλλα καλὸς καὶ ἀγαθὸς καὶ ἐν πολλαῖς τάξεσι Ῥωμαϊκαῖς ἐξητασμένος, τὰ δὲ περὶ τοὺς θεοὺς πάνυ νοσῶν καὶ ἀλλόκοτα περὶ αὐτῶν πεπιστευκώς, εἰ μόνον ἀληλιμμένον που λίθον ἢ ἐστεφανωμένον θεάσαιτο, προσπίπτων εὐθὺς καὶ προσκυνῶν καὶ ἐπὶ πολὺ παρεστὼς καὶ εὐχόμενος καὶ τἀγαθὰ παρʼ αὐτοῦ αἰτῶν.\nοὗτος τοίνυν ἀκούσας τὰ περὶ τοῦ χρηστηρίου μικροῦ μὲν ἐδέησεν ἀφεὶς τὴν ἐγκεχειρισμένην τάξιν εἰς τὸ τοῦ Ἀβώνου τεῖχος ἀναπτῆναι. ἔπεμπε δʼ οὖν ἄλλους ἐπʼ ἄλλοις· οἱ δὲ πεμπόμενοι, ἰδιῶταί τινες οἰκέται, ῥᾳδίως ἐξαπατηθέντες ἂν ἐπανῄεσαν, τὰ μὲν ἰδόντες, τὰ δὲ ὡς ἰδόντες καὶ ἀκούσαντες διηγούμενοι καὶ προσεπιμετροῦντες ἔτι πλείω τούτων, ὡς ἐντιμότεροι εἶεν παρὰ τῷ δεσπότῃ. ἐξέκαιον οὖν τὸν ἄθλιον γέροντα καὶ εἰς μανίαν ἐρρωμένην ἐνέβαλον.\nὁ δέ, ὡς ἂν τοῖς πλείστοις καὶ δυνατωτάτοις φίλος ὤν, περιῄει τὰ μὲν διηγούμενος ὡς ἀκούσειε παρὰ τῶν πεμφθέντων, τὰ δὲ καὶ παρʼ αὑτοῦ προστιθείς. ἐνέπλησεν οὖν τὴν πόλιν καὶ διεσάλευσεν οὗτος, καὶ τῶν ἐν τῇ αὐλῇ τοὺς πλείστους διεθορύβησεν, οἳ αὐτίκα καὶ αὐτοὶ ἠπείγοντο ἀκοῦσαί τι τῶν καθʼ αὑτούς.\nὁ δὲ τοὺς ἀφικνουμένους πάνυ φιλοφρόνως ὑποδεχόμενος ξενίοις τε καὶ ταῖς ἄλλαις δωρεαῖς πολυτελέσιν εὔνους ἐργαζόμενος αὑτῷ ἀπέπεμπεν οὐκ ἀπαγγελοῦντας μόνον τὰς ἐρωτήσεις, ἀλλὰ καὶ ὑμνήσοντας τὸν θεὸν καὶ τεράστια ὑπὲρ τοῦ μαντείου καὶ αὐτοὺς ψευσομένους.\nἀλλὰ καὶ μηχανᾶταί τι ὁ τρισκατάρατος οὐκ ἄσοφον οὐδὲ τοῦ προστυχόντος λῃστοῦ ἄξιον. λύων γὰρ τὰ πεπεμμένα βιβλία καὶ ἀναγιγνώσκων, εἴ τι εὕροι ἐπισφαλὲς καὶ παρακεκινδυνευμένον ἐν ταῖς ἐρωτήσεσιν, κατεῖχεν αὐτὸς καὶ οὐκ ἀπέπεμπεν, ὡς ὑποχειρίους καὶ μονονουχὶ δούλους διὰ τὸ δέος ἔχοι τοὺς πεπομφότας, μεμνημένους οἷα ἦν ἃ ἤροντο. συνίης δὲ οἵας εἰκὸς τοὺς πλουσίους καὶ μέγα δυναμένους τὰς πύστεις πυνθάνεσθαι. ἐλάμβανεν οὖν πολλὰ παρʼ ἐκείνων, εἰδότων ὅτι ἐντὸς αὐτοὺς ἔχοι τῶν ἀρκύων.\nβούλομαι δέ σοι καὶ τῶν Ῥουτιλιανῷ δοθέντων χρησμῶν ἐνίους εἰπεῖν. πυνθανομένῳ γὰρ αὐτῷ ὑπὲρ τοῦ παιδὸς ἐκ προτέρας γυναικός, παιδείας ὥραν ἔχοντος, ὅντινα προστήσεται διδάσκαλον τῶν μαθημάτων αὐτοῦ, ἔφη· Πυθαγόρην πολέμων τε διάκτορον ἐσθλὸν ἀοιδόν. εἶτα μετʼ ὀλίγας ἡμέρας τοῦ παιδὸς ἀποθανόντος, ὁ μὲν ἠπόρει καὶ οὐδὲν εἶχεν λέγειν πρὸς τοὺς αἰτιωμένους, παρὰ πόδας οὕτως ἐληλεγμένου τοῦ χρησμοῦ ὁ δὲ Ῥουτιλιανὸς αὐτὸς φθάσας ὁ βέλτιστος ἀπελογεῖτο ὑπὲρ τοῦ μαντείου λέγων, τοῦτο αὐτὸ προδεδηλωκέναι τὸν θεὸν καὶ διὰ τοῦτο ζῶντα μὲν κελεῦσαι μηδένα διδάσκαλον ἑλέσθαι αὐτῷ, Πυθαγόραν δὲ καὶ Ὅμηρον πάλαι τεθνεῶτας, οἷς εἰκὸς τὸ μειράκιον ἐν Ἅιδου νῦν συνεῖναι. τί τοίνυν μέμφεσθαι ἄξιον Ἀλεξάνδρῳ, εἰ τοιούτοις ἀνθρωπίσκοις ἐνδιατρίβειν ἠξίου;\nαὖθις δὲ πυνθανομένῳ αὐτῷ τὴν τίνος ψυχὴν αὐτὸς διεδέξατο, ἔφη· πρῶτον Πηλείδης ἐγένου, μετὰ ταῦτα Μένανδρος, εἶθʼ ὃς νῦν φαίνῃ, μετὰ δʼ ἔσσεαι ἡλιὰς ἀκτίς, ζήσεις δʼ ὀγδώκοντʼ ἐπὶ τοῖς ἑκατὸν λυκάβαντας. ὁ δὲ ἑβδομηκοντούτης ἀπέθανεν μελαγχολήσας, οὐ περιμείνας τὴν τοῦ θεοῦ ὑπόσχεσιν.\nκαὶ οὗτος ὁ χρησμὸς τῶν αὐτοφώνων ἦν.\nἐρομένῳ δὲ αὐτῷ ποτε καὶ περὶ γάμου ῥητῶς ἔφη· γῆμον Ἀλεξάνδρου τε Σεληναίης τε θύγατρα. διεδεδώκει δὲ πάλαι λόγον ὡς τῆς θυγατρός, ἣν εἶχεν, ἐκ Σελήνης αὐτῷ γενομένης τὴν γὰρ Σελήνην ἔρωτι ἁλῶναι αὐτοῦ καθεύδοντά ποτε ἰδοῦσαν, ὅπερ αὐτῇ ἔθος, κοιμωμένων ἐρᾶν τῶν καλῶν. ὁ δʼ οὐδὲν μελλήσας ὁ συνετώτατος Ῥουτιλιανὸς ἔπεμπεν εὐθὺς ἐπὶ τὴν κόρην καὶ τοὺς γάμους συνετέλει ἑξηκοντούτης νυμφίος καὶ συνῆν, τὴν πενθερὰν Σελήνην ἑκατόμβαις ὅλαις ἱλασκόμενος καὶ τῶν ἐπουρανίων εἷς καὶ αὐτὸς οἰόμενος γεγονέναι.\nὁ δʼ ὡς ἅπαξ τῶν ἐν Ἰταλίᾳ πραγμάτων ἐλάβετο, μείζω ἀεὶ προσεπενόει καὶ πάντοσε τῆς Ῥωμαίων ἀρχῆς ἔπεμπε χρησμολόγους, ταῖς πόλεσι προλέγων λοιμοὺς καὶ πυρκαϊὰς φυλάσσεσθαι καὶ σεισμούς· καὶ ἀσφαλῶς βοηθήσειν, ὡς μὴ γένοιτό τι τούτων, αὐτὸς ὑπισχνεῖτο αὐτοῖς. ἕνα δέ τινα χρησμόν, αὐτόφωνον καὶ αὐτόν, εἰς ἅπαντα τὰ ἔθνη ἐν τῷ λοιμῷ διεπέμψατο ἦν δὲ τὸ ἔπος ἕν· Φοῖβος ἀκειρεκόμης λοιμοῦ νεφέλην ἀπερύκει. καὶ τοῦτο ἦν ἰδεῖν τὸ ἔπος πανταχοῦ ἐπὶ τῶν πυλώνων γεγραμμένον ὡς τοῦ λοιμοῦ ἀλεξιφάρμακον. τὸ δʼ εἰς τοὐναντίον τοῖς πλείστοις προὐχώρει κατὰ γάρ τινα τύχην αὗται μάλιστα αἱ οἰκίαι ἐκενώθησαν αἷς τὸ ἔπος ἐπεγέγραπτο. καὶ μή με νομίσῃς τοῦτο λέγειν, ὅτι διὰ τὸ ἔπος ἀπώλλυντο· ἀλλὰ τύχῃ τινὶ οὕτως ἐγένετο. τάχα δὲ καὶ οἱ πολλοὶ θαρροῦντες τῷ στίχῳ ἠμέλουν καὶ ῥᾳθυμότερον διῃτῶντο, οὐδὲν τῷ χρησμῷ πρὸς τὴν νόσον συντελοῦντες, ὡς ἂν ἔχοντες προμαχομένας αὑτῶν τὰς συλλαβὰς καὶ τὸν ἀκειρεκόμην Φοῖβον ἀποτοξεύοντα τὸν λοιμόν.\nΠευθῆνας μέντοι ἐν αὐτῇ Ῥώμῃ κατεστήσατο πάνυ πολλοὺς τῶν συνωμοτῶν, οἳ τὰς ἑκάστου γνώμας διήγγελλον αὐτῷ καὶ τὰς ἐρωτήσεις προεμήνυον καὶ ὧν μάλιστα ἐφίενται, ὡς ἕτοιμον αὐτὸν πρὸς τὰς ἀποκρίσεις καὶ πρὶν ἥκειν τοὺς πεμπομένους καταλαμβάνεσθαι.\nκαὶ πρὸς μὲν τὰ ἐν τῇ Ἰταλίᾳ ταῦτα προεμηχανᾶτο οἴκοι δὲ καὶ τὰ τοιαῦτα. τελετήν τε γάρ τινα συνίσταται καὶ δᾳδουχίας καὶ ἱεροφαντίας, τριῶν ἑξῆς ἀεὶ τελουμένων ἡμερῶν. καὶ ἐν μὲν τῇ πρώτῃ πρόρρησις ἦν ὥσπερ Ἀθήνησι τοιαύτη· εἴ τις ἄθεος ἢ Χριστιανὸς ἢ Ἐπικούρειος ἥκει κατάσκοπος τῶν ὀργίων, φευγέτω· οἱ δὲ πιστεύοντες τῷ θεῷ τελείσθωσαν τύχῃ τῇ ἀγαθῇ. εἶτʼ εὐθὺς ἐν ἀρχῇ ἐξέλασις ἐγίγνετο καὶ ὁ μὲν ἡγεῖτο λέγων ἔξω Χριστιανούς, τὸ δὲ πλῆθος ἅπαν ἐπεφθέγγετο ἔξω Ἐπικουρείους. εἶτα Λητοῦς ἐγίγνετο λοχεία καὶ Ἀπόλλωνος γοναὶ καὶ Κορωνίδος γάμος καὶ Ἀσκληπιὸς ἐτίκτετο. ἐν δὲ τῇ δευτέρᾳ Γλύκωνος ἐπιφάνεια καὶ γέννησις τοῦ θεοῦ.\nτρίτῃ δὲ ἡμέρᾳ Ποδαλειρίου ἦν καὶ τῆς μητρὸς Ἀλεξάνδρου γάμος Δᾳδὶς δὲ ἐκαλεῖτο καὶ δᾷδες δὲ ἐκαίοντο. καὶ τελευταῖον Σελήνης καὶ Ἀλεξάνδρου ἔρως καὶ τικτομένη τοῦ Ῥουτιλιανοῦ ἡ γυνή. ἐδᾳδούχει δὲ καὶ ἱεροφάντει ὁ Ἐνδυμίων Ἀλέξανδρος. καὶ ὁ μὲν καθεύδων δῆθεν κατέκειτο ὲν τῷ μέσῳ, κατῄει δὲ ἐπʼ αὐτὸν ἀπὸ τῆς ὀροφῆς ὡς ἐξ οὐρανοῦ ἀντὶ τῆς Σελήνης Ῥουτιλία τις ὡραιοτάτη, τῶν Καίσαρος οἰκονόμων τινὸς γυνή, ὡς ἀληθῶς ἐρῶσα τοῦ Ἀλεξάνδρου καὶ ἀντερωμένη ὑπʼ αὐτοῦ, καὶ ἐν ὀφθαλμοῖς τοῦ ὀλεθρίου ἐκείνου ἀνδρὸς φιλήματά τε ἐγίγνετο ἐν τῷ μέσῳ καὶ περιπλοκαί. εἰ δὲ μὴ πολλαὶ ἦσαν αἱ δᾷδες, τάχα ἄν τι καὶ τῶν ὑπὸ κόλπου ἐπράττετο. μετὰ μικρὸν δὲ εἰσῄει πάλιν ἱεροφαντικῶς ἐσκευασμένος ἐν πολλῇ τῇ σιωπῇ, καὶ αὐτὸς μὲν ἔλεγε μεγάλῃ τῇ φωνῇ, ἰὴ Γλύκων ἐπεφθέγγοντο δὲ αὐτῷ ἐπακολουθοῦντες Εὐμολπίδαι δῆθεν καὶ Κήρυκές τινες Παφλαγόνες, καρβατίνας ὑποδεδεμένοι, πολλὴν τὴν σκοροδάλμην ἐρυγγάνοντες, ἰὴ Ἀλέξανδρε.\nπολλάκις δὲ ἐν τῇ δᾳδουχίᾳ καὶ τοῖς μυστικοῖς σκιρτήμασιν γυμνωθεὶς ὁ μηρὸς αὐτοῦ ἐξεπίτηδες χρυσοῦς διεφάνη, δέρματος ὡς εἰκὸς ἐπιχρύσου περιτεθέντος καὶ πρὸς τὴν αὐγὴν τῶν λαμπάδων ἀποστίλβοντος. ὥστε καὶ γενομένης ποτὲ ζητήσεως δύο τισὶ τῶν μωροσόφων ὑπὲρ αὐτοῦ, εἴτε Πυθαγόρου τὴν ψυχὴν ἔχοι διὰ τὸν χρυσοῦν μηρὸν εἴτε ἄλλην ὁμοίαν αὐτῇ, καὶ τὴν ζήτησιν ταύτην αὐτῷ Ἀλεξάνδρῳ ἐπανενεγκόντων, ὁ βασιλεὺς Γλύκων χρησμῷ ἔλυσεν τὴν ἀπορίαν· Πυθαγόρου ψυχὴ ποτὲ μὲν φθίνει, ἄλλοτε δʼ αὔξει· ἡ δὲ προφητείη δίης φρενός ἐστιν ἀπορρώξ. καί μιν ἔπεμψε πατήρ ἀγαθῶν ἀνδρῶν ἐπαρωγόν καὶ πάλιν ἐς Διὸς εἶσι Διὸς βληθεῖσα κεραυνῷ.\nπρολέγων δὲ πᾶσιν ἀπέχεσθαι παιδίου συνουσίας, ὡς ἀσεβὲς ὄν, αὐτὸς τοιόνδε τι ὁ γεννάδας ἐτεχνήσατο. ταῖς γὰρ πόλεσι ταῖς Ποντικαῖς καὶ ταῖς Παφλαγονικαῖς ἐπήγγελλε θεηκόλους πέμπειν εἰς τριετίαν, ὑμνήσοντας παρʼ αὐτῷ τὸν θεόν, καὶ ἔδει δοκιμασθέντας καὶ προκριθέντας τοὺς εὐγενεστάτους καὶ ὡραιοτάτους καὶ κάλλει διαφέροντας πεμφθῆναι· οὓς ἐγκλεισάμενος ὥσπερ ἀργυρωνήτοις ἐχρῆτο, συγκαθεύδων καὶ πάντα τρόπον ἐμπαροινῶν. καὶ νόμον δὲ ἐπεποίητο, ὑπὲρ τὰ ὀκτωκαίδεκα ἔτη μηδένα τῷ αὐτοῦ στόματι δεξιοῦσθαι μηδὲ φιλήματι ἀσπάζεσθαι, ἀλλὰ τοῖς ἄλλοις προτείνων τὴν χεῖρα κύσαι μόνους τοὺς ὡραίους κατεφίλει, καὶ ἐκαλοῦντο οἱ ἐντὸς τοῦ φιλήματος.\nτοιαῦτα ἐντρυφῶν τοῖς ἀνοήτοις διετέλει, γυναῖκάς τε ἀνέδην διαφθείρων καὶ παισὶ συνών. καὶ ἦν μέγα καὶ εὐκτὸν ἑκάστῳ, εἴ τινος γυναικὶ προσβλέψειεν εἰ δὲ καὶ φιλήματος ἀξιώσειεν, ἀθρόαν τὴν ἀγαθὴν τύχην ᾤετο ἕκαστος εἰς τὴν οἰκίαν αὐτῷ εἰσρυήσεσθαι. πολλαὶ δὲ καὶ ηὔχουν τετοκέναι παρʼ αὐτοῦ, καὶ οἱ ἄνδρες ἐπεμαρτύρουν ὅτι ἀληθῆ λέγουσιν.\nἐθέλω δέ σοι καὶ διάλογον διηγήσασθαι τοῦ Γλύκωνος καὶ Σακερδῶτός τινος, Τιανοῦ ἀνθρώπου· ὁποίου τινὸς τὴν σύνεσιν, εἴσῃ ἀπὸ τῶν ἐρωτήσεων. ἀνέγνων δὲ αὐτὸν χρυσοῖς γράμμασιν γεγραμμένον ἐν Τίῳ, ἐν τῇ τοῦ Σακερδῶτος οἰκίᾳ. εἰπὲ γάρ μοι, ἔφη, ὦ δέσποτα Γλύκων, τίς εἶ; ἐγώ, ἦ δʼ ὅς, Ἀσκληπιὸς νέος. ἄλλος παρʼ ἐκεῖνον τὸν πρότερον; πῶς λέγεις; οὐ θέμις ἀκοῦσαί σε τοῦτό γε. πόσα δὲ ἡμῖν ἔτη παραμενεῖς χρησμῳδῶν; τρίτον πρὸς τοῖς χιλίοις. εἶτα ποῖ μεταστήσῃ; ἐς Βάκτρα καὶ τὴν ἐκεῖ γῆν δεῖ γὰρ ἀπολαῦσαι καὶ τοὺς βαρβάρους τῆς ἐπιδημίας τῆς ἐμῆς. τὰ δʼ ἄλλα χρηστήρια, τὸ ἐν Διδύμοις καὶ τὸ ἐν Κλάρῳ καὶ τὸ ἐν Δελφοῖς, ἔχουσι τὸν πατέρα τὸν Ἀπόλλω χρησμῳδοῦντα, ἢ ψευδεῖς εἰσιν οἱ νῦν ἐκπίπτοντες ἐκεῖ χρησμοί; μηδὲ τοῦτο ἐθελήσῃς εἰδέναι· οὐ γὰρ θέμις. ἐγὼ δὲ τίς ἔσομαι μετὰ τὸν νῦν βίον; κάμηλος, εἶτα ἵππος, εἶτʼ ἀνὴρ σοφὸς καὶ προφήτης οὐ μείων Ἀλεξάνδρου.\nΤοιαῦτα μὲν ὁ Γλύκων τῷ Σακερδῶτι διελέχθη. ἐπὶ τέλει δὲ χρησμὸν ἔμμετρον ἐφθέγξατο, εἰδὼς αὐτὸν Λεπίδῳ ἑταῖρον ὄντα· Μὴ πείθου Λεπίδῳ, ἐπεὶ ἦ λυγρὸς οἶτος ὀπηδεῖ. πάνυ γὰρ ἐδεδίει τὸν Ἐπίκουρον, ὡς προεῖπον, ὥς τινα ἀντίτεχνον καὶ ἀντισοφιστὴν τῆς μαγγανείας αὐτοῦ.\nἕνα γοῦν τινα τῶν Ἐπικουρείων, τολμήσαντα καὶ διελέγχειν αὐτὸν ἐπὶ πολλῶν τῶν παρόντων, εἰς κίνδυνον οὐ μικρὸν κατέστησεν. ὁ μὲν γὰρ προσελθὼν ἔλεγεν μεγάλῃ τῇ φωνῇ· σὺ μέντοι γε, ὦ Ἀλέξανδρε, τὸν δεῖνα Παφλαγόνα προσαγαγεῖν οἰκέτας αὐτοῦ τῷ ἡγουμένῳ τῆς Γαλατίας τὴν ἐπὶ θανάτῳ ἀνέπεισας ὡς ἀπεκτονότας τὸν υἱὸν αὐτοῦ ἐν Ἀλεξανδρείᾳ παιδευόμενον, ὁ δὲ νεανίσκος ζῇ καὶ ἐπανελήλυθε ζῶν μετὰ τὴν τῶν οἰκετῶν ἀπώλειαν, θηρίοις ὑπὸ σοῦ παραδοθέντων. τοιοῦτον δέ τι ἐγεγένητο ἀναπλεύσας ὁ νεανίσκος εἰς Αἴγυπτον ἄχρι τοῦ Κλύσματος, πλοίου ἀναγομένου ἐπείσθη καὶ αὐτὸς εἰς Ἰνδίαν πλεῦσαι, κἀπειδήπερ ἐβράδυνεν, οἱ δυστυχεῖς ἐκεῖνοι οἰκέται αὐτοῦ, οἰηθέντες ἢ ἐν τῷ Νείλῳ πλέοντα διεφθάρθαι τὸν νεανίσκον ἢ καὶ ὑπὸ λῃστῶν - πολλοὶ δὲ ἦσαν τότε — ἀνῃρῆσθαι, ἐπανῆλθον ἀπαγγέλλοντες αὐτοῦ τὸν ἀφανισμόν. εἶτα ὁ χρησμὸς καὶ ἡ καταδίκη, μεθʼ ἣν ἐπέστη ὁ νεανίσκος διηγούμενος τὴν ἀποδημίαν.\nὃ μὲν ταῦτα ἔλεγεν. ὁ δὲ Ἀλέξανδρος ἀγανακτήσας ἐπὶ τῷ ἐλέγχῳ καὶ μὴ φέρων τοῦ ὀνείδους τὴν ἀλήθειαν ἐκέλευεν τοὺς παρόντας λίθοις βάλλειν αὐτόν, ἢ καὶ αὐτοὺς ἐναγεῖς ἔσεσθαι καὶ Ἐπικουρείους κληθήσεσθαι. τῶν δὲ βάλλειν ἀρξαμένων Δημόστρατός τις ἐπιδημῶν, τοῦ Πόντου πρῶτος, περιχυθεὶς ἐρρύσατο τοῦ θανάτου τὸν ἄνθρωπον μικροῦ δεῖν καταλευσθέντα, πάνυ δικαίως. τί γὰρ ἔδει μόνον φρονεῖν ἐν τοσούτοις μεμηνόσιν καὶ παραπολαῦσαι τῆς Παφλαγόνων μωρίας;\nκαὶ τὰ μὲν κατʼ ἐκεῖνον τοιαῦτα. εἰ δέ τινι, προσκαλουμένων κατὰ τάξιν τῶν χρησμῶν — πρὸ μιᾶς δὲ τοῦτο τοῦ θεσπίζειν ἐγίγνετο — καὶ ἐρομένου τοῦ κήρυκος εἰ θεσπίζει τῷδε, ἀνεῖπεν ἔνδοθεν ἐς κόρακας, οὐκέτι τὸν τοιοῦτον οὔτε στέγῃ τις ἐδέχετο οὔτε πυρὸς ἢ ὕδατος ἐκοινώνει, ἀλλʼ ἔδει γῆν πρὸ γῆς ἐλαύνεσθαι ὡς ἀσεβῆ καὶ ἄθεον καὶ Ἐπικούρειον, ἥπερ ἦν ἡ μεγίστη λοιδορία.\nἓν γοῦν καὶ γελοιότατον ἐποίησεν ὁ Ἀλέξανδρος· εὑρὼν γὰρ τὰς Ἐπικούρου κυρίας δόξας, τὸ κάλλιστον, ὡς οἶσθα, τῶν βιβλίων καὶ κεφαλαιώδη περιέχον τῆς τἀνδρὸς σοφίας τὰ δόγματα, κομίσας εἰς τὴν ἀγορὰν μέσην ἔκαυσεν ἐπὶ ξύλων συκίνων ὡς δῆθεν αὐτὸν καταφλέγων, καὶ τὴν σποδὸν εἰς τὴν θάλασσαν ἐξέβαλεν, ἔτι καὶ χρησμὸν ἐπιφθεγξάμενος· Πυρπολέειν κέλομαι δόξας ἀλαοῖο γέροντος· οὐκ εἰδὼς ὁ κατάρατος ὅσων ἀγαθῶν τὸ βιβλίον ἐκεῖνο τοῖς ἐντυχοῦσιν αἴτιον γίγνεται, καὶ ὅσην αὐτοῖς εἰρήνην καὶ ἀταραξίαν καὶ ἐλευθερίαν ἐνεργάζεται, δειμάτων μὲν καὶ φασμάτων καὶ τεράτων ἀπαλλάττον καὶ ἐλπίδων ματαίων καὶ περιττῶν ἐπιθυμιῶν, νοῦν δὲ καὶ ἀλήθειαν ἐντιθὲν καὶ καθαῖρον ὡς ἀληθῶς τὰς γνώμας, οὐχ ὑπὸ δᾳδὶ καὶ σκίλλῃ καὶ ταῖς τοιαύταις φλυαρίαις, ἀλλὰ λόγῳ ὀρθῷ καὶ ἀληθείᾳ καὶ παρρησίᾳ.\nἐν δὲ τοῖς ἄλλοις ἕν τι καὶ μέγιστον τόλμημα τοῦ μιαροῦ ἀνδρὸς ἄκουσον. ἔχων γὰρ οὐ μικρὰν ἐπίβασιν ἐπὶ τὰ βασίλεια καὶ τὴν αὐλὴν τὸν Ῥουτιλιανὸν εὐδοκιμοῦντα, διαπέμπεται χρησμὸν τοῦ ἐν Γερμανίᾳ πολέμου ἀκμάζοντος, ὅτε θεὸς Μάρκος ἤδη τοῖς Μαρκομάνοις καὶ Κουάδοις συνεπλέκετο. ἠξίου δὲ ὁ χρησμὸς δύο λέοντας ἐμβληθῆναι ζῶντας εἰς τὸν Ἴστρον μετὰ πολλῶν ἀρωμάτων καὶ θυσιῶν μεγαλοπρεπῶν. ἄμεινον δὲ αὐτὸν εἰπεῖν τὸν χρησμὸν· Ἐς δίνας Ἴστροιο διιπετέος ποταμοῖο ἐσβαλέειν κέλομαι δοιοὺς Κυβέλης θεράποντας, θῆρας ὀριτρεφέας, καὶ ὅσα τρέφει Ἰνδικὸς ἀήρ ἄνθεα καὶ βοτάνας εὐώδεας αὐτίκα δʼ ἔσται νίκη καὶ μέγα κῦδος ἅμʼ εἰρήνῃ ἐρατεινῇ. γενομένων δὲ τούτων ὡς προσέταξεν, τοὺς μὲν λέοντας ἐκνηξαμένους εἰς τὴν πολεμίαν οἱ βάρβαροι ξύλοις κατειργάσαντο ὥς τινας κύνας ἢ λύκους ξενικούς· αὐτίκα δὲ τὸ μέγιστον τραῦμα τοῖς ἡμετέροις ἐγένετο, δισμυρίων που σχεδὸν ἀθρόων ἀπολομένων. εἶτα ἐπηκολούθησε τὰ περὶ Ἀκυληΐαν γενόμενα καὶ ἡ παρὰ μικρὸν τῆς πόλεως ἐκείνης ἅλωσις. ὁ δὲ πρὸς τὸ ἀποβεβηκὸς τὴν Δελφικὴν ἐκείνην ἀπολογίαν καὶ τὸν τοῦ Κροίσου χρησμὸν ψυχρῶς παρῆγεν νίκην μὲν γὰρ προειπεῖν τὸν θεόν, μὴ μέντοι δηλῶσαι Ῥωμαίων ἢ τῶν πολεμίων.\nἤδη δὲ πολλῶν ἐπὶ πολλοῖς ἐπεισρεόντων καὶ τῆς πόλεως αὐτῶν θλιβομένης ὑπὸ τοῦ πλήθους τῶν ἐπὶ τὸ χρηστήριον ἀφικνουμένων καὶ τὰ ἐπιτήδεια διαρκῆ μὴ ἐχούσης, ἐπινοεῖ τοὺς νυκτερινοὺς καλουμένους χρησμούς. λαμβάνων γὰρ τὰ βιβλία ἐπεκοιμᾶτο, ὡς ἔφασκεν, αὐτοῖς καὶ ὡς ὄναρ παρὰ τοῦ θεοῦ ἀκούων ἀπεκρίνετο, οὐ μέντοι σαφεῖς τοὺς πολλούς, ἀλλʼ ἀμφιβόλους καὶ τεταραγμένους καὶ μάλιστα εἴ ποτε θεάσαιτο περιεργότερον τὸ βιβλίον κατεσφραγισμένον. οὐ γὰρ παρακινδυνεύων, τὸ ἐπελθὸν ἄλλως ὑπέγραφε, χρησμοῖς πρέπον καὶ τὸ τοιοῦτον οἰόμενος. καὶ ἦσάν τινες ἐξηγηταὶ ἐπὶ τοῦτο καθήμενοι καὶ μισθοὺς οὐκ ὀλίγους ἐκλέγοντες παρὰ τῶν τοὺς τοιούτους χρησμοὺς λαμβανόντων ἐπὶ τῇ ἐξηγήσει καὶ διαλύσει αὐτῶν. καὶ τοῦτο αὐτῶν τὸ ἔργον ὑπόμισθον ἦν· ἐτέλουν γὰρ οἱ ἐξηγηταὶ τῷ Ἀλεξάνδρῳ τάλαντον Ἀττικὸν ἑκάτερος.\nἐνίοτε δὲ μήτε ἐρομένου τινὸς μήτε πεμφθέντος, ἀλλʼ οὐδὲ ὅλως ὄντος ἐχρησμῴδει πρὸς ἔκπληξιν τῶν ἀνοήτων, οἷον καὶ τοῦτο· Δίζεαι ὅστις σὴν ἄλοχον μάλα πάγχυ λεληθὼς Καλλιγένειαν ὑπὲρ λεχέων σαλαγεῖ κατὰ δῶμα; δοῦλος Πρωτογένης, τῷ δὴ σύ γε πάντα πέποιθας. ὤπυιες γὰρ ἐκεῖνον, ὁ δʼ αὖθις σὴν παράκοιτιν, ἀντίδοσιν ταύτην ὕβρεως ἄκρην ἀποτίνων. ἀλλʼ ἐπὶ σοὶ δὴ φάρμακʼ ἀπʼ αὐτῶν λυγρὰ τέτυκται, ὡς μήτʼ εἰσαΐοις μήτʼ εἰσοράοις ἃ ποιοῦσιν. εὑρήσεις δὲ κάτω ὑπὸ σῷ λέχει ἀγχόθι τοίχου πρὸς κεφαλῆς. καὶ σὴ θεράπαινα σύνοιδε Καλυψώ. τίς οὐκ ἂν. Δημόκριτος διεταράχθη ἀκούσας ὀνόματα καὶ τόπους ἀκριβῶς, εἶτα μετʼ ὀλίγον κατέπτυσεν ἄν, συνεὶς τὴν ἐπίνοιαν αὐτῶν;\nἌλλῳ πάλιν οὔτε παρόντι οὔτε ὅλως τινὶ ὄντι ἔφη ἄνευ μέτρου ἀναστρέφειν ὀπίσω ὁ γὰρ πέμψας σε τέθνηκεν ὑπὸ τοῦ γείτονος Διοκλέους τήμερον, λῃστῶν ἐπαχθέντων Μάγνου καὶ Βουβάλου, οἳ καὶ ἤδη δέδενται ληφθέντες.\nἀλλὰ καὶ βαρβάροις πολλάκις ἔχρησεν, εἴ τις τῇ πατρίῳ ἔροιτο φωνῇ, Συριστὶ ἢ Κελτιστί, ῥᾳδίως ἐξευρίσκων τινὰς ἐπιδημοῦντας ὁμοεθνεῖς τοῖς δεδωκόσιν. διὰ τοῦτο καὶ πολὺς ὁ ἐν μέσῳ χρόνος ἦν τῆς τε δόσεως τῶν βιβλίων καὶ τῆς χρησμῳδίας, ὡς ἐν τοσούτῳ κατὰ σχολὴν λύοιντὸ τε οἱ χρησμοὶ ἀσφαλῶς καὶ εὑρίσκοιντο οἱ ἑρμηνεῦσαι δυνάμενοι ἕκαστα. οἷος καὶ ὁ τῷ Σκύθῃ δοθεὶς χρησμὸς ἦν· μορφὴν εὐβάργουλις εἰς σκιὰν χνεχικραγη λείψει φάος.\nὀλίγους δὲ καὶ τῶν ἐμοὶ δοθέντων ἄκουσον ἐρομένου γάρ μου εἰ φαλακρός ἐστιν Ἀλέξανδρος, καὶ κατασημηναμένου περιέργως καὶ προφανῶς ὑπογράφεται χρησμὸς νυκτερήσιος, Σαβαρδαλαχου μαλαχααττηαλος ἦν.\nΚαὶ πάλιν ἐμοῦ ἐρομένου ἐν δύο βιβλίοις διαφόροις τὴν αὐτὴν ἐρώτησιν, πόθεν ἦν Ὅμηρος ὁ ποιητής, ἐπʼ ἄλλου καὶ ἄλλου ὀνόματος, τῷ ἑτέρῳ μὲν ὑπέγραψεν ἐξαπατηθεὶς ὑπὸ τοῦ ἐμοῦ νεανίσκου — ἐρωτηθεὶς γὰρ ἐφʼ ὅ τι ἧκεν, θεραπείας, ἔφη, αἰτήσων πρὸς ὀδύνην πλευροῦ — Κυτμίδα χρίεσθαι κέλομαι δροσίην τε κέλητος· τῷ δὲ ἑτέρῳ, ἐπειδὴ καὶ τοῦτο ἠκηκόει ὡς ἐρομένου τοῦ πέμψαντος, εἴτε οἱ πλεῦσαι ἐπʼ Ἰταλίαν εἴτε πεζοπορῆσαι λῷον, ἀπεκρίνατο οὐδὲν πρὸς τὸν Ὅμηρον· μὴ σύ γε πλωέμεναι, πεζὴν δὲ κατʼ οἶμον ὅδευε.\nπολλὰ γὰρ τοιαῦτα καὶ αὐτὸς ἐπεμηχανησάμην αὐτῷ, οἷον καὶ ἐκεῖνο· μίαν ἐρώτησιν ἐρωτήσας ἐπέγραψα τῷ βιβλίῳ κατὰ τὸ ἔθος· τοῦ δεῖνος χρησμοὶ ὀκτώ, ψευσάμενός τι ὄνομα, καὶ τὰς ὀκτὼ δραχμὰς καὶ τὸ γιγνόμενον ἔτι πρὸς ταύταις πέμψας· ὁ δὲ πιστεύσας τῇ ἀποπομπῇ τοῦ μισθοῦ καὶ τῇ ἐπιγραφῇ τοῦ βιβλίου, πρὸς μίαν ἐρώτησιν — ἦν δὲ αὕτη· πότε ἁλώσεται μαγγανεύων Ἀλέξανδρος; — ὀκτώ μοι χρησμοὺς ἔπεμψεν, οὔτε γῆς φασιν οὔτε οὐρανοῦ ἁπτομένους, ἀνοήτους δὲ καὶ δυσνοήτους ἅπαντας.\nἅπερ ὕστερον αἰσθόμενος, καὶ ὅτι Ῥουτιλιανὸν ἐγὼ ἀπέτρεπον τοῦ γάμου καὶ τοῦ πάνυ προσκεῖσθαι ταῖς τοῦ χρηστηρίου ἐλπίσιν, ἐμίσει, ὡς τὸ εἰκός, καὶ ἔχθιστον ἡγεῖτο. καί ποτε περὶ ἐμοῦ ἐρομένῳ τῷ Ῥουτιλιανῷ ἔφη· Νυκτιπλάνοις ὀάροις χαίρει κοίταις τε δυσάγνοις. καὶ ὅλως ἔχθιστος εἰκότως ἦν ἐγώ.\nκἀπειδὴ εἰσελθόντα με εἰς τὴν πόλιν ᾔσθετο καὶ ἔμαθεν ὡς ἐκεῖνος εἴην ὁ Λουκιανός — ἐπηγόμην δὲ καὶ στρατιώτας δύο, λογχοφόρον καὶ κοντοφόρον, παρὰ τοῦ ἡγουμένου τῆς Καππαδοκίας, φίλου τότε ὄντος, λαβών, ὥς με παραπέμψειαν μέχρι πρὸς τὴν θάλατταν — αὐτίκα μεταστέλλεται δεξιῶς πάνυ καὶ μετὰ πολλῆς φιλοφροσύνης. ἐλθὼν δὲ ἐγὼ πολλοὺς καταλαμβάνω περὶ αὐτόν συνεπηγόμην δὲ καὶ τοὺς στρατιώτας τύχῃ τινὶ ἀγαθῇ. καὶ ὁ μὲν προὔτεινέ μοι κύσαι τὴν δεξιάν, ὥσπερ εἰώθει τοῖς πολλοῖς, ἐγὼ δὲ προσφὺς ὡς φιλήσων, δήγματι χρηστῷ πάνυ μικροῦ δεῖν χωλὴν αὐτῷ ἐποίησα τὴν χεῖρα.\nοἱ μὲν οὖν παρόντες ἄγχειν με καὶ παίειν ἐπειρῶντο ὡς ἱερόσυλον, καὶ πρότερον ἔτι ἀγανακτήσαντες ὅτι Ἀλέξανδρον αὐτόν, ἀλλὰ μὴ προφήτην προσεῖπον ὁ δὲ πάνυ γεννικῶς καρτερήσας κατέπαυέν τε αὐτοὺς καὶ ὑπισχνεῖτο τιθασόν με ῥᾳδίως ἀποφανεῖν καὶ δείξειν τὴν Γλύκωνος ἀρετήν, ὅτι καὶ τοὺς πάνυ τραχυνομένους φίλους ἀπεργάζεται. καὶ μεταστησάμενος ἅπαντας ἐδικαιολογεῖτο πρός με, λέγων πάνυ με εἰδέναι καὶ τὰ ὑπʼ ἐμοῦ Ῥουτιλιανῷ συμβουλευόμενα, καὶ τί παθὼν ταῦτά με εἰργάσω, δυνάμενος ὑπʼ ἐμοῦ ἐπί μέγα προαχθῆναι παρʼ αὐτῷ; κἀγὼ ἄσμενος ἤδη ἐδεχόμην τὴν φιλοφροσύνην ταύτην ὁρῶν οἷ κινδύνου καθειστήκειν, καὶ μετʼ ὀλίγον προῆλθον φίλος γεγενημένος. καὶ τοῦτο οὐ μικρὸν θαῦμα τοῖς ὁρῶσιν ἔδοξεν, οὕτω ῥᾳδία γενομένη μου ἡ μεταβολή.\nεἶτα δή μου ἐκπλεῖν προαιρουμένου ξένια καὶ δῶρα πολλὰ πέμψας — μόνος δὲ σὺν τῷ Ξενοφῶντι ἔτυχον ἐπιδημῶν, τὸν πατέρα καὶ τοὺς ἐμοὺς εἰς Ἄμαστριν προεκπεπομφώς — ὑπισχνεῖται καὶ πλοῖον αὐτὸς παρέξειν καὶ ἐρέτας τοὺς ἀπάξοντας. κἀγὼ μὲν ᾤμην ἁπλοῦν τι τοῦτο εἶναι καὶ δεξιὸν ἐπεὶ δὲ κατὰ μέσον τὸν πόρον ἐγενόμην, δακρύοντα ὁρῶν τὸν κυβερνήτην καὶ τοῖς ναύταις τι ἀντιλέγοντα οὐκ ἀγαθὰς εἶχον περὶ τῶν μελλόντων ἐλπίδας. ἦν δὲ αὐτοῖς ἐπεσταλμένον ὑπὸ τοῦ Ἀλεξάνδρου ἀραμένους ῥῖψαι ἡμᾶς εἰς τὴν θάλασσαν ὅπερ εἰ ἐγένετο, ῥᾳδίως ἂν αὐτῷ διεπεπολέμητο τὰ πρὸς ἐμέ. ἀλλὰ δακρύων ἐκεῖνος ἔπεισεν καὶ τοὺς συνναύτας μηδὲν ἡμᾶς δεινὸν ἐργάσασθαι, καὶ πρὸς ἐμὲ ἔφη, ἔτη ἑξήκοντα, ὡς ὁρᾷς, ἀνεπίληπτον βίον καὶ ὅσιον προβεβηκὼς οὐκ ἂν βουλοίμην, ἐν τούτῳ τῆς ἡλικίας καὶ γυναῖκα καὶ τέκνα ἔχων, μιᾶναι φόνῳ τὰς χεῖρας, δηλῶν ἐφʼ ὅπερ ἡμᾶς ἀνειλήφει, καὶ τὰ ὑπὸ τοῦ Ἀλεξάνδρου προστεταγμένα.\nκαταθέμενος δὲ ἡμᾶς ἐν Αἰγιαλοῖς, ὧν καὶ ὁ καλὸς Ὅμηρος μέμνηται, ὀπίσω ἀπήλαυνον.\nἔνθα ἐγὼ παραπλέοντας εὑρὼν Βοσποριανούς τινας, πρέσβεις παρʼ Εὐπάτορος τοῦ βασιλέως εἰς τὴν Βιθυνίαν ἀπιόντας ἐπὶ κομιδῇ τῆς ἐπετείου συντάξεως, καὶ διηγησάμενος αὐτοῖς τὸν περιστάντα ἡμᾶς κίνδυνον, καὶ δεξιῶν αὐτῶν τυχών, ἀναληφθεὶς ἐπὶ τὸ πλοῖον διασώζομαι εἰς τὴν Ἄμαστριν, παρὰ τοσοῦτον ἐλθὼν ἀποθανεῖν.\nτοὐντεῦθεν καὶ αὐτὸς ἐπεκορυσσόμην αὐτῷ καὶ πάντα κάλων ἐκίνουν ἀμύνασθαι βουλόμενος, καὶ πρὸ τῆς ἐπιβουλῆς ἤδη μισῶν αὐτὸν καὶ ἔχθιστον ἡγούμενος διὰ τὴν τοῦ τρόπου μιαρίαν, καὶ πρὸς τὴν κατηγορίαν ὡρμήμην πολλοὺς συναγωνιστὰς ἔχων καὶ μάλιστα τοὺς ἀπὸ Τιμοκράτους. τοῦ Ἡρακλεώτου φιλοσόφου· ἀλλʼ ὁ τότε ἡγούμενος Βιθυνίας καὶ τοῦ Πόντου Αὔειτος ἐπέσχε, μονονουχὶ ἱκετεύων καὶ ἀντιβολῶν παύσασθαι· διὰ γὰρ τὴν πρὸς Ῥουτιλιανὸν εὔνοιαν μὴ ἂν δύνασθαι, καὶ εἰ φανερῶς λάβοι ἀδικοῦντα, κολάσαι αὐτόν. οὕτω μὲν ἀνεκόπην τῆς ὁρμῆς καὶ ἐπαυσάμην οὐκ ἐν δέοντι θρασυνόμενος ἐφʼ οὕτω δικαστοῦ διακειμένου.\nἐκεῖνο δὲ πῶς οὐ μέγα ἐν τοῖς ἄλλοις τὸ τόλμημα τοῦ Ἀλεξάνδρου, τὸ αἰτῆσαι παρὰ τοῦ αὐτοκράτορος μετονομασθῆναι τὸ τοῦ Ἀβώνου τεῖχος καὶ Ἰωνόπολιν κληθῆναι, καὶ νόμισμα καινὸν κόψαι ἐγκεχαραγμένον τῇ μὲν τοῦ Γλύκωνος, κατὰ θάτερα δὲ Ἀλεξάνδρου, στέμματὰ τε τοῦ πάππου Ἀσκληπιοῦ καὶ τὴν ἅρπην ἐκείνην τοῦ πατρομήτορος Περσέως ἔχοντος;\nπροειπὼν δὲ διὰ χρησμοῦ περὶ αὑτοῦ ὅτι ζῆσαι εἵμαρται αὐτῷ ἔτη πεντήκοντα καὶ ἑκατόν, εἶτα κεραυνῷ βληθέντα ἀποθανεῖν, οἰκτίστῳ τέλει οὐδὲ ἑβδομήκοντα ἔτη γεγονὼς ἀπέθανεν, ὡς Ποδαλειρίου υἱὸς διασαπεὶς τὸν πόδα μέχρι τοῦ βουβῶνος καὶ σκωλήκων ζέσας· ὅτεπερ καὶ ἐφωράθη φαλακρὸς ὤν, παρέχων τοῖς ἰατροῖς ἐπιβρέχειν αὐτοῦ τὴν κεφαλὴν διὰ τὴν ὀδύνην, ὃ οὐκ ἂν ποιῆσαι ἐδύναντο μὴ οὐχὶ τῆς φενάκης ἀφῃρημένης.\nτοιοῦτο τέλος τῆς Ἀλεξάνδρου τραγῳδίας καὶ αὕτη τοῦ παντὸς δράματος ἡ καταστροφὴ ἐγένετο, ὡς εἰκάζειν προνοίας τινὸς τὸ τοιοῦτον, εἰ καὶ κατὰ τύχην συνέβη. ἔδει δὲ καὶ τὸν ἐπιτάφιον αὐτοῦ ἄξιον γενέσθαι τοῦ βίου, καὶ ἀγῶνά τινα συστήσασθαι ὑπὲρ τοῦ χρηστηρίου, τῶν συνωμοτῶν ἐκείνων καὶ γοήτων, ὅσοι κορυφαῖοι ἦσαν, ἀνελθόντων ἐπὶ διαιτητὴν τὸν Ῥουτιλιανόν, τίνα χρὴ προκριθῆναι αὐτῶν καὶ διαδέξασθαι τὸ μαντεῖον καὶ στεφανωθῆναι τῷ ἱεροφαντικῷ καὶ προφητικῷ στέμματι. ἦν δὲ ἐν αὐτοῖς καὶ Παῖτος, ἰατρὸς τὴν τέχνην, πολιός τις, οὔτε ἰατρῷ πρέποντα οὔτε πολιῷ ἀνδρὶ ταῦτα ποιῶν. ἀλλʼ ὁ ἀγωνοθέτης Ῥουτιλιανὸς ἀστεφανώτους αὐτοὺς ἀπέπεμψεν αὐτῷ τὴν προφητείαν φυλάττων μετὰ τὴν ἐντεῦθεν ἀπαλλαγήν.\nταῦτα, ὦ φιλότης, ὀλίγα ἐκ πολλῶν δείγματος ἕνεκα γράψαι ἠξίωσα, καὶ σοὶ μὲν χαριζόμενος, ἀνδρὶ ἑταίρῳ καὶ φίλῳ καὶ ὃν ἐγὼ πάντων μάλιστα θαυμάσας ἔχω ἐπί τε σοφίᾳ καὶ τῷ πρὸς ἀλήθειαν ἔρωτι καὶ τρόπου πραότητι καὶ ἐπιεικείᾳ καὶ γαλήνῃ βίου καὶ δεξιότητι πρὸς τοὺς συνόντας, τὸ πλέον δέ, — ὅπερ καὶ σοὶ ἥδιον, — Ἐπικούρῳ τιμωρῶν, ἀνδρὶ ὡς ἀληθῶς ἱερῷ καὶ θεσπεσίῳ τὴν φύσιν καὶ μόνῳ μετʼ ἀληθείας τὰ καλὰ ἐγνωκότι καὶ παραδεδωκότι καὶ ἐλευθερωτῇ τῶν ὁμιλησάντων αὐτῷ γενομένῳ. οἶμαι δὲ ὅτι καὶ τοῖς ἐντυχοῦσι χρήσιμόν τι ἔχειν δόξει ἡ γραφή, τὰ μὲν διεξελέγχουσα, τὰ δὲ ἐν ταῖς τῶν εὖ φρονούντων γνώμαις βεβαιοῦσα.\n","locs":[{"loc":"urn:cts:greekLit:tlg0062.tlg038:1","start":0,"length":766},{"loc":"urn:cts:greekLit:tlg0062.tlg038:2","start":766,"length":931},{"loc":"urn:cts:greekLit:tlg0062.tlg038:3","start":1697,"length":498},{"loc":"urn:cts:greekLit:tlg0062.tlg038:4","start":2195,"length":1783},{"loc":"urn:cts:greekLit:tlg0062.tlg038:5","start":3978,"length":943},{"loc":"urn:cts:greekLit:tlg0062.tlg038:6","start":4921,"length":790},{"loc":"urn:cts:greekLit:tlg0062.tlg038:7","start":5711,"length":468},{"loc":"urn:cts:greekLit:tlg0062.tlg038:8","start":6179,"length":1005},{"loc":"urn:cts:greekLit:tlg0062.tlg038:9","start":7184,"length":795},{"loc":"urn:cts:greekLit:tlg0062.tlg038:10","start":7979,"length":805},{"loc":"urn:cts:greekLit:tlg0062.tlg038:11","start":8784,"length":823},{"loc":"urn:cts:greekLit:tlg0062.tlg038:12","start":9607,"length":724},{"loc":"urn:cts:greekLit:tlg0062.tlg038:13","start":10331,"length":981},{"loc":"urn:cts:greekLit:tlg0062.tlg038:14","start":11312,"length":1203},{"loc":"urn:cts:greekLit:tlg0062.tlg038:15","start":12515,"length":790},{"loc":"urn:cts:greekLit:tlg0062.tlg038:16","start":13305,"length":799},{"loc":"urn:cts:greekLit:tlg0062.tlg038:17","start":14104,"length":667},{"loc":"urn:cts:greekLit:tlg0062.tlg038:18","start":14771,"length":498},{"loc":"urn:cts:greekLit:tlg0062.tlg038:19","start":15269,"length":1021},{"loc":"urn:cts:greekLit:tlg0062.tlg038:20","start":16290,"length":570},{"loc":"urn:cts:greekLit:tlg0062.tlg038:21","start":16860,"length":1336},{"loc":"urn:cts:greekLit:tlg0062.tlg038:22","start":18196,"length":666},{"loc":"urn:cts:greekLit:tlg0062.tlg038:23","start":18862,"length":514},{"loc":"urn:cts:greekLit:tlg0062.tlg038:24","start":19376,"length":528},{"loc":"urn:cts:greekLit:tlg0062.tlg038:25","start":19904,"length":1659},{"loc":"urn:cts:greekLit:tlg0062.tlg038:26","start":21563,"length":654},{"loc":"urn:cts:greekLit:tlg0062.tlg038:27","start":22217,"length":592},{"loc":"urn:cts:greekLit:tlg0062.tlg038:28","start":22809,"length":336},{"loc":"urn:cts:greekLit:tlg0062.tlg038:29","start":23145,"length":329},{"loc":"urn:cts:greekLit:tlg0062.tlg038:30","start":23474,"length":1125},{"loc":"urn:cts:greekLit:tlg0062.tlg038:31","start":24599,"length":557},{"loc":"urn:cts:greekLit:tlg0062.tlg038:32","start":25156,"length":489},{"loc":"urn:cts:greekLit:tlg0062.tlg038:33","start":25645,"length":747},{"loc":"urn:cts:greekLit:tlg0062.tlg038:34","start":26392,"length":287},{"loc":"urn:cts:greekLit:tlg0062.tlg038:35","start":26679,"length":544},{"loc":"urn:cts:greekLit:tlg0062.tlg038:36","start":27223,"length":933},{"loc":"urn:cts:greekLit:tlg0062.tlg038:37","start":28156,"length":247},{"loc":"urn:cts:greekLit:tlg0062.tlg038:38","start":28403,"length":630},{"loc":"urn:cts:greekLit:tlg0062.tlg038:39","start":29033,"length":908},{"loc":"urn:cts:greekLit:tlg0062.tlg038:40","start":29941,"length":622},{"loc":"urn:cts:greekLit:tlg0062.tlg038:41","start":30563,"length":644},{"loc":"urn:cts:greekLit:tlg0062.tlg038:42","start":31207,"length":341},{"loc":"urn:cts:greekLit:tlg0062.tlg038:43","start":31548,"length":1128},{"loc":"urn:cts:greekLit:tlg0062.tlg038:44","start":32676,"length":881},{"loc":"urn:cts:greekLit:tlg0062.tlg038:45","start":33557,"length":450},{"loc":"urn:cts:greekLit:tlg0062.tlg038:46","start":34007,"length":370},{"loc":"urn:cts:greekLit:tlg0062.tlg038:47","start":34377,"length":777},{"loc":"urn:cts:greekLit:tlg0062.tlg038:48","start":35154,"length":1140},{"loc":"urn:cts:greekLit:tlg0062.tlg038:49","start":36294,"length":796},{"loc":"urn:cts:greekLit:tlg0062.tlg038:50","start":37090,"length":657},{"loc":"urn:cts:greekLit:tlg0062.tlg038:52","start":37747,"length":209},{"loc":"urn:cts:greekLit:tlg0062.tlg038:51","start":37956,"length":432},{"loc":"urn:cts:greekLit:tlg0062.tlg038:53","start":38388,"length":700},{"loc":"urn:cts:greekLit:tlg0062.tlg038:54","start":39088,"length":768},{"loc":"urn:cts:greekLit:tlg0062.tlg038:55","start":39856,"length":1294},{"loc":"urn:cts:greekLit:tlg0062.tlg038:56","start":41150,"length":882},{"loc":"urn:cts:greekLit:tlg0062.tlg038:57","start":42032,"length":991},{"loc":"urn:cts:greekLit:tlg0062.tlg038:58","start":43023,"length":334},{"loc":"urn:cts:greekLit:tlg0062.tlg038:59","start":43357,"length":407},{"loc":"urn:cts:greekLit:tlg0062.tlg038:60","start":43764,"length":696},{"loc":"urn:cts:greekLit:tlg0062.tlg038:61","start":44460,"length":615}]}
{"id":"urn:cts:greekLit:tlg0062.tlg039.1st1K-grc1","text":"ΛΥΚΙΝΟΣ1 Ἄλλ᾿  ἢ τοιοῦτόν τι ἔπασχον οἱ τὴν Γοργὼ\nἰδόντες οἷον ἐγὼ ἔναγχος ἔπαθον, ὦ Πολύστρατε,\nπαγκάλην τινὰ γυναῖκα ἰδών· αὐτὸ γὰρ τὸ τοῦ\nμύθου ἐκεῖνο, μικροῦ δέω λίθος ἐξ ἀνθρώπου σοι\nγεγονέναι πεπηγὼς ὑπὸ τοῦ θαύματος.\nΠΟΛΥΣΤΡΑΤΟΣἩράκλεις, ὑπερφυές τι τὸ θέαμα φὴς καὶ δεινῶς\nβίαιον, εἴ γε καὶ Λυκῖνον ἐξέπληξε γυνή τις οὖσα·\nσὺ γὰρ ὑπὸ μὲν τῶν μειρακίων καὶ πάνυ ῥᾳδίως\nαὐτὸ πάσχεις, ὥστε θᾶττον ἄν τις ὅλον τὸν Σίπυλον\nμετακινήσειεν ἢ σὲ τῶν καλῶν ἀπάγοι μὴ\nοὐχὶ παρεστάναι αὐτοῖς κεχηνότα καὶ ἐπιδακρύοντά\nγε πολλάκις ὥσπερ ἐκείνην αὐτὴν τὴν τοῦ\nΤαντάλου. ἀτὰρ εἰπέ μοι, τίς ἡ λιθοποιὸς αὕτη\nΜέδουσα ἡμῖν ἐστιν καὶ πόθεν, ὡς καὶ ἡμεῖς\nἴδοιμεν· οὐ γάρ, οἶμαι, φθονήσεις ἡμῖν τῆς θέας\nοὐδὲ ζηλοτυπήσεις, εἰ μέλλοιμεν πλησίον που καὶ\nαὐτοὶ παραπεπηγέναι σοι ἰδόντες.\nΛΥΚΙΝΟΣΚαὶ μὴν εὖ εἰδέναι χρή σε, ὡς κἂν ἐκ περιωπῆς\nμόνον ἀπίδῃς εἰς αὐτήν, ἀχανῆ σε καὶ τῶν ἀνδριάντων\nἀκινητότερον ἀποφανεῖ. καίτοι τοῦτο μὲν\nἴσως εἰρηνικώτερόν ἐστιν καὶ τὸ τραῦμα ἧττον\nκαίριον, εἰ αὐτὸς ἴδοις· εἰ δὲ κἀκείνη προσβλέψειέ\nσε, τίς ἔσται μηχανὴ ἀποστῆναι αὐτῆς; ἀπάξει\nγάρ σε ἀναδησαμένη ἔνθα ἂν ἐθέλῃ, ὅπερ καὶ ἡ\nλίθος ἡ Ἡρακλεία δρᾷ τὸν σίδηρον.\nΠΟΛΥΣΤΡΑΤΟΣ2 Παύου, ὦ Λυκῖνε, τεράστιόν τι κάλλος ἀναπλάττων,\nἀλλʼ εἰπέ, τίς ἡ γυνή ἐστιν.\nΛΥΚΙΝΟΣΟἴει γάρ με ὑπερβαλέσθαι τῷ λόγῳ, ὃς δέδια\nμή σοι ἰδόντι ἀσθενής τις ἐπαινέσαι δόξα, παρὰ\nτοσοῦτον ἀμείνων φανεῖται; πλὴν ἀλλὰ ἥτις μέν,\nοὐκ ἂν εἰπεῖν ἔχοιμι, θεραπεία δὲ πολλὴ καὶ ἡ\nἄλλη περὶ αὐτὴν παρασκευὴ λαμπρὰ καὶ εὐνούχων\nτι πλῆθος καὶ ἅβραι πάνυ πολλαί, καὶ ὅλως\nμεῖζόν γε ἢ κατὰ ἰδιωτικὴν τύχην ἐδόκει τὸ\nπρᾶγμα εἶναι.\nΠΟΛΥΣΤΡΑΤΟΣΟὐδὲ τοὔνομα ἐπύθου σύ γε ἥτις καλοῖτο;\nΛΥΚΙΝΟΣΟὐδαμῶς, ἢ τοῦτο μόνον, τῆς Ἰωνίας ἐστίν·\nτῶν θεατῶν γάρ τις ἀπιδὼν εἰς τὸν πλησίον,\nἐπεὶ παρῆλθεν, “Τοιαῦτα μέντοι,” ἔφη, “τὰ\nΣμυρναϊκὰ κάλλη· καὶ θαυμαστὸν οὐδέν, εἰ ἡ\n\n\nκαλλίστη τῶν Ἰωνικῶν πόλεων τὴν καλλίστην\nγυναῖκα ἤνεγκεν.” ἐδόκει δέ μοι Σμυρναῖος καὶ\nαὐτὸς ὁ λέγων εἶναι, οὕτως ἐσεμνύνετο ἐπʼ αὐτῇ.\nΠΟΛΥΣΤΡΑΤΟΣ3 Οὐκοῦν ἐπεὶ λίθου τοῦτό γε ὡς ἀληθῶς ἐποίησας\nοὔτε παρακολουθήσας οὔτε τὸν Σμυρναῖον ἐκεῖνον\nἐρόμενος, ὅστις ἦν, κἂν τὸ εἶδος ὡς οἷόν τε\nὑπόδειξον τῷ λόγῳ· τάχα γὰρ ἂν οὕτως\nγνωρίσαιμι.\nΛΥΚΙΝΟΣὉρᾷς ἡλίκον τοῦτο ᾔτησας; οὐ κατὰ λόγων\nδύναμιν, καὶ μάλιστά γε τῶν ἐμῶν, ἐμφανίσαι\nθαυμασίαν οὕτως εἰκόνα, πρὸς ἣν μόλις ἂν ἢ\nἈπελλῆς ἡ Ζεῦξις ἢ Παρράσιος ἱκανοὶ ἔδοξαν,\nἢ εἴ τις Φειδίας ἢ Ἀλκαμένης· ἐγὼ δὲ λυμανοῦμαι\nτὸ ἀρχέτυπον ἀσθενείᾳ τῆς τέχνης.\nΠΟΛΥΣΤΡΑΤΟΣὍμως, ὦ Λυκῖνε, ποία τις τὴν ὄψιν; οὐ γὰρ\nἐπισφαλὲς τὸ τόλμημα, εἰ φίλῳ ἀνδρὶ ἐπιδείξαις\nτὴν εἰκόνα, ὅπως ἂν τῆς γραμμῆς ἔχῃ.\nΛΥΚΙΝΟΣΚαὶ μὴν ἀσφαλέστερον αὐτὸς ποιήσειν μοι\nδοκῶ τῶν παλαιῶν τινας ἐκείνων τεχνιτῶν παρακαλέσας\nἐπὶ τὸ ἔργον, ὡς ἀναπλάσειάν μοι τὴν\nγυναῖκα.\nΠΟΛΥΣΤΡΑΤΟΣΠῶς τοῦτο φής; ἢ πῶς ἂν ἀφίκοιντό σοι πρὸ\nτοσούτων ἐτῶν ἀποθανόντες;\nΛΥΚΙΝΟΣῬᾳδίως, ἤνπερ σὺ μὴ ὀκνήσῃς ἀποκρίνασθαί\nτί μοι.\nΠΟΛΥΣΤΡΑΤΟΣἘρώτα μόνον.\nΛΥΚΙΝΟΣ4 Ἐπεδήμησάς ποτε, ὦ Πολύστρατε, τῇ Κνιδίων;\nΠΟΛΥΣΤΡΑΤΟΣΚαὶ μάλα.\nΛΥΚΙΝΟΣΟὐκοῦν καὶ τὴν Ἀφροδίτην εἶδες πάντως\nαὐτῶν;\nΠΟΛΥΣΤΡΑΤΟΣΝὴ Δία, τῶν Πραξιτέλους ποιημάτων τὸ\nκάλλιστον.\nΛΥΚΙΝΟΣἈλλὰ καὶ τὸν μῦθον ἤκουσας, ὃν λέγουσιν\nοἱ ἐπιχώριοι περὶ αὐτῆς, ὡς ἐρασθείη τις τοῦ\nἀγάλματος καὶ λαθὼν ὑπολειφθεὶς ἐν ἱερῷ σνγγένοιτο,\nὡς δυνατὸν ἀγάλματι. τοῦτο μέντοι 1\nἄλλως ἱστορείσθω. σὺ δὲ—ταύτην γάρ, ὡς φής,\nεἶδες—ἴθι μοὶ καὶ τόδε ἀπόκριναι, εἰ καὶ τὴν ἐν\nκήποις Ἀθήνησι τὴν Ἀλκαμένους ἑώρακας.\nΠΟΛΥΣΤΡΑΤΟΣἮ πάντων γʼ ἄν, ὦ Λυκῖνε, ὁ ῥᾳθυμότατος\n\n\n\n\n\nἦν, εἰ τὸ κάλλιστον τῶν Ἀλκαμένους πλασμάτων\nπαρεῖδον.\nΛΥΚΙΝΟΣἘκεῖνο μέν γε, ὦ Πολύστρατε, οὐκ ἐξερήσομαι\nσε, εἰ πολλάκις εἰς τὴν ἀκρόπολιν ἀνελθὼν καὶ\nτὴν Καλάμιδος Σωσάνδραν τεθέασαι.\nΠΟΛΥΣΤΡΑΤΟΣΕἶδον κἀκείνην πολλάκις.\nΛΥΚΙΝΟΣἈλλὰ καὶ ταῦτα μὲν ἱκανῶς. τῶν δὲ Φειδίου\nἔργων τί μάλιστα ἐπῄνεσας;\nΠΟΛΥΣΤΡΑΤΟΣΤί δʼ ἄλλο ἢ τὴν Λημνίαν, ᾗ καὶ ἐπιγράψαι\nτοὔνομα ὁ Φειδίας ἠξίωσε; καὶ νὴ Δία τὴν\nἈμαζόνα τὴν ἐπερειδομένην τῷ δορατίῳ.\nΛΥΚΙΝΟΣ5 Τὰ κάλλιστα, ὦ ἑταῖρε, ὥστʼ οὐκέτʼ ἄλλων\nτεχνιτῶν δεήσει. φέρε δή, ἐξ ἀπασῶν ἤδη\nτούτων ὡς οἷόν τε συναρμόσας μίαν σοι εἰκόνα\nἐπιδείξω, τὸ ἐξαίρετον παῤ ἑκάστης ἔχουσαν.\nΠΟΛΥΣΤΡΑΤΟΣΚαὶ τίνα ἂν τρόπον τουτὶ γένοιτο;\nΛΥΚΙΝΟΣOὐ χαλεπόν, ὦ Πολύστρατε, εἰ τὸ ἀπὸ τοῦδε\nπαραδόντες τὰς εἰκόνας τῷ λόγῳ, ἐπιτρέψαιμεν\nαὐτῷ μετακοσμεῖν καὶ συντιθέναι καὶ ἁρμόζειν\nὡς ἂν εὐρυθμότατα δύναιτο, φυλάττων ἅμα τὸ\nσυμμιγὲς ἐκεῖνο καὶ ποικίλον.\nΠΟΛΥΣΤΡΑΤΟΣΕὖ λέγεις· καὶ δὴ παραλαβὼν δεικνύτω· ἐθέλω\nγὰρ εἰδέναι ὅ τι καὶ χρήσεται αὐταῖς, ἢ ὅπως\nἐκ τοσούτων μίαν τινὰ συθεὶς θεὶς οὐκ ἀπᾴδουσαν\nἀπεργάσεται.\nΛΥΚΙΝΟΣ6 Καὶ μὴν ἤδη σοι ὁρᾶν παρέχει γιγνομένην τὴν\nεἰκόνα, ὧδε συναρμόζων, τῆς ἐκ Κνίδου ἡκούσης\nμόνον τὴν κεφαλὴν λαβών· οὐδὲν γὰρ τοῦ ἄλλου\nσώματος γυμνοῦ ὄντος δεήσεται· τὰ μὲν ἀμφὶ\nτὴν κόμην καὶ μέτωπον ὀφρύων τε τὸ εὔγραμμον\nἐάσει ἔχειν ὥσπερ ὁ Πραξιτέλης ἐποίησεν, καὶ\nτῶν ὀφθαλμῶν δὲ τὸ ὑγρὸν ἅμα τῷ φαιδρῷ καὶ\nκεχαρισμένῳ, καὶ τοῦτο διαφυλάξει κατὰ τὸ\nΠραξιτέλει δοκοῦν· τὰ μῆλα δὲ καὶ ὅσα τῆς\nὄψεως ἀντωπὰ παῤ Ἀλκαμένους καὶ τῆς ἐν\nκήποις λήψεται, καὶ προσέτι χειρῶν ἄκρα καὶ\nκαρπῶν τὸ εὔρυθμον καὶ δακτύλων τὸ εὐάγωγον\nεἰς λεπτὸν ἀπολῆγον παρὰ τῆς ἐν κήποις καὶ\nταῦτα. τὴν δὲ τοῦ παντὸς προσώπου περιγραφὴν\nκαὶ παρειῶν τὸ ἁπαλὸν καὶ ῥῖνα σύμμετρον ἡ\nΛημνία παρέξει καὶ Φειδίας· ἔτι καὶ στόματος\nἁρμογὴν αὐτὸς καὶ τὸν αὑχένα, παρὰ τῆς\nἈμαζόνος λαβών· ἡ Σωσάνδρα δὲ καὶ Κάλαμις\n\n\nαἰδοῖ κοσμήσουσιν αὐτήν, καὶ τὸ μειδίαμα σεμνὸν\nκαὶ λεληθὸς ὥσπερ τὸ ἐκείνης ἔσται· καὶ τὸ εὐσταλὲς\nδὲ καὶ κόσμιον τῆς ἀναβολῆς παρὰ τῆς\nΣωσάωδρας, πλὴν ὅτι ἀκατακάλυπτος αὕτη ἔσται\nτὴν κεφαλήν. τῆς ἡλικίας δὲ τὸ μέτρον ἡλίκον\nἂν γένοιτο, κατὰ τὴν ἐν Κνίδῳ ἐκείνην μάλιστα.\nκαὶ γὰρ καὶ τοῦτο κατὰ τὸν Πραξιτέλη\nμεμετρήσθω.\nΤί σοι, Πολύστρατε, δοκεῖ; καλὴγενήσεσθαι\nἡ εἰκών;\nΠΟΛΥΣΤΡΑΤΟΣ7 Καὶ μάλιστα, ἐπειδὰν εἰς τὸ ἀκριβέστατον\nἀποτελεσθῇ· ἔτι γάρ, ὦ πάντων γενναιότατε,\nκαταλέλοιπάς τι κάλλος ἔξω τοῦ ἀγάλματος\nοὕτως πάντα εἰς τὸ αὐτὸ συμπεφορηκώς.\nΛΥΚΙΝΟΣΤί τοῦτο;\nΠΟΛΥΣΤΡΑΤΟΣOὐ τὸ 1 μικρότατον, ὦ φιλότης, εἰ μή σοι δόξει\nὀλίγα πρὸς εὐμορφίαν συντελεῖν χρόα καὶ τὸ\nἑκάστῳ πρέπον, ὡς μέλανα μὲν εἶναι ἀκριβῶς\nὁπόσα μέλανα, λευκὰ δὲ ὅσα τοιαῦτα χρή, καὶ\nτὸ ἐρύθημα ἐπανθεῖν καὶ τὰ τοιαῦτα· κινδυνεύει\nτοῦ μεγίστου ἔτι ἡμῖν προσδεῖν.\nΛΥΚΙΝΟΣΠόθεν οὖν καὶ ταῦτα πορισαίμεθʼ ἄν; ἢ παρακαλέσαιμεν\nδηλαδὴ τοὺς γραφέας, καὶ μάλιστα\nὁπόσοι αὐτῶν ἄριστοι ἐγένοντο κεράσασθαι τὰ\nχρώματα καὶ εὔκαιρον ποιεῖσθαι τὴν ἐπιβολὴν\nαὐτῶν; καὶ δὴ παρακεκλήσθω Πολύγνωτος καὶ\n\n\nΕὐφράνωρ ἐκεῖνος καὶ Ἀπελλῆς καὶ Ἀετίων·\nοὔτοι δὲ διελόμενοι τὸ ἔργον ὁ μὲν Εὐφράνωρ\nχρωσάτω τὴν κόμην οἵαν τῆς Ἥρας ἔγραψεν,\nὁ Πολύγνωτος δὲ ὀφρύων τὸ ἐπιπρεπὲς καὶ\nπαρειῶν τὸ ἐνερευθὲς οἵαν τὴν Κασάνδραν ἐν\nτῇ λέσχῃ ἐποίησεν τοῖς Δελφοῖς, καὶ ἐσθῆτα δὲ\nοὗτος ποιησάτω εἰς τὸ λεπτότατον ἐξειργασμένην,\nὡς συνεστάλθαι μὲν ὅσα χρή, διηνεμῶσθαι δὲ τὰ\nπολλά· τὸ δὲ ἄλλο σῶμα ὁ Ἀπελλῆς δειξάτω\nκατὰ τὴν Πακάτην μάλιστα, μὴ ἄγαν λευκὸν\nἀλλὰ ἔναιμον ἁπλῶς· τὰ χείλη δὲ οἷα Ῥωξάνης\nὁ Ἀετίων ποιησάτω.\n8 μᾶλλον δὲ τὸν ἄριστον\nτῶν γραφέων Ὅμηρον παρόντος Εὐφράνορος καὶ\nἈπελλοῦ δεδέγμεθα· οἷον γάρ τι τοῖς Μενελάου\nμηροῖς τὸ χρῶμα ἐκεῖνος ἐπέβαλεν ἐλέφαντι\nεἰκάσας ἡρέμα πεφοινιγμένῳ, τοιόνδε ἔστω τὸ\nπᾶν· ὁ δʼ αὐτὸς οὗτος καὶ τοὺς ὀφθαλμοὺς\nγραψάτω βοῶπίν τινα ποιήσας αὐτήν. συνεπιλήψεται\nδὲ τοῦ ἔργον αὐτῷ καὶ ὁ Θηβαῖος\nποιητής, ὡς ἰοβλέφαρον 1 ἐξεργάσασθαι· καὶ\nφιλομειδῆ δὲ Ὅμηρος ποιήσει καὶ λευκώλενον\nκαὶ ῥοδοδάκτυλον, καὶ ὅλως τῇ χρυσῇ Ἀφροδίτῃ\nεἰκάσει πολὺ δικαιότερον ἢ τὴν τοῦ Βρισέως.\n9 Ταῦτα μὲν οὖν πλαστῶν καὶ γραφέων καὶ\nποιητῶν παῖδες ἐργάσονται. ὃ δὲ πᾶσιν ἐπανθεῖ\nτούτοις, ἡ χάρις, μᾶλλον δὲ πᾶσαι ἅμα ὁπόσαι\nΧάριτες καὶ ὁπόσοι Ἔρωτες περιχορεύοντες, τίς\nἂν μιμήσασθαι δύναιτο;\nΠΟΛΥΣΤΡΑΤΟΣΘεσπέσιόν τι χρῆμα, ὦ Λυκῖνε, φὴς καί διιπετὲς\nὡς ἀληθῶς, οἷόν τι τῶν ἐξ οὐρανοῦ γένοιτο.\nτί δὲ πράσσουσαν εἶδες αὐτήν;\nΛΥΚΙΝΟΣΒιβλίον ἐν ταῖν χεροῖν εἶχεν εἰς δύο συνειλημένον,\nκαὶ ἐῴκει τὸ μέν τι ἀναγιγνώσκεσθαι\nαὐτοῦ, τὸ δὲ ἤδη ἀνεγνωκέναι. μεταξὺ δὲ προϊοῦσα\nδιελέγετο τῶν παρομαρτούντων τινὶ οὐκ οἶδα ὅ τι·\nοὐ γὰρ εἰς ἐπήκοον ἐφθέγγετο. πλὴν μειδιάσασά\nγε, ὦ Πολύστρατε, ὀδόντας ἐξέφηνε πῶς ἂν\nεἴποιμί σοι ὅπως μὲν λευκούς, ὅπως δὲ συμμέτρους\nκαὶ πρὸς ἀλλήλους συνηρμοσμένους; εἴ\nπου κάλλιστον ὅρμον εἶδες ἐκ τῶν στιλπνοτάτων\nκαὶ ἰσομεγεθῶν μαργαριτῶν, οὕτως ἐπὶ στίχου\nἐπεφύκεσαν· ἐκοσμοῦντο δὲ μάλιστα τῷ τῶν\nχειλῶν ἐρυθήματι. ὑπεφαίνοντο γοῦν, αὐτὸ δὴ\nτὸ τοῦ Ὁμήρου, ἐλέφαντι τῷ πριστῷ ὅμοιοι, οὐχ\nοἱ μὲν πλατύτεροι αὐτῶν, οἱ δὲ γυροί, 1 οἱ δὲ προέχοντες\n\n\n\n\nἢ διεστηκότες οἷοι ταῖς πλείσταις, ἀλλά\nτις πάντων ἰσοτιμία καὶ ὁμόχροια καὶ μέγεθος ἓν\nκαὶ προσεχεῖς ὁμοίως, καὶ ὅλως μέγα τι θαῦμα\nκαὶ θέαμα πᾶσαν τὴν ἀνθρωπίνην εὐμορφίαν\nὑπερπεπαικός.\nΠΟΛΥΣΤΡΑΤΟΣ10 Ἔχ᾿  ἀτρέμας. συνίημι γὰρ ἤδη πάνυ σαφῶς\nἥντινα καὶ λέγεις τὴν γυναῖκα, τούτοις τε αὐτοῖς\nγνωρίσας καὶ τῇ πατρίδι. καὶ εὐνούχους δέ τινας\nἕπεσθαι αὐτῇ ἔφης.\nΛΥΚΙΝΟΣΝὴ Δία, καὶ στρατιώτας τινάς.\nΠΟΛΥΣΤΡΑΤΟΣΤὴν βασιλεῖ συνοῦσαν, ὦ μακάριε, τὴν ἀοίδιμον\nταύτην λέγεις.\nΛΥΚΙΝΟΣΤί δέ ἐστιν αὐτῇ τοὔνομα;\nΠΟΛΥΣΤΡΑΤΟΣΠάνυ καὶ τοῦτο γλαφυρόν, ὦ Λυκῖνε, καὶ\nἐπέραστον· ὁμώνυμος γάρ ἐστιν τῇ τοῦ Ἀβραδάτα\nἐκείνῃ τῇ καλῇ· οἶσθα πολλάκις ἀκούσας Ξενοφῶντος\nἐπαινοῦντός τινα σώφρονα καὶ καλὴν\nγυναῖκα.\nΛΥΚΙΝΟΣΝὴ Δία, καὶ ὥσπερ γε ὁρῶν αὐτὴν οὕτω διατέρειμαι,\nὁπόταν κατ᾿  ἐκεῖνό που ἀναγυγνώσκων\n\n\n\nγένωμαι, καὶ μονονουχὶ καὶ ἀκούω λεγούσης\nαὐτῆς ἃ πεποίηται λέγουσα, καὶ ὡς ὥπλιζε τὸν\nἄνδρα καὶ οἵα ἦν παραπέμπουσα αὐτὸν ἐπὶ τὴν\nμάχην.\nΠΟΛΥΣΤΡΑΤΟΣ11 Ἀλλ᾿, ὦ ἄριστε, σὺ μὲν ὥσπερ τινὰ ἀστραπὴν\nπαραδραμοῦσαν ἅπαξ εἶδες αὐτήν, καὶ ἔοικας τὰ\nπρόχειρα ταῦτα, λέγω δὲ τὸ σῶμα καὶ τὴν\nμορφήν, ἐπαινεῖν· τῶν δὲ τῆς ψυχῆς ἀγαθῶν\nἀθέατος εἶ, οὐδὲ οἶσθα ὅσον τὸ κάλλος ἐκεῖνό\nἐστιν αὐτῆς, μακρῷ τινι ἄμεινον καὶ θεοειδέστερον\nτοῦ σώματος. ἐγὼ δὲ συνήθης γάρ εἰμι καὶ\nλόγων ἐκοινώνησα πολλάκις ὁμοεθνὴς ὤν. καὶ\nγάρ, ὡς οἶσθα καὶ αὐτός, τὸ ἥμερον καὶ φιλάνθρωπον\nκαὶ τὸ μεγαλόφρον καὶ σωφροσύνην καὶ\nπαιδείαν πρὸ τοῦ κάλλους ἐπαινῶ· ἄξια γὰρ\nπροκεκρίσθαι ταῦτα τοῦ σώματος· ἐπεὶ ἄλογον\nἂν εἴη καὶ γελοῖον, ὥσπερ εἴ τις τὴν ἐσθῆτα πρὸ\nτοῦ σώματος θαυμάζοι. τὸ δʼ ἐντελὲς κάλλος,\nοἶμαι, τοῦτό ἐστιν, ὁπόταν εἰς τὸ αὐτὸ συνδράμῃ\nψυχῆς ἀρετὴ καὶ εὐμορφία σώματος. ἀμέλει\nπολλὰς ἄν σοι δείξαιμι μορφῆς μὲν εὖ ἡκούσας,\nτὰ δʼ ἄλλα αἰσχυνούσας τὸ κάλλος, ὡς καὶ μόνον\nφθεγξαμένων ἀπανθεῖν αὐτὸ καὶ ἀπομαραίνεσθαι\nἐλεγχόμενόν τε καὶ ἀσχημονοῦν καὶ παῤ ἀξίαν\nσυνὸν πονηρῇ τινι δεσποίνῃ τῇ ψυχῇ. καὶ αἵ\nγε τοιαῦται ὅμοιαί μοι δοκοῦσιν τοῖς Αἰγυπτίοις\nἱεροῖς· κἀκεῖ γὰρ αὐτὸς μὲν ὁ νεὼς κάλλιστός τε\nκαὶ μέγιστος, λίθοις τοῖς πολυτελέσιν ἠσκημένος\nκαὶ χρυσῷ καὶ γραφαῖς διηνθισμένος, ἔνδον δὲ\nἢν ζητῇς τὸν θεόν, ἢ πίθηκός ἐστιν ἡ ἶβις ἡ τράγος\nἢ αἴλουρος. τοιαύτας πολλὰς ἰδεῖν ἔνεστιν.\nΟὐ τοίνυν ἀπόχρη τὸ κάλλος, εἰ μὴ κεκόσμηται\nτοῖς δικαίοις κοσμήμασι, λέγω δὴ οὐκ ἐσθῆτι\nἁλουργεῖ καὶ ὅρμοις, ἀλλʼ οἷς προεῖπον ἐκείνοις,\nἀρετῇ καὶ σωφροσύνῃ καὶ ἐπιεικείᾳ καὶ φιλανθρωπίᾳ\nκαὶ τοῖς ἄλλοις ὁπόσα ταύτης ὅρος ἐστίν.\nΛΥΚΙΝΟΣ12 Οὐκοῦν, ὦ Πολύστρατε, μῦθον ἀντὶ μύθου\nἄμειψαι αὐτῷ τῷ μέτρῳ φασίν, ἢ καὶ λώιον,\nδύνασαι γάρ, καί τινα εἰκόνα γραψάμενος τῆς\nψυχῆς ἐπίδειξον, ὡς μὴ ἐξ ἡμισείας θαυμάζοιμι\nαὐτήν.\nΠΟΛΥΣΤΡΑΤΟΣΟὐ μικρόν, ὦ ἑταῖρε, τὸ ἀγώνισμα προστάττεις·\nοὐ γὰρ ὅμοιον τὸ πᾶσι προφανὲς ἐπαινέσαι\nκαὶ τὰ ἄδηλα ἐμφανίσαι τῷ λόγῳ. καί μοι δοκῶ\nσυνεργῶν καὶ αὐτὸς δεήσεσθαι πρὸς τὴν εἰκόνα.\nοὐ πλαστῶν οὐδὲ γραφέων μόνον, ἀλλὰ καὶ\nφιλοσόφων, ὡς πρὸς τοὺς ἐκείνων κανόνας ἀπευθῦναι\nτὸ ἄγαλμα καὶ δεῖξαι κατὰ τὴν ἀρχαίαν\nπλαστικὴν κατεσκευασμένον.\n13 Καὶ δὴ πεποιήσθω. αὐδήεσσα μὲν τὸ πρῶτον\nκαὶ λίγεια, καὶ τὸ “γλυκίων μέλιτος ἀπὸ τῆς\nγλώττης” περὶ αὐτῆς 1 μᾶλλον ἢ περὶ τοῦ Πυλίου\nγέροντος ἐκείνου ὁ Ὅμηρος εἴρηκεν. πᾶς 2 δὲ ὁ\nτόνος τοῦ φθέγματος οἷος ἁπαλώτατος, οὔτε\nβαρὺς ὡς εἰς τὸ ἀνδρεῖον ἡρμόσθαι οὔτε πάνυ\nλεπτὸς ὡς θηλύτατός τε εἶναι καὶ κομιδῇ ἔκλυτος,\nἀλλʼ οἷος γένοιτʼ ἂν παιδὶ μήπω ἡβάσκοντι, ἡδὺς\nκαὶ προσηνὴς καὶ πράως παραδυόμενος εἰς τὴν\n\n\n\n\nἀκοήν, ὡς καὶ παυσαμένης ἔναυλον εἶναι τὴν\nβοὴν καί τι λείψανον ἐνδιατρίβειν καὶ περιβομβεῖν\nτὰ ὦτα, καθάπερ ἠχώ τινα παρατείνουσαν\nτὴν ἀκρόασιν καὶ ἴχνη τῶν λόγων μελιχρὰ\nἄττα καὶ πειθοῦς μεστὰ ἐπὶ τῆς ψυχῆς ἀπολιμπάνουσαν.\nὁπόταν δὲ καὶ τὸ καλὸν ἐκεῖνο ἄδῃ.\nκαὶ μάλιστα πρὸς τὴν κιθάραν, τότε δὴ τότε 1\nὥρα μὲν σιωπᾶν τάχιστα2 ἀλκυόσι καὶ τέττιξι\nκαὶ τοῖς κύκνοις· ἄμουσα γὰρ ὡς πρὸς ἐκείνην\nἅπαντα· κἂν τὴν Πανδίονος εἴπῃς, ἰδιῶτις κἀκείνη\nκαὶ ἄτεχνος, εἰ καὶ πολυηχέα τὴν φωνὴν ἀφίησιν.\n14 Ὀρφεὺς δὲ καὶ Ἀμφίων, οἵπερ ἐπαγωγότατοι\nἐγένοντο τῶν ἀκροατῶν, ὡς καὶ τὰ ἄψυχα ἐπικαλέσασθαι\nπρὸς τὸ μέλος, αὐτοὶ ἄν, οἶμαι, εἴ γε\nἤκουσαν, καταλιπόντες ἂν τὰς κιθάρας παρεστήκεσαν\nσιωπῇ ἀκροώμενοι. τὸ γὰρ τῆς τε ἁρμονίας\nτὸ ἀκριβέστατον διαφυλάττειν, ὡς μὴ παραβαίνειν\nτι τοῦ ῥυθμοῦ, ἀλλʼ εὐκαίρῳ τῇ ἄρσει καὶ\nθέσει διαμεμετρῆσθαι τὸ ᾆσμα καὶ συνῳδὸν εἶναι\nτὴν κιθάραν καὶ ὁμοχρονεῖν τῇ γλώττῃ τὸ πλῆκτρον,\nκαὶ τὸ εὐαφὲς τῶν δακτύλων καὶ τὸ\nεὐκαμπὲς τῶν μελῶν, πόθεν ἂν ταῦτα ὑπῆρχε τῷ\nΘρᾳκὶ ἐκείνῳ καὶ τῷ ἀνὰ τὸν Κιθαιρῶνα μεταξὺ\nβουκολοῦντι καὶ κιθαρίζειν μελετῶντι;\nὭστε ἤν ποτε, ὦ Λυκῖνε, καὶ ᾀδούσης ἀκούῃς\nαὐτῆς, οὐκέτι τὸ τῶν Γοργόνων ἐκεῖνο ἔσῃ μόνον\nπεπονθώς, λίθος ἐξ ἀνθρώπου γενόμενος, ἀλλὰ\n\n\n\n\n\nκαὶ τὸ τῶν Σειρήνων εἴσῃ ὁποῖόν τι ἦν· παρεστήξῃ\nγὰρ εὖ οἶδα κεκηλημένος, πατρίδος καὶ\nοἰκείων ἐπιλαθόμενος. καὶ ἢν κηρῷ ἐπιφράξῃ\nτὰ ὦτα, καὶ διὰ τοῦ κηροῦ διαδύσεταί σοι τὸ\nμέλος. τοιοῦτόν τι ἄκουσμά ἐστι, Τερψιχόρης\nτινὸς ἡ Μελπομένης ἢ Καλλιόπης αὐτῆς παίδευμα,\nμυρία τὰ θέλγητρα καὶ παντοῖα ἐν ἑαυτῷ\nἔχον. ἑνί τε λόγῳ συνελὼν φαίην ἄν, τοιαύτης\nμοι τῆς ᾠδῆς ἀκούειν νόμιζε, οἵαν εἰκὸς εἶναι τὴν\nδιὰ τοιούτων χειλῶν, διʼ ἐκείνων δὲ τῶν ὀδόντων\nἐξιοῦσαν. ἑώρακας δὲ καὶ αὐτὸς ἥν φημι, ὥστε\nἀκηκοέναι νόμιζε.\n15 Τὸ μὲν γὰρ ἀκριβὲς τοῦτο τῆς φωνῆς καὶ καθαρῶς\nἸωνικὸν καὶ ὅτι ὁμιλῆσαι στωμύλη καὶ\nπολὺ τῶν Ἀττικῶν χαρίτων ἔχουσα οὐδὲ θαυμάζειν\nἄξιον· πάτριον γὰρ αὐτῇ καὶ προγονικόν,\nοὐδὲ ἄλλως ἐχρῆν μετέχουσαν τῶν Ἀθηναίων\nκατὰ τὴν ἀποικίαν. οὐδὲ γὰρ οὐδὲ ἐκεῖνο θαυμάσαιμ᾿ \nἄν, εἰ καὶ ποιήσει χαίρει καὶ τὰ πολλὰ\nταύτῃ ὁμιλεῖ, τοῦ Ὁμήρου πολῖτις οὖσα.\nΜία μὲν δή σοι, ὦ Λυκῖνε, καλλιφωνίας αὕτη\nκαὶ ᾠδῆς εἰκών, ὡς ἄν τις ἐπὶ τὸ ἔλαττον εἰκάσειεν.\nσκόπει δὲ δὴ καὶ τὰς ἄλλας· οὐ γὰρ μίαν\nὥσπερ σὺ ἐκ πολλῶν συνθεὶς ἐπιδεῖξαι διέγνωκα\n—ἧττον γὰρ τοῦτο καὶ γραφικόν, συντελεσθὲν 1\nκάλλη τοσαῦτα καὶ πολυειδές τι ἐκ πολλῶν\nἀποτελεῖν αὐτὸ αὑτῷ ἀνθαμιλλώμενον—ἀλλʼ αἱ\n\n\n\nπᾶσαι τῆς ψυχῆς ἀρεταὶ καθʼ ἑκάστην εἰκὼν μία\nγεγράψεται πρὸς τὸ ἀρχέτυπον μεμιμημένη.\nΛΥΚΙΝΟΣἙορτήν, ὦ Πολύστρατε, καὶ πανδαισίαν ἐπαγγέλλεις.\nἔοικας γοῦν λώιον ὡς ἀληθῶς ἀποδώσειν\nμοι τὸ μέτρον. ἐπιμέτρει δʼ οὖν· ὡς οὐκ ἔστιν ὅ\nτι ἂν ἄλλο ποιήσας μᾶλλον χαρίσαιό μοι.\nΠΟΛΥΣΤΡΑΤΟΣ16 Οὐκοῦν ἐπειδὴ πάντων καλῶν παιδείαν ἡγεῖσθαι\nἀνάγκη, καὶ μάλιστα τούτων ὁπόσα μελετητά,\nφέρε καὶ ταύτην ἤδη συστησώμεθα,\nποικίλην μέντοι καὶ πολύμορφον, ὡς μηδὲ κατὰ\nτοῦτο ἀπολιποίμεθα τῆς σῆς πλαστικῆς. καὶ δὴ\nγεγράφθω πάντα συλλήβδην τὰ ἐκ τοῦ Ἑλικῶνος\nἀγαθὰ ἔχουσα, οὐχ ὥσπερ ἡ Κλειὼ καὶ ἡ Πολύμνια\nκαὶ ἡ Καλλιοπη καὶ αἱ ἄλλαι ἕν τι ἑκάστη\nἐπισταμένη, ἀλλὰ τὰ1 πασῶν καὶ προσέτι τὰ\nἙρμοῦ καὶ Ἀπόλλωνος. ὁπόσα γὰρ ἢ ποιηταὶ\nμέτροις διακοσμήσαντες ἢ ῥήτορες δεινότητι\nκρατύναντες ἐξενηνόχασιν ἢ συγγραφεῖς ἱστορήκασιν\nἢ φιλόσοφοι παρῃνέκασι, 2 πᾶσι τούτοις\nἡ εἰκὼν κεκοσμήσθω, οὐκ ἄχρι τοῦ ἐπικεχρῶσθαι\nμόνον, ἀλλʼ εἰς βάθος δευσοποιοῖς τισι φαρμάκοις\nεἰς κόρον καταβαφεῖσα. καὶ συγγνώμη, εἰ μηδὲν\nἀρχέτυπον ἐπιδεῖξαι ταύτης δυναίμην τῆς γραφῆς·\nοὐ γὰρ ἔσθʼ ὅ τι τοιοῦτον ἐν τοῖς πάλαι παιδείας\nπέρι μνημονεύεται. πλὴν ἀλλά, εἴ γε δοκεῖ,\n\n\n\nἀνακεισθω καὶ αὕτη· οὐ μεμπτὴ γάρ, ὡς ἐμοὶ\nφαίνεται.\nΛΥΚΙΝΟΣΚαλλίστη μὲν οὖν, 1 ὦ Πολύστρατε, καὶ πάσαις\nταῖς γραμμαῖς ἀπηκριβωμένη.\nΠΟΛΥΣΤΡΑΤΟΣ17 Μετὰ δὲ ταύτην ἡ τῆς σοφίας καὶ συνέσεως\nεἰκὼν γραπτέα. δεήσει δὲ ἡμῖν ἐνταῦθα πολλῶν\nτῶν παραδειγμάτων, ἀρχαίων τῶν πλείστων,\nἑνὸς μὲν καὶ αὐτοῦ Ἰωνικοῦ· γραφεῖς δὲ καὶ δημιουργοὶ\nαὐτοῦ Αἰσχίνης Σωκράτους ἑταῖρος καὶ\nαὐτὸς Σωκράτης, μιμηλότατοι τεχνιτῶν ἁπάντων,\nὅσῳ καὶ μετʼ ἔρωτος ἔγραφον. τὴν δὲ ἐκ τῆς\nΜιλήτου ἐκείνην Ἀσπασίαν, ᾗ καὶ ὁ Ὀλύμπιος\nθαυμασιώτατος αὐτὸς συνῆν, οὐ φαῦλον συνέσεως\nπαράδειγμα προθέμενοι, ὁπόσον ἐμπειρίας πραγμάτων\nκαὶ ὀξύτητος εἰς τὰ πολιτικὰ καὶ ἀγχινοίας\nκαὶ δριμύτητος ἐκείνῃ προσῆν, τοῦτο πᾶν\nἐπὶ τὴν ἡμετέραν εἰκόνα μεταγάγωμεν ἀκριβεῖ\nτῇ στάθμῃ· πλὴν ὅσον ἐκείνη μὲν ἐν μικρῷ\nπινακίῳ ἐγέγραπτο, αὕτη δὲ κολοσσιαία τὸ\nμέγεθός ἐστιν.\nΛΥΚΙΝΟΣΠῶς τοῦτο φής;\nΠΟΛΥΣΤΡΑΤΟΣὍτι, ὦ Λυκῖνε, οὐκ ἰσομεγέθεις εἶναί φημι τὰς\nεἰκόνας ὁμοίας οὔσας· οὐ γὰρ ἴσον οὐδὲ ἐγγὺς\nἈθηναίων ἡ τότε πολιτεία καὶ ἡ παροῦσα τῶν\nῬωμαίων δύναμις. ὥστε εἰ καὶ τῇ ὁμοιότητι ἡ\n\n\n\nαὐτή, ἀλλὰ τῷ μεγέθει γε ἀμείνων αὕτη ὡς ἂν\nἐπὶ πλατυτάτου πίνακος καταγεγραμμένη.\n18 Δεύτερον δὲ καὶ τρίτον παράδειγμα Θεανώ τε\nἐκείνη καὶ ἡ Λεσβία μελοποιός, καὶ Διοτίμα ἐπὶ\nταύταις, ἡ μὲν τὸ μεγαλόνουν ἡ Θεανὼ συμβαλλομένη\nεἰς τὴν γραφήν, ἡ Σαπφὼ δὲ τὸ γλαφυρὸν\nτῆς προαιρέσεως· τῇ Διοτίμᾳ δὲ οὐχ ἃ Σωκράτης\nἐπήνεσεν αὐτὴν ἐοικυῖα ἔσται μόνον, ἀλλὰ καὶ\nτὴν ἄλλην σύνεσίν τε καὶ συμβουλίαν. τοιαύτη\nσοι καὶ αὕτη, Λυκῖνε, ἀνακείσθω ἡ εἰκών.\nΛΥΚΙΝΟΣ19 Νὴ Δί᾿ , ὦ Πολύστρατε, θαυμάσιος οὖσα. σὺ\nδὲ ἄλλας γράφον.\nΠΟΛΥΣΤΡΑΤΟΣΤὰς 1 τῆς χρηστότητος, ὦ ἑταῖρε, καὶ φιλανθρωπίας,\nἢ τὸ ἥμερον ἐμφανιεῖ τοῦ τρόπου καὶ\nπρὸς τοὺς δεομένους προσηνές; εἰκάσθω οὖν καὶ\nαὐτὴ Θεανοῖ τε ἐκείνη τῇ Ἀντήνορος καὶ Ἀρήτῃ\nκαὶ τῇ θυγατρὶ αὐτῆς τῇ Ναυσικάᾳ, καὶ εἴ τις\nἄλλη ἐν μεγέθει πραγμάτων ἐσωφρόνησε πρὸς\nτὴν τύχην.\n20 Ἑξῆς δὲ μετὰ ταύτην ἡ τῆς σωφροσύνης αὐτῆς\nγεγράφθω καὶ τῆς πρὸς τὸν συνόντα εὐνοίας, ὡς\nκατὰ τὴν τοῦ Ἰκαρίου μάλιστα εἶναι τὴν σαόφρονα\n\n\n\n\n\nκαὶ τὴν περίφρονα ὑπὸ τοῦ Ὁμήρου\nγεγραμμένην—τοιαύτην γὰρ τὴν τῆς Πηνελόπης\nεἰκόνα ἐκεῖνος ἔγραψεν—ἢ καὶ νὴ Δία κατὰ τὴν\nὁμώνυμον αὐτῆς τὴν τοῦ Ἀβραδάτα, ἧς μικρὸν\nἔμπροσθεν ἐμνημονεύσαμεν.\nΛΥΚΙΝΟΣΠαγκάλην καὶ ταύτην, ὦ Πολύστρατε, ἀπειργάσω,\nκαὶ σχεδὸν ἤδη τέλος σοι ἔχουσιν αἱ\nεἰκόνες· ἅπασαν γὰρ ἐπελήλυθας τὴν ψυχὴν\nκατὰ μέρη ἐπαινῶν.\nΠΟΛΥΣΤΡΑΤΟΣ21 Οὐχ ἅπασαν· ἔτι γὰρ τὰ μέγιστα τῶν ἐπαίνων\nπεριλείπεται. λέγω δὲ τὸ ἐν τηλικούτῳ ὄγκῳ\nγενομένην αὐτὴν μήτε τῦφον ἐπὶ τῇ εὐπραξίᾳ\nπεριβαλέσθαι μήτε ὑπὲρ τὸ ἀνθρώπινον μέτρον\nἐπαρθῆναι πιστεύσασαν τῇ τύχῃ, φυλάττειν δὲ\nἐπὶ τοῦ ἰσοπέδου ἑαυτὴν μηδὲν ἀπειρόκαλον ἢ\nφορτικὸν φρονοῦσαν καὶ τοῖς προσιοῦσιν δημοτικῶς\nτε καὶ ἐκ τοῦ ὁμοίου προσφέρεσθαι καὶ\nδεξιώσεις καὶ φιλοφροσύνας φιλοφρονεῖσθαι τοσούτῳ\nἡδίους τοῖς προσομιλοῦσιν, ὅσῳ καὶ παρὰ\nμείζονος ὅμως γιγνόμεναι οὐδὲν τραγικὸν ἐμφαίνουσιν.\nὡς ὁπόσοι τῷ μέγα δύνασθαι μὴ πρὸς\nὑπεροψίαν, ἀλλὰ καὶ πρὸς εὐποιίαν ἐχρήσαντο,\nοὗτοι καὶ ἄξιοι μάλιστα τῶν παρὰ τῆς τύχης\nδοθέντων ἀγαθῶν ὤφθησαν, καὶ μόνοι ἂν οὗτοι\nδικαίως τὸ ἐπίφθονον διαφύγοιεν· οὐδεὶς γὰρ ἂν\nφθονήσειε τῷ ὑπερέχοντι, ἢν μετριάζοντα ἐπὶ\nτοῖς εὐτυχήμασιν αὐτὸν ὁρᾷ καὶ μὴ κατὰ τὴν τοῦ\nὉμήρου Ἄτην ἐκείνην ἐπʼ ἀνδρῶν κράατα βεβηκότα\n\n\nκαὶ τὸ ὑποδεέστερον πατοῦντα· ὅπερ οἱ\nταπεινοὶ τὰς γνώμας πάσχουσιν ἀπειροκαλίᾳ τῆς\nψυχῆς· 1 ἐπειδὰν γὰρ αὐτοὺς ἡ τύχη μηδὲν τοιοῦτον\nἐλπίσαντας ἄφνω ἀναβιβάσῃ εἰς πτηνόν τι\nκαὶ μετάρσιον ὄχημα, οὐ μένουσιν ἐπὶ τῶν\nὑπαρχόντων οὐδʼ ἀφορῶσιν κάτω, ἀλλὰ ἀεὶ\nπρὸς τὸ ἄναντες βιάζονται. τοιγαροῦν ὥσπερ ὁ\nἼκαρος, τακέντος αὐτοῖς τάχιστα τοῦ κηροῦ καὶ\nτῶν πτερῶν περιρρυέντων, γελωτα ὀφλισκάνουσιν\nἐπὶ κεφαλὴν εἰς πελάγη καὶ κλύδωνα ἐμπίπτοντες·\nὅσοι δὲ κατὰ τὸν Δαίδαλον ἐχρήσαντο τοῖς\nπτεροῖς καὶ μὴ πάνυ ἐπήρθησαν, εἰδότες ὅτι ἐκ\nκηροῦ ἦν αὐτοῖς πεποιημένα, ἐταμιεύσαντο δὲ\nπρὸς τὸ ἀνθρώπινον τὴν φορὰν καὶ ἠγάπησαν\nὑψηλότεροι μόνον τῶν κυμάτων ἐνεχθέντες, ὥστε\nμέντοι νοτίζεσθαι αὐτοῖς ἀεὶ τὰ πτερὰ καὶ μὴ\nπαρέχειν αὐτὰ μόνῳ τῷ ἡλίῳ, οὗτοι δὲ ἀσφαλῶς\nτε ἅμα καὶ σωφρόνως διέπτησαν· ὅπερ καὶ ταύτην\nἄν τις μάλιστα ἐπαινέσειε. τοιγαροῦν καὶ\nἄξιον παρὰ πάντων ἀπολαμβάνει τὸν καρπόν,\nεὐχομένων ταῦτά τε αὐτῇ παραμεῖναι τὰ πτερὰ\nκαὶ ἔτι 2 πλείω ἐπιρρεῖν τἀγαθά.\nΛΥΚΙΝΟΣ22 Καὶ οὕτως, ὦ Πολύστρατε. γιγνέσθω· ἀξία\nγὰρ οὐ τὸ σῶμα μόνον ὥσπερ ἡ Ἑλένη καλὴ\nοὖσα, καλλίω δὲ καὶ ἐρασμιωτέραν3 ὑπʼ αὐτῷ\nτὴν ψυχὴν σκέπουσα. ἔπρεπε δὲ καὶ βασιλεῖ\nτῷ μεγάλῳ χρηστῷ καὶ ἡμέρῳ ὄντι καὶ τοῦτο\nμετὰ τῶν ἄλλων ἀγαθῶν, ὁπόσα ἐστὶν αὐτῷ,\n\n\n\n\nεὐδαιμονῆσαι, ὡς ἐπʼ αὐτοῦ καὶ φῦναι γυναῖκα\nτοιαύτην καὶ συνοῦσαν αὐτῷ ποθεῖν αὐτόν· οὐ\nγὰρ μικρὸν τοῦτο εὐδαιμόνημα, γυνὴ περὶ ἧς ἄν\nτις εὐλογως τὸ Ὁμηρικὸν ἐκεῖνο εἴποι, χρυσείῃ\nμὲν αὐτὴν Ἀφροδίτῃ ἐρίζειν τὸ κάλλος, ἔργα δὲ\nαὐτῇ Ἀθηναίῃ ἰσοφαρίζειν. γυναικῶν γὰρ συνόλως\nοὐκ ἄν τις παραβληθείη αὐτῇ “οὐ δέμας\nοὐδὲ φυήν,” φησὶν Ὅμηρος, “οὔτʼ ἂρ φρένας\nοὔτε τι ἔργα.”\nΠΟΛΥΣΤΡΑΤΟΣ23 Ἀληθῆ φής, ὦ Λυκῖνε· ὥστε εἰ δοκεῖ, ἀναμίξαντες\nἤδη τὰς εἰκόνας, ἥν τε σὺ ἀνέπλασας τὴν\nτοῦ σώματος καὶ ἂς ἐγὼ τῆς ψυχῆς ἐγραψάμην,\nμίαν ἐξ ἀπασῶν συνθέντες εἰς1 βιβλίον καταθέμενοι\nπαρέχωμεν ἅπασι θαυμάζειν τοῖς τε νῦν\nοὖσι καὶ τοῖς ἐν ὑστέρῳ ἐσομένοις. μονιμωτέρα\nγοῦν τῶν Ἀπελλοῦ καὶ Παρρασίου καὶ Πολυγνώτου\nγένοιτʼ ἄν, καὶ αὐτῇ ἐκεινῇ παρὰ πολὺ\nτῶν τοιούτων κεχαρισμένη, ὅσῳ μὴ ξύλου καὶ\nκηροῦ καὶ χρωμάτων πεποίηται, ἀλλὰ ταῖς παρὰ\nΜουσῶν ἐπιπνοίαις 2 εἴκασται, ἥπερ ἀκριβεστάτη\nεἰκὼν γένοιτʼ ἂν σώματος κάλλος καὶ ψχῆς\nἀρετὴν ἅμα ἐμφανίζουσα.\n","locs":[{"loc":"urn:cts:greekLit:tlg0062.tlg039:1","start":0,"length":1137},{"loc":"urn:cts:greekLit:tlg0062.tlg039:2","start":1137,"length":792},{"loc":"urn:cts:greekLit:tlg0062.tlg039:3","start":1929,"length":901},{"loc":"urn:cts:greekLit:tlg0062.tlg039:4","start":2830,"length":981},{"loc":"urn:cts:greekLit:tlg0062.tlg039:5","start":3811,"length":597},{"loc":"urn:cts:greekLit:tlg0062.tlg039:6","start":4408,"length":1164},{"loc":"urn:cts:greekLit:tlg0062.tlg039:7","start":5572,"length":1179},{"loc":"urn:cts:greekLit:tlg0062.tlg039:8","start":6751,"length":495},{"loc":"urn:cts:greekLit:tlg0062.tlg039:9","start":7246,"length":1166},{"loc":"urn:cts:greekLit:tlg0062.tlg039:10","start":8412,"length":738},{"loc":"urn:cts:greekLit:tlg0062.tlg039:11","start":9150,"length":1456},{"loc":"urn:cts:greekLit:tlg0062.tlg039:12","start":10606,"length":532},{"loc":"urn:cts:greekLit:tlg0062.tlg039:13","start":11138,"length":903},{"loc":"urn:cts:greekLit:tlg0062.tlg039:14","start":12041,"length":1223},{"loc":"urn:cts:greekLit:tlg0062.tlg039:15","start":13264,"length":928},{"loc":"urn:cts:greekLit:tlg0062.tlg039:16","start":14192,"length":989},{"loc":"urn:cts:greekLit:tlg0062.tlg039:17","start":15181,"length":981},{"loc":"urn:cts:greekLit:tlg0062.tlg039:18","start":16162,"length":359},{"loc":"urn:cts:greekLit:tlg0062.tlg039:19","start":16521,"length":356},{"loc":"urn:cts:greekLit:tlg0062.tlg039:20","start":16877,"length":484},{"loc":"urn:cts:greekLit:tlg0062.tlg039:21","start":17361,"length":1815},{"loc":"urn:cts:greekLit:tlg0062.tlg039:22","start":19176,"length":631},{"loc":"urn:cts:greekLit:tlg0062.tlg039:23","start":19807,"length":564}]}
{"id":"urn:cts:greekLit:tlg0062.tlg039.perseus-grc2","text":"Λυκῖνος ἀλλʼ ἧ Ἰθίούτόν τι βττασγον οι τὴν Γοργὼ ἰδόντες οἷον ἐγὼ ἔναγχος ἔπαθον, ὦ Πολύστρατε, παγκάλην τινὰ γυναῖκα ἰδών αὐτὸ γὰρ τὸ τοῦ μύθου ἐκεῖνο, μικροῦ δέω λίθος ἐξ ἀνθρώπου σοι γεγονέναι πεπηγὼς ὑπὸ τοῦ θαύματος.\nΠολύστρατος Ἡράκλεις, ὑπερφυές τι τὸ θέαμα φὴς καὶ δεινῶς βίαιον, εἴ γε καὶ Λυκῖνον ἐξέπληξε γυνή τις οὖσα· σὺ γὰρ ὑπὸ μὲν τῶν μειρακίων καὶ πάνυ ῥᾳδίως αὐτὸ πάσχεις, ὥστε θᾶττον ἄν τις ὅλον τὸν Σίπυλον μετακινήσειεν ἢ σὲ τῶν καλῶν ἀπάγοι μὴ οὐχὶ παρεστάναι αὐτοῖς κεχηνότα καὶ ἐπιδακρύοντά γε πολλάκις ὥσπερ ἐκείνην αὐτὴν τὴν τοῦ Ταντάλου. ἀτὰρ εἰπέ μοι, τίς ἡ λιθοποιὸς αὕτη Μέδουσα ἡμῖν ἐστιν καὶ πόθεν, ὡς καὶ ἡμεῖς ἴδοιμεν οὐ γάρ, οἶμαι, φθονήσεις ἡμῖν τῆς θέας οὐδὲ ζηλοτυπήσεις, εἰ μέλλοιμεν πλησίον που καὶ αὐτοὶ παραπεπηγέναι σοι ἰδόντες.\nΛυκῖνος καὶ μὴν εὖ εἰδέναι χρή σε, ὡς κἂν ἐκ περιωπῆς μόνον ἀπίδῃς εἰς αὐτήν, ἀχανῆ σε καὶ τῶν ἀνδριάντων ἀκινητότερον ἀποφανεῖ. καίτοι τοῦτο μὲν ἴσως εἰρηνικώτερόν ἐστιν καὶ τὸ τραῦμα ἧττον καίριον, εἰ αὐτὸς ἴδοις· εἰ δὲ κἀκείνη προσβλέψειὲ σε, τίς ἔσται μηχανὴ ἀποστῆναι αὐτῆς; ἀπάξει γάρ σε ἀναδησαμένη ἔνθα ἂν ἐθέλῃ, ὅπερ καὶ ἡ λίθος ἡ Ἡρακλεία δρᾷ τὸν σίδηρον.\nΠολύστρατος παύου, ὦ Λυκῖνε, τεράστιόν τι κάλλος ἀναπλάττων, ἀλλʼ εἰπέ, τίς ἡ γυνή ἐστιν.\nΛυκῖνος οἴει γάρ με ὑπερβαλέσθαι τῷ λόγῳ, ὃς δέδια μή σοι ἰδόντι ἀσθενής τις ἐπαινέσαι δόξω, παρὰ τοσοῦτον ἀμείνων φανεῖται; πλὴν ἀλλὰ ἥτις μέν, οὐκ ἂν εἰπεῖν ἔχοιμι, θεραπεία δὲ πολλὴ καὶ ἡ ἄλλη περὶ αὐτὴν παρασκευὴ λαμπρὰ καὶ εὐνούχων τι πλῆθος καὶ ἅβραι πάνυ πολλαί, καὶ ὅλως μεῖζόν γε ἢ κατὰ ἰδιωτικὴν τύχην ἐδόκει τὸ πρᾶγμα εἶναι.\nΠολύστρατος οὐδὲ τοὔνομα ἐπύθου σύ γε ἥτις καλοῖτο;\nΛυκῖνος οὐδαμῶς, ἢ τοῦτο μόνον, τῆς Ἰωνίας ἐστὶν τῶν θεατῶν γάρ τις ἀπιδὼν εἰς τὸν πλησίον, ἐπεὶ παρῆλθεν, τοιαῦτα μέντοι, ἔφη, τὰ Σμυρναϊκὰ κάλλη· καὶ θαυμαστὸν οὐδέν, εἰ ἡ καλλίστη τῶν Ἰωνικῶν πόλεων τὴν καλλίστην γυναῖκα ἤνεγκεν. ἐδόκει δέ μοι Σμυρναῖος καὶ αὐτὸς ὁ λέγων εἶναι, οὕτως ἐσεμνύνετο ἐπʼ αὐτῇ.\nΠολύστρατος οὐκοῦν ἐπεὶ λίθου τοῦτό γε ὡς ἀληθῶς ἐποίησας οὔτε παρακολουθήσας οὔτε τὸν Σμυρναῖον ἐκεῖνον ἐρόμενος, ὅστις ἦν, κἂν τὸ εἶδος ὡς οἷόν τε ὑπόδειξον τῷ λόγῳ· τάχα γὰρ ἂν οὕτως γνωρίσαιμι.\nΛυκῖνος ὁρᾷς ἡλίκον τοῦτο ᾔτησας; οὐ κατὰ λόγων δύναμιν, καὶ μάλιστά γε τῶν ἐμῶν, ἐμφανίσαι θαυμασίαν οὕτως εἰκόνα, πρὸς ἣν μόλις ἂν ἢ Ἀπελλῆς ἢ Ζεῦξις ἢ Παρράσιος ἱκανοὶ ἔδοξαν, ἢ εἴ τις Φειδίας ἢ Ἀλκαμένης ἐγὼ δὲ λυμανοῦμαι τὸ ἀρχέτυπον ἀσθενείᾳ τῆς τέχνης.\nΠολύστρατος ὅμως, ὦ Λυκῖνε, ποία τις τὴν ὄψιν; οὐ γὰρ ἐπισφαλὲς τὸ τόλμημα, εἰ φίλῳ ἀνδρὶ ἐπιδείξαις τὴν εἰκόνα, ὅπως ἂν τῆς γραμμῆς ἔχῃ.\nΛυκῖνος καὶ μὴν ἀσφαλέστερον αὐτὸς ποιήσειν μοι δοκῶ τῶν παλαιῶν τινας ἐκείνων τεχνιτῶν παρακαλέσας ἐπὶ τὸ ἔργον, ὡς ἀναπλάσειάν μοι τὴν γυναῖκα.\nΠολύστρατος πῶς τοῦτο φής; ἢ πῶς ἂν ἀφίκοιντό σοι πρὸ τοσούτων ἐτῶν ἀποθανόντες;\nΛυκῖνος ῥᾳδίως, ἤνπερ σὺ μὴ ὀκνήσῃς ἀποκρίνασθαί τί μοι.\nΠολύστρατος ἐρώτα μόνον.\nΛυκῖνος ἐπεδήμησάς ποτε, ὦ Πολύστρατε, τῇ Κνιδίων;\nΠολύστρατος καὶ μάλα.\nΛυκῖνος οὐκοῦν καὶ τὴν Ἀφροδίτην εἶδες πάντως αὐτῶν;\nΠολύστρατος νὴ Δία, τῶν Πραξιτέλους ποιημάτων τὸ κάλλιστον.\nΛυκῖνος ἀλλὰ καὶ τὸν μῦθον ἤκουσας, ὃν λέγουσιν οἱ ἐπιχώριοι περὶ αὐτῆς, ὡς ἐρασθείη τις τοῦ ἀγάλματος καὶ λαθὼν ὑπολειφθεὶς ἐν ἱερῷ συγγένοιτο, ὡς δυνατὸν ἀγάλματι. τοῦτο μέντοι· ἄλλως ἱστορείσθω. σὺ δὲ — ταύτην γάρ, ὡς φής, εἶδες — ἴθι μοὶ καὶ τόδε ἀπόκριναι, εἰ καὶ τὴν ἐν κήποις Ἀθὴνησι τὴν Ἀλκαμένους ἑώρακας.\nΠολύστρατος ἦ πάντων γʼ ἄν, ὦ Λυκῖνε, ὁ ῥᾳθυμότατος ἦν, εἰ τὸ κάλλιστον τῶν Ἀλκαμένους πλασμάτων παρεῖδον.\nΛυκῖνος ἐκεῖνο μέν γε, ὦ Πολύστρατε, οὐκ ἐξερήσομαί σε, εἰ πολλάκις εἰς τὴν ἀκρόπολιν ἀνελθὼν καὶ τὴν Καλάμιδος Σωσάνδραν τεθέασαι.\nΠολύστρατος εἶδον κἀκείνην πολλάκις.\nΛυκῖνος ἀλλὰ καὶ ταῦτα μὲν ἱκανῶς. τῶν δὲ Φειδίου ἔργων τί μάλιστα ἐπῄνεσας;\nΠολύστρατος τί δʼ ἄλλο ἢ τὴν Λημνίαν, ᾗ καὶ ἐπιγράψαι τοὔνομα ὁ Φειδίας ἠξίωσε; καὶ νὴ Δία τὴν Ἀμαζόνα τὴν ἐπερειδομένην τῷ δορατίῳ.\nΛυκῖνος τὰ κάλλιστα, ὦ ἑταῖρε, ὥστʼ οὐκέτʼ ἄλλων τεχνιτῶν δεήσει. φέρε δή, ἐξ ἁπασῶν ἤδη τούτων ὡς οἷόν τε συναρμόσας μίαν σοι εἰκόνα ἐπιδείξω, τὸ ἐξαίρετον παρʼ ἑκάστης ἔχουσαν.\nΠολύστρατος καὶ τίνα ἂν τρόπον τουτὶ γένοιτο;\nΛυκῖνος οὐ χαλεπόν, ὦ Πολύστρατε, εἰ τὸ ἀπὸ τοῦδε παραδόντες τὰς εἰκόνας τῷ λόγῳ, ἐπιτρέψαιμεν αὐτῷ μετακοσμεῖν καὶ συντιθέναι καὶ ἁρμόζειν ὡς ἂν εὐρυθμότατα δύναιτο, φυλάττων ἅμα τὸ συμμιγὲς ἐκεῖνο καὶ ποικίλον.\nΠολύστρατος εὖ λέγεις· καὶ δὴ παραλαβὼν δεικνύτω· ἐθέλω γὰρ εἰδέναι ὅ τι καὶ χρήσεται αὐταῖς, ἢ ὅπως ἐκ τοσούτων μίαν τινὰ συνθεὶς οὐκ ʼἀπᾴδουσαν ἀπεργάσεται.\nΛυκῖνοςκαὶ μὴν ἤδη σοι ὁρᾶν παρέχει γιγνομένην τὴν εἰκόνα, ὧδε συναρμόζων, τῆς ἐκ Κνίδου ἡκούσης μόνον τὴν κεφαλὴν λαβών οὐδὲν γὰρ τοῦ ἄλλου σώματος γυμνοῦ ὄντος δεήσεται· τὰ μὲν ἀμφὶ τὴν κόμην καὶ μέτωπον ὀφρύων τε τὸ εὔγραμμον ἐάσει ἔχειν ὥσπερ ὁ Πραξιτέλης ἐποίησεν, καὶ τῶν ὀφθαλμῶν δὲ τὸ ὑγρὸν ἅμα τῷ φαιδρῷ καὶ κεχαρισμένῳ, καὶ τοῦτο διαφυλάξει κατὰ τὸ Πραξιτέλει δοκοῦν τὰ μῆλα δὲ καὶ ὅσα τῆς ὄψεως ἀντωπὰ παρʼ Ἀλκαμένους καὶ τῆς ἐν κήποις λήψεται, καὶ προσέτι χειρῶν ἄκρα καὶ καρπῶν τὸ εὔρυθμον καὶ δακτύλων τὸ εὐάγωγον εἰς λεπτὸν ἀπολῆγον παρὰ τῆς ἐν κήποις καὶ ταῦτα. τὴν δὲ τοῦ παντὸς προσώπου περιγραφὴν καὶ παρειῶν τὸ ἁπαλὸν καὶ ῥῖνα σύμμετρον ἡ Λημνία παρέξει καὶ Φειδίας· ἔτι καὶ στόματος ἁρμογὴν αὐτὸς καὶ τὸν αὐχένα, παρὰ τῆς Ἀμαζόνος λαβών ἡ Σωσάνδρα δὲ καὶ Κάλαμις αἰδοῖ κοσμήσουσιν αὐτήν, καὶ τὸ μειδίαμα σεμνὸν καὶ λεληθὸς ὥσπερ τὸ ἐκείνης ἔσται· καὶ τὸ εὐσταλὲς δὲ καὶ κόσμιον τῆς ἀναβολῆς παρὰ τῆς Σωσάνδρας, πλὴν ὅτι ἀκατακάλυπτος αὕτη ἔσται τὴν κεφαλήν. τῆς ἡλικίας δὲ τὸ μέτρον ἡλίκον ἂν γένοιτο, κατὰ τὴν ἐν, Κνίδῳ ἐκείνην μάλιστα. καὶ γὰρ καὶ τοῦτο κατὰ τὸν Πραξιτέλη μεμετρήσθω.\nτί σοι, ὦ Πολύστρατε, δοκεῖ; καλὴ γενήσεσθαι ἡ εἰκών;\nΠολύστρατος καὶ μάλιστα, ἐπειδὰν εἰς τὸ ἀκριβέστατον ἀποτελεσθῇ·\nΠολύστρατοςἔτι γάρ, ὦ πάντων γενναιότατε, καταλέλοιπάς τι κάλλος ἔξω τοῦ ἀγάλματος οὕτως πάντα εἰς τὸ αὐτὸ συμπεφορηκώς.\nΛυκῖνος τί τοῦτο;\nΠολύστρατος οὐ τὸ μικρότατον, ὦ φιλότης, εἰ μή σοι δόξει ὀλίγα πρὸς εὐμορφίαν συντελεῖν χρόα καὶ τὸ ἑκάστῳ πρέπον, ὡς μέλανα μὲν εἶναι ἀκριβῶς ὁπόσα μέλανα, λευκὰ δὲ ὅσα τοιαῦτα χρή, καὶ τὸ ἐρύθημα ἐπανθεῖν καὶ τὰ τοιαῦτα· κινδυνεύει τοῦ μεγίστου ἔτι ἡμῖν προσδεῖν.\nΛυκῖνος πόθεν οὖν καὶ ταῦτα πορισαίμεθʼ ἄν; ἢ παρακαλέσαιμεν δηλαδὴ τοὺς γραφέας, καὶ μάλιστα ὁπόσοι αὐτῶν ἄριστοι ἐγένοντο κεράσασθαι τὰ χρώματα καὶ εὔκαιρον ποιεῖσθαι τὴν ἐπιβολὴν αὐτῶν; καὶ δὴ παρακεκλήσθω Πολύγνωτος καὶ Εὐφράνωρ ἐκεῖνος καὶ Ἀπελλῆς καὶ Ἀετίων οὗτοι δὲ διελόμενοι τὸ ἔργον ὁ μὲν Εὐφράνωρ χρωσάτω τὴν κόμην οἵαν τῆς Ἥρας ἔγραψεν, ὁ Πολύγνωτος δὲ ὀφρύων τὸ ἐπιπρεπὲς καὶ παρειῶν τὸ ἐνερευθὲς οἵαν τὴν Κασάνδραν ἐν τῇ λέσχῃ ἐποίησεν τοῖς Δελφοῖς, καὶ ἐσθῆτα δὲ οὗτος ποιησάτω εἰς τὸ λεπτότατον ἐξειργασμένην, ὡς συνεστάλθαι μὲν ὅσα χρή, διηνεμῶσθαι δὲ τὰ πολλά· τὸ δὲ ἄλλο σῶμα ὁ Ἀπελλῆς δειξάτω κατὰ τὴν Πακάτην μάλιστα, μὴ ἄγαν λευκὸν ἀλλὰ ἔναιμον ἁπλῶς· τὰ χείλη δὲ οἷα Ῥωξάνης ὁ Ἀετίων ποιησάτω.\nΛυκῖνοςμᾶλλον δὲ τὸν ἄριστον τῶν γραφέων Ὅμηρον παρόντος Εὐφράνορος καὶ Ἀπελλοῦ δεδέγμεθα· οἷον γάρ τι τοῖς Μενελάου μηροῖς τὸ χρῶμα ἐκεῖνος ἐπέβαλεν ἐλέφαντι εἰκάσας ἠρέμα πεφοινιγμένῳ, τοιόνδε ἔστω τὸ πᾶν ὁ δʼ αὐτὸς οὗτος καὶ τοὺς ὀφθαλμοὺς γραψάτω βοῶπίν τινα ποιήσας αὐτήν. συνεπιλήψεται δὲ τοῦ ἔργου αὐτῷ καὶ ὁ Θηβαῖος ποιητής, ὡς ἰοβλέφαρον ἐξεργάσασθαι· καὶ φιλομειδῆ δὲ Ὅμηρος ποιήσει καὶ λευκώλενον καὶ ῥοδοδάκτυλον, καὶ ὅλως τῇ χρυσῇ Ἀφροδίτῃ εἰκάσει πολὺ δικαιότερον ἢ τὴν τοῦ Βρισέως.\nΛυκῖνοςταῦτα μὲν οὖν πλαστῶν καὶ γραφέων καὶ ποιητῶν παῖδες ἐργάσονται. ὃ δὲ πᾶσιν ἐπανθεῖ τούτοις, ἡ χάρις, μᾶλλον δὲ πᾶσαι ἅμα ὁπόσαι Χάριτες καὶ ὁπόσοι Ἔρωτες περιχορεύοντες, τίς ἂν μιμήσασθαι δύναιτο;\nΠολύστρατος θεσπέσιόν τι χρῆμα, ὦ Λυκῖνε, φὴς καὶ διιπετὲς ὡς ἀληθῶς, οἷόν τι τῶν ἐξ οὐρανοῦ γένοιτο. τί δὲ πράσσουσαν εἶδες αὐτήν;\nΛυκῖνος βιβλίον ἐν ταῖν χεροῖν εἶχεν εἰς δύο συνειλημένον, καὶ ἐῴκει τὸ μέν τι ἀναγιγνώσκεσθαι αὐτοῦ, τὸ δὲ ἤδη ἀνεγνωκέναι. μεταξὺ δὲ προϊοῦσα διελέγετο τῶν παρομαρτούντων τινὶ οὐκ οἶδα ὅ τι· οὐ γὰρ εἰς ἐπήκοον ἐφθέγγετο. πλὴν μειδιάσασὰ γε, ὦ Πολύστρατε, ὀδόντας ἐξέφηνε πῶς ἂν εἴποιμί σοι ὅπως μὲν λευκούς, ὅπως δὲ συμμέτρους καὶ πρὸς ἀλλήλους συνηρμοσμένους; εἴ που κάλλιστον ὅρμον εἶδες ἐκ τῶν στιλπνοτάτων καὶ ἰσομεγεθῶν μαργαριτῶν, οὕτως ἐπὶ στίχου ἐπεφύκεσαν ἐκοσμοῦντο δὲ μάλιστα τῷ τῶν χειλῶν ἐρυθήματι. ὑπεφαίνοντο γοῦν, αὐτὸ δὴ τὸ τοῦ Ὁμήρου, ἐλέφαντι τῷ πριστῷ ὅμοιοι, οὐχ οἱ μὲν πλατύτεροι αὐτῶν, οἱ δὲ γυροί, οἱ δὲ προέχοντες ἢ διεστηκότες οἷοι ταῖς πλείσταις, ἀλλά τις πάντων ἰσοτιμία καὶ ὁμόχροια καὶ μέγεθος ἓν καὶ προσεχεῖς ὁμοίως, καὶ ὅλως μέγα τι θαῦμα καὶ θέαμα πᾶσαν τὴν ἀνθρωπίνην εὐμορφίαν ὑπερπεπαικός.\nΠολύστρατος ἔχʼ ἀτρέμας. συνίημι γὰρ ἤδη πάνυ σαφῶς ἥντινα καὶ λέγεις τὴν γυναῖκα, τούτοις τε αὐτοῖς γνωρίσας καὶ τῇ πατρίδι. καὶ εὐνούχους δέ τινας ἕπεσθαι αὐτῇ ἔφης.\nΛυκῖνος νὴ Δία, καὶ στρατιώτας τινάς.\nΠολύστρατος τὴν βασιλεῖ συνοῦσαν, ὦ μακάριε, τὴν ἀοίδιμον ταύτην λέγεις.\nΛυκῖνος τί δέ ἐστιν αὐτῇ τοὔνομα;\nΠολύστρατος πάνυ καὶ τοῦτο γλαφυρόν, ὦ Λυκῖνε, καὶ ἐπέραστον ὁμώνυμος γάρ ἐστιν τῇ τοῦ Ἀβραδάτα ἐκείνῃ τῇ καλῇ· οἶσθα πολλάκις ἀκούσας Ξενοφῶντος ἐπαινοῦντός τινα σώφρονα καὶ καλὴν γυναῖκα.\nΛυκῖνος νὴ Δία, καὶ ὥσπερ γε ὁρῶν αὐτὴν οὕτω διατέθειμαι, ὁπόταν κατʼ ἐκεῖνό που ἀναγιγνώσκων γένωμαι, καὶ μονονουχὶ καὶ ἀκούω λεγούσης αὐτῆς ἃ πεποίηται λέγουσα, καὶ ὡς ὥπλιζε τὸν ἄνδρα καὶ οἵα ἦν παραπέμπουσα αὐτὸν ἐπὶ τὴν μάχην.\nΠολύστρατος ἀλλʼ, ὦ ἄριστε, σὺ μὲν ὥσπερ τινὰ ἀστραπὴν παραδραμοῦσαν ἅπαξ εἶδες αὐτήν, καὶ ἔοικας τὰ πρόχειρα ταῦτα, λέγω δὲ τὸ σῶμα καὶ τὴν μορφήν, ἐπαινεῖν τῶν δὲ τῆς ψυχῆς ἀγαθῶν ἀθέατος εἶ, οὐδὲ οἶσθα ὅσον τὸ κάλλος ἐκεῖνό ἐστιν αὐτῆς, μακρῷ τινι ἄμεινον καὶ θεοειδέστερον τοῦ σώματος. ἐγὼ δὲ συνήθης γάρ εἰμι καὶ λόγων ἐκοινώνησα πολλάκις ὁμοεθνὴς ὤν. καὶ γάρ, ὡς οἶσθα καὶ αὐτός, τὸ ἥμερον καὶ φιλάνθρωπον καὶ τὸ μεγαλόφρον καὶ σωφροσύνην καὶ παιδείαν πρὸ τοῦ κάλλους ἐπαινῶ· ἄξια γὰρ προκεκρίσθαι ταῦτα τοῦ σώματος· ἐπεὶ ἄλογον ἂν εἴη καὶ γελοῖον, ὥσπερ εἴ τις τὴν ἐσθῆτα πρὸ τοῦ σώματος θαυμάζοι. τὸ δʼ ἐντελὲς κάλλος, οἶμαι, τοῦτό ἐστιν, ὁπόταν εἰς τὸ αὐτὸ συνδράμῃ ψυχῆς ἀρετὴ καὶ εὐμορφία σώματος. ἀμέλει πολλὰς ἄν σοι δείξαιμι μορφῆς μὲν εὖ ἡκούσας, τὰ δʼ ἄλλα αἰσχυνούσας τὸ κάλλος, ὡς καὶ μόνον φθεγξαμένων ἀπανθεῖν αὐτὸ καὶ ἀπομαραίνεσθαι ἐλεγχόμενόν τε καὶ ἀσχημονοῦν καὶ παρʼ ἀξίαν συνὸν πονηρᾷ τινι δεσποίνῃ τῇ ψυχῇ. καὶ·αἵ γε τοιαῦται ὅμοιαί μοι δοκοῦσιν τοῖς Αἰγυπτίοις ἱεροῖς· κἀκεῖ γὰρ αὐτὸς μὲν ὁ νεὼς κάλλιστός τε καὶ μέγιστος, λίθοις τοῖς πολυτελέσιν ἠσκημένος καὶ χρυσῷ καὶ γραφαῖς διηνθισμένος, ἔνδον δὲ ἢν ζητῇς τὸν θεόν, ἢ πίθηκός ἐστιν ἢ ἶβις ἢ τράγος ἢ αἴλουρος. τοιαύτας πολλὰς ἰδεῖν ἔνεστιν.\nΟὐ τοίνυν ἀπόχρη τὸ κάλλος, εἰ μὴ κεκόσμηται τοῖς δικαίοις κοσμήμασι, λέγω δὴ οὐκ ἐσθῆτι ἁλουργεῖ καὶ ὅρμοις, ἀλλʼ οἷς προεῖπον ἐκείνοις, ἀρετῇ καὶ σωφροσύνῃ καὶ ἐπιεικείᾳ καὶ φιλανθρωπίᾳ καὶ τοῖς ἄλλοις ὁπόσα ταύτης ὅρος ἐστίν.\nΛυκῖνος οὐκοῦν, ὦ Πολύστρατε, μῦθον ἀντὶ μύθου ἄμειψαι αὐτῷ τῷ μέτρῳ, φασίν ἢ καὶ λώϊον, δύνασαι γάρ, καί τινα εἰκόνα γραψάμενος τῆς ψυχῆς ἐπίδειξον, ὡς μὴ ἐξ ἡμισείας θαυμάζοιμι αὐτήν.\nΠολύστρατος οὐ μικρόν, ὦ ἑταῖρε, τὸ ἀγώνισμα προστάττεις· οὐ γὰρ ὅμοιον τὸ πᾶσι προφανὲς ἐπαινέσαι καὶ τὰ ἄδηλα ἐμφανίσαι τῷ λόγῳ. καί μοι δοκῶ συνεργῶν καὶ αὐτὸς δεήσεσθαι πρὸς τὴν εἰκόνα, οὐ πλαστῶν οὐδὲ γραφέων μόνον, ἀλλὰ καὶ φιλοσόφων, ὡς πρὸς τοὺς ἐκείνων κανόνας ἀπευθῦναι τὸ ἄγαλμα καὶ δεῖξαι κατὰ τὴν ἀρχαίαν πλαστικὴν κατεσκευασμένον.\nκαὶ δὴ πεποιήσθω. αὐδήεσσα μὲν τὸ πρῶτον καὶ λίγεια, καὶ τὸ γλυκίων μέλιτος ἀπὸ τῆς γλώττης περὶ αὐτῆς μᾶλλον ἢ περὶ τοῦ Πυλίου γέροντος ἐκείνου ὁ Ὅμηρος εἴρηκεν. πᾶς δὲ ὁ τόνος τοῦ φθέγματος οἷος ἁπαλώτατος, οὔτε βαρὺς ὡς εἰς τὸ ἀνδρεῖον ἡρμόσθαι οὔτε πάνυ λεπτὸς ὡς θηλύτατός τε εἶναι καὶ κομιδῇ ἔκλυτος, ἀλλʼ οἷος γένοιτʼ ἂν παιδὶ μήπω ἡβάσκοντι, ἡδὺς καὶ προσηνὴς καὶ πράως παραδυόμενος εἰς τὴν ἀκοήν, ὡς καὶ παυσαμένης ἔναυλον εἶναι τὴν βοὴν καί τι λείψανον ἐνδιατρίβειν καὶ περιβομβεῖν τὰ ὦτα, καθάπερ ἠχώ τινα παρατείνουσαν τὴν ἀκρόασιν καὶ ἴχνη τῶν λόγων μελιχρὰ ἄττα καὶ πειθοῦς μεστὰ ἐπὶ τῆς ψυχῆς ἀπολιμπάνουσαν. ὁπόταν δὲ καὶ τὸ καλὸν ἐκεῖνο ᾄδῃ, καὶ μάλιστα πρὸς τὴν κιθάραν, τότε δὴ τότε ὥρα μὲν σιωπᾶν τάχιστα ἀλκυόσι καὶ τέττιξι καὶ τοῖς κύκνοις· ἄμουσα γὰρ ὡς πρὸς ἐκείνην ἅπαντα· κἂν τὴν Πανδίονος εἴπῃς, ἰδιῶτις κἀκείνη καὶ ἄτεχνος, εἰ καὶ πολυηχέα τὴν φωνὴν ἀφίησιν.\nΠολύστρατοςὈρφεὺς δὲ καὶ Ἀμφίων, οἵπερ ἐπαγωγότατοι ἐγένοντο τῶν ἀκροατῶν, ὡς καὶ τὰ ἄψυχα ἐπικαλέσασθαι πρὸς τὸ μέλος, αὐτοὶ ἄν, οἶμαι, εἴ γε ἤκουσαν, καταλιπόντες ἂν τὰς κιθάρας παρεστήκεσαν σιωπῇ ἀκροώμενοι. τὸ γὰρ τῆς τε ἁρμονίας τὸ ἀκριβέστατον διαφυλάττειν, ὡς μὴ παραβαίνειν τι τοῦ ῥυθμοῦ, ἀλλʼ εὐκαίρῳ τῇ ἄρσει καὶ θέσει διαμεμετρῆσθαι τὸ ᾆσμα καὶ συνῳδὸν εἶναι τὴν κιθάραν καὶ ὁμοχρονεῖν τῇ γλώττῃ τὸ πλῆκτρον, καὶ τὸ εὐαφὲς τῶν δακτύλων καὶ τὸ εὐκαμπὲς τῶν μελῶν, πόθεν ἂν ταῦτα ὑπῆρχε τῷ Θρᾳκὶ ἐκείνῳ καὶ τῷ ἀνὰ τὸν Κιθαιρῶνα μεταξὺ βουκολοῦντι καὶ κιθαρίζειν μελετῶντι;\nὥστε ἤν ποτε, ὦ Λυκῖνε, καὶ ᾀδούσης ἀκούῃς αὐτῆς, οὐκέτι τὸ τῶν Γοργόνων ἐκεῖνο ἔσῃ μόνον πεπονθώς, λίθος ἐξ ἀνθρώπου γενόμενος, ἀλλὰ καὶ τὸ τῶν Σειρήνων εἴσῃ ὁποῖόν τι ἦν παρεστήξῃ γὰρ εὖ οἶδα κεκηλημένος, πατρίδος καὶ οἰκείων ἐπιλαθόμενος. καὶ ἢν κηρῷ ἐπιφράξῃ τὰ ὦτα, καὶ διὰ τοῦ κηροῦ διαδύσεταί σοι τὸ μέλος. τοιοῦτόν τι ἄκουσμά ἐστι, Τερψιχόρης τινὸς ἢ Μελπομένης ἢ Καλλιόπης αὐτῆς παίδευμα, μυρία τὰ θέλγητρα καὶ παντοῖα ἐν ἑαυτῷ ἔχον. ἑνί τε λόγῳ συνελὼν φαίην ἄν, τοιαύτης μοι τῆς ᾠδῆς ἀκούειν νόμιζε, οἵαν εἰκὸς εἶναι τὴν διὰ τοιούτων χειλῶν, διʼ ἐκείνων δὲ τῶν ὀδόντων ἐξιοῦσαν. ἑώρακας δὲ καὶ αὐτὸς ἥν φημι, ὥστε ἀκηκοέναι νόμιζε.\nΠολύστρατοςτὸ μὲν γὰρ ἀκριβὲς τοῦτο τῆς φωνῆς καὶ καθαρῶς Ἰωνικὸν καὶ ὅτι ὁμιλῆσαι στωμύλη καὶ πολὺ τῶν Ἀττικῶν χαρίτων ἔχουσα οὐδὲ θαυμάζειν ἄξιον πάτριον γὰρ αὐτῇ καὶ προγονικόν, οὐδὲ ἄλλως ἐχρῆν μετέχουσαν τῶν Ἀθηναίων κατὰ τὴν ἀποικίαν. οὐδὲ γὰρ οὐδὲ ἐκεῖνο θαυμάσαιμʼ ἄν, εἰ καὶ ποιήσει χαίρει καὶ τὰ πολλὰ ταύτῃ ὁμιλεῖ, τοῦ Ὁμήρου πολῖτις οὖσα.\nμία μὲν δή σοι, ὦ Λυκῖνε, καλλιφωνίας αὕτη καὶ ᾠδῆς εἰκών, ὡς ἄν τις ἐπὶ τὸ ἔλαττον εἰκάσειεν. σκόπει δὲ δὴ καὶ τὰς ἄλλας· οὐ γὰρ μίαν ὥσπερ σὺ ἐκ πολλῶν συνθεὶς ἐπιδεῖξαι διέγνωκα — ἧττον γὰρ τοῦτο καὶ γραφικόν, συντελεσθὲν· κάλλη τοσαῦτα καὶ πολυειδές τι ἐκ πολλῶν ἀποτελεῖν αὐτὸ αὑτῷ ἀνθαμιλλώμενον — ἀλλʼ αἱ πᾶσαι τῆς ψυχῆς ἀρεταὶ καθʼ ἑκάστην εἰκὼν μία γεγράψεται πρὸς τὸ ἀρχέτυπον μεμιμημένη.\nΛυκῖνος ἑορτήν, ὦ Πολύστρατε, καὶ πανδαισίαν ἐπαγγέλλεις. ἔοικας γοῦν λώϊον ὡς ἀληθῶς ἀποδώσειν μοι τὸ μέτρον. ἐπιμέτρει δʼ οὖν ὡς οὐκ ἔστιν ὃ τι ἂν ἄλλο ποιήσας μᾶλλον χαρίσαιό μοι.\nΠολύστρατος οὐκοῦν ἐπειδὴ πάντων καλῶν παιδείαν ἡγεῖσθαι ἀνάγκη, καὶ μάλιστα τούτων ὁπόσα μελετητά, φέρε καὶ ταύτην ἤδη συστησώμεθα, ποικίλην μέντοι καὶ πολύμορφον, ὡς μηδὲ κατὰ τοῦτο ἀπολιποίμεθα τῆς σῆς πλαστικῆς. καὶ δὴ γεγράφθω πάντα συλλήβδην τὰ ἐκ τοῦ Ἑλικῶνος ἀγαθὰ ἔχουσα, οὐχ ὥσπερ ἡ Κλειὼ καὶ ἡ Πολύμνια καὶ ἡ Καλλιόπη καὶ αἱ ἄλλαι ἕν τι ἑκάστη ἐπισταμένη, ἀλλὰ τὰ πασῶν καὶ προσέτι τὰ Ἑρμοῦ καὶ Ἀπόλλωνος. ὁπόσα γὰρ ἢ ποιηταὶ μέτροις διακοσμήσαντες ἢ ῥήτορες δεινότητι κρατύναντες ἐξενηνόχασιν ἢ συγγραφεῖς ἱστορήκασιν ἢ φιλόσοφοι παρῃνέκασι, πᾶσι τούτοις ἡ εἰκὼν κεκοσμήσθω, οὐκ ἄχρι τοῦ ἐπικεχρῶσθαι μόνον, ἀλλʼ εἰς βάθος δευσοποιοῖς τισι φαρμάκοις εἰς κόρον καταβαφεῖσα. καὶ συγγνώμη, εἰ μηδὲν ἀρχέτυπον ἐπιδεῖξαι ταύτης δυναίμην τῆς γραφῆς· οὐ γὰρ ἔσθʼ ὅ τι τοιοῦτον ἐν τοῖς πάλαι παιδείας πέρι μνημονεύεται. πλὴν ἀλλά, εἴ γε δοκεῖ, ἀνακείσθω καὶ αὕτη· οὐ μεμπτὴ γάρ, ὡς ἐμοὶ φαίνεται.\nΛυκῖνος καλλίστη μὲν οὖν, ὦ Πολύστρατε, καὶ πάσαις ταῖς γραμμαῖς ἀπηκριβωμένη.\nΠολύστρατος μετὰ δὲ ταύτην ἡ τῆς σοφίας καὶ συνέσεως εἰκὼν γραπτέα. δεήσει δὲ ἡμῖν ἐνταῦθα πολλῶν τῶν παραδειγμάτων, ἀρχαίων τῶν πλείστων, ἑνὸς μὲν καὶ αὐτοῦ Ἰωνικοῦ· γραφεῖς δὲ καὶ δημιουργοὶ αὐτοῦ Αἰσχίνης Σωκράτους ἑταῖρος καὶ αὐτὸς Σωκράτης, μιμηλότατοι τεχνιτῶν ἁπάντων, ὅσῳ καὶ μετʼ ἔρωτος ἔγραφον. τὴν δὲ ἐκ τῆς Μιλήτου ἐκείνην Ἀσπασίαν, ᾗ καὶ ὁ Ὀλύμπιος θαυμασιώτατος αὐτὸς συνῆν, οὐ φαῦλον συνέσεως παράδειγμα προθέμενοι, ὁπόσον ἐμπειρίας πραγμάτων καὶ ὀξύτητος εἰς τὰ πολιτικὰ καὶ ἀγχινοίας καὶ δριμύτητος ἐκείνῃ προσῆν, τοῦτο πᾶν ἐπὶ τὴν ἡμετέραν εἰκόνα μεταγάγωμεν ἀκριβεῖ τῇ στάθμῃ· πλὴν ὅσον ἐκείνη μὲν ἐν μικρῷ πινακίῳ ἐγέγραπτο·, αὕτη δὲ κολοσσιαία τὸ μέγεθός ἐστιν.\nΛυκῖνος πῶς τοῦτο φής;\nΠολύστρατος ὅτι, ὦ Λυκῖνε, οὐκ ἰσομεγέθεις εἶναί φημι τὰς εἰκόνας ὁμοίας οὔσας· οὐ γὰρ ἴσον οὐδὲ ἐγγὺς Ἀθηναίων ἡ τότε πολιτεία καὶ ἡ παροῦσα τῶν Ῥωμαίων δύναμις. ὥστε εἰ καὶ τῇ ὁμοιότητι ἡ αὐτή, ἀλλὰ τῷ μεγέθει γε ἀμείνων αὕτη ὡς ἂν ἐπὶ πλατυτάτου πίνακος καταγεγραμμένη.\nΠολύστρατοςδεύτερον δὲ καὶ τρίτον παράδειγμα Θεανώ τε ἐκείνη καὶ ἡ Λεσβία μελοποιός, καὶ Διοτίμα ἐπὶ ταύταις, ἡ μὲν τὸ μεγαλόνουν ἡ Θεανὼ συμβαλλομένη εἰς τὴν γραφήν, ἡ Σαπφὼ δὲ τὸ γλαφυρὸν τῆς προαιρέσεως· τῇ Διοτίμᾳ δὲ οὐχ ἃ Σωκράτης ἐπῄνεσεν αὐτὴν ἐοικυῖα ἔσται μόνον, ἀλλὰ καὶ τὴν ἄλλην σύνεσίν τε καὶ συμβουλίαν. τοιαύτη σοι καὶ αὕτη, Λυκῖνε, ἀνακείσθω ἡ εἰκών.\nΛυκῖνος νὴ Δίʼ, ὦ Πολύστρατε, θαυμάσιος οὖσα. σὺ δὲ ἄλλας γράφου.\nΠολύστρατος τὰς τῆς χρηστότητος, ὦ ἑταῖρε, καὶ φιλανθρωπίας, ἣ τὸ ἥμερον ἐμφανιεῖ τοῦ τρόπου καὶ πρὸς τοὺς δεομένους προσηνὲς; εἰκάσθω οὖν καὶ αὐτὴ Θεανοῖ τε ἐκείνῃ τῇ Ἀντήνορος καὶ Ἀρήτῃ καὶ τῇ θυγατρὶ αὐτῆς τῇ Ναυσικάᾳ, καὶ εἴ τις ἄλλη ἐν μεγέθει πραγμάτων ἐσωφρόνησε πρὸς τὴν τύχην.\nΠολύστρατος ἑξῆς δὲ μετὰ ταύτην ἡ τῆς σωφροσύνης αὐτῆς γεγράφθω καὶ τῆς πρὸς τὸν συνόντα εὐνοίας, ὡς κατὰ τὴν τοῦ Ἰκαρίου μάλιστα εἶναι τὴν σαόφρονα καὶ τὴν περίφρονα ὑπὸ τοῦ Ὁμήρου γεγραμμένην — τοιαύτην γὰρ τὴν τῆς Πηνελόπη εἰκόνα ἐκεῖνος ἔγραψεν — ἢ καὶ νὴ Δία κατὰ τὴν ὁμώνυμον αὐτῆς τὴν τοῦ Ἀβραδάτα, ἧς μικρὸν ἔμπροσθεν ἐμνημονεύσαμεν.\nΛυκῖνος παγκάλην καὶ ταύτην, ὦ Πολύστρατε, ἀπειργάσω, καὶ σχεδὸν ἤδη τέλος σοι ἔχουσιν αἱ εἰκόνες· ἅπασαν γὰρ ἐπελήλυθας τὴν ψυχὴν κατὰ μέρη ἐπαινῶν.\nΠολύστρατος οὐχ ἅπασαν ἔτι γὰρ τὰ μέγιστα τῶν ἐπαίνων περιλείπεται. λέγω δὲ τὸ ἐν τηλικούτῳ ὄγκῳ γενομένην αὐτὴν μήτε τῦφον ἐπὶ τῇ εὐπραξίᾳ περιβαλέσθαι μήτε ὑπὲρ τὸ ἀνθρώπινον μέτρον ἐπαρθῆναι πιστεύσασαν τῇ τύχῃ, φυλάττειν δὲ ἐπὶ τοῦ ἰσοπέδου ἑαυτὴν μηδὲν ἀπειρόκαλον ἢ φορτικὸν φρονοῦσαν καὶ τοῖς προσιοῦσιν δημοτικῶς τε καὶ ἐκ τοῦ ὁμοίου προσφέρεσθαι καὶ δεξιώσεις καὶ φιλοφροσύνας φιλοφρονεῖσθαι τοσούτῳ ἡδίους τοῖς προσομιλοῦσιν, ὅσῳ καὶ παρὰ μείζονος ὅμως γιγνόμεναι οὐδὲν τραγικὸν ἐμφαίνουσιν. ὡς ὁπόσοι τῷ μέγα δύνασθαι μὴ πρὸς ὑπεροψίαν, ἀλλὰ καὶ πρὸς εὐποιίαν ἐχρήσαντο, οὗτοι καὶ ἄξιοι μάλιστα τῶν παρὰ τῆς τύχης δοθέντων ἀγαθῶν ὤφθησαν, καὶ μόνοι ἂν οὗτοι δικαίως τὸ ἐπίφθονον διαφύγοιεν· οὐδεὶς γὰρ ἂν φθονήσειε τῷ ὑπερέχοντι, ἢν μετριάζοντα ἐπὶ τοῖς εὐτυχήμασιν αὐτὸν ὁρᾷ καὶ μὴ κατὰ τὴν τοῦ Ὁμήρου Ἄτην ἐκείνην ἐπʼ ἀνδρῶν κράατα βεβηκότα καὶ τὸ ὑποδεέστερον πατοῦντα· ὅπερ ι ταπεινοὶ τὰς γνώμας πάσχουσιν ἀπειροκαλίᾳ τῆς ψυχῆς· ἐπειδὰν γὰρ αὐτοὺς ἡ τύχη μηδὲν τοιοῦτον ἐλπίσαντας ἄφνω ἀναβιβάσῃ εἰς πτηνὸν ι καὶ μετάρσιον ὄχημα, οὐ μένουσιν ἐπὶ τῶν ὑπαρχόντων οὐδʼ ἀφορῶσιν κάτω, ἀλλὰ ἀεὶ πρὸς τὸ ἄναντες βιάζονται. τοιγαροῦν ὥσπερ ι Ἴκαρος, τακέντος αὐτοῖς τάχιστα τοῦ κηροῦ καὶ τῶν πτερῶν περιρρυέντων, γέλωτα ὀφλισκάνουσιν ἐπὶ κεφαλὴν εἰς πελάγη καὶ κλύδωνα ἐμπίπτοντες· ὅσοι δὲ κατὰ τὸν Δαίδαλον ἐχρήσαντο τοῖς πτεροῖς καὶ μὴ πάνυ ἐπήρθησαν, εἰδότες ὅτι ἐκ κηροῦ ἦν αὐτοῖς πεποιημένα, ἐταμιεύσαντο δὲ πρὸς τὸ ἀνθρώπινον τὴν φορὰν καὶ ἠγάπησαν ὑψηλότεροι μόνον τῶν κυμάτων ἐνεχθέντες, ὥστε μέντοι νοτίζεσθαι αὐτοῖς ἀεὶ τὰ πτερὰ καὶ μὴ παρέχειν αὐτὰ μόνῳ τῷ ἡλίῳ, οὗτοι δὲ ἀσφαλῶς τε ἅμα καὶ σωφρόνως διέπτησαν ὅπερ καὶ ταύτην ἄν τις μάλιστα ἐπαινέσειε. τοιγαροῦν καὶ ἄξιον παρὰ πάντων ἀπολαμβάνει τὸν καρπόν, εὐχομένων ταῦτά τε αὐτῇ παραμεῖναι τὰ πτερὰ καὶ ἔτι πλείω ἐπιρρεῖν τἀγαθά.\nΛυκῖνος καὶ οὕτως, ὦ Πολύστρατε, γιγνέσθω· ἀξία γὰρ οὐ τὸ σῶμα μόνον ὥσπερ ἡ Ἑλένη καλὴ οὖσα,, καλλίω δὲ καὶ ἐρασμιωτέραν ὑπʼ αὐτῷ τὴν ψυχὴν σκέπουσα. ἔπρεπε δὲ καὶ βασιλεῖ τῷ μεγάλῳ χρηστῷ καὶ ἡμέρῳ ὄντι καὶ τοῦτο μετὰ τῶν ἄλλων ἀγαθῶν, ὁπόσα ἐστὶν αὐτῷ, εὐδαιμονῆσαι, ὡς ἐπʼ αὐτοῦ καὶ φῦναι γυναῖκα τοιαύτην καὶ συνοῦσαν αὐτῷ ποθεῖν αὐτόν οὐ γὰρ μικρὸν τοῦτο εὐδαιμόνημα, γυνὴ περὶ ἧς ἄν τις εὐλόγως τὸ Ὁμηρικὸν ἐκεῖνο εἴποι, χρυσείη μὲν αὐτὴν Ἀφροδίτῃ ἐρίζειν τὸ κάλλος, ἔργα δὲ αὐτῇ Ἀθηναίῃ ἰσοφαρίζειν. γυναικῶν γὰρ συνόλως οὐκ ἄν τις παραβληθείη αὐτῇ οὐ δέμας οὐδὲ φυήν, φησὶν Ὅμηρος, οὔτʼ ἂρ φρένα οὔτε τι ἔργα.\nΠολύστρατος ἀληθῆ φής, ὦ Λυκῖνε· ὥστε εἰ δοκεῖ, ἀναμίξαντες ἤδη τὰς εἰκόνας, ἥν τε σὺ ἀνέπλασας τὴν τοῦ σώματος καὶ ἃς ἐγὼ τῆς ψυχῆς ἐγραψάμην, μίαν ἐξ ἁπασῶν συνθέντες εἰς βιβλίον καταθέμενοι παρέχωμεν ἅπασι θαυμάζειν τοῖς τε νῦν οὖσι καὶ τοῖς ἐν ὑστέρῳ ἐσομένοις. μονιμωτέρα γοῦν τῶν Ἀπελλοῦ καὶ Παρρασίου καὶ Πολυγνώτου γένοιτʼ ἄν, καὶ αὐτῇ ἐκεινῇ παρὰ πολὺ τῶν τοιούτων κεχαρισμένη, ὅσῳ μὴ ξύλου καὶ κηροῦ καὶ χρωμάτων πεποίηται, ἀλλὰ ταῖς παρὰ Μουσῶν ἐπιπνοίαις εἴκασται, ἥπερ ἀκριβεστάτη εἰκὼν γένοιτʼ ἂν σώματος κάλλος καὶ ψυχῆς ἀρετὴν ἅμα ἐμφανίζουσα.\n","locs":[{"loc":"urn:cts:greekLit:tlg0062.tlg039:1","start":0,"length":1136},{"loc":"urn:cts:greekLit:tlg0062.tlg039:2","start":1136,"length":787},{"loc":"urn:cts:greekLit:tlg0062.tlg039:3","start":1923,"length":905},{"loc":"urn:cts:greekLit:tlg0062.tlg039:4","start":2828,"length":987},{"loc":"urn:cts:greekLit:tlg0062.tlg039:5","start":3815,"length":597},{"loc":"urn:cts:greekLit:tlg0062.tlg039:6","start":4412,"length":1227},{"loc":"urn:cts:greekLit:tlg0062.tlg039:7","start":5639,"length":1122},{"loc":"urn:cts:greekLit:tlg0062.tlg039:8","start":6761,"length":497},{"loc":"urn:cts:greekLit:tlg0062.tlg039:9","start":7258,"length":1166},{"loc":"urn:cts:greekLit:tlg0062.tlg039:10","start":8424,"length":735},{"loc":"urn:cts:greekLit:tlg0062.tlg039:11","start":9159,"length":1454},{"loc":"urn:cts:greekLit:tlg0062.tlg039:12","start":10613,"length":186},{"loc":"urn:cts:greekLit:tlg0062.tlg039:13","start":10799,"length":1232},{"loc":"urn:cts:greekLit:tlg0062.tlg039:14","start":12031,"length":1225},{"loc":"urn:cts:greekLit:tlg0062.tlg039:15","start":13256,"length":933},{"loc":"urn:cts:greekLit:tlg0062.tlg039:16","start":14189,"length":980},{"loc":"urn:cts:greekLit:tlg0062.tlg039:17","start":15169,"length":979},{"loc":"urn:cts:greekLit:tlg0062.tlg039:18","start":16148,"length":367},{"loc":"urn:cts:greekLit:tlg0062.tlg039:19","start":16515,"length":352},{"loc":"urn:cts:greekLit:tlg0062.tlg039:20","start":16867,"length":492},{"loc":"urn:cts:greekLit:tlg0062.tlg039:21","start":17359,"length":1803},{"loc":"urn:cts:greekLit:tlg0062.tlg039:22","start":19162,"length":619},{"loc":"urn:cts:greekLit:tlg0062.tlg039:23","start":19781,"length":560}]}
{"id":"urn:cts:greekLit:tlg0062.tlg040.1st1K-grc1","text":"ΠΟΛΥΣΤΡΑΤΟΣ1 “Ἐγώ σοι, ὦ Λυκῖνε,” φησὶν ἡ γυνή, “τὰ μὲν\nἄλλα πολλὴν ἐνεῖδον τὴν εὔνοιαν πρὸς ἐμὲ καὶ\nτιμὴν ἐκ τοῦ συγγράμματος· οὐ γὰρ ἂν οὕτως\nὑπερεπῄνει τις, εἰ μὴ καὶ μετʼ εὐνοίας συνέγραφε.1\nτὸ δὲ ἐμὸν ὡς ἂν εἰδῇς, τοιόνδε ἐστίν. οὐδὲ\nἄλλως μὲν χαίρω τοῖς κολακικοῖς τὸν τρόπον,\nἀλλά μοι δοκοῦσιν οἱ τοιοῦτοι γόητες εἶναι καὶ\nἥκιστα ἐλεύθεροι τὴν φύσιν· ἐν δὲ τοῖς ἐπαίνοις\nμάλιστα, ὅταν τις ἐπαινῇ με φορτικὰς καὶ ὑπερμέτρους\nποιούμενος τὰς ὑπερβολάς, ἐρυθριῶ τε\nκαὶ ὀλίγου δεῖν ἐπιφράττομαι τὰ ὦτα καὶ τὸ\nπρᾶγμα χλεύῃ μᾶλλον ἢ ἐπαίνῳ ἐοικέναι μοι\nδοκεῖ.\n2 μέχρι γὰρ τοῦδε οἱ ἔπαινοι ἀνεκτοί εἰσιν\nεἰς ὅσον ἂν ὁ ἐπαινούμενος γνωρίζῃ ἕκαστον τῶν\nλεγομένων προσὸν ἑαυτῷ· τὸ δὲ ὑπὲρ τοῦτο\nἀλλότριον ἤδη καὶ κολακεία σαφής.”\n“Καίτοι πολλούς,” ἔφη, “οἶδα χαίροντας, εἴ\nτις αὐτοὺς ἐπαινῶν καὶ ἃ μὴ ἔχουσιν προσάπτοι\nτῷ λόγῳ, οἷον εἰ γέροντας ὄντας εὐδαιμονίζοι\nτῆς ἀκμῆς ἢ ἀμόρφοις οὖσι τὸ Νιρέως κάλλος\nἢ τὸ Φάωνος περιθείη· οἴονται γὰρ ὑπὸ τῶν\nἐπαίνων ἀλλαγήσεσθαι σφίσι καὶ τὰς μορφὰς\n\n\n\n\nκαὶ αὐτοὶ ἀνηβήσειν αὖθις, ὥσπερ ὁ Πελίας\nᾤετο.\n3 τὸ δὲ οὐχ οὕτως ἔχει· πολλοῦ γὰρ ἂν\nὁ ἔπαινος ἦν τίμιος, εἴ τι καὶ ἔργον αὐτοῦ ἀπολαῦσαι\nδυνατὸν ἦν ἐκ τῆς τοιαύτης ὑπερβολῆς.\nνῦν δὲ ὅμοιόν μοι δοκοῦσιν,” ἔφη, “πάσχειν,\nὥσπερ ἂν εἴ τινι ἀμόρφῳ προσωπεῖον εὔμορφον\nἐπιθείη τις φέρων, ὁ δὲ μέγα ἐπὶ τῷ κάλλει\nφρονοίη, καὶ ταῦτα περιαιρετῷ ὄντι καὶ ὑπὸ τοῦ\nτυχόντος συντριβῆναι δυναμένῳ, ὅτε καὶ γελοιότερος\nἂν γένοιτο αὐτοπρόσωπος φανείς, οἷος ὢν\nὑφʼ οἵῳ κέκρυπτο ἢ καὶ νὴ Δίʼ εἴ τις ὑποδησάμενος\nκοθόρνους μικρὸς αὐτὸς ὢν ἐρίζοι περὶ\nμεγέθους τοῖς ἀπὸ τοῦ ἰσοπέδου ὅλῳ πήχει\nὑπερέχουσιν.”\n4 Ἐμεμνητο γὰρ καὶ τοιούτου τινός. ἔφη γυναῖκά\nτινα τῶν ἐπιφανῶν τὰ μὲν ἄλλα καλὴν καὶ\nκόσμιον, μικρὰν δὲ καὶ πολὺ τοῦ συμμέτρου\nἀποδέουσαν, ἐπαινεῖσθαι πρός τινος ποιητοῦ ἐν\nᾄσματι τά τε ἄλλα καὶ ὅτι καλή τε καὶ μεγάλη\nἦν· αἰγείρῳ δʼ αὐτῆς εἴκαζεν ἐκεῖνος τὸ εὔμηκές\nτε καὶ ὄρθιον. τὴν μὲν δὴ γάνυσθαι τῷ ἐπαίνῳ\nκαθάπερ αὐξανομένην πρὸς τὸ μέλος καὶ τὴν\nχεῖρα ἐπισείειν, τὸν ποιητὴν δὲ πολλάκις τὸ αὐτὸ\nᾄδειν ὁρῶντα ὡς ἥδοιτο ἐπαινουμένη. ἄχρι δὴ\nτῶν παρόντων τινὰ προσκύψαντα πρὸς τὸ οὖς\nεἰπεῖν αὐτῷ, “Πέπαυσο, ὦ οὗτος, μὴ καὶ ἀναστῆναι\nποιήσης τὴν γυναῖκα.”\n5 Παραπλήσιον δὲ καὶ μακρῷ τούτου γελοιότερον\n\n\n\nΣτρατονίκην ποιῆσαι τὴν Σελεύκου γυναῖκα.\nτοῖς γὰρ ποιηταῖς ἀγῶνα προθεῖναι αὐτὴν περὶ\nταλάντου, ὅστις ἂν ἄμεινον ἐπαινέσαι αὐτῆς τὴν\nκόμην, καίτοι φαλακρὰ ἐτύγχανεν οὖσα καὶ οὐδὲ\nὅσας ὀλίγας τὰς ἑαυτῆς τρίχας ἔχουσα. καὶ\nὅμως οὕτω διακειμένη τὴν κεφαλήν, ἁπάντων\nεἰδότων ὅτι ἐκ νόσου μακρᾶς τὸ τοιοῦτον ἐπεπόνθει,\nἤκουε τῶν καταράτων ποιητῶν ὑακινθίνας\nτὰς τρίχας αὐτῆς λεγόντων καὶ οὔλους τινὰς\nπλοκάμους ἀναπλεκόντων καὶ σελίνοις τοὺς μηδὲ\nὅλως ὄντας εἰκαζόντων.\n6 ῾ Απάντων οὖν τῶν τοιούτων κατεγέλα τῶν\nπαρεχόντων αὐτοὺς τοῖς κόλαξιν, καὶ προσετίθει\nδὲ ὅτι μὴ ἐν ἐπαίνοις μόνον, ἀλλὰ καὶ ἐν γραφαῖς\nτὰ ὅμοια πολλοὶ κολακεύεσθαί τε καὶ ἐξαπατᾶσθαι\nθέλουσι. “Χαίρουσι γοῦν,” ἔφη, “τῶν\nγραφέων ἐκείνοις μάλιστα, οἳ ἂν πρὸς τὸ εὐμορφότερον\nαὐτοὺς εἰκάσωσιν.” εἶναι δέ τινας, οἳ καὶ\nπροστάττουσιν τοῖς τεχνίταις ἢ ἀφελεῖν τι τῆς\nῥινὸς ἢ μελάντερα γράψασθαι τὰ ὄμματα ἡ ὅ\nτι ἂν ἄλλο ἐπιθυμήσωσιν αὑτοῖς προσεῖναι,\nεἶτα λανθάνειν αὐτοὺς ἀλλοτρίας εἰκόνας στεφανοῦντας\nκαὶ οὐδὲν αὐτοῖς ἐοικυίας.\n7 Ταῦτα δὲ καὶ τὰ τοιαῦτα ἔλεγεν, τὰ μὲν ἄλλα\nἐπαινοῦσα τοῦ συγγράμματος, ἓν δὲ τοῦτο οὐ\nφέρουσα, ὅτι θεαῖς αὐτήν, Ἥρᾳ καὶ Ἀφροδίτη,\nεἴκασας· “Ὑπὲρ ἐμὲ γάρ,” φησίν, “μᾶλλον δὲ\nὑπὲρ ἅπασαν τὴν ἀνθρωπίνην φύσιν τὰ τοιαῦτα.\nἐγὼ δέ σε οὐδʼ ἐκεῖνα ἠξίουν, ταῖς ἡραωΐναις\nπαραθεωρεῖν με Πηνελόπῃ καὶ Ἀρήτῃ καὶ Θεανοῖ,\nοὐχ ὅπως θεῶν ταῖς ἀρίσταις. καὶ γὰρ αὖ\nκαὶ τόδε, πάνυ,” ἔφη, “τὰ πρὸς τοὺς θεοὺς\n\n\nδεισιδαιμόνως καὶ ψοφοδεῶς ἔχω. δέδια τοίνυν\nμὴ κατὰ τὴν Κασσιέπειαν εἶναι δόξω τὸν τοιοῦτον\nἕπαινον προσιεμένη· καίτοι Νηρηΐσιν ἐκείνη\nἀντεξητάζετο, Ἥραν δὲ καὶ Ἀφροδίτην ἔσεβεν.”\n8 Ὥστε, ὦ Λυκῖνε, μεταγράψαι σε τὰ τοιαῦτα\nἐκέλευσεν, ἢ αὐτὴ μὲν μαρτύρεσθαι τὰς θεὰς ὡς\nἀκούσης αὐτῆς γέγραφας, σὲ δὲ εἰδέναι ὅτι ἀνιάσει\nαὐτὴν τὸ βιβλίον οὕτω περινοστοῦν ὥσπερ νῦν\nσοι διάκειται, οὐ μάλα εὐσεβῶς οὐδὲ ὁσίως τά\nπρὸς τοὺς θεούς. ἐδόκει τε ἀσέβημα ἑαυτῆς καὶ\nπλημμέλημα τοῦτο δόξειν, εἰ ὑπομένοι τῇ ἐν\nΚνίδῳ καὶ τῇ ἐν κήποις ὁμοία λέγεσθαι· καί σε\nὑπεμίμνησκε τῶν τελευταίαων ἐν τῷ βιβλίῳ περὶ\nαὐτῆς εἰρημένων, ὅτι μετρίαν καὶ ἄτυφον ἔφης\nαὐτὴν οὐκ ἀνατεινομένην ὑπὲρ τὸ ἀνθρώπινον\nμέτρον, ἀλλὰ πρόσγειον τὴν πτῆσιν ποιουμένην,\nὁ δὲ ταῦτα εἰπὼν ὑπὲρ αὐτὸν τὸν οὐρανὸν ἀναβιβάζεις\nτὴν γυναῖκα, ὡς καὶ θεαῖς ἀπεικάζειν.\n9 Ἠξίου δέ σε μηδὲ ἀξυνετωτέραν αὐτὴν ἡγεῖσθαι\nτοῦ Ἀλεξάνδρου, ὃς τοῦ ἀρχιτέκτονος\nὑπισχνουμένου τὸν Ἄθω ὅλον μετασχηματίσειν\nκαὶ μορφώσειν πρὸς αὐτόν, ὡς τὸ ὄρος ἅπαν\nεἰκόνα γενέσθαι τοῦ βασιλέως, ἔχοντα δύο πόλεις\nἐν ταῖν χεροῖν, οὐ προσήκατο τὴν τερατείαν τῆς\nὑποσχέσεως, ἀλλʼ ὑπὲρ αὐτὸν ἡγησάμενος τὸ\nτόλμημα ἔπαυσεν τὸν ἄνθροωπον οὐ πιθανῶς\nκολοσσοὺς ἀναπλάττοντα καὶ τὸν Ἄθω κατὰ\nχώραν ἐᾶν ἐκέλευσεν μηδὲ κατασμικρύνειν ὄρος\n\n\n\nοὕτω μέγα πρὸς μικροῦ σώματος ὁμοιότητα.\nἐπῄνει δὲ τὸν Αλέξανδρον τῆς μεγαλοψυχίας\nκαὶ ἀνδριάντα μείζω τοῦτον τοῦ Ἄθω ἔλεγεν\nαὐτοῦ ἀνεστάναι ἐν ταῖς τῶν ἀεὶ μεμνησομένων\nδιανοίαις· οὐ γὰρ μικρᾶς εἶναι γνώμης ὑπεριδεῖν\nοὕτω παραδόξου τιμῆς.\n10 Καὶ ἑαυτὴν οὖν τὸ μὲν πλάσμα σου ἐπαινεῖν\nκαὶ τὴν ἐπίνοιαν τῶν εἰκόνων, μὴ γνωρίζειν δὲ\nτὴν ὁμοιότητα· μὴ γὰρ εἶναι τῶν τηλικούτων\nἀξίαν, μηδὲ ἐγγύς, ὅτι μηδὲ ἄλλην τινά. γυναῖκά\nγε οὖσαν· ὥστε ἀφίησί σοι ταύτην τὴν τιμὴν\nκαὶ προσκυνεῖ σου τὰ ἀρχέτυπα καὶ παραδείγματα.\nοὺ δὲ τὰ ἀνθρώπινα ταῦτα ἐπαίνει\nαὐτήν, μηδὲ ὑπὲρ τὸν πόδα ἔστω τὸ ὑπόδημα,\n“μὴ καὶ ἐπιστομίσῃ με,” φησίν, “ἐμπεριπατοῦσαν\nαὐτῷ.”\n11 Κἀκεῖνο δὲ εἰπεῖν σοι ἐνετείλατο. “Ἀκούω,”\nἔφη, “πολλῶν λεγόντων—εἰ δὲ ἀληθές, ὑμεῖς\nοἱ ἄνδρες ἴστε—μηδʼ Ὀλυμπίασιν ἐξεῖναι τοῖς\nνικῶσι μείζους τῶν σωμάτων ἀνεστάναι τοὺς\nἀνδριάντας, ἀλλὰ ἐπιμελεῖσθαι τοὺς Ἑλλανοδίκας\nὅπως μηδὲ εἷς ὑπερβάληται τὴν ἀλήθειαν,\nκαὶ τὴν ἐξέτασιν τῶν ἀνδριάντων ἀκριβεστέραν\nγίγνεσθαι τῆς τῶν ἀθλητῶν ἐγκρίσεως. ὥστε\nὅρα,” ἔφη, “μὴ αἰτίαν λάβωμεν ψεύδεσθαι ἐν\nτῷ μέτρῳ, κᾆτα ἡμῶν ἀνατρέψωσιν οἱ Ἑλλαιοδίκαι\nτὴν εἰκόνα.”\n12 Ταῦτα μὲν ἔλεγεν ἐκείνη. σὺ δὲ σκοπει, ὦ\nΛυκῖνε, ὅπως μετακοσμήσεις τὸ βιβλίον καὶ\n\n\n\nἀφαιρήσεις τὰ τοιαῦτα, μηδὲ σφαλῆς πρὸς τὸ\nθεῖον· ὡς ἐκείνη πάνυ γε αὐτὰ ἐδυσχέραινεν\nκαὶ ὑπέφριττεν μεταξὺ ἀναγιγνωσκομένων καὶ\nπαρῃτεῖτο τὰς θεὰς ἵλεως εἶναι αὐτῇ. καὶ\nσυγγνώμη, εἰ γυναικεῖόν τι ἔπαθεν. καίτοι εἰ χρὴ\nτἀληθὲς εἰπεῖν, καὶ αὐτῷ ἐμοὶ τοιοῦτόν τι\nτὸ μὲν γὰρ πρῶτον ἀκούων οὐδὲν πλημμέλημα\nἐνεώρων2 τοῖς γαγραμμένοις, ἐπεὶ δὲ ἐκείνη ἐπεσημήνατο,\nκαὶ αὐτὸς ἄρχομαι τὰ ὅμοια γιγνώσκειν\nπερὶ αὐτῶν, καὶ παραπλήσιόν τι ἔπαθον οἷς ἐπὶ\nτῶν ὁρωμένων πάσχομεν· ἣν μὲν πάνυ ἐγγύθεν\nσκοπῶμέν τι καὶ ὑπὸ τῶν ὀφθαλμῶν αὐτῶν,\nοὐδὲν ἀκριβὲς διαγιγνώσκομεν, ἢν δὲ ἀποστάντες\nἐκ τοῦ συμμέτρου διαστήματος ἴδωμεν, ἄπαντα\nσαφῶς καταφαίνεται, τὰ εὗ καὶ τὰ μὴ οὕτως\nἔχοντα.\n13 Τὸ δὴ ἄνθρωπον οὖσαν Ἀφροδίτῃ καὶ Ἥρᾳ\nεἰκάσαι τί ἄλλο ἢ ἄντικρύς ἐστιν εὐτελίζειν τὰς\nθεάς; ἐν γὰρ τοῖς τοιούτοις οὐχ οὔτω τὸ μικρὸν\nμεῖζον γίγνεται τῇ παραθέσει, ὡς τὸ μεῖζον ἀπομικρύνεται\nπρὸς τὸ ταπεινότερον κατασπώμενον·\nοἷον εἴ τινες ἄμα βαδίζοιεν, ὁ μὲν μέγιστος, ὁ\nδὲ πάνυ τῇ ἡλικίᾳ χαμαίζηλος, εἶτα δεήσειεν\nἀπισῶσαι αὐτοὺς ὡς μὴ ὑπερέχειν θατέρου τὸν\nἕτερον, οὐ τοῦ βραχυτέρου ὑπερανατεινομένον\nτοῦτο γένοιτʼ ἄν, κἂν ὅτι μάλιστα ἀκροποδητὶ\nἐπεγείρῃ ἑαυτόν· ἀλλʼ εἰ μέλλουσιν ὁμήλικες\nφανεῖσθαι, ὁ μείζων ἐκεῖνος ἐπικύψει καὶ ταπεινότερον\nἀποφανεῖ ἑαυτόν. ὡσαύτως δὲ καὶ ἐν\nταῖς τοιαύταις εἰκόσιν οὐχ οὕτως ἄνθρωπος\n\n\n\nμείζων γίγνεται, ἤν τις αὐτὸν θεῷ ἀπεικάζῃ. ὡς\nτὸ θεῖον ἀνάγκη ἐλαττοῦσθαι πρὸς τὸ ἐνδέον\nἐπικλώμενον. καὶ γὰρ εἰ μὲν ὑπὸ ἀπορίας τῶν\nἐπιγείων ἐπὶ τὰ οὐράνια ἐκτείνοι τις τὸν λόγον,\nἧττον ἂν ὁ τοιοῦτος αἰτίαν ἔχοι ὑπὸ ἀσεβείας\nαὐτὸ δρᾶν· σὺ δὲ τοσαῦτα ἔχων κάλλη γυναικῶν\nἈφροδίτῃ καὶ Ἥρᾳ εἰκάσαι αὐτὴν ἐτόλμησας\nοὐδὲν δέον.\n14 Ὥστε τὸ ἄγαν τοῦτο καὶ ἐπίφθονον ἀφαίρει,\nὦ Λυκῖνε. οὐ γὰρ πρὸς τοῦ σοῦ τρόπου τὸ\nτοιοῦτον, ὃς οὐδὲ ἄλλως ῥᾴδιος πρὸς τοὺς ἐπαίνους\nκαὶ πρόχειρος ὣν ἐτύγχανες· ἀλλὰ νῦν οὐκ\nοἶδʼ ὅπως ἀθρόαν πεποίησαι τὴν μεταβολὴν\nἐπιδαψιλευόμενος καὶ ἐκ τοῦ τέως φειδομένου\nἄσωτος ἐν τοῖς ἐπαίνοις ἀναπέφηνας. ἀλλὰ μηδὲ\nἐκεῖνο αἰσχυνθῇς, εἰ μεταρρυθμιεῖς τὸν λόγον\nἤδη διαδεδομένον· ἐπεὶ καὶ Φειδίαν φασὶν οὕτω\nποιῆσαι, ὁπότε ἐξειργάσατο τοῖς Ἠλείοις τὸν\nΔία. στάντα γὰρ αὐτὸν κατόπιν τῶν θυρῶν,\nὁπότε τὸ πρῶτον ἀναπετάσας ἐπεδείκνυεν τὸ\nἔργον, ἐπακούειν τῶν αἰτιωμένων τι ἢ ἐπαινούντων·\nᾐτιᾶτο δὲ ὁ μὲν τὴν ῥῖνα ὡς παχεῖαν,\nὁ δὲ ὡς ἐπιμηκέστερον τὸ πρόσωπον, ὁ δὲ ἄλλος\nἄλλο τι. εἶτ᾿ ἐπειδὴ ἀπηλλάγησαν οἱ θεαταί,\nαὖθις τὸν Φειδίαν ἐγκλεισάμενον ἑαυτὸν ἐπανορθοῦν\nκαὶ ῥυθμίζειν τὸ ἄγαλμα πρὸς τὸ τοῖς\nπλείστοις δοκοῦν· οὐ γὰρ ἡγεῖτο μικρὰν εἶναι\nσυμβουλὴν δήμου τοσούτου, ἀλλ᾿ ἀεὶ ἀναγκαῖον\nὑπάρχειν1 τοὺς πολλοὺς περιττότερον ὁρᾶν τοῦ\nἑνός, κἂν Φειδίας ᾖ,2\n\n\n\n\nΤαῦτά σοι παῤ ἐκείνης κομίζω καὶ αὐτὸς\nπαραινῶ ἑταῖρός τε καὶ εὔνους ὤν.\nΛΥΚΙΝΟΣ15 Πολύστρατε, οἷος ὢν ῥήτωρ ἐλελήθεις με.\nῥῆσιν γοῦν οὔτω μακρὰν καὶ κατηγορίαν1\nἐξενήνοχας κατὰ τοῦ σνγγράμματος,\nὥστε μηδὲ ἐλπίδα μοι ἀπολογίας ἔτι καταλείπεσθαι.\nπλὴν ἀλλὰ ἐκεῖνό γε οὐ 'δικαστικὸν\nἐποιήσατε, καὶ μάλιστα σύ, ἐρήμην καταδιαιτήσας\nτοῦ βιβλίου μὴ παρόντος αὐτῷ τοῦ συνηγόρου.\nῥᾷστον δέ, οἶμαι, τοῦτό ἐστιν κατὰ τὴν παροιμίαν,\nμόνον θέοντα κρατεῖν. ὥστε οὐδὲν θαυμαστόν,\nεἰ καὶ ἡμεῖς ἑάλωμεν οὔτε ὕδατος ἡμῖν\nἐκχυθέντος οὔτε ἀπολογίας ἀποδοθείσης. μᾶλλον\nδὲ τοῦτο πάντων ἀτοπώτατον, οἱ αὐτοὶ κατήγοροι\nκαὶ δικασταὶ ἦτε.\nΠότερα δʼ οὖν ἐθέλεις; ἀγαπήσας τοῖς ἐγνωσμένοις\nἡσυχίαν ἄγω, ἢ κατὰ τὸν Ἱμεραῖον\nποιητὴν παλινῳδίαν τινὰ συγγράφω, ἢ δώσετέ\nμοι ἐφέσιμον ἀγωνίσασθαι τὴν δίκην;\nΠΟΛΥΣΤΡΑΤΟΣΝὴ Δίʼ, ἤνπερ ἔχῃς τι δίκαιον εἰπεῖν· οὐ γὰρ\nἐν ἀντιδίκοις, ὡς σὺ φής, ἀλλʼ ἐν φίλοις ποιήσῃ\nτὴν ἀπολογίαν. ἐγὼ δὲ καὶ συνεξετάζεσθαί σοι\nἕτοιμος ἐπὶ τῆς δίκης.\nΑΥΚΙΝΟΣ16 Ἀλλὰ ἐκεῖνο ἀνιαρόν, ὦ Πολύστρατε, ὅτι μὴ\nἐκείνης παρούσης ποιήσομαι τοὺς λόγους· μακρῷ\nγὰρ ἂν οὕτως ἄμεινον ἦν. νῦν δὲ ἀνάγκη ἀπʼ\nἐντολῆς ἀπολογήσασθαι. ἀλλʼ εἴ μοι τοιοῦτος\nἀγγελιαφόρος γένοιο πρὸς αὐτὴν οἷος παῤ ἐκείνης\nπρὸς μὲ γεγένησαι, τολμήσω ἀναρρῖψαι τὸν\nκύβον.\nΠΟΛΥΣΤΡΑΤΟΣΘάρρει, ὦ Λυκῖνε, τούτου γε ἕνεκα, ὡς οὐ\nφαῦλόν με ὑποκριτὴν ἕξων τῆς ἀπολογίας, πειρώμενος\nδιὰ βραχέων εἰπεῖν, ὡς ἂν μᾶλλον\nμνημονεύσαιμι.\nΛΥΚΙΝΟΣΚαὶ μὴν πάνυ μὲν ἔδει μοι μακρῶν τῶν λόγων\nπρὸς οὕτω σφοδρὰν τὴν κατηγορίαν. ὅμως δὲ\nσοῦ ἕνεκα ἐπιτεμοῦμαι τὴν ἀπολογίαν. καὶ παῤ\nἐμοῦ τοίνυν τάδε αὐτῇ ἀπάγγελλε.\nΠΟΛΥΣΤΡΑΤΟΣΜηδαμῶς, ὦ Λυκῖνε, ἀλλʼ ὥσπερ αὐτῆς ἐπείνης\nπαρούσης λέγε τὸν λόγον, εἶτʼ ἐγὼ μιμήσομαί σε\nπρὸς αὐτήν.\nΛΥΚΙΝΟΣΟὐκοῦν ἐπειδήπερ οὔτω σοι δοκεῖ, ὦ Πολύστρατε,\nἡ μὲν πάρεστι καὶ προείρηκε δηλαδὴ\nἐκεῖνα ὁπόσα σὺ παῤ αὐτῆς ἀπήγγειλας, ἡμᾶς δὲ\nχρὴ τῶν δευτέρων λόγων ἐνάρχεσθαι. καίτοι—\nοὐ γὰρ ὀκνήσω πρὸς σὲ εἰπεῖν ὃ πέπονθα—οὐκ\n\n\n\nοἶδʼ ὅπως φοβερώτερόν μοι τὸ πρᾶγμα πεποίηκας,\nκαὶ ὡς ὁρᾶς ἱδρῶ τε ἤδη καὶ δέδοικα καὶ μονονουχὶ\nκαὶ ὁρᾶν αὐτὴν οἴομαι, καὶ τὸ πρᾶγμα πολλην\nμοι τὴν ταραχὴν ἐμπεποίηκεν. ἄρξομαι δʼ ὅμως·\nοὐ γὰρ οἶόν τε ἀναδῦναι ἤδη παρούσης.\nΠΟΛΥΣΤΡΑΤΟΣΚαὶ νὴ Δία πολλὴν τὴν εὐμένειαν ἐπιφαίνει\nτῷ προσώπῳ· φαιδρὰ γὰρ ὡς ὁρᾷς καὶ προσηνής.\nὥστε θαρρῶν λέγε τὸν λόγον.\nΛΥΚΙΝΟΣ17 Ἐγώ σε, ὦ γυναικῶν ἀρίστη. μεγάλα, ὡς φής,\nκαὶ πέρα τοῦ μέτρου ἐπαινέσας οὐχ ὁρω ὅ τι\nτηλικοῦτον ἐπήνεσα, ἡλίκον αὐτὴ σὺ τοῦτο\nἐγκώμιον ὑπὲρ σεαυτῆς ἐξενήνοχας τὴν πρὸς τὸ\nθεῖον τιμὴν ἐν μεγάλῳ τιθεμένη. σχεδὸν γὰρ\nἁπάντων τοῦτο μεῖζον ὧν εἴρηκα περὶ σοῦ, καὶ\nσυγγνώμη, εἰ μὴ καὶ ταύτην σοι προσέγραψα\nτὴν εἰκόνα ὑπʼ ἀγνοίας με διαλαθοῦσαν· οὐ γὰρ\nἂν ἄλλην πρὸ αὐτῆς ἐγραψάμην. ὥστε ταύτῃ γε\nοὐχ ὅπως ὑπερβάλλεσθαι τοὺς ἐπαίνους, ἀλλὰ\nπολὺ καταδεέστερόν μοι δοκῶ τῆς ἀξίας εἰρηκέναι.\nσκόπει γοῦν ἡλίκον τοῦτο παρέλιπον,\nὡς παμμέγεθες εἰς ἐπίδειξιν τρόπον χρηστοῦ καὶ\nγνώμης ὀρθῆς· ὡς ὅσοι τὸ θεῖον μὴ ἐν παρέργῳ\nσέβουσιν, οὗτοι καὶ τὰ πρὸς ἀνθρώπους ἄριστοι\nἂν εἶεν. ὥστε εί πάντως μετακοσμῆσαι δέοι τὸν\nλόγον καὶ τὸ ἄγαλμα ἐπανορθώσασθαι, ἀφελεῖν\nμὲν οὐκ ἄν τι τολμήσαιμι αὐτοῦ, προσθήσω δὲ\nκαὶ τοῦτο ὥς τινα κεφαλὴν τοῦ παντὸς ἔργου καὶ\nκορυφήν.\nἘπʼ ἐκείνῳ μέντοι καὶ πάνυ πολλήν σοι εἰδέναι\nτὴν χάριν ὁμολογῶ· ἐμοῦ γὰρ ἐπαινέσαντος τὸ\nμέτριον τοῦ σοῦ τρόπου καὶ ὅτι μηδὲν ὑπερπετὲς\nμηδὲ τύφου μεστὸν ἐνεποίησέ σοι ὁ παρὼν ὄγκος\nτῶν πραγμάτων, σὺ τὰ τοιαῦτα αἰτιασαμένη τοῦ\nλόγου ἐπιστώσω τοῦ ἐπαίνου τὴν ἀλήθειαν· τὸ\nγὰρ μὴ προαρπάζειν τὰ τοιαῦτα τῶν ἐγκωμίων,\nἀλλʼ αἰδεῖσθαι ἐπʼ αὐτοῖς καὶ μείζω ἣ κατὰ σὲ\nεἶναι λέγειν, μετρίας καὶ δημοτικῆς τινος διανοίας\nδεῖγμά ἐστιν. πλὴν ἀλλὰ ὅσῳπερ ἂν πρὸς τὸ\nἐπαινεῖσθαι αὐτὸ οὕτω διακειμένη τυγχάνῃς, τοσούτῳ\nἀξιωτέραν ὑπερεπαινεῖσθαι ἀποφαίνεις\nσεαυτήν, καὶ σχεδὸν εἰς τὸν τοῦ Διογένους λόγον\nπεριελήλυθέν σοι τὸ πρᾶγμα, ὃς ἐρομένου τινὸς\nὅπως ἄν τις ἔνδοξος γένοιτο, Εἰ δόξης,” ἔφη,\n“καταφρονήσειε.” φαίην γὰρ ἂν καὶ αὐτός,\nεἴ τις ἔροιτό με, “Τίνες εἰσὶν μάλιστα ἐπαίνου\nἄξιοι; “Ὁπόσοι ἐπαινεῖσθαι μὴ θέλουσιν.”\n18 Ἀλλὰ ταῦτα μὲν ἴσως ἐξαγώνια καὶ πόρρω\nτοῦ πράγματος. ὑπὲρ δὲ οὗ χρὴ ἀπολογήσασθαι,\nτοῦτό ἐστιν, ὅτι τῇ ἐν Κνίδῳ καὶ τῇ ἐν κήποις\nκαὶ Ἥρᾳ καὶ Ἀθηνᾷ τὴν μορφὴν ἀναπλάττων\nεἴκασα. ταῦτά σοι ἔκμετρα ἔδοξεν καὶ ὑπὲρ τὸν\nπόδα. περὶ αὐτῶν δὴ τούτων ἐρῶ.\nΚαίτοι παλαιὸς οὗτος ὁ λόγος, ἀνευθύνους εἶναι\nποιητὰς καὶ γραφέας, τοὺς δὲ ἐπαινοῦντας καὶ\nμᾶλλον, οἶμαι, εἰ κα χαμαὶ καὶ βάδην, ὥσπερ\nἡμεῖς, ἀλλὰ μὴ ἐπὶ μέτρων φέροιντο. ἐλεύθερον\nγάρ τι ὁ ἔπαινος, οὐδʼ ἔστιν αὐτοῦ μέτρον εἰς\n\n\n\nμέγεθος ἢ βραχύτητα νενομοθετημένον, ἀλλὰ\nτοῦτο μόνον ἐξ ἅπαντος ὁρᾷ ὅπως ὑπερθαυμάσεται\nκαὶ ζηλωτὸν ἀποφανεῖ τὸν ἐπαινούμενον.\nοὐ μὴν ταύτην ἐγὼ βαδιοῦμαι, μὴ καὶ σοὶ δόξω\nὑπʼ ἀπορίας αὐτὸ δρᾶν.\n19 Ἐκεῖνο δέ γέ1; φημι, τοιαύτας ἡμῖν τὰς ἀφορμὰς\nτῶν ἐπαινετικῶν τούτων λόγων εἶναι,2 ὡς χρὴ τὸν\nἐπαινοῦντα καὶ εἰκόσι καὶ ὁμοιώσεσι προσχρῆσθαι,\nκαὶ σχεδὸν ἐν τούτῳ τὸ μέγιστόν ἐστιν εὖ\nεἰκάσαι· τὸ δὲ εὖ ὧδε μάλιστʼ ἂν3 κρίνοιτο, οὐκ\nἤν τις τοῖς ὁμοίοις παραβάλλῃ οὐδʼ ἢν πρὸς τὸ\nὑποδεέστερον ποιῆται τὴν παράθεσιν, ἀλλʼ ἢν\nπρὸς τὸ ὑπερέχον ὡς οἷόν τε προσβιβάζῃ τὸ\nἐπαινούμενον.\nΟἷον εἴ τις κύνα ἐπαινῶν εἴποι ἀλώπεκος εἶραι\nμείζω αὐτὸν ἢ αἰλούρου, ἆρά σοι δοκεῖ ὁ τοιοῦτος\nἐπαινεῖν εἰδέναι; οὐκ ἄν εἴποις. ἀλλὰ μὴν οὐδʼ\nεἰ λύκῳ φαίη ἴσον αὐτὸν ὑπάρχειν, οὐδὲ οὔτως\nμεγαλωστὶ ἐπήνεσεν. ἀλλὰ ποῦ τὸ ἴδιον τοῦ\nἐπαίνου ἀποτελεῖται; ἢν ὁ κύων τῷ λέοντι ἐοικέναι\nλέγηται καὶ μέγεθος καὶ ἀλκήν. ὡς ὁ τὸν\nὨρίωνος κύνα ἐπαινῶν ἔφη ποιητὴς λεοντοδάμαν\nαὐτόν· οὗτος γὰρ δὴ κυνὸς ἐντελὴς ἔπαινος.\nΚαὶ πάλιν εἴ τις Μίλοωνα τὸν ἐκ Κρότωνος ἢ\nΓλαῦκον τὸν ἐκ Καρύστου ἡ Πολυδάμαντα ἐπαινέσαι\nθέλων ἔπειτα λέγοι ἰσχυρότερον ἕκαστον\nαὐτῶν γυναικὸς γενέσθαι, οὐκ ἂν οἴει γελασθῆναι\nαὐτὸν ἐπὶ τῇ ἀνοίᾳ τοῦ ἐπαίνου; ὅπου γε καὶ εἰ\n\n\n\n\n\nἑνὸς ἀνδρὸς ἔλεγεν ἀμείνω εἶναι αὐτόν, οὐδὲ τοῦτο\nἀπέχρησεν ἂν εἰς ἔπαινον. ἀλλὰ πῶς ἐπῄνεσε\nποιητὴς εὐδόκιμος τὸν Γλαῦκον, ῾ οὐδὲ Πολυδεύκεος\nβίαν φήσας ἀνατείνασθαι ἂν αὐτῷ ἐναντίας\nτὰς χεῖρας ῾ οὐδὲ σιδάρεον Ἀλκμάνας τέκος;\nὁρᾷς ὁποίοις αὐτὸν θεοῖς εἴκασε· μάλλον δὲ καὶ\nαὐτῶν ἐκείνων ἀμείνω ἀπέφαινεν. καὶ οὔτε αὐτὸς\nὁ Γλαῦκος ἠγανάκτησεν τοῖς ἐφόροις τῶν ἀθλητῶν\nθεοῖς ἀντεπαινούμενος, οὔτε ἐκεῖνοι ἠμύναντο ἢ\nτὸν Γλαῦκον ἢ τὸν ποιητὴν ὡς ἀσεβοῦντα περὶ\nτὸν ἔπαινον, ἀλλὰ εὐδοκίμουν ἄμφω καὶ ἐτιμῶντο\nὑπὸ τῶν Ἐλλήνων, ὁ μὲν ἐπὶ τῇ ἀλκῇ, ὁ Γλαῦκος,\nὁ δὲ ποιητὴς ἐπί τε τοῖς ἄλλοις καὶ ἐπʼ αὐτῷ\nτούτῳ μάλιστα τῷ ᾄσματι.\nΜὴ δὴ θαυμάσῃς εἰ καὶ αὐτὸς εἰκάσαι βουλόμενος,\nὅπερ ἦν τῷ ἐπαινοῦντι ἀναγκαῖον,\nὑψηλοτέρῳ ἐχρησάμην τῷ παραδείγματι, τοῦτο\nὑποβαλόντος τοῦ λόγου.\n20 Ἐπεὶ δὲ καὶ κολακείας ἐπεμνήσθης, ὅτι μὲν\nκαὶ σὺ μισεῖς τοὺς κολακικούς, ἐπαινῶ μέν σε,\nκαὶ οὐκ ἐχρῆν ἄλλως. ἐθέλω δέ σοι διακρῖναι\nκαὶ διορίσαι τό τε τοῦ ἐπαινοῦντος ἔργον καὶ τὴν\nτοῦ κόλακος ὑπερβολήν.\nὉ μὲν οὖν κόλαξ ἅτε τῆς χρείας ἕνεκα τῆς ἑαυτοῦ\nἐπαινῶν, ἀληθείας δὲ ὀλίγην ποιούμενος τὴν\nπρόνοιαν, ἅπαντα ὑπερεπαινεῖν οἴεται δεῖν, ἐπιψευδόμενος\nκαὶ προστιθεὶς παῤ αὑτοῦ τὰ πλείω,\nὡς μὴ ἂν ὀκνῆσαι καὶ τὸν Θερσίτην εὐμορφότερον\nἀποφῆναι τοῦ Ἀχιλλέως καὶ τὸν Νέστορα φάναι\nτῶν ἐπὶ Ἴλιον στρατευσάντων τὸν νεώτατον εἶναι.\n\n\n\nδιομόσαιτο δʼ ἂν καὶ τὸν Κροίσου υἱὸν ὁξυηκοώτερον\nεἶναι τοῦ Μελάμποδος καὶ τὸν Φινέα\nὀξύτερον δεδορκέναι τοῦ Λυγκέως, ἤνπερ μόνον\nκερδᾶναί τι ἐλπίσῃ ἐπὶ τῷ ψεύσματι. ὁ δέ γε\nαὐτὸ τοῦτο ἐπαινῶν οὐχ ὅπως οὐδʼ ἂν ψεύσαιτό\nτι ἢ προσθείη τῶν μηδὲ ὅλως προσόντων, τὰ δʼ\nὑπάρχοντα αὐτῷ φύσει ἀγαθά, κἂν μὴ πάνυ\nμεγάλα ᾖ, παραλαβὼν ἐπηύξησε καὶ μείζω ἀπέφηνε·\nκαὶ τολμήσειεν ἂν εἰπεῖν, ἵππον ἐπαινέσαι\nθέλων, φύσει κοῦφον ὧν ἴσμεν ζῴων καὶ δρομικόν,\nὅτι\nἌκρον ἐπʼ ἀνθερίκων καρπὸν θέεν οὐδὲ κατέκλα.\nκαὶ πάλιν οὐκ ἂν ὀκνήσειεν φάναι “ἀελλοπόδων\nδρόμον ἵππων.” καὶ ἢν οἰκίαν ἐπαινῇ καλὴν\nκαὶ ἄριστα κατεσκευασμένην, εἴποι ἄν\nΖηνός που τοιήδε γʼ Ὀλυμπίου ἔνδοθεν αὐλή.\nὁ δὲ κόλαξ τοῦτο τὸ ἔπος κἂν περὶ τῆς συβώτου\nκαλύβης εἴποι, εἰ μόνον τι παρὰ τοῦ συβώτου\nλαβεῖν ἐλπίσειεν· ὅπου Κύναιθος ὁ Δημητρίου\nτοῦ Πολιορκητοῦ κόλαξ ἁπάντων αὐτῷ τῶν\nπρὸς τὴν κολακείαν καταναλωμένων ἐπῄνει ὑπὸ\nβηχὸς ἐνοχλούμενον τὸν Δημήτριον, ὅτι ἐμμελῶς\nἐχρέμπτετο.\n21 Οὐ μόνον δὲ τοῦτο ἑκατέρου αὐτῶν γνώρισμά\nἐστιν, τὸ τοὺς μὲν κόλακας οὐκ ὀκνεῖν καὶ ψεύδεσθαι\nτοῦ χαρίσασθαι ἕνεκα τοῖς ἐπαινουμένοις,\nἐξαίρειν δὲ τοὺς ἐπαινοῦντας τὰ ὑπάρχοντα πειρᾶσθαι·\nἀλλὰ κἀκείνῳ οὐ μικρῷ διαλλάττουσιν,\nὅτι οἱ μὲν κόλακες, ἐφʼ ὅσον οἷόν τε αὐτοῖς,\nχρῶνται ταῖς ὑπερβολαῖς, οἱ ἐπαινοῦντες δὲ καὶ\nἐν αὐταῖς ταύταις σωφρονοῦσιν καὶ ἐντὸς τῶν\nὅρων μένουσιν.\nΤαῦτά σοι ἀπὸ πολλῶν ὀλίγα κολακείας καὶ\nἐπαίνου ἀληθοῦς δείγματα, ὡς μὴ πάντας ὑποπτεύσῃς\nτοὺς ἐπαινοῦντας, ἀλλὰ διακρίνῃς καὶ\nπαραμετρῇς τῷ οἰκείῳ μέτρῳ ἑκάτερον.\n22 Φέῤ οὖν, εἰ δοκεῖ, πρόσαγε τοῖς ὑπʼ ἐμοῦ\nεἰρημένοις τοὺς κανόνας ἀμφοτέρους, ὡς μάθης\nεἴτε τούτῳ εἴτʼ ἐκείνῳ ἐοίκασιν. ἐγὼ γὰρ εἰ μέν\nτινα ἄμορφον οὖσαν ἔφην τῷ ἐν Κνίδῳ ἀγάλματι\nὁμοίαν, γόης ἂν καὶ τοῦ Κυναίθου κολακικώτερος\nὄντως νομιζοίμην· εἰ δὲ τοιαύτην ὑπάρχουσαν\nοἵαν πάντες ἴσασιν, οὐ πάνυ ἐκ πολλοῦ διαστήματος\nἦν τὸ τόλμημα.\n23 Τάχ᾿ ἂν οὖν1 φαίης. μάλλον δὲ ἤδη εἴρηκας.\n“ἐπαινεῖν μέν σοι εἰς τὸ κάλλος ἐφείσθω· ἀνεπίφθονον\nμέντοι ποιήσασθαι τὸν ἔπαινον ἐχρῆν,\nἀλλὰ μὴ θεαῖς ἀπεικάζειν ἄνθρωπον οὖσαν.”\nἐγὼ δὲ—ἤδη γάρ με προάξεται τἀληθὲς εἰπεῖν —\nοὐ θεαῖς σε,2 ὦ βελτίστη, εἴκασα, τεχνιτῶν δὲ\nἀγαθῶν δημιουργήμασιν λίθου καὶ χαλκοῦ ἢ\nἐλέφαντος πεποιημένοις· τὰ δὲ ὑπʼ ἀνθρώπων\nγεγενημένα οὐκ ἀσεβές, οἶμαι, ἀνθρώποις εἰκάζειν.\n\n\n\nἐκτὸς εἰ μὴ σὺ τοῦτο εἶναι τὴν Ἀθηνᾶν\nὑπείληφας τὸ ὑπὸ Φειδίου πεπλασμένον ἢ τοῦτο\nτὴν οὐρανίαν Ἀφροδίτην ὃ ἐποίησεν Πραξιτέλης\nἐν Κνίδῳ οὐ πάνυ πολλῶν ἐτῶν. ἀλλʼ ὅρα μὴ\nἄσεμνον ᾖ τὰ τοιαῦτα περὶ τῶν θεῶν δοξάζειν,\nὧν τάς γε1 ἀληθεῖς εἰκόνας ἀνεφίκτους εἶναι\nἀνθρωπίνῃ μιμήσει ἔγωγε ὑπολαμβάνω.\n24 Εἰ δὲ καὶ ὅτι μάλιστά σε αὐταῖς ἐκείναις εἴκασα,\nοὐκ ἐμὸν τοῦτο, οὐδὲ ἐγὼ πρῶτος ταύτην ἐτεμόμην\nτὴν ὁδόν, ἀλλὰ πολλοὶ καὶ ἀγαθοὶ ποιηταί, καὶ\nμάλιστα ὁ πολίτης ὁ σὸς Ὅμηρος, ὃν καὶ νῦν\nἀναβιβάσομαι συναγορεύσοντά μοι, ἢ οὐδεμία\nνηχανὴ μὴ οὐχὶ καὶ αὐτὸν σὺν ἐμοὶ ἁλῶναι.\nἘρήσομαι τοίνυν αὐτόν, μᾶλλον δὲ σὲ ὑπὲρ\nαὐτοῦ—καὶ γὰρ διαμνημονεύεις εὖ ποιοῦσα τὰ\nχαριέστατα τῶν ἐρραψῳδημένων αὐτῷ—τί σοι\nἐκεῖνος2 δοκεῖ, ὁπόταν περὶ τῆς αἰχμαλώτου\nλέγῃ τῆς Βρισηΐδος ὅτι χρυσῇ Ἀφροδίτῃ ἰκέλη\nἐπένθει τὸν Πάτροκλον; εἶτα μετὰ μικρόν, ὡς\nοὐχ ἱκανὸν εἰ μόνη τῇ Ἀφροδίτῃ ἐοικυῖα ἔσται,\nΕἶηκ δʼ ἄρα—φησίν—κλαίουσα γυνὴ εἰκυῖα\nθεῇσιν.\nὉπόταν οὖν τὰ τοιαῦτα λέγῃ, μισεῖς κἀκεῖνον\nκαὶ ἀπορρίπτεις τὸ βιβλίον, ἢ δίδως αὐτῷ ἐλευθεριάζειν\nἐν τῷ ἐπαίνῳ; ἀλλὰ κἂν σὺ μὴ δῷς, ὅ\nγε τοσοῦτος αἰὼν δέδωκεν, οὐδʼ ἔστιν ὅστις αὐτὸν\nἐπὶ τούτῳ ᾐτιάσατο, οὐδὲ ὁ μαστίξαι τολμήσας\n\n\n\n\n\nαὐτοῦ τὴν εἰκόνα οὐδʼ ὁ τὰ νόθα ἐπισημηνάμενος\nτῶν ἐπῶν ἐν τῇ παραγραφῇ τῶν ὀβελῶν.\nΕἶτα ἐκείνῳ μὲν ἐφεθήσεται βάρβαρον γυναῖκα,\nκαὶ ταῦτα κλαίουσαν, τῇ χρυσῇ Ἀφροδίτῃ εἰκάσαι,\nἐγὼ δʼ, ἵνα μὴ τὸ κάλλος εἴπω, διότι μὴ\nἀνέχῃ ἀκούουσα, οὐκ ἂν παραβάλλοιμι θεῶν\nεἰκοσι γυναῖκα φαιδρὰν καὶ μειδιῶσαν τὰ πολλά,\nὅπερ θεοῖς ὅμοιον ἄνθρωποι ἔχουσιν;\n25 Ἐπὶ μέν γε τοῦ Ἀγαμέμνονος ὅρα ὅσην αὐτὸς\nφειδὼ ἐποιήσατο τῶν θεῶν καὶ ὡς ἐταμιεύσατο\nτὰς εἰκόνας εἰς τὸ σύμμετρον· ὡς ὄμματα μέν\nφησιν καὶ κεφαλὴν ἴκελον αὐτὸν εἶναι τῷ Διί,\nτῷ Ἄρεῖ δὲ τὴν ζώνην, στέρνον δὲ τῷ Ποσειδῶνι,\nδιαιρῶν τὸν ἄνθρωπον κατὰ μέλη πρὸς τοσούτων\nθεῶν εἰκόνας· καὶ αὖ πάλιν βροτολοιγῷ Ἄρεΐ\nφησίν τινʼ1 ὅμοιον εἶναι καὶ ἄλλον ἄλλῳ, θεοειδῆ\nτὸν Φρύγα τὸν τοῦ Πριάμου, καὶ θεοείκελον\nπολλάκις τὸν Πηλέως.\nἈλλὰ ἐπάνειμι αὖθις ἐπὶ τὰ γυναικεῖα τῶν\nπαραδειγμάτων· ἀκούεις γὰρ δή που αὐτοῦ\nλέγοντος\nἈρτέμιδι ἰκέλη ἠὲ χρυσέῃ Ἀφροδίτῃ.\nκαὶ\nοἵη δʼ Ἄρτεμις εἶσι κατʼ οὔρεος.\n26 Οὐ μόνον δὲ τοὺς ἀνθρώπους αὐτοὺς θεοῖς\nἀπεικάζει, ἀλλὰ καὶ τὴν2 Εὐφόρβου κόμην ταῖς\n\n\n\n\n\nXάρισιν ἀπείκασε, καὶ ταῦτα αἵματι δεδευμένην.\nκαὶ ὅλως τοσαῦτά ἐστιν τὰ τοιαῦτα ὡς μηδὲν\nεἶναι μέρος τῆς ποιήσεως ὃ μὴ ταῖς θείαις εἰκόσιν\nδιακεκόσμηται. ὥστε ἢ κἀκεῖνα ἐξαληλίφθω, ἢ\nκαὶ ἡμῖν τὰ ὅμοια τολμᾶν ἐφείσθω. οὕτω δὲ τὸ\nκατὰ τὰς εἰκόνας καὶ τὰς ὁμοιώσεις ἀνεύθυνόν\nἐστιν ὥστε Ὅμηρος καὶ τὰς θεὰς αὐτὰς οὐκ\nὤκνησεν ἀπὸ τῶν ἐλαττόνων ἐπαινέσαι· τοὺς\nγοῦν τῆς Ἥρας ὀφθαλμοὺς τοῖς τῶν βοῶν εἴκασεν·\nἕτερος δέ τις ἰοβλέφαρον τὴν Ἀφροδίτην\nἔφη. τὴν μὲν γὰρ ῥοδοδάκτυλον τίς ἀγνοεῖ τῶν\nκἂν ἐπʼ ἐλάχιστον τῇ Ὁμήρου ποιήσει ὡμιληκότων;\n27 Καίτοι τὰ μὲν τῆς μορφῆς ἔτι μετριώτερα, εἰ\nτις θεῷ ἐοικέναι λέγεται· ἀλλὰ τὰς προσηγορίας\nαὐτὰς πόσοι ἐμιμήσαντο τὰς τῶν θεῶν, Διονύσιοι\nκαὶ Ἡφαιστίωνες καὶ Ζήνωνες καὶ Ποσειδώνιοι\nκαὶ Ἑρμαῖ προσαγορευόμενοι; Λητὼ δὲ γυνή τις\nἐγένετο Εὐαγόρου τοῦ Κυπρίων βασιλέως, καὶ\nὅμως οὐκ ἠγανάκτησεν ἡ θεὸς δυναμένη λίθον\nαὐτὴν ὥσπερ τὴν Νιόβην ἀπεργάσασθαι. ἐῷ\nγὰρ τοὺς Αἰγυπτίους, οἵπερ καὶ δεισιδαιμονέστατοί\nεἰσιν πάντων, ὅμως τοῖς θείοις ὀνόμασιν\nεἰς κόρον ἐπιχρωμένους· σχεδὸν γοῦν τὰ πλεῖστα\nαὐτοῖς ἐξ οὐρανοῦ ἐστιν.\n28 Ὥστε οὐ πρός γε σοῦ τὸ τοιοῦτον, ψοφοδεῶς\nδιακεῖσθαι πρὸς τὸν ἔπαινον· εἰ γάρ τι ἐν τῷ\nσυγγράμματι πεπλημμέληται εἰς τὸ θεῖον, σὺ\nμὲν ἀνεύθυνος αὐτοῦ, ἐκτὸς εἰ μή τινα νομίζεις\nἀκροάσεως εὔθυναν εἶναι, ἐμὲ δὲ ἀμυνοῦνται οἱ\n\n\nθεοί, ἐπειδὰν πρὸ ἐμοῦ τὸν Ὅμηρον καὶ τοὺς\nἄλλους ποιητὰς ἀμύνωνται. ἀλλʼ οὐδέπω οὐδὲ\nτὸν ἄριστον τῶν φιλοσόφων ἠμύναντο εἰκόνα θεοῦ\nτὸν ἄνθρωπον εἰπόντα εἶναι.\nΠολλὰ ἔτι ἔχων πρὸς σὲ εἰπεῖν Πολυστράτου\nἕνεκα τούτου παύσομαι, ἶνα καὶ ἀπομνημονεῦσαι\nδυνηθῇ τὰ εἰρημένα.\nΠΟΛΥΣΤΡΑΤΟΣ29 Οὐκ οἶδα εἴ μοι τοῦτο δυνατὸν ἔτι, ὦ Αυκῖνε·\nμακρὰ γὰρ εἴρηταί σοι καὶ ταῦτα, καὶ ὑπὲρ τὸ\nὕδωρ τὸ ἐκκεχυμένον. πειράσομαι δʼ ὅμως ἐπιμνησθῆναι\nαὐτῶν. καὶ ὡς ὁρᾶς, ἤδη ἀποσοβῶ\nπαῤ αὐτὴν ἐπιβυσάμενος τὰ ὦτα, ὡς μή τι\nπαρεμπεσὸν ἄλλο συγχέῃ τὴν τάξιν αὐτῶν, εἶτά\nμοι συρίττεσθαι συμβῇ πρὸς τῶν θεατῶν.\nΛΥΚΙΝΟΣαὐτῷ σοι μελήσει, ὦ Πολύστρατε, ὅπως ἄριστα\nὑποκρίνῃ. ἐγὼ δὲ ἐπείπερ ἅπαξ σοι τὸ δρᾶμα\nπαραδέδωκα, νῦν μὲν ἐκποδὼν ἀποστήσομαι·\nὁπόταν δὲ τὰς ψήφους ἀνακηρύττωσι τῶν κριτῶν.\nτότε ἤδη καὶ αὐτὸς παρέσομαι ὀψόμενος ὁποῖόν\nτι τὸ τέλος τοῦ ἀγῶνος ἔσται.\n","locs":[{"loc":"urn:cts:greekLit:tlg0062.tlg040:1","start":0,"length":560},{"loc":"urn:cts:greekLit:tlg0062.tlg040:2","start":560,"length":479},{"loc":"urn:cts:greekLit:tlg0062.tlg040:3","start":1039,"length":541},{"loc":"urn:cts:greekLit:tlg0062.tlg040:4","start":1580,"length":561},{"loc":"urn:cts:greekLit:tlg0062.tlg040:5","start":2141,"length":515},{"loc":"urn:cts:greekLit:tlg0062.tlg040:6","start":2656,"length":527},{"loc":"urn:cts:greekLit:tlg0062.tlg040:7","start":3183,"length":577},{"loc":"urn:cts:greekLit:tlg0062.tlg040:8","start":3760,"length":633},{"loc":"urn:cts:greekLit:tlg0062.tlg040:9","start":4393,"length":674},{"loc":"urn:cts:greekLit:tlg0062.tlg040:10","start":5067,"length":403},{"loc":"urn:cts:greekLit:tlg0062.tlg040:11","start":5470,"length":451},{"loc":"urn:cts:greekLit:tlg0062.tlg040:12","start":5921,"length":756},{"loc":"urn:cts:greekLit:tlg0062.tlg040:13","start":6677,"length":955},{"loc":"urn:cts:greekLit:tlg0062.tlg040:14","start":7632,"length":1023},{"loc":"urn:cts:greekLit:tlg0062.tlg040:15","start":8655,"length":876},{"loc":"urn:cts:greekLit:tlg0062.tlg040:16","start":9531,"length":1291},{"loc":"urn:cts:greekLit:tlg0062.tlg040:17","start":10822,"length":1669},{"loc":"urn:cts:greekLit:tlg0062.tlg040:18","start":12491,"length":678},{"loc":"urn:cts:greekLit:tlg0062.tlg040:19","start":13169,"length":1789},{"loc":"urn:cts:greekLit:tlg0062.tlg040:20","start":14958,"length":1467},{"loc":"urn:cts:greekLit:tlg0062.tlg040:21","start":16425,"length":544},{"loc":"urn:cts:greekLit:tlg0062.tlg040:22","start":16969,"length":338},{"loc":"urn:cts:greekLit:tlg0062.tlg040:23","start":17307,"length":701},{"loc":"urn:cts:greekLit:tlg0062.tlg040:24","start":18008,"length":1198},{"loc":"urn:cts:greekLit:tlg0062.tlg040:25","start":19206,"length":587},{"loc":"urn:cts:greekLit:tlg0062.tlg040:26","start":19793,"length":629},{"loc":"urn:cts:greekLit:tlg0062.tlg040:27","start":20422,"length":518},{"loc":"urn:cts:greekLit:tlg0062.tlg040:28","start":20940,"length":1066}]}
{"id":"urn:cts:greekLit:tlg0062.tlg040.perseus-grc2","text":"Πολύστρατοςἐγώ σοι, ὦ Αὐκῖνε, φησὶν ἡ γυνή, τὰ μὲν ἄλλα πολλὴν ἐνεῖδον τὴν εὔνοιαν πρὸς ἐμὲ καὶ τιμὴν ἐκ τοῦ συγγράμματος· οὐ γὰρ ἂν οὕτως ὑπερεπῄνει τις, εἰ μὴ καὶ μετʼ εὐνοίας συνέγραφε.τὸ δὲ ἐμὸν ὡς ἂν εἰδῇς, τοιόνδε ἐστίν. οὐδὲ ἄλλως μὲν χαίρω τοῖς κολακικοῖς τὸν τρόπον, ἀλλά μοι δοκοῦσιν οἱ τοιοῦτοι γόητες εἶναι καὶ ἥκιστα ἐλεύθεροι τὴν φύσιν· ἐν δὲ τοῖς ἐπαίνοις μάλιστα, ὅταν τις ἐπαινῇ με φορτικὰς καὶ ὑπερμέτρους ποιούμενος τὰς ὑπερβολάς, ἐρυθριῶ τε καὶ ὀλίγου δεῖν ἐπιφράττομαι τὰ ὦτα καὶ τὸ πρᾶγμα χλεύῃ μᾶλλον ἢ ἐπαίνῳ ἐοικέναι μοι δοκεῖ.\nΠολύστρατοςμέχρι γὰρ τοῦδε οἱ ἔπαινοι ἀνεκτοί εἰσιν εἰς ὅσον ἂν ὁ ἐπαινούμενος γνωρίζῃ ἕκαστον τῶν λεγομένων προσὸν ἑαυτῷ· τὸ δὲ ὑπὲρ τοῦτο ἀλλότριον ἤδη καὶ κολακεία σαφής.\nκαίτοι πολλούς, ἔφη, οἶδα χαίροντας, εἴ τις αὐτοὺς ἐπαινῶν καὶ ἃ μὴ ἔχουσιν προσάπτοι τῷ λόγῳ, οἷον εἰ γέροντας ὄντας εὐδαιμονίζοι τῆς ἀκμῆς ἢ ἀμόρφοις οὖσι τὸ Νιρέως κάλλος ἢ τὸ Φάωνος περιθείη· οἴονται γὰρ ὑπὸ τῶν ἐπαίνων ἀλλαγήσεσθαι σφίσι καὶ τὰς μορφὰς καὶ αὐτοὶ ἀνηβήσειν αὖθις, ὥσπερ ὁ Πελίας ᾤετο.\nΠολύστρατοςτὸ δὲ οὐχ οὕτως ἔχει· πολλοῦ γὰρ ἂν ὁ ἔπαινος ἦν τίμιος, εἴ τι καὶ ἔργον αὐτοῦ ἀπολαῦσαι δυνατὸν ἦν ἐκ τῆς τοιαύτης ὑπερβολῆς. νῦν δὲ ὅμοιόν μοι δοκοῦσιν, ἔφη, πάσχειν, ὥσπερ ἂν εἴ τινι ἀμόρφῳ προσωπεῖον εὔμορφον ἐπιθείη τις φέρων, ὁ δὲ μέγα ἐπὶ τῷ κάλλει φρονοίη, καὶ ταῦτα περιαιρετῷ ὄντι καὶ ὑπὸ τοῦ τυχόντος συντριβῆναι δυναμένῳ, ὅτε καὶ γελοιότερος ἂν γένοιτο αὐτοπρόσωπος φανείς, οἷος ὢν ὑφʼ οἵῳ κέκρυπτο· ἢ καὶ νὴ Δίʼ εἴ τις ὑποδησάμενος κοθόρνους μικρὸς αὐτὸς ὢν ἐρίζοι περὶ μεγέθους τοῖς ἀπὸ τοῦ ἰσοπέδου ὅλῳ πήχει ὑπερέχουσιν.\nΠολύστρατοςἐμέμνητο γὰρ καὶ τοιούτου τινός. ἔφη γυναῖκά τινα τῶν ἐριφανῶν τὰ μὲν ἄλλα καλὴν καὶ κόσμιον, μικρὰν δὲ καὶ πολὺ τοῦ συμμέτρου ἀποδέουσαν, ἐπαινεῖσθαι πρός τινος ποιητοῦ ἐν ᾄσματι τά τε ἄλλα καὶ ὅτι καλή τε καὶ μεγάλη ἦν αἰγείρῳ δʼ αὐτῆς εἴκαζεν ἐκεῖνος τὸ εὔμηκὲς τε καὶ ὄρθιον. τὴν μὲν δὴ γάνυσθαι τῷ ἐπαίνῳ καθάπερ αὐξανομένην πρὸς τὸ μέλος καὶ τὴν χεῖρα ἐπισείειν, τὸν ποιητὴν δὲ πολλάκις τὸ αὐτὸ ᾄδειν ὁρῶντα ὡς ἥδοιτο ἐπαινουμένη, ἄχρι δὴ τῶν παρόντων τινὰ προσκύψαντα πρὸς τὸ οὖς εἰπεῖν αὐτῷ, πέπαυσο, ὦ οὗτος, μὴ καὶ ἀναστῆναι ποιήσῃς τὴν γυναῖκα.\nΠολύστρατοςπαραπλήσιον δὲ καὶ μακρῷ τούτου γελοιότερον Στρατονίκην ποιῆσαι τὴν Σελεύκου γυναῖκα. τοῖς γὰρ ποιηταῖς ἀγῶνα προθεῖναι αὐτὴν περὶ ταλάντου, ὅστις ἂν ἄμεινον ἐπαινέσαι αὐτῆς τὴν κόμην, καίτοι φαλακρὰ ἐτύγχανεν οὖσα καὶ οὐδὲ ὅσας ὀλίγας τὰς ἑαυτῆς τρίχας ἔχουσα. καὶ ὅμως οὕτω διακειμένη τὴν κεφαλήν, ἁπάντων εἰδότων ὅτι ἐκ νόσου μακρᾶς τὸ τοιοῦτον ἐπεπόνθει, ἤκουε τῶν καταράτων ποιητῶν ὑακινθίνας τὰς τρίχας αὐτῆς λεγόντων καὶ οὔλους τινὰς πλοκάμους ἀναπλεκόντων καὶ σελίνοις τοὺς μηδὲ ὅλως ὄντας εἰκαζόντων.\nΠολύστρατοςἁπάντων οὖν τῶν τοιούτων κατεγέλα τῶν παρεχόντων αὑτοὺς τοῖς κόλαξιν, καὶ προσετίθει δὲ ὅτι μὴ ἐν ἐπαίνοις μόνον, ἀλλὰ καὶ ἐν γραφαῖς τὰ ὅμοια πολλοὶ κολακεύεσθαί τε καὶ ἐξαπατᾶσθαι θέλουσι. χαίρουσι γοῦν, ἔφη, τῶν γραφέων ἐκείνοις μάλιστα, οἳ ἂν πρὸς τὸ εὐμορφότερον αὐτοὺς εἰκάσωσιν. εἶναι δέ τινας, οἳ καὶ προστάττουσιν τοῖς τεχνίταις ἢ ἀφελεῖν τι τῆς ῥινὸς ἢ μελάντερα γράψασθαι τὰ ὄμματα ἢ ὃ τι ἂν ἄλλο ἐπιθυμήσωσιν αὑτοῖς προσεῖναι, εἶτα λανθάνειν αὑτοὺς ἀλλοτρίας εἰκόνας στεφανοῦντας καὶ οὐδὲν αὐτοῖς ἐοικυίας.\nΠολύστρατοςταῦτα δὲ καὶ τὰ τοιαῦτα ἔλεγεν, τὰ μὲν ἄλλα ἐπαινοῦσα τοῦ συγγράμματος, ἓν δὲ τοῦτο οὐ φέρουσα, ὅτι θεαῖς αὐτήν, Ἥρᾳ καὶ Ἀφροδίτῃ, εἴκασας· ὑπὲρ ἐμὲ γάρ, φησίν, μᾶλλον δὲ ὑπὲρ ἅπασαν τὴν ἀνθρωπίνην φύσιν τὰ τοιαῦτα. ἐγὼ δέ σε οὐδʼ ἐκεῖνα ἠξίουν, ταῖς ἡρωΐναις παραθεωρεῖν με Πηνελόπῃ καὶ Ἀρήτῃ καὶ Θεανοῖ, οὐχ ὅπως θεῶν ταῖς ἀρίσταις. καὶ γὰρ αὖ καὶ τόδε, πάνυ, ἔφη, τὰ πρὸς τοὺς θεοὺς δεισιδαιμόνως καὶ ψοφοδεῶς ἔχω. δέδια τοίνυν μὴ κατὰ τὴν Κασσιέπειαν εἶναι δόξω τὸν τοιοῦτον ἔπαινον προσιεμένη· καίτοι Νηρηΐσιν ἐκείνη ἀντεξητάζετο,Ἥραν δὲ καὶ Ἀφροδίτην ἔσεβεν.\nΠολύστρατοςὥστε, ὦ Λυκῖνε, μεταγράψαι σε τὰ τοιαῦτα ἐκέλευσεν, ἢ αὐτὴ μὲν μαρτύρεσθαι τὰς θεὰς ὡς ἀκούσης αὐτῆς γέγραφας, σὲ δὲ εἰδέναι ὅτι ἀνιάσει αὐτὴν τὸ βιβλίον οὕτω περινοστοῦν ὥσπερ νῦν σοι διάκειται, οὐ μάλα εὐσεβῶς οὐδὲ ὁσίως τὰ πρὸς τοὺς θεούς. ἐδόκει τε ἀσέβημα ἑαυτῆς καὶ πλημμέλημα τοῦτο δόξειν, εἰ ὑπομένοι τῇ ἐν Κνίδῳ καὶ τῇ ἐν κήποις ὁμοία λέγεσθαι· καί σε ὑπεμίμνησκε τῶν τελευταίων ἐν τῷ βιβλίῳ περὶ αὐτῆς εἰρημένων, ὅτι μετρίαν καὶ ἄτυφον ἔφης αὐτὴν οὐκ ἀνατεινομένην ὑπὲρ τὸ ἀνθρώπινον μέτρον, ἀλλὰ πρόσγειον τὴν πτῆσιν ποιουμένην, ὁ δὲ ταῦτα εἰπὼν ὑπὲρ αὐτὸν τὸν οὐρανὸν ἀναβιβάζεις τὴν γυναῖκα, ὡς καὶ θεαῖς ἀπεικάζειν.\nΠολύστρατοςἠξίου δέ σε μηδὲ ἀξυνετωτέραν αὐτὴν ἡγεῖσθαι τοῦ Ἀλεξάνδρου, ὃς τοῦ ἀρχιτέκτονος ὑπισχνουμένου τὸν Ἄθω ὅλον μετασχηματίσειν καὶ μορφώσειν πρὸς αὐτόν, ὡς τὸ ὄρος ἅπαν εἰκόνα γενέσθαι τοῦ βασιλέως, ἔχοντα δύο πόλεις ἐν ταῖν χεροῖν, οὐ προσήκατο τὴν τερατείαν τῆς ὑποσχέσεως, ἀλλʼ ὑπὲρ αὐτὸν ἡγησάμενος τὸ τόλμημα ἔπαυσεν τὸν ἄνθρωπον οὐ πιθανῶς κολοσσοὺς ἀναπλάττοντα καὶ τὸν Ἄθω κατὰ χώραν ἐᾶν ἐκέλευσεν μηδὲ κατασμικρύνειν ὄρος οὕτω μέγα πρὸς μικροῦ σώματος ὁμοιότητα. ἐπῄνει δὲ τὸν Ἀλέξανδρον τῆς μεγαλοψυχίας καὶ ἀνδριάντα μείζω τοῦτον τοῦ Ἄθω ἔλεγεν αὐτοῦ ἀνεστάναι ἐν ταῖς τῶν ἀεὶ μεμνησομένων διανοίαις· οὐ γὰρ μικρᾶς εἶναι γνώμης ὑπεριδεῖν οὕτω παραδόξου τιμῆς.\nΠολύστρατοςκαὶ ἑαυτὴν οὖν τὸ μὲν πλάσμα σου ἐπαινεῖν καὶ τὴν ἐπίνοιαν τῶν εἰκόνων, μὴ γνωρίζειν δὲ τὴν ὁμοιότητα μὴ γὰρ εἶναι τῶν τηλικούτων ἀξίαν, μηδὲ ἐγγύς, ὅτι μηδὲ ἄλλην τινά, γυναῖκὰ γε οὖσαν ὥστε ἀφίησί σοι ταύτην τὴν τιμὴν καὶ προσκυνεῖ σου τὰ ἀρχέτυπα καὶ παραδείγματα. σὺ δὲ τὰ ἀνθρώπινα, ταῦτα ἐπαίνει αὐτήν, μηδὲ ὑπὲρ τὸν πόδα ἔστω τὸ ὑπόδημα, μὴ καὶ ἐπιστομίσῃ με, φησίν, ἐμπεριπατοῦσαν αὐτῷ.\nΠολύστρατοςκἀκεῖνο δὲ εἰπεῖν σοι ἐνετείλατο. ἀκούω, ἔφη, πολλῶν λεγόντων — εἰ δὲ ἀληθές, ὑμεῖς οἱ ἄνδρες ἴστε — μηδʼ Ὀλυμπίασιν ἐξεῖναι τοῖς νικῶσι μείζους τῶν σωμάτων ἀνεστάναι τοὺς ἀνδριάντας, ἀλλὰ ἐπιμελεῖσθαι τοὺς Ἑλλανοδίκας ὅπως μηδὲ εἷς ὑπερβάληται τὴν ἀλήθειαν, καὶ τὴν ἐξέτασιν τῶν ἀνδριάντων ἀκριβεστέραν γίγνεσθαι τῆς τῶν ἀθλητῶν ἐγκρίσεως. ὥστε ὅρα, ἔφη, μὴ αἰτίαν λάβωμεν ψεύδεσθαι ἐν τῷ μέτρῳ, κᾆτα ἡμῶν ἀνατρέψωσιν οἱ Ἑλλανοδίκαι τὴν εἰκόνα.\nΠολύστρατοςταῦτα μὲν ἔλεγεν ἐκείνη. σὺ δὲ σκόπει, ὦ Λυκῖνε, ὅπως μετακοσμήσεις τὸ βιβλίον καὶ ἀφαιρήσεις τὰ τοιαῦτα, μηδὲ σφαλῇς πρὸς τὸ θεῖον ὡς ἐκείνη πάνυ γε αὐτὰ ἐδυσχέραινεν καὶ ὑπέφριττεν μεταξὺ ἀναγιγνωσκομένων καὶ παρῃτεῖτο τὰς θεὰς ἵλεως εἶναι αὐτῇ. καὶ συγγνώμη, εἰ γυναικεῖόν τι ἔπαθεν. καίτοι εἰ χρὴ τἀληθὲς εἰπεῖν, καὶ αὐτῷ ἐμοὶ τοιοῦτόν τι ἔδοξε. τὸ μὲν γὰρ πρῶτον ἀκούων οὐδὲν πλημμέλημα ἐνεώρων τοῖς γεγραμμένοις, ἐπεὶ δὲ ἐκείνη ἐπεσημήνατο, καὶ αὐτὸς ἄρχομαι τὰ ὅμοια γιγνώσκειν περὶ αὐτῶν, καὶ παραπλήσιόν τι ἔπαθον οἷς ἐπὶ τῶν ὁρωμένων πάσχομεν· ἢν μὲν πάνυ ἐγγύθεν σκοπῶμέν τι καὶ ὑπὸ τῶν ὀφθαλμῶν αὐτῶν, οὐδὲν ἀκριβὲς διαγιγνώσκομεν, ἢν δὲ ἀποστάντες ἐκ τοῦ συμμέτρου διαστήματος ἴδωμεν, ἅπαντα σαφῶς καταφαίνεται, τὰ εὖ καὶ τὰ μὴ οὕτως ἔχοντα.\nΠολύστρατοςτὸ δὴ ἄνθρωπον οὖσαν Ἀφροδίτῃ καὶ Ἥρᾳ εἰκάσαι τί ἄλλο ἢ ἄντικρύς ἐστιν εὐτελίζειν τὰς θεὰς; ἐν γὰρ τοῖς τοιούτοις οὐχ οὕτω τὸ μικρὸν μεῖζον γίγνεται τῇ παραθέσει, ὡς τὸ μεῖζον ἀπομικρύνεται πρὸς τὸ ταπεινότερον κατασπώμενον· οἷον εἴ τινες ἅμα βαδίζοιεν, ὁ μὲν μέγιστος, ὁ δὲ πάνυ τῇ ἡλικίᾳ χαμαίζηλος, εἶτα δεήσειεν ἀπισῶσαι αὐτοὺς ὡς μὴ ὑπερέχειν θατέρου τὸν ἕτερον, οὐ τοῦ βραχυτέρου ὑπερανατεινομένου τοῦτο γένοιτʼ ἄν, κἂν ὅτι μάλιστα ἀκροποδητὶ ἐπεγείρῃ ἑαυτόν· ἀλλʼ εἰ μέλλουσιν ὁμήλικες φανεῖσθαι, ὁ μείζων ἐκεῖνος ἐπικύψει καὶ ταπεινότερον ἀποφανεῖ ἑαυτόν. ὡσαύτως δὲ καὶ ἐν ταῖς τοιαύταις εἰκόσιν οὐχ οὕτως ἄνθρωπος μείζων γίγνεται, ἤν τις αὐτὸν θεῷ ἀπεικάζῃ, ὡς. τὸ θεῖον ἀνάγκη ἐλαττοῦσθαι πρὸς τὸ ἐνδέον ἐπικλώμενον. καὶ γὰρ εἰ μὲν ὑπὸ ἀπορίας τῶν ἐπιγείων ἐπὶ τὰ οὐράνια ἐκτείνοι τις τὸν λόγον, ἧττον ἂν ὁ τοιοῦτος αἰτίαν ἔχοι ὑπὸ ἀσεβείας αὐτὸ δρᾶν σὺ δὲ τοσαῦτα ἔχων κάλλη γυναικῶν Ἀφροδίτῃ καὶ Ἥρᾳ εἰκάσαι αὐτὴν ἐτόλμησας οὐδὲν δέον.\nΠολύστρατοςὥστε τὸ ἄγαν τοῦτο καὶ ἐπίφθονον ἀφαίρει, ὦ Λυκῖνε. οὐ γὰρ πρὸς τοῦ σοῦ τρόπου τὸ τοιοῦτον, ὃς οὐδὲ ἄλλως ῥᾴδιος πρὸς τοὺς ἐπαίνους καὶ πρόχειρος ὢν ἐτύγχανες· ἀλλὰ νῦν οὐκ οἶδʼ ὅπως ἀθρόαν πεποίησαι τὴν μεταβολὴν ἐπιδαψιλευόμενος καὶ ἐκ τοῦ τέως φειδομένου ἄσωτος ἐν τοῖς ἐπαίνοις ἀναπέφηνας. ἀλλὰ μηδὲ ἐκεῖνο αἰσχυνθῇς, εἰ μεταρρυθμιεῖς τὸν λόγον ἤδη διαδεδομένον ἐπεὶ καὶ Φειδίαν φασὶν οὕτω ποιῆσαι, ὁπότε ἐξειργάσατο τοῖς Ἠλείοις τὸν Δία. στάντα γὰρ αὐτὸν κατόπιν τῶν θυρῶν, ὁπότε τὸ πρῶτον ἀναπετάσας ἐπεδείκνυεν τὸ ἔργον, ἐπακούειν τῶν αἰτιωμένων τι ἢ ἐπαινούντων ᾐτιᾶτο δὲ ὁ μὲν τὴν ῥῖνα ὡς παχεῖαν, ὁ δὲ ὡς ἐπιμηκέστερον τὸ πρόσωπον, ὁ δὲ ἄλλος ἄλλο τι. εἶτʼ ἐπειδὴ ἀπηλλάγησαν οἱ θεαταί, αὖθις τὸν Φειδίαν ἐγκλεισάμενον ἑαυτὸν ἐπανορθοῦν καὶ ῥυθμίζειν τὸ ἄγαλμα πρὸς τὸ τοῖς πλείστοις δοκοῦν οὐ γὰρ ἡγεῖτο μικρὰν εἶναι συμβουλὴν δήμου τοσούτου, ἀλλʼ ἀεὶ ἀναγκαῖον ὑπάρχειν · τοὺς πολλοὺς περιττότερον ὁρᾶν τοῦ ἑνός, κἂν Φειδίας ᾖ. Ταῦτά σοι παρʼ ἐκείνης κομίζω καὶ αὐτὸς παραινῶ ἑταῖρός τε καὶ εὔνους ὤν.\nΛυκῖνος Πολύστρατε, οἷος ὢν ῥήτωρ ἐλελήθεις με. ῥῆσιν γοῦν οὕτω μακρὰν καὶ κατηγορίαν τοσαύτην ἐξενήνοχας κατὰ τοῦ συγγράμματος, ὥστε μηδὲ ἐλπίδα μοι ἀπολογίας ἔτι καταλείπεσθαι. πλὴν ἀλλὰ ἐκεῖνό γε οὐ δικαστικὸν ἐποιὴσατε, καὶ μάλιστα σύ, ἐρήμην καταδιαιτήσας τοῦ βιβλίου μὴ παρόντος αὐτῷ τοῦ συνηγόρου. ῥᾷστον δέ, οἶμαι, τοῦτό ἐστιν κατὰ τὴν παροιμίαν, μόνον θέοντα κρατεῖν. ὥστε οὐδὲν θαυμαστόν, εἰ καὶ ἡμεῖς ἑάλωμεν οὔτε ὕδατος ἡμῖν ἐκχυθέντος οὔτε. ἀπολογίας ἀποδοθείσης. μᾶλλον δὲ τοῦτο πάντων ἀτοπώτατον, οἱ αὐτοὶ κατήγοροι καὶ δικασταὶ ἦτε.\nπότερα δʼ οὖν ἐθέλεις; ἀγαπήσας τοῖς ἐγνωσμένοις ἡσυχίαν ἄγω, ἢ κατὰ τὸν Ἱμεραῖον ποιητὴν παλινῳδίαν τινὰ συγγράφω, ἢ δώσετέ μοι ἐφέσιμον ἀγωνίσασθαι τὴν δίκην;\nΠολύστρατος νὴ Δίʼ, ἤνπερ ἔχῃς τι δίκαιον εἰπεῖν οὐ γὰρ ἐν ἀντιδίκοις, ὡς σὺ φής, ἀλλʼ ἐν φίλοις ποιήσῃ τὴν ἀπολογίαν. ἐγὼ δὲ καὶ συνεξετάζεσθαί σοι ἕτοιμος ἐπὶ τῆς δίκης.\nΛυκῖνος ἀλλὰ ἐκεῖνο ἀνιαρόν, ὦ Πολύστρατε, ὅτι μὴ ἐκείνης παρούσης ποιήσομαι τοὺς λόγους· μακρῷ γὰρ ἂν οὕτως ἄμεινον ἦν. νῦν δὲ ἀνάγκη ἀπʼ ἐντολῆς ἀπολογήσασθαι. ἀλλʼ εἴ μοι τοιοῦτος ἀγγελιαφόρος γένοιο πρὸς αὐτὴν οἷος παρʼ ἐκείνης πρὸς μὲ γεγένησαι, τολμήσω ἀναρρῖψαι τὸν κύβον,\nΠολύστρατος θάρρει, ὦ Λυκῖνε, τούτου γε ἕνεκα, ὡς οὐ φαῦλόν με ὑποκριτὴν ἕξων τῆς ἀπολογίας, πειρώμενος διὰ βραχέων εἰπεῖν, ὡς ἂν μᾶλλον μνημονεύσαιμι.\nΛυκῖνοςκαὶ μὴν πάνυ μὲν ἔδει μοι μακρῶν τῶν λόγων πρὸς οὕτω σφοδρὰν τὴν κατηγορίαν. ὅμως δὲ σοῦ ἕνεκα ἐπιτεμοῦμαι τὴν ἀπολογίαν. καὶ παρʼ ἐμοῦ τοίνυν τάδε αὐτῇ ἀπάγγελλε.\nΠολύστρατος μηδαμῶς, ὦ Λυκῖνε, ἀλλʼ ὥσπερ αὐτῆς ἐκείνης παρούσης λέγε τὸν λόγον, εἶτʼ ἐγὼ μιμήσομαί σε πρὸς αὐτήν.\nΛυκῖνος οὐκοῦν ἐπειδήπερ οὕτω σοι δοκεῖ, ὦ Πολύστρατε, ἡ μὲν πάρεστι καὶ προείρηκε δηλαδὴ ἐκεῖνα ὁπόσα σὺ παρʼ αὐτῆς ἀπήγγειλας, ἡμᾶς δὲ χρὴ τῶν δευτέρων λόγων ἐνάρχεσθαι. καίτοι — οὐ γὰρ ὀκνήσω πρὸς σὲ εἰπεῖν ὃ πέπονθα — οὐκ οἶδʼ ὅπως φοβερώτερόν μοι τὸ πρᾶγμα πεποίηκας, καὶ ὡς ὁρᾷς ἱδρῶ τε ἤδη καὶ δέδοικα καὶ μονονουχὶ καὶ ὁρᾶν αὐτὴν οἴομαι, καὶ τὸ πρᾶγμα πολλήν μοι τὴν ταραχὴν ἐμπεποίηκεν. ἄρξομαι δʼ ὅμως· οὐ γὰρ οἷόν τε ἀναδῦναι ἤδη παρούσης.\nΠολύστρατος καὶ νὴ Δία πολλὴν τὴν εὐμένειαν ἐπιφαίνει τῷ προσώπῳ· φαιδρὰ γὰρ ὡς ὁρᾷς καὶ προσηνής. ὥστε θαρρῶν λέγε τὸν λόγον.\nΛυκῖνος ἐγώ σε, ὦ γυναικῶν ἀρίστη, μεγάλα, ὡς φής, καὶ πέρα τοῦ μέτρου ἐπαινέσας οὐχ ὁρῶ ὅ τι τηλικοῦτον ἐπῄνεσα, ἡλίκον αὐτὴ σὺ τοῦτο ἐγκώμιον ὑπὲρ σεαυτῆς ἐξενήνοχας τὴν πρὸς τὸ θεῖον τιμὴν ἐν μεγάλῳ τιθεμένη. σχεδὸν γὰρ ἁπάντων τοῦτο μεῖζον ὧν εἴρηκα περὶ σοῦ, καὶ συγγνώμη, εἰ μὴ καὶ ταύτην σοι προσέγραψα τὴν εἰκόνα ὑπʼ ἀγνοίας με διαλαθοῦσαν οὐ γὰρ ἂν ἄλλην πρὸ αὐτῆς ἐγραψάμην. ὥστε ταύτῃ γε οὐχ ὅπως ὑπερβάλλεσθαι τοὺς ἐπαίνους, ἀλλὰ πολὺ καταδεέστερόν μοι δοκῶ τῆς ἀξίας εἰρηκέναι. σκόπει γοῦν ἡλίκον τοῦτο παρέλιπον, ὡς παμμέγεθες εἰς ἐπίδειξιν τρόπου χρηστοῦ καὶ γνώμης ὀρθῆς· ὡς ὅσοι τὸ θεῖον μὴ ἐν παρέργῳ σέβουσιν, οὗτοι καὶ τὰ πρὸς ἀνθρώπους ἄριστοι ἂν εἶεν. ὥστε εἰ πάντως μετακοσμῆσαι δέοι τὸν λόγον καὶ τὸ ἄγαλμα ἐπανορθώσασθαι, ἀφελεῖν μὲν οὐκ ἄν τι τολμήσαιμι αὐτοῦ, προσθήσω δὲ καὶ τοῦτο ὥς τινα κεφαλὴν τοῦ παντὸς ἔργου καὶ κορυφήν.\nἘπʼ ἐκείνῳ μέντοι καὶ πάνυ πολλήν σοι εἰδέναι τὴν χάριν ὁμολογῶ ἐμοῦ γὰρ ἐπαινέσαντος τὸ μέτριον τοῦ σοῦ τρόπου καὶ ὅτι μηδὲν ὑπερπετὲς μηδὲ τύφου μεστὸν ἐνεποίησέ σοι ὁ παρὼν ὄγκος τῶν πραγμάτων, σὺ τὰ τοιαῦτα αἰτιασαμένη τοῦ λόγου ἐπιστώσω τοῦ ἐπαίνου τὴν ἀλήθειαν τὸ γὰρ μὴ προαρπάζειν τὰ τοιαῦτα τῶν ἐγκωμίων, ἀλλʼ αἰδεῖσθαι ἐπʼ αὐτοῖς καὶ μείζω ἢ κατὰ σὲ εἶναι λέγειν, μετρίας καὶ δημοτικῆς τινος διανοίας δεῖγμά ἐστιν. πλὴν ἀλλὰ ὁσῳπερ ἂν πρὸς τὸ ἐπαινεῖσθαι αὐτὸ οὕτω διακειμένη τυγχάνῃς, τοσούτῳ ἀξιωτέραν ὑπερεπαινεῖσθαι ἀποφαίνεις σεαυτήν, καὶ σχεδὸν εἰς τὸν τοῦ Διογένους λόγον περιελήλυθέν σοι τὸ πρᾶγμα, ὃς ἐρομένου τινὸς ὅπως ἄν τις ἔνδοξος γένοιτο, εἰ δόξης, ἔφη, καταφρονήσειε. φαίην γὰρ ἂν καὶ αὐτός, εἴ τις ἔροιτό με, τίνες εἰσὶν μάλιστα ἐπαίνου ἄξιοι; ὁπόσοι ἐπαινεῖσθαι μὴ θέλουσιν.\nΛυκῖνοςἀλλὰ ταῦτα μὲν ἴσως ἐξαγώνια καὶ πόρρω τοῦ πράγματος. ὑπὲρ δὲ οὗ χρὴ ἀπολογήσασθαι, τοῦτό ἐστιν, ὅτι τῇ ἐν Κνίδῳ καὶ τῇ ἐν κήποις καὶ Ἥρᾳ καὶ Ἀθηνᾷ τὴν μορφὴν ἀναπλάττων εἴκασα. ταῦτά σοι ἔκμετρα ἔδοξεν καὶ ὑπὲρ τὸν πόδα. περὶ αὐτῶν δὴ τούτων ἐρῶ.\nκαίτοι παλαιὸς οὗτος ὁ λόγος, ἀνευθύνους εἶναι ποιητὰς καὶ γραφέας, τοὺς δὲ ἐπαινοῦντας καὶ μᾶλλον, οἶμαι, εἰ καὶ χαμαὶ καὶ βάδην, ὥσπερ ἡμεῖς, ἀλλὰ μὴ ἐπὶ μέτρων φέροιντο. ἐλεύθερον γάρ τι ὁ ἔπαινος, οὐδʼ ἔστιν αὐτοῦ μέτρον εἰς μέγεθος ἢ βραχύτητα νενομοθετημένον, ἀλλὰ τοῦτο μόνον ἐξ ἅπαντος ὁρᾷ ὅπως ὑπερθαυμάσεται καὶ ζηλωτὸν ἀποφανεῖ τὸν ἐπαινούμενον. οὐ μὴν ταύτην ἐγὼ βαδιοῦμαι, μὴ καὶ σοὶ δόξω ὑπʼ ἀπορίας αὐτὸ δρᾶν.\nΛυκῖνοςἐκεῖνο δὲ γέ φημι, τοιαύτας ἡμῖν τὰς ἀφορμὰς τῶν ἐπαινετικῶν τούτων λόγων εἶναι ὡς χρὴ τὸν ἐπαινοῦντα καὶ εἰκόσι καὶ ὁμοιώσεσι προσχρῆσθαι, καὶ σχεδὸν ἐν τούτῳ τὸ μέγιστόν ἐστιν εὖ εἰκάσαι· τὸ δὲ εὖ ὧδε μάλιστʼ ἂν κρίνοιτο, οὐκ ἤν τις τοῖς ὁμοίοις παραβάλλῃ οὐδʼ ἢν πρὸς τὸ ὑποδεέστερον ποιῆται τὴν παράθεσιν, ἀλλʼ ἢν πρὸς τὸ ὑπερέχον ὡς οἷόν τε προσβιβάζῃ τὸ ἐπαινούμενον.\nοἷον εἴ τις κύνα ἐπαινῶν εἴποι ἀλώπεκος εἶναι μείζω αὐτὸν ἢ αἰλούρου, ἆρά σοι δοκεῖ ὁ τοιοῦτος ἐπαινεῖν εἰδέναι; οὐκ ἂν εἴποις. ἀλλὰ μὴν οὐδʼ εἰ λύκῳ φαίη ἴσον αὐτὸν ὑπάρχειν, οὐδὲ οὕτως μεγαλωστὶ ἐπῄνεσεν. ἀλλὰ ποῦ τὸ ἴδιον τοῦ ἐπαίνου ἀποτελεῖται; ἢν ὁ κύων τῷ λέοντι ἐοικέναι λέγηται καὶ μέγεθος καὶ ἀλκήν. ὡς ὁ τὸν Ὠρίωνος κύνα ἐπαινῶν ἔφη ποιητὴς λεοντοδάμαν αὐτὸν οὗτος γὰρ δὴ κυνὸς ἐντελὴς ἔπαινος.\nκαὶ πάλιν εἴ τις Μίλωνα τὸν ἐκ Κρότωνος ἢ Γλαῦκον τὸν ἐκ Καρύστου ἢ Πολυδάμαντα ἐπαινέσαι θέλων ἔπειτα λέγοι ἰσχυρότερον ἕκαστον αὐτῶν γυναικὸς γενέσθαι, οὐκ ἂν οἴει γελασθῆναι αὐτὸν ἐπὶ τῇ ἀνοίᾳ τοῦ ἐπαίνου; ὅπου γε καὶ εἰ ἑνὸς ἀνδρὸς ἔλεγεν ἀμείνω εἶναι αὐτόν, οὐδὲ τοῦτο ἀπέχρησεν ἂν εἰς ἔπαινον. ἀλλὰ πῶς ἐπῄνεσε ποιητὴς εὐδόκιμος τὸν Γλαῦκον, ʼοὐδὲ Πολυδεύκεος βίαν φήσας ἀνατείνασθαι ἂν αὐτῷ ἐναντίας τὰς χεῖρας ʼ οὐδὲ σιδάρεον Ἀλκμάνας τέκος ʼ; ὁρᾷς ὁποίοις αὐτὸν θεοῖς εἴκασε· μᾶλλον δὲ καὶ αὐτῶν ἐκείνων ἀμείνω ἀπέφαινεν. καὶ οὔτε αὐτὸς ὁ Γλαῦκος ἠγανάκτησεν τοῖς ἐφόροις τῶν ἀθλητῶν θεοῖς ἀντεπαινούμενος, οὔτε ἐκεῖνοι ἠμύναντο ἢ τὸν Γλαῦκον ἢ τὸν ποιητὴν ὡς ἀσεβοῦντα περὶ τὸν ἔπαινον, ἀλλὰ εὐδοκίμουν ἄμφω καὶ ἐτιμῶντο ὑπὸ τῶν Ἑλλήνων, ὁ μὲν ἐπὶ τῇ ἀλκῇ, ὁ Γλαῦκος, ὁ δὲ ποιητὴς ἐπί τε τοῖς ἄλλοις καὶ ἐπʼ αὐτῷ τούτῳ μάλιστα τῷ ᾄσματι. μὴ δὴ θαυμάσῃς εἰ καὶ αὐτὸς εἰκάσαι βουλόμενος, ὅπερ ἦν τῷ ἐπαινοῦντι ἀναγκαῖον, ὑψηλοτέρῳ ἐχρησάμην τῷ παραδείγματι, τοῦτο ὑποβαλόντος τοῦ λόγου.\nΛυκῖνοςἐπεὶ δὲ καὶ κολακείας ἐπεμνήσθης, ὅτι μὲν καὶ σὺ μισεῖς τοὺς κολακικούς, ἐπαινῶ μέν σε, καὶ οὐκ ἐχρῆν ἄλλως. ἐθέλω δέ σοι διακρῖναι καὶ διορίσαι τό τε τοῦ ἐπαινοῦντος ἔργον καὶ τὴν τοῦ κόλακος ὑπερβολήν.\nὁ μὲν οὖν κόλαξ ἅτε τῆς χρείας ἕνεκα τῆς ἑαυτοῦ ἐπαινῶν, ἀληθείας δὲ ὀλίγην ποιούμενος τὴν πρόνοιαν, ἅπαντα ὑπερεπαινεῖν οἴεται δεῖν, ἐπιψευδόμενος καὶ προστιθεὶς παρʼ αὑτοῦ τὰ πλείω, ὡς μὴ ἂν ὀκνῆσαι καὶ τὸν Θερσίτην εὐμορφότερον ἀποφῆναι τοῦ Ἀχιλλέως καὶ τὸν Νέστορα φάναι τῶν ἐπὶ Ἴλιον στρατευσάντων τὸν νεώτατον εἶναι. διομόσαιτο δʼ ἂν καὶ τὸν Κροίσου υἱὸν ὀξυηκοώτερον εἶναι τοῦ Μελάμποδος καὶ τὸν Φινέα ὀξύτερον δεδορκέναι τοῦ Λυγκέως, ἤνπερ μόνον κερδᾶναί τι ἐλπίσῃ ἐπὶ τῷ ψεύσματι. ὁ δέ γε αὐτὸ τοῦτο ἐπαινῶν οὐχ ὅπως οὐδʼ ἂν ψεύσαιτό τι ἢ προσθείη τῶν μηδὲ ὅλως προσόντων, τὰ δʼ ὑπάρχοντα αὐτῷ φύσει ἀγαθά, κἂν μὴ πάνυ μεγάλα ᾖ, παραλαβὼν ἐπηύξησε καὶ μείζω ἀπέφηνε· καὶ τολμήσειεν ἂν εἰπεῖν, ἵππον ἐπαινέσαι θέλων, φύσει κοῦφον ὧν ἴσμεν ζῴων καὶ δρομικόν, ὅτι Ἄκρον ἐπʼ ἀνθερίκων καρπὸν θέεν οὐδὲ κατέκλα. καὶ πάλιν οὐκ ἂν ὀκνήσειεν φάναι ἀελλοπόδων δρόμον ἵππων. καὶ ἢν οἰκίαν ἐπαινῇ καλὴν καὶ ἄριστα κατεσκευασμένην, εἴποι ἂν Ζηνός που τοιήδε γʼ Ὀλυμπίου ἔνδοθεν αὐλή. ὁ δὲ κόλαξ τοῦτο τὸ ἔπος κἂν περὶ τῆς συβώτου καλύβης εἴποι, εἰ μόνον τι παρὰ τοῦ συβώτου λαβεῖν ἐλπίσειεν ὅπου Κύναιθος ὁ Δημητρίου τοῦ Πολιορκητοῦ κόλαξ ἁπάντων αὐτῷ τῶν πρὸς τὴν κολακείαν καταναλωμένων ἐπῄνει ὑπὸ βηχὸς ἐνοχλούμενον τὸν Δημήτριον, ὅτι ἐμμελῶς ἐχρέμπτετο.\nΛυκῖνοςοὐ μόνον δὲ τοῦτο ἑκατέρου αὐτῶν γνώρισμά ἐστιν, τὸ τοὺς μὲν κόλακας οὐκ ὀκνεῖν καὶ ψεύδεσθαι τοῦ χαρίσασθαι ἕνεκα τοῖς ἐπαινουμένοις, ἐξαίρειν δὲ τοὺς ἐπαινοῦντας τὰ ὑπάρχοντα πειρᾶσθαι ἀλλὰ κἀκείνῳ οὐ μικρῷ διαλλάττουσιν, ὅτι οἱ μὲν κόλακες, ἐφʼ ὅσον οἷόν τε αὐτοῖς, χρῶνται ταῖς ὑπερβολαῖς, οἱ ἐπαινοῦντες δὲ καὶ ἐν αὐταῖς ταύταις σωφρονοῦσιν καὶ ἐντὸς τῶν ὅρων μένουσιν.\nταῦτά σοι ἀπὸ πολλῶν ὀλίγα κολακείας καὶ ἐπαίνου ἀληθοῦς δείγματα, ὡς μὴ πάντας ὑποπτεύσῃς τοὺς ἐπαινοῦντας, ἀλλὰ διακρίνῃς καὶ παραμετρῇς τῷ οἰκείῳ μέτρῳ ἑκάτερον.\nΛυκῖνοςφέρʼ οὖν, εἰ δοκεῖ, πρόσαγε τοῖς ὑπʼ ἐμοῦ εἰρημένοις τοὺς κανόνας ἀμφοτέρους, ὡς μάθῃς εἴτε τούτῳ εἴτʼ ἐκείνῳ ἐοίκασιν. ἐγὼ γὰρ εἰ μέν τινα ἄμορφον οὖσαν ἔφην τῷ ἐν Κνίδῳ ἀγάλματι ὁμοίαν, γόης ἂν καὶ τοῦ Κυναίθου κολακικώτερος ὄντως νομιζοίμην εἰ δὲ τοιαύτην ὑπάρχουσαν οἵαν πάντες ἴσασιν, οὐ πάνυ ἐκ πολλοῦ διαστήματος ἦν τὸ τόλμημα.\nΛυκῖνοςτάχʼ ἂν οὖν· φαίης, μᾶλλον δὲ ἤδη εἴρηκας, ἐπαινεῖν μέν σοι εἰς τὸ κάλλος ἐφείσθω· ἀνεπίφθονον μέντοι ποιήσασθαι τὸν ἔπαινον ἐχρῆν, ἀλλὰ μὴ θεαῖς ἀπεικάζειν ἄνθρωπον οὖσαν. ἐγὼ δὲ — ἤδη γάρ με προάξεται τἀληθὲς εἰπεῖν — οὐ θεαῖς σε, ὦ βελτίστη, εἴκασα, τεχνιτῶν δὲ ἀγαθῶν δημιουργήμασιν λίθου καὶ χαλκοῦ ἢ ἐλέφαντος πεποιημένοις· τὰ δὲ ὑπʼ ἀνθρώπων γεγενημένα οὐκ ἀσεβές, οἶμαι, ἀνθρώποις εἰκάζειν. ἐκτὸς εἰ μὴ σὺ τοῦτο εἶναι τὴν Ἀθηνᾶν ὑπείληφας τὸ ὑπὸ Φειδίου πεπλασμένον ἢ τοῦτο τὴν οὐρανίαν Ἀφροδίτην ὃ ἐποίησεν Πραξιτέλης ἐν Κνίδῳ οὐ πάνυ πολλῶν ἐτῶν. ἀλλʼ ὅρα μὴ ἄσεμνον ᾖ τὰ τοιαῦτα περὶ τῶν θεῶν δοξάζειν, ὧν τάς γε ἀληθεῖς εἰκόνας ἀνεφίκτους εἶναι ἀνθρωπίνῃ μιμήσει ἔγωγε ὑπολαμβάνω.\nΛυκῖνοςεἰ δὲ καὶ ὅτι μάλιστά σε αὐταῖς ἐκείναις εἴκασα, οὐκ ἐμὸν τοῦτο, οὐδὲ ἐγὼ πρῶτος ταύτην ἐτεμόμην τὴν ὁδόν, ἀλλὰ πολλοὶ καὶ ἀγαθοὶ ποιηταί, καὶ μάλιστα ὁ πολίτης ὁ σὸς Ὅμηρος, ὃν καὶ νῦν ἀναβιβάσομαι συναγορεύσοντά μοι, ἢ οὐδεμία μηχανὴ μὴ οὐχὶ καὶ αὐτὸν σὺν ἐμοὶ ἁλῶναι.\nἐρήσομαι τοίνυν αὐτόν, μᾶλλον δὲ σὲ ὑπὲρ αὐτοῦ — καὶ γὰρ διαμνημονεύεις εὖ ποιοῦσα τὰ χαριέστατα τῶν ἐρραψῳδημένων αὐτῷ — τί σοι ἐκεῖνος δοκεῖ, ὁπόταν περὶ τῆς αἰχμαλώτου λέγῃ τῆς Βρισηΐδος ὅτι χρυσῇ Ἀφροδίτῃ ἰκέλη ἐπένθει τὸν Πάτροκλον; εἶτα μετὰ μικρόν, ὡς οὐχ ἱκανὸν εἰ μόνῃ τῇ Ἀφροδίτῃ ἐοικυῖα ἔσται, εἶπε δʼ ἄρα — φησὶν — κλαίουσα γυνὴ εἰκυῖα θεῇσιν.\nὁπόταν οὖν τὰ τοιαῦτα λέγῃ, μισεῖς κἀκεῖνον καὶ ἀπορρίπτεις τὸ βιβλίον, ἢ δίδως αὐτῷ ἐλευθεριάζειν ἐν τῷ ἐπαίνῳ; ἀλλὰ κἂν σὺ μὴ δῷς, ὃ γε τοσοῦτος αἰὼν δέδωκεν, οὐδʼ ἔστιν ὅστις αὐτὸν ἐπὶ τούτῳ ᾐτιάσατο, οὐδὲ ὁ μαστίξαι τολμήσας αὐτοῦ τὴν εἰκόνα οὐδʼ ὁ τὰ νόθα ἐπισημηνάμενος τῶν ἐπῶν ἐν τῇ παραγραφῇ τῶν ὀβελῶν.\nεἶτα ἐκείνῳ μὲν ἐφεθήσεται βάρβαρον γυναῖκα, καὶ ταῦτα κλαίουσαν, τῇ χρυσῇ Ἀφροδίτῃ εἰκάσαι, ἐγὼ δʼ, ἵνα μὴ τὸ κάλλος εἴπω, διότι μὴ ἀνέχῃ ἀκούουσα, οὐκ ἂν παραβάλλοιμι θεῶν εἰκόσι γυναῖκα φαιδρὰν καὶ μειδιῶσαν τὰ πολλά, ὅπερ θεοῖς ὅμοιον ἄνθρωποι ἔχουσιν;\nΛυκῖνοςἐπὶ μέν γε τοῦ Ἀγαμέμνονος ὅρα ὅσην αὐτὸς φειδὼ ἐποιήσατο τῶν θεῶν καὶ ὡς ἐταμιεύσατο τὰς εἰκόνας εἰς τὸ σύμμετρον ὡς ὄμματα μέν φησιν καὶ κεφαλὴν ἴκελον αὐτὸν εἶναι τῷ Διί, τῷ Ἄρεϊ δὲ τὴν ζώνην, στέρνον δὲ τῷ Ποσειδῶνι, διαιρῶν τὸν ἄνθρωπον κατὰ μέλη πρὸς τοσούτων θεῶν εἰκόνας· καὶ αὖ πάλιν βροτολοιγῷ Ἄρεΐ φησὶν τινʼ ὅμοιον εἶναι καὶ ἄλλον ἄλλῳ, θεοειδῆ τὸν Φρύγα τὸν τοῦ Πριάμου, καὶ θεοείκελον πολλάκις τὸν Πηλέως.\nἀλλὰ ἐπάνειμι αὖθις ἐπὶ τὰ γυναικεῖα τῶν παραδειγμάτων ἀκούεις γὰρ δή που αὐτοῦ λέγοντος Ἀρτέμιδι ἰκέλη ἠὲ χρυσέῃ Ἀφροδίτῃ. καὶ οἵη δʼ Ἄρτεμις εἶσι κατʼ οὔρεος.\nΛυκῖνοςοὐ μόνον δὲ τοὺς ἀνθρώπους αὐτοὺς θεοῖς ἀπεικάζει, ἀλλὰ καὶ τὴν Εὐφόρβου κόμην ταῖς Χάρισιν ἀπείκασε, καὶ ταῦτα αἵματι δεδευμένην. καὶ ὅλως τοσαῦτά ἐστιν τὰ τοιαῦτα ὡς μηδὲν εἶναι μέρος τῆς ποιήσεως ὃ μὴ ταῖς θείαις εἰκόσιν διακεκόσμηται. ὥστε ἢ κἀκεῖνα ἐξαληλίφθω, ἢ καὶ ἡμῖν τὰ ὅμοια τολμᾶν ἐφείσθω. οὕτω δὲ τὸ κατὰ τὰς εἰκόνας καὶ τὰς ὁμοιώσεις ἀνεύθυνόν ἐστιν ὥστε Ὅμηρος καὶ τὰς θεὰς αὐτὰς οὐκ ὤκνησεν ἀπὸ τῶν ἐλαττόνων ἐπαινέσαι· τοὺς γοῦν τῆς Ἥρας ὀφθαλμοὺς τοῖς τῶν βοῶν εἴκασεν ἕτερος δέ τις ἰοβλέφαρον τὴν Ἀφροδίτην ἔφη. τὴν μὲν γὰρ ῥοδοδάκτυλον τίς ἀγνοεῖ τῶν κἂν ἐπʼ ἐλάχιστον τῇ Ὁμήρου ποιήσει ὡμιληκότων;\nΛυκῖνοςκαίτοι· τὰ μὲν τῆς μορφῆς ἔτι μετριώτερα, εἰ τις θεῷ ἐοικέναι λέγεται· ἀλλὰ τὰς προσηγορίας αὐτὰς πόσοι ἐμιμήσαντο τὰς τῶν θεῶν, Διονύσιοι καὶ Ἡφαιστίωνες καὶ Ζήνωνες καὶ Ποσειδώνιοι καὶ Ἑρμαῖ προσαγορευόμενοι; Λητὼ δὲ γυνή τις ἐγένετο Εὐαγόρου τοῦ Κυπρίων βασιλέως, καὶ ὅμως οὐκ ἠγανάκτησεν ἡ θεὸς δυναμένη λίθον αὐτὴν ὥσπερ τὴν Νιόβην ἀπεργάσασθαι. ἐῶ γὰρ τοὺς Αἰγυπτίους, οἵπερ καὶ δεισιδαιμονέστατοὶ εἰσιν πάντων, ὅμως τοῖς θείοις ὀνόμασιν εἰς κόρον ἐπιχρωμένους· σχεδὸν γοῦν τὰ πλεῖστα αὐτοῖς ἐξ οὐρανοῦ ἐστιν.\nΛυκῖνοςὥστε οὐ πρός γε σοῦ τὸ τοιοῦτον, ψοφοδεῶς διακεῖσθαι πρὸς τὸν ἔπαινον εἰ γάρ τι ἐν τῷ συγγράμματι πεπλημμέληται εἰς τὸ θεῖον, σὺ μὲν ἀνεύθυνος αὐτοῦ, ἐκτὸς εἰ μή τινα νομίζεις ἀκροάσεως εὔθυναν εἶναι, ἐμὲ δὲ ἀμυνοῦνται οἱ θεοί, ἐπειδὰν πρὸ ἐμοῦ τὸν Ὅμηρον καὶ τοὺς ἄλλους ποιητὰς ἀμύνωνται. ἀλλʼ οὐδέπω οὐδὲ τὸν ἄριστον τῶν φιλοσόφων ἠμύναντο εἰκόνα θεοῦ τὸν ἄνθρωπον εἰπόντα εἶναι.\nπολλὰ ἔτι ἔχων πρὸς σὲ εἰπεῖν Πολυστράτου ἕνεκα τούτου παύσομαι, ἵνα καὶ ἀπομνημονεῦσαι δυνηθῇ τὰ εἰρημένα.\nΠολύστρατος οὐκ οἶδα εἴ μοι τοῦτο δυνατὸν ἔτι, ὦ Λυκῖνε· μακρὰ γὰρ εἴρηταί σοι καὶ ταῦτα, καὶ ὑπὲρ τὸ ὕδωρ τὸ ἐκκεχυμένον. πειράσομαι δʼ ὅμως ἐπιμνησθῆναι αὐτῶν. καὶ ὡς ὁρᾷς, ἤδη ἀποσοβῶ παρʼ αὐτὴν ἐπιβυσάμενος τὰ ὦτα, ὡς μή τι παρεμπεσὸν ἄλλο συγχέῃ τὴν τάξιν αὐτῶν, εἶτά μοι συρίττεσθαι συμβῇ πρὸς τῶν θεατῶν.\nΛυκῖνος αὐτῷ σοι μελήσει, ὦ Πολύστρατε, ὅπως ἄριστα ὑποκρίνῃ]. ἐγὼ δὲ ἐπείπερ ἅπαξ σοι τὸ δρᾶμα παραδέδωκα, νῦν μὲν ἐκποδὼν ἀποστήσομαι· ὁπόταν δὲ τὰς ψήφους ἀνακηρύττωσι τῶν κριτῶν, τότε ἤδη καὶ αὐτὸς παρέσομαι ὀψόμενος ὁποῖὸν τι τὸ τέλος τοῦ ἀγῶνος ἔσται.\n","locs":[{"loc":"urn:cts:greekLit:tlg0062.tlg040:1","start":0,"length":553},{"loc":"urn:cts:greekLit:tlg0062.tlg040:2","start":553,"length":480},{"loc":"urn:cts:greekLit:tlg0062.tlg040:3","start":1033,"length":548},{"loc":"urn:cts:greekLit:tlg0062.tlg040:4","start":1581,"length":567},{"loc":"urn:cts:greekLit:tlg0062.tlg040:5","start":2148,"length":521},{"loc":"urn:cts:greekLit:tlg0062.tlg040:6","start":2669,"length":530},{"loc":"urn:cts:greekLit:tlg0062.tlg040:7","start":3199,"length":576},{"loc":"urn:cts:greekLit:tlg0062.tlg040:8","start":3775,"length":641},{"loc":"urn:cts:greekLit:tlg0062.tlg040:9","start":4416,"length":679},{"loc":"urn:cts:greekLit:tlg0062.tlg040:10","start":5095,"length":406},{"loc":"urn:cts:greekLit:tlg0062.tlg040:11","start":5501,"length":457},{"loc":"urn:cts:greekLit:tlg0062.tlg040:12","start":5958,"length":766},{"loc":"urn:cts:greekLit:tlg0062.tlg040:13","start":6724,"length":960},{"loc":"urn:cts:greekLit:tlg0062.tlg040:14","start":7684,"length":1025},{"loc":"urn:cts:greekLit:tlg0062.tlg040:15","start":8709,"length":882},{"loc":"urn:cts:greekLit:tlg0062.tlg040:16","start":9591,"length":1296},{"loc":"urn:cts:greekLit:tlg0062.tlg040:17","start":10887,"length":1658},{"loc":"urn:cts:greekLit:tlg0062.tlg040:18","start":12545,"length":680},{"loc":"urn:cts:greekLit:tlg0062.tlg040:19","start":13225,"length":1782},{"loc":"urn:cts:greekLit:tlg0062.tlg040:20","start":15007,"length":1466},{"loc":"urn:cts:greekLit:tlg0062.tlg040:21","start":16473,"length":547},{"loc":"urn:cts:greekLit:tlg0062.tlg040:22","start":17020,"length":342},{"loc":"urn:cts:greekLit:tlg0062.tlg040:23","start":17362,"length":700},{"loc":"urn:cts:greekLit:tlg0062.tlg040:24","start":18062,"length":1204},{"loc":"urn:cts:greekLit:tlg0062.tlg040:25","start":19266,"length":588},{"loc":"urn:cts:greekLit:tlg0062.tlg040:26","start":19854,"length":626},{"loc":"urn:cts:greekLit:tlg0062.tlg040:27","start":20480,"length":523},{"loc":"urn:cts:greekLit:tlg0062.tlg040:28","start":21003,"length":498},{"loc":"urn:cts:greekLit:tlg0062.tlg040:29","start":21501,"length":570}]}
{"id":"urn:cts:greekLit:tlg0062.tlg041.1st1K-grc1","text":"1 Ἔστιν ἐν Συρίῃ πόλις οὐ πολλὸν ἀπὸ τού\nΕὐφρήτεω ποταμοῦ, καλέεται δὲ Ἱρή, καὶ ἔστιν\nἱρὴ τῆς Ἥρης τῆς Ἀσσυρίης. δοκέει δέ μοι, τόδε\nτὸ οὔνομα οὐκ ἄμα τῇ πόλει οἰκεομένῃ ἐγένετο,\nἀλλὰ τὸ μὲν ἀρχαῖον ἄλλο ἦν, μετὰ δὲ σφίσι τῶν\nἱρῶν μεγάλων γιγνομένων ἐς τόδε ἡ ἐπωνυμίη\nἀπίκετο. περὶ ταύτης ὦν τῆς πόλιος ἔρχομαι\nἐρέων ὁκόσα ἐν αὐτῇ ἐστιν· ἐρέω δὲ καὶ νομους\nτοῖσιν ἐς τὰ ἱρὰ χρέωνται, καὶ πανηγύριας τὰς\nἄγουσιν καὶ θυσίας τὰς ἐπιτελέουσιν. ἐρέω δὲ\nκαὶ ὁκόσα καὶ περὶ τῶν τὸ ίρὸν εἱσαμένων μυθολογἐπθσο,\nκαὶ τὸν νηὸν ὅκως ἐγένετο. γράφω δὲ\nἈσσύριος ἐών, καὶ τῶν ἀπηγέομαι τὰ μὲν αὐτοψίῃ\nμαθών, τὰ δὲ παρὰ τῶν ἱρέων ἐδάην, ὁκόσα\nἐόντα ἐμεῦ πρεσβύτερα ἐγὼ ἱστορέω.\n2 Πρῶτοι μὲν ὦν ἀνθρώπων τῶν ἡμεῖς ἴδμεν\nΑἰγυπτιοι λέγονται θεῶν τε ἐννοίην λαβεῖν καὶ\n\n\n\n\nἱρὰ εἵκάσθαι καὶ τεμένεα καὶ πανηγύριας ἀποδεῖξαι.\nπρῶτοι δὲ καὶ οὐνόματα ἱρὰ ἔγνωσαν καὶ\nλόγους ἱροὺς ἕλεξαν. μετὰ δὲ οὐ πολλοστῷ\nχρόνῳ παξῤ Αἰγυπτίων λόγον Ἀσσύριοι ἐς θεοὺς\nἤκουσαν, καὶ ἱρὰ καὶ νηοὺς ἤγειραν, ἐν τοῖς καὶ\nἀγάλματα ἔθεντο καὶ ξόανα ἐστήσαντο.\n3 τὸ δὲ\nπαλαιὸν καὶ παῤ Αἰγυπτίοισιν ἀξόανοι νηοὶ\nἔσαν. καὶ ἔστιν ἱρὰ καὶ ἐν Συρίῃ οὐ παρὰ πολὺ\nτοῖς Αἰγυπτίοισιν ἰσοχρονέοντα, τῶν ἐγὼ πλεῖστα\nὄπωπα, τό γε τοῦ Ἡρακλέος τὸ ἐν Γύρῳ, οὐ\nτούτου τοῦ Ἡρακλέος τὸν Ἕλληνες ἀείδουσιν,\nἀλλὰ τὸν ἐγὼ λέγω πολλὸν ἀρχαιότερος καὶ\nΤύριος ἥρως ἐστίν.\n4 Ἔνι δὲ καὶ ἄλλο ἱρὸν ἐν Φοινίκη μέγα, τὸ\nΣιδόνιοι ἔχουσιν. ὡς μὲν αὐτοὶ λέγουσιν, Ἀστάρτης\nἐστίν· Ἀστάρτην δʼ ἐγὼ δοκέω Σεληναίην\nἔμμεναι. ὡς δέ μοί τις τῶν ἱρέων ἀπηγέετο,\nΕὐρώπης ἐστὶν τῆς Κάδμου ἀδελφεῆς· ταύτην δὲ\nἐοῦσαν Ἀγήνορος τοῦ βασιλέως θυγατέρα, ἐπειδή\nτε ἀφανὴς ἐγεγόνεεν, οἱ Φοίνικες τῷ νηῷ ἐτιμήσαντο\nκαὶ λόγον ἱρὸν ἐπʼ αὐτῇ ἔλεξαν, ὅτι ἐοῦσαν καλὴν\nΖεὺς ἐπόθεεν καὶ τὸ εἶδος εἰς ταῦρον ἀμειψάμενος\nἥρπασεν καί μιν ἐς Κρήτην φέρων ἀπίκετο.\nτάδε μὲν καὶ τῶν ἄλλων Φοινίκων ἤκουον, καὶ\n\n\n\n\nτὸ νόμισμα τῷ Σιδόνιοι χρέωνται τὴν Εὐρώπην\nἐφεζομένην ἔχει τῷ ταύρῳ τῷ Διί· τὸν δὲ νηὸν οὐκ\nὁμολογέουσιν Εὐρώπης ἔμμεναι.\n5 Ἔχουσι δὲ καὶ ἄλλο Φοίνικες ἱρόν, οὐκ\nἈσσύριον ἀλλʼ Αἰγύπτιον, τὸ ἐξ Ἡλίου πόλιος\nἐς τὴν Φοινίκην ἀπίκετο. ἐγὼ μέν μιν οὐκ ὄπωπα,\nμέγα δὲ καὶ τόδε καὶ ἀρχαῖόν ἐστιν.\n6 Εἶδον δὲ καὶ ἐν Βύβλῳ μέγα ἱρὸν Ἀφροδίτης\nΒυβλίης, ἐν τῷ καὶ τὰ ὄργια ἐς Ἄδωνιν ἐπιτελέουσιν·\nἐδάην δὲ καὶ τὰ ὄργια. λέγουσι γὰρ δὴ\nὦν τὸ ἔργον τὸ ἐς Ἄδωνιν ὑπὸ τοῦ συὸς ἐν τῇ\nχώρῃ τῇ σφετέρῃ γενέσθαι, καὶ μνήμην τοῦ\nπάθεος τύπτονταί τε ἑκάστου ἔτεος καὶ θρηνέουσι\nκαὶ τὰ ὄργια ἐπιτελέουσι καὶ σφίσι μεγάλα\nπένθεα ἀνὰ τὴν χώρην ἵσταται. ἐπεὰν δὲ ἀποτύψαωνταί\nτε καὶ ἀποκλαύσωνται, πρῶτα μὲν\nκαταγίζουσι τῷ Ἀδώνιδι ὅκως ἐόντι νέκυι, μετὰ\nδὲ τῇ ἑτέρη ἡμέρῃ ζώειν τέ μιν μυθολογέουσι καὶ\nἐς τὸν ἠέρα πέμπουσι καὶ τὰς κεφαλὰς ξύρονται\n\n\n\n\nὅκως Αἰγύπτιοι ἀποθανόντος Ἄπιος. γυναικῶν\nδὲ ὁκόσαι οὐκ ἐθέλουσι ξύρεσθαι, τοιήνδε ζημίην\nἐκτελέουσιν· ἐν μιῇ ἡμέρῃ ἐπὶ πρησει τῆς ὥρης\nἵστανται· ἡ δὲ ἀγορὴ μούνοισι ξείνοισι παρακέαται,\nκαὶ ὁ μισθὸς ἐς τὴν Ἀφροδίτην θυσίη\nγίγνεται.\n7 Εἰσὶ δὲ ἔνιοι Βυβλίων οἳ λέγουσι παρὰ σφίσι\nτεθάφθαι τὸν Ὄσιριν τὸν Ἀἰγύπτιον, καὶ τὰ\nπένθεα καὶ τὰ ὄργια οὐκ ἐς τὸν Ἄδωνιν ἀλλʼ ἐς\nτὸν Ὄσιριν πάντα πρήσσεσθαι. ἐρέω δὲ καὶ\nὁκόθεν καὶ τάδε πιστὰ δοκέουσι. κεφαλὴ ἑκάστου\nἔτεος ἐξ Αἰγύπτου ἐς τὴν Βύβλον ἀπικνέεται\nπλώουσα τὸν μεταξὺ πλόον ἑπτὰ ἡμερέων, καί\nμιν οἱ ἄνεμοι φέρουσι θείῃ ναυτιλίη· τρέπεται δὲ\nοὐδαμά, ἀλλʼ ἐς μούνην τὴν Βύβλον ἀπικνέεται.\nκαὶ ἔστι τὸ σύμπαν θωῦμα. καὶ τοῦτο ἑκάστου\nἔτεος γίγνεται, τὸ καὶ1 ἐμεῦ παρεόντος ἐν Βύβλῳ\nἐγένετο· καὶ τὴν κεφαλὴν ἐθεησάμην Βυβλίνην.\n8 Ἔνι δὲ καὶ ἄλλο θωῦμα ἐν τῇ χώρη τῇ Βυβλίῃ.\nποταμὸς ἐκ τοῦ Λιβάνου τοῦ οὔρεος ἐς τὴν ἅλα\nἐκδιδοῖ· οὔνομα τῷ ποταμῷ Ἄδωνις ἐπικέαται.\nὁ δὲ ποταμὸς ἑκάστου ἔτεος αἱμάσσεται καὶ τὴν\nχροιὴν ὀλέσας ἐσπίπτει ἐς τὴν θάλασσαν καὶ\nφοινίσσει τὸ πολλὸν τοῦ πελάγεος καὶ σημαίνει\nτοῖς Βυβλίοις τὰ πένθεα. μυθέονται δὲ ὅτι\nταύτῃσι τῇσι ἡμέρῃσιν ὁ Ἄδωνις ἀνὰ τὸν Λίβανον\nτιτρώσκεται, καὶ τὸ οἶμα ἐς τὸ ὕδωρ ἐρχόμενον\nἀλλάσσει τὸν ποταμὸν καὶ τῷ ῥόῳ τὴν ἐπωνυμίην\nδιδοῖ. ταῦτα μὲν οἱ πολλοὶ λέγουσιν. ἐμοὶ δέ\nτις ἀνὴρ Βύβλιος ἀληθέα δοκέων λέγειν ἑτέρην\nἀπηγέετο τοῦ πάθεος αἰτίην. ἔλεγεν δὲ ὁδκ· “ὁ\nἌδωνις ὁ ποταμός, ὦ ξεῖνε, διὰ τοῦ Λιβάνον\nἔρχεται· ὁ δὲ Λίβανος κάρτα ξανθόγεώς ἐστιν.\nἄνεμοι ὦν τρηχέες ἐκείνῃσι τῇσι ἡμέρῃσι ἱστάμενοι\nτὴν γῆν τῷ ποταμῷ ἐπιφέρουσιν ἐοῦσαν ἐς\nτὰ μάλιστα μιλτώδεα, ἡ δὲ γῇ μιν αἱμώδεα\nτίθησιν· καὶ τοῦδε τοῦ πάθεος οὐ τὸ οἶμα, τὸ\nλέγουσιν, ἀλλʼ ἡ χώρη αἰτίη.” ὁ μέν μοι Βύβλιος\nτοσάδε ἀπηγέετο εἰ δὲ ἀτρεκέως ταῦτα ἔλεγεν,\nἐμοὶ μὲν δοκέει κάρτα θείη καὶ τοῦ ἀνέμου ἡ\nσυντυχίη.\n9 Ἀνεβην δὲ καὶ ἐς τὸν Λίβανον ἐκ Βύβλου,\nὁδὸν ἡμέρης, πυθόμενος αὐτόθι ἀρχαῖον ἱρὸν\n\n\n\nἈφροδίτης ἔμμεναι, τὸ Κινύρης εἴσατο, καὶ εἶδον\nτὸ ἱρόν, καὶ ἀρχαῖον ἦν.\nΤάδε μέν ἐστι τὰ ἐν τῇ Συρίῃ ἀρχαῖα καὶ\nμεγάλα ἱρά.\n10τοσούτων δὲ ἐόντων ἐμοὶ δοκέει\nοὐδὲν τῶν ἐν τῇ ἱρῇ πόλει μέζον ἔμμεναι οὐδὲ\nνηὸς ἄλλος ἁγιώτερος οὐδὲ χώρη ἄλλη ἰροτέρη.\nἔνι δὲ ἐν αὐτῷ καὶ ἔργα πολυτελέα καὶ ἀρχαῖα\nἀναθήματα καὶ πολλὰ θωύματα καὶ ξόανα θεοπρεπέα.\nκαὶ θεοὶ δὲ κάρτα αὐτοῖσιν ἐμφανέες·\nἱδρώει γὰρ δὴ ὦν παρὰ σφίσι τὰ ξόανα καὶ\nκινέεται καὶ χρησμηγορέει, καὶ βοὴ δὲ πολλάκις\nἐγένετο ἐν τῷ νηῷ κλεισθέντος τοῦ ἱροῦ, καὶ\nπολλοὶ ἤκουσαν. ναὶ μὴν καὶ ὄλβου πέρι ἐν\nτοῖσιν ἐγὼ οἶδα πρῶτόν ἐστιν· πολλὰ γὰρ\nαὐτοῖσιν ἀπικνέεται χρήματα ἔκ τε Ἀραβίης καὶ\nΦοινίκων καὶ Βαβυλωνίων καὶ ἄλλα ἐκ Καππαδοκίης,\nτὰ δὲ καὶ Κίλικες φέρουσι, τὰ δὲ καὶ\nἈσσύριοι. εἶδον δὲ ἐγὼ καὶ τὰ ἐν τῷ νηῷ λάθρῃ\nἀποκέαται, ἐσθῆτα πολλὴν καἰ ἄλλα ὁκόσα ἐς\nἄργυρον ἢ ἐς χρυσὸν ἀποκέπριται. ὁρταὶ μὲν\nγὰρ καὶ πανηγύριες οὐδαμοῖσιν ἄλλοισιν ἀνθρώπων\nτοσαίδε ἀποδεδέχαται.\n11 Ἱστορέοντι δέ μοι ἐτέων πέρι, ὁκόσα τῷ ἱρῷ\nἐστιν, καὶ τὴν θεὸν αὐτοὶ ἥντινα δοκέουσιν,\nπολλοὶ λόγοι ἐλέγοντο, τῶν οἱ μὲν ἱροί, οἱ δὲ\n\n\n\nἐμφανέες, οἱ δὲ κάρτα μυθώδεες, καὶ ἄλλοι\nβάρβαροι, οἱ μὲν τοῖσιν Ἕλλησιν ὁμολογέοντες·\nτοὺς ἐγὼ πάντας μὲν ἐρέω, δέκομαι δὲ οὐδαμά.\n12 Οἱ μὲν ὦν πολλοὶ Δευκαλίωνα τὸν Σκύθεα1 τὸ\nἱρὸν εἵσασθαι λέγουσιν, τοῦτον Δευκαλίωνα ἐπὶ\nτοῦ τὸ πολλὸν ὕδωρ ἐγένετο. Δευκαλίωνος δὲ\nπέρι λόγον ἐν Ἕλλησιν ἤκουσα, τὸν Ἕλληνες ἐπʼ\nαὐτῷ λέγουσιν. ὁ δὲ μῦθος ὦδε ἔχει.\nἭδε ἡ γενεή, οἱ νῦν ἄνθρωποι, οὐ πρῶτοι\nἐγένοντο, ἀλλʼ ἐκείνη μὲν ἡ γενεὴ πάντες ὤλοντο,\nοὗτοι δὲ γένεος τοῦ δευτέρου εἰσί, τὸ αὖτις ἐκ\nΔευκαλίωνος ἐς πληθὺν ἀπίκετο. ἐκείνων δὲ\nπέρι τῶν ἀνθρώπων τάδε μυθέονται· ὑβρισταὶ\nκάρτα ἐόντες ἀθέμιστα ἔργα ἔπρησσον, οὔτε γὰρ\nὅρκια ἐφύλασσον οὔτε ξείνους ἐδέκοντο οὔτε ίκετέων\nἠνείχοντο, ἀνθʼ ὧν σφίσιν ἡ μεγάλη συμφορὴ\nἀπίκετο. αὐτίκα ἡ γῇ πολλὸν ὕδωρ ἐκδιδοῖ καὶ\nὄμβροι μεγάλοι ἐγένοντο καὶ οἱ ποταμοὶ κατέβησαν\nμέζονες καὶ ἡ θάλασσα ἐπὶ πολλὸν ἀνέβη,\nἐς ὃ πάντα ὕδωρ ἐγένοντο καὶ πάντες ὤλοντο,\nΔευκαλίων δὲ μοῦνος ἀνθρώπων ἐλίπετο ἐς\nγενεὴν δευτέρην εὐβουλίης τε καὶ τοῦ εὐσεβέος\nεἵνεκα. ἡ δέ οἱ σωτηρίη ἥδὲ ἐγένετο· λάρνακα\nμεγάλην, τὴν αὐτὸς εἶχεν, ἐς ταύτην ἐσβιβαάσας\nπαῖδάς τε καὶ γυναῖκας ἑωυτοῦ ἐσέβη· ἐσβαίνοντι\nδέ οἱ ἀπίκοντο σύες καὶ ἵπποι καὶ λεόντων γένεα\nκαὶ ὄφιες καὶ ἄλλα ὁκόσα ἐν γῇ νέμονται, πάντα\n\n\n\n\nἐς ζεύγεα. ὁ δὲ πάντα ἐδέκετο, καί μιν οὐκ\nἐσίνοντο, ἀλλά σφι μεγάλη διόθεν φιλίη ἐγένετο.\nκαὶ ἐν μιῇ λάρνακι πάντες ἔπλευσαν ἔστε τὸ\nὕδωρ ἐπεκράτεεν. τὰ μὲν Δευκαλίωνος πέρι\nΕλληνες ἱστορέουσι.\n13 Τὸ δὲ ἀπὸ τούτου λέγεται λόγος ὑπὸ τῶν ἐν\nτῇ ἱρῆ πόλει μεγάλως ἄξιος θωυμάσαι, ὅτι ἐν\nτῇ σφετέρῃ χώρῃ χάσμα μέγα ἐγένετο καὶ τὸ\nσύμπαν ὕδωρ κατεδέξατο· Δευκαλίων δέ, ἐπεὶ\nτάδε ἐγένετο, βωμούς τε ἔθετο καὶ νηὸν ἐπὶ τῷ\nχάσματι Ἥρης ἅγιον ἐστήσατο. ἐγὼ δὲ καὶ τὸ\nχάσμα εἶδον, καὶ ἔστιν ὑπὸ τῷ νηῷ κάρτα μικρόν.\nεἰ μὲν ὦν πάλαι καὶ μέγα ἐὸν νῦν τοιόνδε ἐγένετο,\nοὐκ οἶδα· τὸ δὲ ἐγὼ εἶδον, μικρόν ἐστιν.\nΣῆμα δὲ τῆς ἱστορίης τόδε πρήσσουσιν. δὶς\nἑκάστου ἔτεος ἐκ θαλάσσης ὕδωρ ἐς τὸν νηὸν\nἀπικνέεται. φέρουσι δὲ οὐκ ἱρέες μοῦνον, ἀλλὰ\nπᾶσα Συρίη καὶ Ἀραβίη, καὶ πέρηθεν τοῦ\nΕὐφρήτεω πολλοὶ ἄνθρωποι ἐς θάλασσαν ἔρχονται\nκαὶ πάντες ὕδωρ φέρουσιν, τὸ πρῶτα μὲν ἐν\nτῷ νηῷ ἐκχέουσι, μετὰ δὲ ἐς τὸ χάσμα κατέρχεται,\nκαὶ δέκεται τὸ χάσμα μικρον ἐὸν ὕδατος\nχρῆμα πολλόν. τὰ δὲ ποιέοντες Δευκαλίωνα ἐν\nτῷ ἱρῷ τόνδε νόμον θέσθαι λέγουσι συμφορῆς τε\nκαὶ εὐεργεσίης μνῆμα ἔμμεναι.\nὉ μὲν ὦν ἀρχαῖος αὐτοῖσι λόγος ἀμφὶ τοῦ\nἱροῦ τοιόσδε ἐστίν.\n14 ἄλλοι δὲ Σεμίραμιν τὴν\nΒαβυλωνίην, τῆς δὴ πολλὰ ἔργα ἐν τῇ Ἀσίῃ\nἐστίν, ταύτην καὶ τόδε τὸ ἕδος εἵσασθαι νομίζουσιν,\nοὐκ Ἥρῃ δὲ εἵσασθαι ἀλλὰ μητρὶ ἑωυτῆς\nτῆς Δερκετὼ οὔνομα. Δερκετοῦς δὲ εἶδος ἐν\nΦοινίκῃ ἐθεησάμην, θέημα ξένον· ἡμισέη μὲν\nγυνή, τὸ δὲ ὁκόσον ἐκ μηρῶν ἐς ἄκρους πόδας\nἰχθύος οὐρὴ ἀποτείνεται. ἡ δὲ ἐν τῇ ἱρῇ πόλει\nπᾶσα γυνή ἐστιν, πίστιες δὲ τοῦ λόγου αὐτοῖσιν\nοὐ κάρτα ἐμφανέες. ἰχθύας χρῆμα ἱρὸν νομίζουσιν\nκαὶ οὔκοτε ἰχθύων ψαύουσι· καὶ ὄρνιθας\n\n\n\n\nτοὺς μὲν ἄλλους σιτέονται, περιστερὴν δὲ μούνην\nοὐ σιτέονται, ἀλλὰ σφίσιν ἥδε ἱρή. τὰ δὲ γιγνόμενα\nδοκέει αὐτοῖς ποιέεσθαι Δερκετοῦς καὶ\nΣεμιράμιος εἵνεκα, τὸ μὲν ὅτι Δερκετὼ μορφὴν\nἰχθύος ἔχει, τὸ δὲ ὅτι τὸ Σεμιράμιος τέλος ἐς\nπεριστερὴν ἀπίκετο. ἀλλʼ ἐγὼ τὸν μὲν νηὸν ὅτι\nΣεμιράμιος ἔργον ἐστὶν τάχα κου δέξομαι· Δερκετοῦς\nδὲ τὸ ἱρὸν ἔμμεναι οὐδαμὰ πείθομαι, ἐπεὶ\nκαὶ παῤ Αἰγυπτίων ἐνίοισιν ἰχθύας οὐ σιτέονται,\nκαὶ τάδε οὐ Δερκετοῖ χαρίζονται.\n15 Ἔστιν δὲ καὶ ἄλλος λόγος ἱρός, τὸν ἐγὼ σοφοῦ\nἀνδρὸς ἤκουσα, ὅτι ἡ μὲν θεὴ Ῥέη ἐστίν, τὸ δὲ\nἱρὸν Ἄττεω ποίημα. Ἄττης δὲ γένος μὲν Λυδὸς\nἧν, πρῶτος δὲ τὰ ὄργια τὰ ἐς Ῥέην ἐδιδάξατο. καὶ\nτὰ Φρύγες καὶ Λυδοὶ καὶ Σαμόθρᾳκες ἐπιτελέουσιν,\nἌττεω πάντα ἔμαθον. ὡς γάρ μιν ἡ\nῬέη ἔτεμεν, βίου μὲν ἀνδρηίου ἀπεπαύσατο, μορφὴν\nδὲ θηλέην ἠμείψατο καὶ ἐσθῆτα γυναικηίην\nἐνεδύσατο καὶ ἐς πᾶσαν γῆν φοιτέων ὄργιά τε\nἐπετέλεεν καὶ τὰ ἔπαθεν ἀπηγέετο καὶ Ῥέην\nἤειδεν. ἐν τοῖσιν καὶ ἐς Συρίην ἀπίκετο. ὡς δὲ\nοἱ πέρην Εὐφρήτεω ἄνθρωποι οὔτε αὐτὸν οὔτε\n\n\n\n\n\nὄργια ἐδέκοντο, ἐν τῷδε τῷ χώρῳ τὸ ἱρὸν ἐποιήσατο.\nσημήια δέ· ἡ θεὸς τὰ πολλὰ ἐς Ῥέην\nἐπικνέεται.1 λέοντες γάρ μιν φέρουσι καὶ τύμπανον\nἔχει καὶ ἐπὶ τῇ κεφαλῇ πυργοφορέει,\nὁκοίην Ῥέην Λυδοὶ ποιέουσιν. ἔλεγεν δὲ καὶ\nΓάλλων πέρι, οἵ εἰσιν ἐν τῷ ἱρῷ, ὅτι Γάλλοι\nἭρῃ μὲν οὐδαμά, Ῥέῃ δὲ τέμνονται καὶ Ἄττεα\nμιμέονται.\nΤὰ δέ μοι εὐπρεπέα μὲν δοκέει ἔμμεναι, ἀληθέα\nδὲ οὔ· ἐπεὶ καὶ τῆς τομῆς ἄλλην αἰτίην ἤκουσα\nπολλὸν πιστοτέρην.\n16 ἁνδάνει δέ μοι ἂ λέγουσιν\nτοῦ ἱροῦ πέρι τοῖς Ἕλλησι τὰ πολλὰ ὁμολογέοντες,\nτὴν μὲν θεὸν Ἥρην δοκέοντες, τὸ δʼ ἔργον\nΔιονύσου τοῦ Σεμέλης ποίημα· καὶ γὰρ δὴ Διόνυσος\nἐς Συρίην ἀπίκετο κείνην ὁδὸν τὴν ἦλθεν\nἐς Αἰθιοπίην. καὶ ἔστι πολλὰ ἐν τῷ ἱρῷ Διονύσου\nποιητέω σήματα, ἐν τοῖσι καὶ ἐσθῆτες\nβάρβαροι καὶ λίθοι Ἰνδοὶ καὶ ἐλεφάντων κέρεα,\nτὰ Διόνυσος ἐξ Αἰθιόπων ἤνεικεν, καὶ φαλλοὶ\nδὲ ἑστᾶσι ἐν τοῖσι προπυλαίοισι δύο κάρτα μεγάλοι,\nἐπὶ τῶν ἐπίγραμμα τοιόνδε ἐπιγέγραπται,\n“τούσδε φαλλοὺς Διόνυσος Ἥρῃ μητρυιῇ ἀνέθηκα.”\n\n\n\nτὸ ἐμοὶ μέν νυν καὶ τόδε1 ἀρκέει, ἐρέω\nδὲ καὶ ἄλλʼ ὅ τι ἐστὶν ἐν τῷ νηῷ Διονύσου ὄργιον.\nφαλλοὺς Ἕλληνες Διονύσῳ ἐγείρουσιν, ἐπὶ τῶν\nκαὶ τοιόνδε τι φέρουσιν, ἄνδρας μικροὺς ἐκ ξύλου\nπεποιημένους, μεγάλα αἰδοῖα ἔχοντας· καλέεται\nδὲ τάδε νευρόσπαστα. ἔστι δὲ καὶ τόδε ἐν τῷ\nἱρῷ· ἐν δεξιῇ τοῦ νηοῦ κάθηται μικρὸς ἀνὴρ\nχάλκεος ἔχων αἰδοῖον μέγα.\n17 Τοσάδε μὲν2 ἀμφὶ τῶν οἰκιστέων τοῦ ἱροῦ\nμυθολογέουσιν. ἤδη δὲ ἐρέω καὶ τοῦ νηοῦ πέρι\nθέσιός τε ὅκως ἐγένετο καὶ ὅστις μιν ἐποιήσατο.\nλέγουσι τὸν νηὸν τὸν νῦν ἐόντα μὴ ἔμμεναι τὸν\nτὴν ἀρχὴν γεγενημένον, ἀλλʼ ἐκεῖνον μὲν κατενεχθῆναι\nχρόνῳ ὕστερον, τὸν δὲ νῦν ἐόντα Στρατονίκης\nἔμμεναι ποίημα, γυναικὸς τοῦ Ἀσσυρίων\nβασιλέως.\nΔοκέει δέ μοι ἡ Στρατονίκη ἐκείνη ἔμμεναι, τῆς\nὁ πρόγονος ἠρήσατο, τὸν ἤλεγξεν τοῦ ἰητροῦ\nἐπινοίη· ὡς γάρ μιν ἡ συμφορὴ κατέλαβεν, ἀμηχανέων\n\n\n\n\n\n\nτῷ κακῷ αἰσχρῷ δοκέοντι κατʼ ἡσυχίην\nἐνόσεεν, ἔκειτο δὲ ἀλγέων οὐδέν, καί οἱ ἥ τε χροιὴ\nπάμπαν ἐτρέπετο καὶ τὸ σῶμα διʼ ἡμέρης ἐμαραίνετο.\nὁ δὲ ἰητρὸς ὡς εἶδέ μιν ἐς οὐδὲν ἐμφανὲς\nἀρρωστέοντα, ἔγνω τὴν νοῦσον ἔρωτα ἔμμεναι.\nἔρωτος δὲ ἀφανέος πολλὰ σημήια, ὀφθαλμοί τε\nἀσθενέες καὶ φωνὴ καὶ χροιὴ καὶ δάκρυα. μαθὼν\nδὲ ταῦτα ἐποίεε· χειρὶ μὲν τῇ δεξιῇ εἶχε τοῦ\nνεηνίσκου τὴν καρδίην, ἐκάλεε δὲ τοὺς ἀνὰ τὴν\nοἰκίην πάντας· ὁ δὲ τῶν μὲν ἄλλων ἐσιόντων\nπάντων ἐν ἠρεμίῃ μεγάλῃ ἧν, ὡς δὲ ἡ μητρυιὴ\nἀπίκετο, τήν τε χροιὴν ἠλλάξατο καὶ ἱδρώειν\nἄρξατο καὶ τρόμῳ εἴχετο καὶ ἡ καρδίη ἀνεπάλλετο.\nτὰ δὲ γιγνόμενα ἐμφανέα τῷ ἰητρῷ τὸν\nἔρωτα ἐποίεεν, καί μιν ὧδε ἰήσατο.\n18 καλέσας τοῦ\nνεηνίσκου τὸν πατέρα κάρτα ὀρρωδέοντα, “Ἥδε\nἡ νοῦσος,” “ἔφη, “ ἣν ὁ παῖς ὅδε ἀρρωστέει, οὐ\nνοῦσός ἐστιν, ἀλλὰ ἀδικίη· ὅδε γάρ τοι ἀλγέει\nμὲν οὐδέν, ἔρως δέ μιν καὶ φρενοβλαβείη ἔχει.\nἐπιθυμέει δὲ τῶν οὐδαμὰ τεύξεται, φιλέων γυναῖκα\nἐμήν, τὴν ἐγὼ οὔτι μετήσομαι.” ὁ μὲν\nὦν τοιάδε σοφίῃ ἐψεύδετο. ὁ δὲ αὐτίκα ἐλίσσετο,\n“Πρός τε σοφίης καὶ ἰητρικῆς, μή μοι παῖδα\nὀλέσῃς· οὐ γὰρ ἐθέλων ταύτῃ συμφορῇ ἔσχετο,\nἀλλὰ οἱ ἡ νοῦσος ἀεκουσίη. τῷ σὺ μηδαμὰ\nζηλοτυπέων πένθος ἐγεῖραι πάσῃ βασιληίῃ μηδὲ\nἰητρὸς ἐὼν φόνον προξενέειν1 ἰητρικῇ.” ὁ μὲν\nὧδε ἀγνὼς ἐὼν ἐδέετο. ὁ δέ μιν αὖτις ἀμείβετο,\n“Ἀνόσια σπεύδεις γάμον ἐμὸν ἀπαιρεόμενος ἠδὲ\nἰητρὸν ἄνδρα βιώμενος. σὺ δὲ κῶς ἂν αὐτὸς\nἔπρηξας, εἴ τοι σὴν γυναῖκα ἐπόθεεν, ἐμεῦ τάδε\n\n\n\nδεόμενος ;” ὁ δὲ πρὸς τάδε ἔλεγεν ὡς οὐδʼ αὐτὸς\nἄν κοτε γυναικὸς ἐφείσατο οὐδὲ παιδὶ σωτηρίης\nἐφθόνεεν, εἰ καί τι μητρυιῆς ἐπεθύμεεν· οὐ γὰρ\nὁμοίην συμφορὴν ἔμμεναι γαμετὴν ἢ παῖδα ὀλέσαι.\nὡς δὲ τάδε ὁ ἰητρὸς ἤκουσεν, “Τί τοι,” ἔφη, “ἐμὲ\nλίσσεαι ; καὶ γάρ τοι σὴν γυναῖκα ποθέει· τὰ δὲ\nἐγὼ ἔλεγον πάντα ἔην ψεύδεα.” πείθεται μὲν\nτουτέοισι, καὶ τῷ μὲν παιδὶ λείπει καὶ γυναῖκα καὶ\nβασιληίην, αὐτὸς δὲ ἐς τὴν Βαβυλωνίην χώρην\nἀπίκετο καὶ πόλιν ἐπὶ τῷ Εὐφρήτῃ ἐπώνυμον\nἑωυτοῦ ἐποιήσατο, ἔνθα οἱ καὶ ἡ τελευτὴ ἐγένετο.\nὧδε μὲν ὁ ἰητρὸς ἔρωτα ἔγνω τε καὶ ἰήσατο.\n19 Ἥδε δὴ ὦν ἡ Στρατονίκη ἔτι τῷ προτέρῳ\nἀνδρὶ συνοικέουσα ὄναρ τοιόνδε ἐθεήσατο, ὥς\nμιν ἡ Ἥρη ἐκέλευεν ἐγεῖραί οἱ τὸν ἐν τῇ ἱρῇ\nπόλει νηόν, εἰ δὲ ἀπειθέοι, πολλά οἱ καὶ κακὰ\nἀπείλεεν. ἡ δὲ τὰ μὲν πρῶτα οὐδεμίαν ὥρην\nἐποιέετο· μετὰ δέ, ὥς μιν μεγάλη νοῦσος ἔλαβεν,\nτῷ τε ἀνδρὶ τὴν ὄψιν ἀπηγήσατο καὶ τὴν Ἥρην\nἱλάσκετο καὶ στήσειν τὸν νηὸν ὑπεδέξατο. καὶ\nαὐτίκα ὑγιέα γενομένην ὁ ἀνὴρ ἐς τὴν ἰρὴν πόλιν\nἔπεμπε, σὺν δὲ οἱ καὶ χρήματα καὶ στρατιὴν πολλήν,\nτοὺς μὲν οἰκοδομέειν, τοὺς δὲ καὶ τοῦ ἀσφαλέος\nεἵνεκα. καλέσας δέ τινα τῶν ἑωυτοῦ φίλων, νεηνίην\n\n\n\n\nκάρτα καλόν, τῷ οὔνομα ἧν Κομβάβος, “Ἐγώ\nτοι,” ἔφη, “ὦ Κομβάβε, ἐσθλὸν ἐόντα φιλέω\nτε μάλιστα φίλων ἐμῶν καὶ πάμπαν ἐπαινέω\nσοφίης τε καὶ εὐνοίης τῆς ἐς ἡμέας, ἣν δὴ\nἐπεδέξαο. νῦν δέ μοι χρειὼ μεγάλης πίστιος,\nτῷ σε θέλω γυναικὶ ἐμῇ ἑσπόμενον ἔργον τέ\nμοι ἐπιτελέσαι καὶ ἱρὰ τελέσαι καὶ στρατιῆς\nἐπικρατέειν· σοὶ δὲ ἀπικομένῳ ἐξ ἡμέων τιμὴ\nμεγάλη ἔσσεται.”\nΠρὸς τάδε ὁ Κομβάβος αὐτίκα λίσσετο πολλὰ\nλιπαρέων μή μιν ἐκπέμπειν μηδὲ πιστεύειν οἱ\nτὰ πολλὸν ἑωυτοῦ μέζονα χρήματα καὶ γυναῖκα\nκαὶ ἔργον ἱρόν. τὰ δὲ ὀρρώδεεν μή κοτέ οἱ ζηλοτυπίη\nχρόνῳ ὑστέρῳ ἐς τὴν Στρατονίκην γένοιτο,\nτὴν μοῦνος ἀπάξειν ἔμελλεν.\n20 ὡς δὲ οὐδαμὰ ἐπείθετο,\nὁ δὲ ἱκεσίης δευτέρης ἅπτεται δοῦναί οἱ χρόνον\nἑπτὰ ἡμερέων, μετὰ δὲ ἀποστεῖλαί μιν τελέσαντά\nτι τῶν μάλιστα ἐδέετο. τυχὼν δὲ ῥηιδίως, ἐς\nτὸν ἑωυτοῦ οἶκον ἀπικνέεται καὶ πεσὼν χαμᾶζε\nτοιάδε ὠδύρετο· “Ὢ δείλαιος, τί μοι ταύτης τῆς\nπίστιος ; τί δέ μοι ὁδοῦ, τῆς τέλος ἤδη δέρκομαι;\nνέος μὲν ἐγὼ καὶ γυναικὶ καλῇ ἕψομαι. τὸ δέ\nμοι μεγάλη συμφορὴ ἔσσεται, εἰ μὴ ἔγωγε πᾶσαν\n\n\n\nαἰτίην κακοῦ ἀποθήσομαι· τῷ με χρῆν μέγα\nἔργον ἀποτελέσαι, τό μοι πάντα φόβον ἰήσεται.”\nΤάδε εἰπὼν ἀτελέα ἑωυτὸν ἐποίεεν, καὶ ταμὼν\nτὰ αἰδοῖα ἐς ἀγγήιον μικρὸν κατέθετο σμύρνῃ\nτε ἅμα καὶ μέλιτι καὶ ἄλλοισι θυώμασι· καὶ\nἔπειτα σφρηγῖδι τὴν ἐφόρεε σημηνάμενος τὸ\nτρῶμα ἰῆτο. μετὰ δέ, ὥς μιν ὁδοιπορέειν ἐδόκεεν,\nἀπικόμενος ἐς τὸν βασιλέα πολλῶν παρεόντων\nδιδοῖ τε ἅμα τὸ ἀγγήιον καὶ λέγει ὧδε· “Ὦ\nδέσποτα, τόδε μοι μέγα κειμήλιον ἐν τοῖσι\nοἰκείοισι ἀπεκέατο, τὸ ἐγὼ κάρτα ἐπόθεον· νῦν δὲ\nἐπεὶ μεγάλην ὁδὸν ἔρχομαι, παρὰ σοὶ τόδε θήσομαι.\nσὺ δέ μοι ἀσφαλέως ἔχειν· τόδε γάρ μοι χρυσοῦ\nβέλτερον, τόδε μοι ψυχῆς ἐμῆς ἀντάξιον. εὖτ᾿\nἂν δὲ ἀπίκωμαι, σόον αὖτις ἀποίσομαι.” ὁ δὲ\nδεξάμενος ἑτέρῃ σφρηγῖδι ἐσημαίνετο καὶ τοῖσι\nταμίῃσι φρουρέειν ἐνετείλατο.\n21 Κομβάβος μέν νυν τὸ ἀπὸ τοῦδε ἀσφαλέα\nὁδὸν ὔνυεν· ἀπικόμενοι δὲ ἐς τὴν ἱρὴν πόλιν\nσπουδῇ τὸν νηὸν οἰκοδόμεον καὶ σφίσι τρία ἔτεα\nἐν τῷ ἔργῳ ἐξεγένετο, ἐν τοῖσι ἀπέβαινε τάπερ\nὁ Κομβάβος ὀρρώδεεν. ἡ Στρατονίκη γὰρ χρόνον\nἐπὶ πολλὸν συνόντα μιν ποθέειν ἄρχετο, μετὰ δέ\nοἱ καὶ κάρτα ἐπεμήνατο. καὶ λέγουσιν οἱ ἐν τῇ\nἱρῇ πόλει τὴν Ἥρην τουτέων αἰτίην ἐθέλουσαν\nγενέσθαι, Κομβάβον ἐσθλὸν μὲν ἐόντα λαθέειν\nμηδαμά, Στρατονίκην δὲ τίσασθαι, ὅτι οὐ ῥηιδίως\nτὸν νηὸν ὑπέσχετο.\n22 Ἡ δὲ τὰ μὲν πρῶτα ἐσωφρόνεεν καὶ τὴν νοῦσον\nἔκρυπτεν· ὡς δέ οἱ τὸ κακὸν μέζον ἡσυχίης ἐγένετο,\nἐς ἐμφανὲς ἐτρύχετο κλαίεσκέν τε διʼ ἡμέρης καὶ\nΚομβάβον ἀνεκαλέετο καί οἱ πάντα Κομβάβος\n\n\nἧν. τέλος δὲ ἀμηχανέουσα τῇ συμφορῇ εὐπρεπέα\nἱκεσίην ἐδίζητο. ἄλλῳ μὲν ὦν τὸν ἔρωτα ὁμολογέειν\nἐφυλάσσετο, αὐτὴ δὲ ἐπιχειρέειν 1.\nἐπινοέει ὦν τοιάδε, οἴνῳ ἑωυτὴν μεθύσασα ἐς\nλόγους οἱ ἐλθεῖν. ἅμα δὲ οἴνῳ ἐσιόντι παρρησίη\nτε ἐσέρχεται καὶ ἡ ἀποτυχίη οὐ κάρτα αἰσχρή,\nἀλλὰ τῶν πρησσομένων ἕκαστα ἐς ἀγνοίην\nἀναχωρέει.\nὩς δέ οἱ ἐδόκεε, καὶ ἐποίεε ταῦτα. καὶ ἐπεὶ\nἐκ δείπνου ἐγένοντο, ἀπικομένη ἐς τὰ οἰκεῖα ἐν\nτοῖσι Κομβάβος αὐλίζετο, λίσσετό τε καὶ γούνων\nἅπτετο καὶ τὸν ἔρωτα ὡμολόγεεν. ὁ δὲ τόν τε\nλόγον ἀπηνέως ἀπεδέκετο καὶ τὸ ἔργον ἀναίνετο\nκαί οἱ τὴν μέθην ἐπεκάλεεν. ἀπειλούσης δὲ\nμέγα τι κακὸν ἑωυτὴν ἐργάσασθαι, δείσας πάντα\nοἱ λόγον ἔφηνεν καὶ πᾶσαν τὴν ἑωυτοῦ πάθην\nἀπηγήσατο καὶ τὸ ἔργον ἐς ἐμφανὲς ἤνεικεν.\nἰδοῦσα δὲ ἡ Στρατονίκη τὰ οὔποτε ἔλπετο, μανίης\nμὲν ἐκείνης ἔσχετο, ἔρωτος δὲ οὐδαμὰ ἐλήθετο,\nἀλλὰ πάντα οἱ συνεοῦσα ταύτην παραμυθίην\nἐποιέετο ἔρωτος ἀπρήκτοιο. ἔστιν ὁ ἔρως οὗτος\nἐν τῇ ἱρῇ πόλει καὶ ἔτι νῦν γίγνεται· γυναῖκες\nΓάλλων ἐπιθυμέουσι καὶ γυναιξὶ Γάλλοι ἐπιμαίνονται,\nζηλοτυπέει δὲ οὐδείς, ἀλλὰ σφίσι τὸ\nχρῆμα κάρτα ἱρὸν νομίζουσιν.\n23 Τὰ δʼ ὦν ἐν τῇ ἱρῇ πόλει ἀμφὶ τὴν Στρατονίκην\nοὐδαμὰ τὸν βασιλέα λέληθεν, ἀλλὰ\nπολλοὶ ἀπικνεόμενοι κατηγόρεον καὶ τὰ γιγνόμενα\nἀπηγέοντο. ἐπὶ τοῖσι περιαλγέων ἐξ\nἀτελέος τοῦ ἔργου Κομβάβον μετεκάλεεν. ἄλλοι\n\n\n\nδὲ λέγουσι λόγον οὔτι ἀληθέα, τὴν Στρατονίκην,\nἐπειδὴ ἀπέτυχε τῶν ἐδέετο, αὐτὴν γράψασαν ἐς\nτὸν ἄνδρα τοῦ Κομβάβου κατηγορέειν πείρην οἱ ἐπικαλέουσαν,\nκαὶ τὸ Ἕλληνες Σθενεβοίης πέρι λέγουσι\nκαὶ Φαίδρης τῆς Κνωσσίης, ταυτὶ καὶ\nἈσσύριοι ἐς Στρατονίκην μυθολογέουσιν. ἐγὼ\nμέν νυν οὐδὲ Σθενεβοίην πείθομαι οὐδὲ Φαίδρην\nτοιάδε ἐπιτελέσαι, εἰ τὸν Ἱππόλυτον ἀτρεκέως\nἐπόθεε Φαίδρη. ἀλλὰ τὰ μὲν ἐχέτω ὅκως καὶ\nἐγένετο.\n24 Ὡς δὲ ἡ ἀγγελίη ἐς τὴν ἰρὴν πόλιν ἀπίκετο\nἔγνω τε ὁ Κομβάβος τὴν αἰτίην, θαρσέων τε\nᾖεν, ὅτι οἱ ἡ ἀπολογίη οἴκοι ἐλείπετο, καί μιν\nἐλθόντα ὁ βασιλεὺς αὐτίκα μὲν ἔδησέν τε καὶ\nἐν φρουρῇ εἶχεν· μετὰ δέ, παρεόντων οἱ τῶν\nφίλων οἳ καὶ τότε πεμπομένῳ τῷ Κομβάβῳ\nπαρεγένοντο, παραγαγὼν ἐς μέσον κατηγορέειν\nἄρχετο καί οἱ μοιχείην τε καὶ ἀκολασίην προὔφερεν·\nκάρτα δὲ δεινοπαθέων πίστιν τε καὶ\nφιλίην ἀνεκαλέετο, λέγων τρισσὰ Κομβάβον\nἀδικέειν μοιχόν τε ἐόντα καὶ ἐς πίστιν ὑβρίσαντα\nκαὶ ἐς θεὸν ἀσεβέοντα, τῆς ἐν τῷ ἔργῳ τοιάδε\nἔπρηξεν. πολλοὶ δὲ παρεστεῶτες ἤλεγχον ὅτι\nἀναφανδὸν σφέας ἀλλήλοισι συνεόντας εἶδον.\nπᾶσιν δὲ τέλος ἐδόκεεν αὐτίκα θνήσκειν Κομβάβον\nθανάτου ἄξια ἐργασμένον.\n25 Ὁ δὲ τέως μὲν ἑστήκεεν λέγων οὐδέν· ἐπεὶ δὲ\nἤδη ἐς τὸν φόνον ἤγετο, φθέγξατό τε καὶ τὸ\n\n\nκειμήλιον αἴτεε,1 γέγων ὡς ἀναιρέει μιν οὐχ\nὕβριος οὐδὲ γάμων εἵνεκα, ἀλλὰ ἐκείνων ἐπιθυμέων\nτά οἱ ἀπιὼν παρεθήκατο. πρὸς τάδε ὁ\nβασιλεὺς καλέσας τὸν ταμίην ἐκέλευεν ἐνεῖκαι\nτά οἱ φρουρέειν ἔδωκεν· ὡς δὲ ἤνεικεν, λύσας\nτὴν σφρηγῖδα ὁ Κομβάβος τά τε ἐνεόντα ἐπέδειξεν\nκαὶ ἑωυτὸν ὁκοῖα ἐπεπόνθεεν, ἔλεξέ τε,\n“Ὠ βασιλεῦ, τάδε τοι ἐγὼ ὀρρωδέων, εὖτέ με\nταύτην ὁδὸν ἔπεμπες, ἀέκων ᾖον· καὶ ἐπεί με\nἀναγκαίη μεγάλη ἐκ σέο κατέλαβεν, τοιάδε\nἐπετέλεσα, ἐσθλὰ μὲν ἐς δεσπότεα, ἐμοὶ δὲ οὐκ\nεὐτυχέα. τοιόσδε μέντοι ἐὼν ἀνδρὸς ἐπʼ ἀδικίην\nἐγκαλέομαι.”\n26 Ὁ δὲ πρὸς τάδε ἀμβώσας2 περιέβαλέν τέ μιν\nκαὶ δακρύων ἅμα ἔλεγεν, “Ὦ Κομβάβε, τί μέγα\nκακὸν εἰργάσαο; τί δὲ σεωυτὸν οὕτως ἀεικέλιον\nἔργον μοῦνος ἀνδρῶν2 ἔπρηξας; τὰ οὐ πάμπαν\nἐπαινέω. ὦ σχέτλιε, ὃς τοιάδε ἔτλης, οἷα μήτε\nσὲ παθέειν μήτ᾿ ἐμὲ ἰδέσθαι ὤφελεν· οὐ γάρ\nμοι ταύτης ἀπολογίης ἔδεεν. ἀλλʼ ἐπεὶ δαίμων\nτοιάδε ἤθελεν, πρῶτα μέν σοι τίσις ἐξ ἡμέων\nἔσσεται, αὐτέων συκοφαντέων ὁ θάνατος, μετὰ\nδὲ μεγάλη δωρεὴ ἀπίξεται χρυσός τε πολλὸς\nκαὶ ἄργυρος ἄπλετος καὶ ἐσθῆτες Ἀσσύριαι καὶ\nἵπποι βασιλήιοι. ἀπίξεαι δὲ παῤ ἡμέας ἄνευ\nἐσαγγελέος οὐδέ τις ἀπέρξει σε ἡμετέρης ὄψιος,\nοὐδʼ ἢν γυναικὶ ἅμα εὐνάζωμαι.” τάδε εἰπέν τε\nἅμα καὶ ἐποίεεν· καὶ οἱ μὲν αὐτίκα ἐς φόνον\nἤγοντο, τῷ δὲ τὰ δῶρα ἐδέδοτο καὶ ἡ φιλίη\n\n\n\n\n\nμέζων ἐγεγόνεεν. ἐδόκεεν δὲ οὐδεὶς ἔτι Ἀσσυρίων\nΚομβάβῳ σοφίην καὶ εὐδαιμονίην εἴκελος.\nΜετὰ δὲ αἰτησάμενος ἐκτελέσαι τὰ λείποντα\nτῷ νηῷ—ἀτελέα γάρ μιν ἀπολελοίπεεν—αὖτις\nἐπέμπετο, καὶ τόν τε νηὸν ἐξετέλεσε καὶ τὸ\nλοιπὸν αὐτοῦ ἔμενεν. ἔδωκεν δέ οἱ βασιλεὺς\nἀρετῆς τε καὶ εὐεργεσίης εἵνεκα ἐν τῷ ἱρῷ ἑστάναι\nχάλκεον· καὶ ἔτι ἐς τιμὴν ἐν τῷ ἱρῷ Κομβάβος\nχάλκεος, Ἑρμοκλέος τοῦ Ῥοδίου ποίημα, μορφὴν\nμὲν ὁκοίη γυνή, ἐσθῆτα δὲ ἀνδρηίην ἔχει.\nΛέγεται δὲ τῶν φίλων τοὺς μάλιστά οἱ εὐνοέοντας\nἐς παραμυθίην τοῦ πάθεος κοινωνίην\nἑλέσθαι τῆς συμφορῆς· ἔτεμον γὰρ ἑωυτοὺς καὶ\nδίαιταν τὴν αὐτὴν ἐκείνῳ διαιτέοντο. ἄλλοι δὲ\nἱρολογέουσιν ἐπὶ τῷ πρήγματι, λέγοντες ὡς ἡ\nἭρη φιλέουσα Κομβάβον πολλοῖσι τὴν τομὴν\nἐπὶ νόον ἔβαλλεν, ὅκως μὴ μοῦνος ἐπὶ τῇ ἀνδρηίῃ\nλυπέοιτο.\n27 τὸ δὲ ἔθος τοῦτο ἐπειδὴ ἅπαξ ἐγένετο,\nἔτι νῦν μένει· καὶ πολλοὶ ἑκάστου ἔτεος ἐν τῷ\nἱρῷ τάμνονται καὶ θηλύνονται, εἴτε Κομβάβον\nπαραμυθεόμενοι εἴτε καὶ Ἥρῃ χαρίζονται· τάμνονται\nδʼ ὦν. ἐσθῆτα δὲ οἵδε οὐκέτι ἀνδρηίην\nἔχουσιν, ἀλλὰ εἵματά τε γυναικήια φορέουσιν\nκαὶ ἔργα γυναικῶν ἐπιτελέουσιν. ὡς δὲ ἐγὼ\nἤκουον, ἀνακέαται καὶ τουτέων ἐς Κομβάβον ἡ\nαἰτίη· συνενείχθη γάρ οἱ καὶ τάδε. ξείνη γυνὴ\nἐς πανήγυριν ἀπικομένη, ἰδοῦσα καλόν τε ἐόντα\nκαὶ ἐσθῆτα ἔτι ἀνδρηίην ἔχοντα, ἔρωτι μεγάλῳ\nἔσχετο, μετὰ δὲ μαθοῦσα ἀτελέα ἐόντα ἑωυτὴν\n\n\n\nδιειργάσατο. ἐπὶ τοῖσι Κομβάβος, ἀθυμέων ὅτι\nοἱ ἀτυχέως τὰ ἐς Ἀφροδίτην ἔχει, ἐσθῆτα\nγυναικηίην ἐνεδύσατο, ὅκως μηκέτι ἑτέρη γυνὴ\nἴσα ἐξαπατέοιτο. ἥδὲ αἰτίη Γάλλοισι στολῆς\nθηλέης.\nΚομβάβου μέν μοι τοσάδε εἰρήσθω, Γάλλων\nδὲ οὖτις ἐγὼ λόγῳ ὑστέρῳ μεμνήσομαι, τομῆς\nτε αὐτέων, ὅκως τάμνονται, καὶ ταφῆς ὁκοίην\nθάπτονται, καὶ ὅτευ εἵνεκα ἐς τὸ ἱρὸν οὐκ ἐσέρχονται·\nπρότερον δέ μοι θυμὸς εἰπεῖν θέσιός\nτε πέρι τοῦ νηοῦ καὶ μεγάθεος, καὶ δῆτα\nἐρέω.\n28 Ὁ μὲν χῶρος αὐτός, ἐν τῷ τὸ ἱρὸν ἵδρυται,\nλόφος ἐστιν, κέαται δὲ κατὰ μέσον μάλιστα τῆς\nπόλιος, καί οἱ τείχεα δοιὰ περικέαται. τῶν δὲ\nτειχέων τὸ μὲν ἀρχαῖον, τὸ δὲ οὐ πολλὸν ἡμέων\nπρεσβύτερον. τὰ δὲ προπύλαια τοῦ ἱροῦ ἐς\nἄνεμον βορέην ἀποκέκρινται, μέγαθος ὅσον τε\nἑκατὸν ὁργυιέων. ἐν τούτοισι τοῖσι προπυλαίοισι\nκαὶ οἱ φαλλοὶ ἑστᾶσι τοὺς Διόνυσος ἐστήσατο,\nἡλικίην καὶ οἵδε τριηκοσίων ὀργυιέων. ἐς τουτέων\n\n\n\nτὸν ἕνα φαλλὸν1 ἀνὴ ἑκάστου ἔτεος δὶς ἀνέρχεται\nοἰκέει τε ἐν ἄκρῳ τῷ φαλλῷ χρόνον ἑπτὰ ἡμερέων.\nαἰτίη δέ οἱ τῆς ἀνόδου ἥδε λέγεται. οἱ μὲν\nπολλοὶ νομίζουσιν ὅτι ὑψοῦ τοῖσι θεοῖσιν ὁμιλέει\nκαὶ ἀγαθὰ ξυναπάσῃ Συρίῃ αἰτέει, οἱ δὲ τῶν\nεὐχωλέων ἀγχόθεν ἐπαΐουσιν. ἄλλοισιν δὲ δοκέει\nκαὶ τάδε Δευκαλίωνος εἵνεκα ποιέεσθαι, ἐκείνης\nξυμφορῆς μνήματα, ὁκότε οἱ ἄνθρωποι ἐς τὰ\nοὔρεα καὶ ἐς τὰ περιμήκεα τῶν δενδρέων ᾖσαν\nτὸ πολλὸν ὕδωρ ὀρρωδέοντες. ἐμοὶ μέν νυν καὶ\nτάδε ἀπίθανα. δοκέω γε μὲν Διονύσῳ σφέας\nκαὶ τάδε ποιέειν, συμβάλλομαι δὲ τουτέοισι.\nφαλλοὺς ὅσοι Διονύσῳ ἐγείρουσι, ἐν τοῖσι φαλλοῖσι\nκαὶ ἄνδρας ξυλίνους κατίζουσιν, ὅτευ μὲν\nεἵνεκα ἐγὼ οὐκ ἐρέω. δοκέει δʼ ὦν μοι, καὶ ὅδε\nἐς ἐκείνου μίμησιν τοῦ ξυλίνου ἀνδρὸς ἀνέρχεται.\n29 Ἡ δέ οἱ ἄνοδος τοιήδε· σειρῇ μικρῇ2 ἑωυτόν\nτε ἅμα καὶ τὸν φαλλὸν περιβάλλει, μετὰ δὲ\nἐπιβαίνει ξύλων προσφυῶν τῷ φαλλῷ ὁκόσον\nἐς χώρην ἄκρου ποδός· ἀνιὼν δὲ ἅμα ἀναβάλλει\nτὴν σειρὴν ἀμφοτέρωθεν ὅκωσπερ ἡνιοχέων. εἰ\nδέ τις τόδε μὲν οὐκ ὄπωπεν, ὄπωπεν δὲ φοινικοβατέοντας\nἢ ἐν Ἀραβίῃ ἢ ἐν Αἰγύπτῳ ἢ ἄλλοθί\nκου, οἶδε τὸ λέγω.\nἘπεὰν δὲ ἐς τέλος ἵκηται τῆς ὁδοῦ, σειρὴν\nἑτέρην ἀφεὶς τὴν αὐτὸς ἔχει, μακρὴν ταύτην,\nἀνέλκει τῶν οἱ θυμός, ξύλα καὶ εἵματα καὶ σκεύεα,\nἀπὸ τῶν ἕδρην συνδέων ὁκοίην καλιὴν ἱζάνει,\nμίμνει τε χρόνον τῶν εἶπον ἡμερέων. πολλοὶ\nδὲ ἀπικνεόμενοι χρυσόν τε καὶ ἄργυρον, οἱ δὲ\nχαλκόν, τὰ νομίζουσιν, ἐς ἐχῖνον1 πρόσθε κείμενον\nκατιᾶσιν, λέγοντες τὰ οὐνόματα ἕκαστος.\nπαρεστεὼς δὲ ἄλλος ἄνω ἀγγέλλει· ὁ δὲ δεξάμενος\nτοὔνομα εὐχωλὴν ἐς ἕκαστον ποιέεται, ἅμα\nδὲ εὐχόμενος κροτέει ποίημα χάλκεον, τὸ ἀείδει\nμέγα καὶ τρηχὺ κινεόμενον. εὕδει δὲ οὐδαμά·\nἢν γάρ μιν ὕπνος ἕλη ποτέ, σκορπίος ἀνιὼν\nἀνεγείρει τε καὶ ἀεικέα ἐργάζεται, καί οἱ ἥδε ἡ\nζημίη τοῦ ὕπνου ἐπικέαται. τὰ μὲν ὥν ἐς τὸν\nσκορπίον μυθέονται ἱρά τε καὶ θεοπρεπέα· εἰ\nδὲ ἀτρεκέα ἐστίν, οὐκ ἔχω ἐρέειν. δοκέει δέ μοι,\nμέγα ἐς ἀγρυπνίην συμβάλλεται καὶ τῆς πτώσιος\nἡ ὀρρωδίη.\n30 Φαλλοβατέων μὲν δὴ πέρι τοσάδε ἀρκέει. ὁ\nδὲ νηὸς ὁρέει μὲν ἐς ἠέλιον ἀνιόντα, εἶδος δὲ καὶ\nἐργασίην ἐστὶν ὁκοίους νηοὺς ἐν Ἰωνίῃ ποιέουσιν.\nἕδρη μεγάλη ἀνέχει ἐκ γῆς2 μέγαθος ὀργυιέων\nδυοῖν, ἐπὶ τῆς ὁ νηὸς ἐπικέαται. ἄνοδος ἐς αὐτὸν\n\n\n\n\n\nλίθου πεποίηται, οὐ κάρτα μακρή. ἀνελθόντι\nδὲ θωῦμα μὲν καὶ ὁ πρόνηος μέγα παρέχεται\nθύρῃσί τε ἤσκηταε χρυσέῃσιν· ἔνδοθεν δὲ ὁ νηὸς\nχρυσοῦ τε πολλοῦ ἀπολάμπεται καὶ ἡ ὀροφὴ\nπᾶσα χρυσέη. ἀπόζει δὲ αὐτοῦ ὀδμὴ ἀμβροσίη\nὁκοίη λέγεται τῆς χώρης τῆς Ἀραβίης, καί\nσοι τηλόθεν ἀνιόντι προσβάλλει πνοιὴν κάρτα\nἀγαθήν· καὶ ἢν αὗτις ἀπίης, οὐδαμὰ λείπεται,\nἀλλά σευ τά τε εἵματα ἐς πολλὸν ἔχει τὴν πνοιὴν\nκαὶ σὺ ἐς πάμπαν αὐτῆς μνήσεαι.\n31 Ἔνδοθεν δὲ ὁ νηὸς οὐκ ἁπλόος ἐστίν, ἀλλὰ ἐν\nαὐτῷ θάλαμος ἄλλος πεποίηται. ἄνοδος καὶ ἐς\nτοῦτον ὀλίγη· θύρῃσι δὲ οὐκ ἤσκηται, ἀλλὰ\nἐς ἀντίον ἅπας ἀναπέπταται. ἐς μὲν ὧν τὸν\nμέγαν νηὸν πάντες ἐσέρχονται, ἐς δὲ τὸν θάλαμον\nοἱ ἱρέες μοῦνον, οὐ μέντοι πάντες οἱ ἱρέες, ἀλλὰ\nοἴ μάλιστα ἀγχίθεοί τέ εἰσιν καὶ οἷσι πᾶσα ἐς\nτὸ ἱρὸν μέλεται θεραπηίη. ἐν δὲ τῷδε εἴαται τὰ\nἕδεα, ἥ τε Ἡρη καὶ τὸν αὐτοὶ Δία ἐόντα ἑτέρῳ\nοὐνόματι κληίζουσιν. ἄμφω δὲ χρύσεοί τέ εἰσιν\nκαὶ ἄμφω ἕζονται· ἀλλὰ τὴν μὲν Ἥρην λέοντες\nφέρουσιν, ὁ δὲ ταύροισιν ἐφέζεται.\nΚαὶ δῆτα τὸ μὲν τοῦ Διὸς ἄγαλμα ἐς Δία\nπάντα ὁρῇ καὶ κεφαλὴν καὶ εἵματα καὶ ἕδρην,\nκαί μιν οὐδὲ ἐθέλων ἄλλως εἰκάσεις.\n32 ἡ δὲ Ἥρη\nσκοπέοντί τοι πολυειδέα μορφὴν ἐκφανέει· καὶ\nτὰ μὲν ξύμπαντα ἀτρεκέι λόγῳ Ἥρη ἐστίν, ἔχει\nδέ τι καὶ Ἀθηναίης καὶ Ἀφροδίτης καὶ Σεληναίης\nκαὶ Ῥέης καὶ Ἀρτέμιδος καὶ Νεμέσιος καὶ\nΜοιρέων. χειρὶ δὲ τῇ μὲν ἑτέρῃ σκῆπτρον ἔχει,\nτῇ ἑτέρῃ δὲ ἄτρακτον, καὶ ἐπὶ τῇ κεφαλῇ ἀκτῖνάς\nτε φορέει καὶ πύργον καὶ κεστὸν τῷ μούνην τὴν\nΟὐρανίην κοσμέουσιν. ἔκτοσθεν δέ οἱ χρυσός τε\nἄλλος περικέαται καὶ λίθοι κάρτα πολυτελέες,\nτῶν οἱ μὲν λευκοί, οἱ δὲ ὑδατώδεες, πολλοὶ δὲ\nοἰνώδεες, πολλοὶ δὲ πυρώδεες, ἔτι δὲ ὄνυχες οἱ\nΣαρδῷοι πολλοὶ καὶ ὑάκινθοι καὶ σμάραγδοι, τὰ\nφέρουσιν Αἰγύπτιοι καὶ Ἰνδοὶ καὶ Αἰθίοπες καὶ\nΜῆδοι καὶ Ἀρμένιοι καὶ Βαβυλώνιοι. τὸ δὲ δὴ\nμέζονος λόγου ἄξιον, τοῦτο ἀπηγήσομαι· λίθον\nἐπὶ τῇ κεφαλῇ φορέει· λυχνὶς καλέεται, οὔνομα\nδὲ οἱ τοῦ ἔργου ἡ συντυχίη. ἀπὸ τούτου ἐν\nνυκτὶ σέλας πολλὸν ἀπολάμπεται, ὑπὸ δέ οἱ\nκαὶ ὁ νηὸς ἅπας οἷον ὑπὸ λύχνοισι φαείνεται.\nἐν ἡμέρῃ δὲ τὸ μὲν φέγγος ἀσθενέει, ἰδέην δὲ ἔχει\n\n\n\nκάρτα πυρώδεα. καὶ ἄλλο θωυμαστόν ἐστιν ἐν\nτῷ ξοάνῳ. ἢν ἑστεὼς ἀντίος ἐσορέῃς, ἐς σὲ ὁρῇ\nκαὶ μεταβαΐνοντι τὸ βλέμμα ἀκολουθέει· καὶ\nἢν ἄλλος ἑτέρωθεν ἱστορέῃ,1 ἴσα καὶ ἐς ἐκεῖνον\nἐκτελέει.\n33 Ἐν μέσῳ δὲ ἀμφοτέρων ἔστηκεν ξόανον ἄλλο\nχρύσεον, οὐδαμὰ τοῖσι ἄλλοισι ξοάνοισι εἴκελον.\nτὸ δὲ μορφὴν μὲν ἰδίην οὐκ ἔχει, φορέει δὲ τῶν\nἄλλων θεῶν εἴδεα. καλέεται δὲ σημήιον καὶ ὑπʼ\nαὐτῶν Ἀσσυρίων, οὐδέ τι οὔνομα ἴδιον αὐτῷ\nἔθεντο, ἀλλʼ οὐδὲ γενέσιος αὐτοῦ καὶ εἴδεος\nλέγουσιν. καί μιν οἱ μὲν ἐς Διόνυσον, ἄλλοι δὲ\nἐς Δευκαλίωνα, οἱ δὲ ἐς Σεμίραμιν ἄγουσιν· καὶ\nγὰρ δὴ ὧν ἐπὶ τῇ κορυφῇ αὐτοῦ περιστερὴ\nχρυσέη ἐφέστηκεν, τοὔνεκα δὴ μυθέονται Σεμιράμιος\nἔμμεναι τόδε σημήιον. ἀποδημέει δὲ δὶς\nἑκάστου ἔτεος ἐς θάλασσαν ἐς κομιδὴν τοῦ εἶπον\nὕδατος.\n34 Ἐν αὐτῷ δὲ τῷ νηῷ ἐσιόντων ἐν ἀριστερῇ κέαται\nπρῶτα μὲν θρόνος Ἠελίου, αὐτοῦ δὲ ἕδος\nοὐκ ἔνι· μούνον γὰρ Ἠελίου καὶ Σεληναίης\nξόανα οὐ δεικνύουσιν. ὅτευ δὲ εἵνεκα ὧδε νομίζουσιν,\nἐγὼ καὶ τόδε ἔμαθον. λέγουσι τοῖσι μὲν\nἄλλοισι θεοῖσιν ὅσιον ἔμμεναι ξόανα ποιέεσθαι,\n\n\n\n\n\n\nοὐ γὰρ σφέων ἐμφανέα πάντεσι τὰ εἴδεα· Ἠέλιος\nδὲ καὶ Σεληναίη πάμπαν ἐναργέες καὶ σφέας πάντες\nὁρέουσι. κοίη ὧν αἰτίη ξοανουργίης τοῖσι ἐν\nτῷ ἠέρι φαινομένοισι ;\n35 Mετὰ δὲ τὸν θρόνον τοῦτον κέαται ξόανον\nἈπόλλωνος, οὐκ οἷον ἐώθεε ποιέεσθαι· οἱ μὲν\nγὰρ ἄλλοι πάντες Ἀπόλλωνα νέον τε ἥγηνται\nκαὶ πρωθήβην ποιέουσιν, μοῦνοι δὲ οὗτοι Ἀπόλλωνος\nγενειήτεω ξόανον δεικνύουσιν. καὶ τάδε\nποιέοντες ἑωυτοὺς μὲν ἐπαινέουσιν, Ἑλλήνων δὲ\nκατηγορέουσιν καὶ ἄλλων ὁκόσοι Ἀπόλλωνα\nπαῖδα θέμενοι ἱλάσκονται. αἰτίη δὲ ἥδε. δοκέει\nαὐτέοισι ἀσοφίη μεγάλη ἔμμεναι ἀτελέα ποιέεσθαι\nτοῖσι θεοῖσι τὰ εἴδεα, τὸ δὲ νέον ἀτελὲς ἔτι\nνομίζουσιν. ἐν δὲ καὶ ἄλλο τῷ σφετέρῳ Ἀπόλλωνι\nκαινουργέουσι· μοῦνοι Ἀπόλλωνα εἵμασι\nκοσμέουσιν.\n36 Ἔργων δὲ αὐτοῦ πέρι πολλὰ μὲν ἔχω εἰπεῖν,\nἐρέω δὲ τὸ μάλιστα θωυμάζειν ἄξιον. πρῶτα δὲ\nτοῦ μαντηίου ἐπιμνήσομαι. μαντήια πολλὰ μὲν\nπαρʼ Ἕλλησι, πολλὰ δὲ καὶ παρʼ Αἰγυπτίοισι,\nτὰ δὲ καὶ ἐν Λιβύῃ, καὶ ἐν τῇ δὲ Ἀσίῃ πολλά\nἐστιν. ἀλλὰ τὰ μὲν οὔτε ἱρέων ἄνευ οὔτε προφητέων\n\n\n\nφθέγγονται, ὅδε δὲ αὐτός τε κινέεται καὶ τὴν\nμαντηίην ἐς τέλος αὐτουργέει. τρόπος δὲ αὐτῆς\nτοιόσδε. εὖτ’ ἂν ἐθέλῃ χρησμηγορέειν, ἐν τῇ\nἕδρῃ πρῶτα κινέεται, οἱ δέ μιν ἱρέες αὐτίκα\nἀείρουσιν· ἢν δὲ μὴ ἀείρωσιν, ὁ δὲ ἱδρώει καὶ ἐς\nμέζον ἔτι κινέεται. εὖτ᾿ ἂν δὲ ὑποδύντες φέρωσιν,\nἄγει σφέας πάντη περιδινέων καὶ ἐς ἄλλον ἐξ\nἑτέρου μεταπηδέων. τέλος ὁ ἀρχιερεύς ἀντιάσας\nἐπερέεταί μιν περὶ ἀπάντων πρηγμάτων· ὁ δὲ ἤν\nτι μὴ ἐθέλῃ ποιέεσθαι, ὀπίσω ἀναχωρέει, ἢν δέ\nτι ἐπαινέῃ, ἄγει ἐς τὸ πρόσω τοὺς προφέροντας\nὅκωσπερ ἡνιοχέων. οὕτως μὲν συναγείρουσι τὰ\nθέσφατα, καὶ οὔτε ἱρὸν πρῆγμα οὐδὲν οὔτε ἴδιον\nτούτου ἄνευ ποιέουσιν. λέγει δὲ καὶ τοῦ ἔτεος\nπέρι καὶ τῶν ὡρέων αὐτοῦ πασέων, καὶ ὁκότε οὐκ\nἔρονται.1 λέγει δὲ καὶ τοῦ σημηίου πέρι, κότε\nχρή μιν ἀποδημέειν τὴν εἶπον ἀποδημίην.\n37 ἐρέω\nδὲ καὶ ἄλλο, τὸ ἐμεῦ παρεόντος ἔπρηξεν. οἱ μέν\nμιν ἱρέες ἀείροντες ἔφερον, ὁ δὲ τοὺς μὲν ἐν γᾒ\nκάτω ἔλιπεν, αὐτὸς δὲ ἐν τῷ ἠέρι μοῦνος ἐφορέετο.\n38 Mετὰ δὲ τὸν Ἀπόλλωνα ξόανόν ἐστιν Ἄτλαντος,\nμετὰ δὲ Ἑρμέω καὶ Εἰλειθυίης.\n39 Τὰ μὲν ὦν ἐντὸς τοῦ νηοῦ ὧδε κεκοσμέαται·\nἔξω δὲ βωμός τε κέαται μέγας χάλκεος, ἐν δὲ καὶ\nἄλλα ξόανα μυρία χάλκεα βασιλέων τε καὶ ἱρέων·\nκαταλέξω δὲ τῶν μάλιστα ἄξιον μνήσασθαι. ἐν\nἀριστερῇ τοῦ νεὼ Σεμιράμιος ξόανον ἕστηκεν ἐν\nδεξιῇ τὸν νηὸν ἐπιδεικνύουσα. ἀνέστη δὲ διʼ\nαἰτίην τοιήνδε. ἀνθρώποισιν ὁκόσοι Συρίην\nοἰκέουσιν νόμον ἐποιέετο ἑαυτὴν μὲν ὅκως θεὸν\nἱλάσκεσθαι, θεῶν δὲ τῶν ἄλλων καὶ αὐτῆς Ἥρης\nἀλογέειν. καὶ ὧδε ἐποίεον. μετὰ δὲ ὥς οἱ θεόθεν\nἀπίκοντο νοῦσοί τε καὶ συμφοραὶ 1 καὶ\nἄλγεα, μανίης μὲν ἐκείνης ἀπεπαύσατο καὶ\nθνητὴν ἑωυτὴν ὁμολόγεεν καὶ τοῖσιν ὑπηκόοισιν\nαὖτις ἐκέλευεν ἐς Ἥρην τρέπεσθαι. τούνεκα δὴ\nἔτι τοιήδε ἀνέστηκεν, τοῖσιν ἀπικνεομένοισι τὴν\nἭρην ἱλάσκεσθαι δεικνύουσα, καὶ θεὸν οὐκέτι\nἑωυτὴν ἀλλʼ ἐκείνην ὁμολογέουσα.\n40 Εἶδον δὲ καὶ αὐτόθι Ἑλένης ἄγαλμα καὶ\nἙκάβης καὶ Ἀνδρομάχης καὶ Πάριδος καὶ Ἕκτορος\nκαὶ Ἀχιλλέος. εἶδον δὲ καὶ Νειρέος εἶδος\nτοῦ Ἀγλαΐης, καὶ Φιλομήλην καὶ Πρόκνην ἔτι\nγυναῖκας, καὶ αὐτὸν Τηρέα ὄρνιθα, καὶ ἄλλο\nἄγαλμα Σεμιράμιος, καὶ Κομβάβου τὸ κατέλεξα,\nκαὶ Στρατονίκης κάρτα καλόν, καὶ Ἀλεξάνδρου\nαὐτῷ ἐκείνῳ εἴκελον, παρὰ δέ οἱ Σαρδανάπαλλος\nἕστηκεν ἄλλῃ μορφῇ καὶ ἄλλῃ στολῇ.\n41 Ἐν δὲ τῇ αὐλῇ ἄφετοι νέμονται βόες μεγάλοι\nκαὶ ἵπποι καὶ ἀετοὶ καὶ ἄρκτοι καὶ λέοντες, καὶ\nἀνθρώπους οὐδαμὰ σίνονται, ἀλλὰ πάντες ἱροί τέ\nεἰσι καὶ χειροήθεες.\n42 Ἱρέες δὲ αὐτοῖσι πολλοὶ ἀποδεδέχαται, τῶν οἱ\nμὲν τὰ ἱρήια σφάζουσιν, οἱ δὲ σπονδηφορέουσιν,\nἄλλοι δὲ πυρφόροι καλέονται καὶ ἄλλοι παραβώμιοι.\nἐπʼ ἐμεῦ δὲ πλείονες καὶ τριηκοσίων ἐς\nτὴν θυσίην ἀπικνέοντο, ἐσθὴς δὲ αὐτέοισι πᾶσι\nλευκή, καὶ πῖλον ἐπὶ τῇ κεφαλῇ ἔχουσιν. ἀρχιερεὺς\nδὲ ἄλλος ἑκάστου ἔτεος ἐπιγίγνεται, πορφυρέην\nτε μοῦνος οὗτος φορέει καὶ τιάρῃ χρυσέῃ\nἀναδέεται.\n43 ἔστι δὲ καὶ ἄλλο πλῆθος ἀνθρώπων\nἱρῶν αὐλητέων τε καὶ συριστέων καὶ Γάλλων,\nκαὶ γυναῖκες ἐπιμανέες τε καὶ φρενοβλαβέες.\n44 Θυσίη δὲ δὶς ἑκάστης ἡμέρης ἐπιτελέεται, ἐς\nτὴν πάντες ἀπικνέονται. Διὶ μὲν ἢν κατʼ ἡσυχίην\nθύουσιν οὔτε ἀείδοντες οὔτε αὐλέοντες· εὖτ᾿ \nἂν δὲ τῇ Ἥρῃ κατάρχωνται, ἀείδουσίν τε καὶ\nαὐλέουσιν καὶ κρόταλα ἐπικροτέουσιν. καί μοι\nτούτου πέρι σαφὲς οὐδὲν εἰπεῖν ἐδύναντο.\n45 Ἒστι δὲ καὶ λίμνη αὐτόθι, οὐ πολλὸν ἑκὰς τοῦ\nἱροῦ, ἐν τῇ ἰχθύες ἱροὶ τρέφονται πολλοὶ καὶ\nπολυειδέες. γίγνονται δὲ αὐτῶν ἔνιοι κάρτα\nμεγάλοι· οὖτοι δὲ καὶ οὐνόματα ἔχουσιν καὶ\n\n\n\nἔρχονται καλεόμενοι· ἐπʼ ἐμέο δέ τις ἧν ἐν\nαὐτοῖσι χρυσοφορέων. ἐν τῇ πτέρυγι ποίημα\nχρύσεον αὐτέῳ ἀνακέατο, καί μιν ἐγὼ πολλάκις\nἐθεησάμην, καὶ εἶχεν τὸ ποίημα.\n46 Βάθος δὲ τῆς λίμνης πολλόν. ἐγὼ μὲν οὐκ\nἐπειρήθην, λέγουσι δʼ ὦν καὶ διηκοσίων ὀργυιέων\nπλέον ἔμμεναι. κατὰ μέσον δὲ αὐτῆς βωμὸς\nλίθου ἀνέστηκεν. δοκέοις ἂν ἄφνω ἰδὼν πλώειν\nτέ μιν καὶ τῷ ὕδατι ἐποχέεσθαι, καὶ πολλοὶ ὦδε\nνομίζουσιν· ἐμοὶ δὲ δοκέει στῦλος 1\nμέγας ἀνέχειν τὸν βωμόν. ἔστεπται δὲ ἀεὶ καὶ\nθυώματα ἔχει, πολλοὶ δὲ καὶ ἑκάστης ἡμέρης\nκατʼ εὐχὴν ἐς αὐτὸν νηχόμενοι στεφανηφορέουσιν.\n47 Γίγνονται δὲ αὐτόθι καὶ πανηγύριές τε μέγισται,\nκαλέονται δὲ ἐς τὴν λίμνην καταβάσιες, ὅτι\nἐν αὐτῇσι ἐς τὴν λίμνην τὰ ἱρὰ πάντα κατέρχεται.\nἐν τοῖσιν ἡ Ἥρη πρώτη ἀπικνέεται, τῶν\nἰχθύων εἵνεκα, μὴ σφέας ὁ Ζεὺς πρῶτος ἴδηται·\nἢν γὰρ τόδε γένηται, λέγουσιν ὅτι πάντες ἀπόλλυνται.\nκαὶ δῆτα ὁ μὲν ἔρχεται ὀψόμενος, ἡ δὲ\n\n\n\n\nπρόσω ἱσταμένη ἀπείργει τέ μιν καὶ πολλὰ\nλιπαρέουσα ἀποπέμπει.\n48 Mέγισται δὲ αὐτοῖσι πανηγύριες αἳ ἐς θάλασσαν\nνομίζονται. ἀλλʼ ἐγὼ τούτων πέρι σαφὲς οὐδὲν\nἔχω εἰπεῖν· οὐ γὰρ ἦλθον αὐτὸς οὐδὲ ἐπειρήθην\nταύτης τῆς ὁδοιπορίης. τὰ δὲ ἐλθόντες ποιέουσιν,\nεἶδον καὶ ἀπηγήσομαι. ἀγγήιον ἕκαστος ὕδατι\nσεσαγμένον φέρουσιν, κηρῷ δὲ τάδε σεσήμανται.\nκαί μιν οὐκ αὐτοὶ λυσάμενοι χέονται, ἀλλʼ ἔστιν\nἀλεκτρυὼν ἱρός, οἰκέει δὲ ἐπὶ τῇ λίμνη, ὃς ἐπεὶ\nσφέων δέξηται τὰ ἀγγήια, τήν τε σφρηγῖδα ὁρῇ\nκαὶ μισθὸν ἀρνύμενος ἀνά τε λύει τὸν δεσμὸν καὶ\nτὸν κηρὸν ἀπαιρέεται· καὶ πολλαὶ μνέες ἐκ τουτέου\nτοῦ ἔργου τῷ ἀλεκτρυόνι ἀγείρονται. ἔνθεν\nδὲ ἐς τὸν νηὸν αὐτοὶ ἐνείκαντες σπένδουσί τε καὶ\nθύσαντες ὀπίσω ἀπονοστέουσιν.\n49 Ὁρτέων δὲ πασέων τῶν οἶδα μεγίστην τοῦ\nεἴαρος ἀρχομένου ἐπιτελέουσιν, καί μιν οἱ μὲν\nπυρήν, οἱ δὲ λαμπάδα καλέουσιν. θυσίην δὲ ἐν\nαὐτῇ τοιήνδεποιέουσιν. δένδρεα μεγάλα ἐκκόψαντες\nτῇ αὐλῇ ἑστᾶσι, μετὰ δὲ ἀγινέοντες αἶγάς τε\nκαὶ ὄϊας καὶ ἄλλα κτήνεα ζῳὰ ἐκ τῶν δενδρέων\nἀπαρτέουσιν· ἐν δὲ καὶ ὄρνιθες καὶ εἵματα καὶ\nχρύσεα καὶ ἀργύρεα ποιήματα. ἐπεὰν δὲ ἐντελέα\nπάντα ποιήσωνται, περιενείκαντες τὰ ἱρὰ περὶ\nτὰ δένδρεα πυρὴν ἐνιᾶσιν, τὰ δὲ αὐτίκα πάντα\n\n\n\nκαίονται. ἐς ταύτην τὴν ὁρτὴν πολλοὶ ἄνθρωποι\nἀπικνέονται ἔκ τε Συρίης καὶ τῶν πέριξ χωρέων\nπασέων, φέρουσίν τε τὰ ἑωυτῶν ἱρὰ ἕκαστοι καὶ\nτὰ σημήια ἕκαστοι ἔχουσιν ἐς τάδε μεμιμημένα.\n50 Ἐν ῥητῇσι δὲ ἡμερῃσι τὸ μὲν πλῆθος ἐς τὸ\nἱρὸν ἀγείρονται, Γάλλοι δὲ πολλοὶ καὶ τοὺς\nἕλεξα, οἱ ἱροὶ ἄνθρωποι, τελέουσι τὰ ὄργια, τάμνονταί\nτε τοὺς πήχεας καὶ τοῖσι νώτοισι πρὸς\nἀλλήλους τύπτονται. πολλοὶ δὲ σφίσι παρεστεῶτες\nἐπαυλέουσι, πολλοὶ δὲ τύμπανα παταγέουσιν,\nἄλλοι δὲ ἀείδουσιν ἔνθεα καὶ ἱρὰ ᾄσματα.\nτὸ δὲ ἔργον ἐκτὸς τοῦ νηοῦ τόδε γίγνεται, οὐδὲ\nἐσέρχονται ἐς τὸν νηὸν ὁκόσοι τόδε ποιέουσιν.\n51  Ἐν ταύτῃσι τῇσι ἡμέρῃσι καὶ Γάλλοι γίγνονται.\nἐπεὰν γὰρ οἱ ἄλλοι αὐλέωσί τε καὶ\nὄργια ποιέωνται, ἐς πολλοὺς ἤδη ἡ μανίη\nἀπικνέεται, καὶ πολλοὶ ἐς θέην ἀπικόμενοι μετὰ\nδὲ τοιάδε ἔπρηξαν. καταλέξω δὲ καὶ τὰ ποιέουσιν.\nὁ νεηνίης ὅτῳ τάδε ἀποκέαται ῥίψας τὰ\nεἵματα μεγάλῃ βοῇ ἐς μέσον ἔρχεται καὶ ξίφος\nἀναιρέεται· τὸ 2 δὲ πολλὰ ἔτη, ἐμοὶ δοκέει, καὶ\nτοῦτο ἔστηκε. λαβὼν δὲ αὐτίκα τάμνει ἑωυτὸν\nθέει τε διὰ τῆς πόλιος καὶ τῇσι χερσὶ φέρει τὰ\nἔταμεν. ἐς ὁκοίην δὲ οἰκίην τάδε ἀπορρίψει, ἐκ\n\n\n\n\n\nταύτης ἐσθῆτά τε θηλέην καὶ κόσμον τὸν γυναικήιον\nλαμβάνει. τάδε μὲν ἐν τῇσι τομῇσι ποιέουγσιν.\n52  Ἀποθανόντες δὲ Γάλλοι οὐκ ὁμοίην ταφὴν\nτοῖσιν ἄλλοισι θάπτονται, ἀλλʼ ἐὰν ἀποθάνῃ\nΓάλλος, ἑταῖροί μιν ἀείραντες ἐς τὰ προάστεια\nφέρουσιν, θέμενοι δὲ αὐτὸν καὶ τὸ φέρτρον τῷ\nἐκόμισαν, ὕπερθε λίθοις βάλλουσιν, καὶ τάδε\nπρήξαντες ὀπίσω ἀπονοστέουσιν. φυλάξαντες\nδὲ ἑπτὰ ἡμερέων ἀριθμὸν οὕτως ἐς τὸ ἱρὸν\nἐσέρχονται· πρὸ δὲ τουτέων ἢν ἐσέλθωσιν, οὐκ\nὅσια ποιέουσιν.\n53 νόμοισι δὲ ἐς ταῦτα χρέωνται\nτουτέοισι. ἢν μέν τις αὐτέων νέκυν ἴδηται,\nἐκείνην τὴν ἡμέρην ἐς τὸ ἱρὸν οὐκ ἀπικνέεται, τῇ\nἑτέρῃ δὲ καθήρις ἑωυτὸν ἐσέρχεται. αὐτῶν δὲ\nτῶν οἰκείων τοῦ νέκυος ἕκαστοι φυλάξαντες\nἀριθμὸν ἡμερέων τριήκοντα καὶ τὰς κεφαλὰς\nξυράμενοι ἐσέρχονται· πρὶν δὲ τάδε ποιῆσαι, οὐ\nσφίσι ἐσιέναι ὅσιον.\n54 Θύουσιν δὲ βόας ἄρσενάς τε καὶ θήλεας καὶ\nαἶγας καὶ ὄϊας. σύας δὲ μοῦνον ἐναγέας νομίζοντες\nοὔτε θύουσιν οὔτε σιτέονται. ἄλλοι δʼ\nοὐ σφέας ἐναγέας, ἀλλὰ ἱροὺς νομίζουσιν. ὀρνίθων\nτε αὐτέοισι περιστερὴ δοκέει χρῆμα ἰρότατον\n\n\n\n\n\nκαὶ οὐδὲ ψαύειν αὐτέων δικαιέουσιν· καὶ ἢν\nἀέκοντες ἅψωνται, ἐναγέες ἐκείνην τὴν ἡμέρην\nεἰσί. τοὔνεκα δὲ αὐτέοισι σύννομοί τέ εἰσι καὶ\nἐς τὰ οἰκεῖα ἐσέρχονται καὶ τὰ πολλὰ ἐν γῇ\nνέμονται.\n55 Λέξω δὲ καὶ τῶν πανηγυριστέων τὰ ἕκαστοι\nποιέουσιν. ἀνὴρ εὖτ᾿ ἂν ἐς τὴν ἱρὴν πόλιν πρῶτον\nἀπικνέηται, 1 κεφαλὴν μὲν ὅδε καὶ ὀφρύας ἐξύρατο,\nμετὰ δὲ ἱρεύσας ὄϊν τὰ μὲν ἄλλα κρεουργέει\nτε καὶ εὐωχέεται, τὸ δὲ νάκος χαμαὶ θέμενος ἐπὶ\nτούτου ἐς γόνυ ἕζεται, πόδας δὲ καὶ κεφαλὴν\nτοῦ κτήνεος ἐπὶ τὴν ἑωυτοῦ κεφαλὴν ἀναλαμβάνει·\nἅμα δὲ εὐχόμενος αἰτέει τὴν μὲν παρεοῦσαν\nθυσίην δέκεσθαι, μέζω δὲ ἐσαῦτις ὑπισχνέεται.\nτελέσας δὲ ταῦτα, τὴν κεφαλὴν αὐτοῦ τε στέφεται\nκαὶ τῶν ἄλλων ὁκόσοι τὴν αὐτὴν ὁδὸν ἀπικνέονται,\nἄρας δὲ ἀπὸ τῆς ἑωυτοῦ ὁδοιπορέει, ὕδασί τε\nψυχροῖσι χρεόμενος λουτρῶν τε καὶ πόσιος\nεἵνεκα καὶ ἐς πάμπαν χαμοκοιτέων· οὐ γάρ οἱ\nεὐνῆς ἐπιβῆναι ὅσιον πρὶν τήν τε ὁδὸν ἐκτελέσαι\nκαὶ ἐς τὴν ἑωυτοῦ αὖτις ἀπικέσθαι.\n56 ἐν δὲ τῇ\n\n\n\n\n\nἱρῇ πόλει ἐκδέκεταί μιν ἀνὴρ ξεινοδόκος ἀγ\nνοέοντα· ῥητοὶ γὰρ δὴ ὦν ἑκάστης πόλιος αὐτοθι\nξεινοδόκοι εἰσίν, καὶ τόδε πατρόθεν οἴκοι δέκονται.\nκαλέονται δὲ ὑπὸ Ἀσσυρίων οἵδε διδάσκαλοι,\nὅτι σφίσι πάντα ὑπηγέονται.\n57 Θύουσι δὲ οὐκ ἐν αὐτῷ τῷ ἱρῷ, ἀλλʼ ἐπεὰι\nπαραστήσῃ τῷ βωμῷ τὸ ἱρήιον, ἐπισπείσας\nοὖτις ἄγει ζῳὸν ἐς τὰ οἰκεῖα, ἐλθὼν δὲ κατʼ\nἑωυτὸν θύει τε καὶ εὔχεται.\n58 Ἔστιν δὲ καὶ ἄλλης θυσίης τρόπος τοιόσδε.\nστέψαντες τὰ ἱρήια, ζῳὰ ἐκ τῶν προπυλαίων\nἀπιᾶσιν, τὰ δὲ κατενεχθέντα θνήσκουσιν. ἔνιοι\nδὲ καὶ παῖδας ἑωυτῶν ἐντεῦθεν ἀπιᾶσιν, οὐκ\nὁμοίως τοῖς κτήνεσιν, ἀλλʼ ἐς πήρην ἐνθέμενοι\nχειρὶ κατάγουσιν, ἅμα δὲ αὐτέοισιν ἐπικερτομεοντες\nλέγουσιν ὅτι οὐ παῖδες, ἀλλὰ βόες\nεἰσίν.\n59 Στίζονται δὲ πάντες, οἱ μὲν ἐς καρπούς, οἱ δὲ ἐς\nαὐχένας· καὶ ἀπὸ τοῦδε ἄπαντες Ἀσσύριοι\nστιγματηφορέουσιν.\n60 Ποιέουσι δὲ καὶ ἄλλο μούνοισι Ἑλλήνων\nΤροιζηνίοισι ὁμολογέοντες. λέξω δὲ καὶ τὰ\nἐκεῖνοι ποιέουσιν. Τροιζήνιοι τῇσι παρθένοισι\nκαὶ τοῖσιν ἠιθέοισι νόμον ἐποιήσαντο μή μιν\nἄλλως γάμον ἰέναι, πρὶν Ἱππολύτῳ κόμας\nκείρασθαι· καὶ ὦδε ποιέουσιν. τοῦτο καὶ ἐν τῇ\nἱρῇ πόλει γίγνεται. οἱ μὲν νεηνίαι τῶν γενείων\nἀπάρχονται, τοῖς δὲ νέοισι πλοκάμους ἱροὺς ἐκ\nγενετῆς ἀπιᾶσιν, τοὺς ἐπεὰν ἐν τῷ ἱρῷ γένωνται,\nτάμνουσίν τε καὶ ἐς ἄγγεα καταθέντες οἱ μὲν\nἀργύρεα, πολλοὶ δὲ χρύσεα ἐν τῷ νηῷ προσηλώσαντες\nἀπίασιν ἐπιγράψαντες ἕκαστοι τὰ\nοὐνόματα. τοῦτο καὶ ἐγὼ νέος ἔτι ὢν ἐπετέλεσα,\nκαὶ ἔτι μευ ἐν τῷ ἱρῷ καὶ ὁ πλόκαμος καὶ τὸ\nοὔνομα.\n","locs":[{"loc":"urn:cts:greekLit:tlg0062.tlg041:1","start":0,"length":663},{"loc":"urn:cts:greekLit:tlg0062.tlg041:2","start":663,"length":352},{"loc":"urn:cts:greekLit:tlg0062.tlg041:3","start":1015,"length":288},{"loc":"urn:cts:greekLit:tlg0062.tlg041:4","start":1303,"length":627},{"loc":"urn:cts:greekLit:tlg0062.tlg041:5","start":1930,"length":168},{"loc":"urn:cts:greekLit:tlg0062.tlg041:6","start":2098,"length":771},{"loc":"urn:cts:greekLit:tlg0062.tlg041:7","start":2869,"length":540},{"loc":"urn:cts:greekLit:tlg0062.tlg041:8","start":3409,"length":998},{"loc":"urn:cts:greekLit:tlg0062.tlg041:9","start":4407,"length":213},{"loc":"urn:cts:greekLit:tlg0062.tlg041:10","start":4620,"length":802},{"loc":"urn:cts:greekLit:tlg0062.tlg041:11","start":5422,"length":272},{"loc":"urn:cts:greekLit:tlg0062.tlg041:12","start":5694,"length":1276},{"loc":"urn:cts:greekLit:tlg0062.tlg041:13","start":6970,"length":928},{"loc":"urn:cts:greekLit:tlg0062.tlg041:14","start":7898,"length":917},{"loc":"urn:cts:greekLit:tlg0062.tlg041:15","start":8815,"length":964},{"loc":"urn:cts:greekLit:tlg0062.tlg041:16","start":9779,"length":866},{"loc":"urn:cts:greekLit:tlg0062.tlg041:17","start":10645,"length":1131},{"loc":"urn:cts:greekLit:tlg0062.tlg041:18","start":11776,"length":1291},{"loc":"urn:cts:greekLit:tlg0062.tlg041:19","start":13067,"length":1162},{"loc":"urn:cts:greekLit:tlg0062.tlg041:20","start":14229,"length":1146},{"loc":"urn:cts:greekLit:tlg0062.tlg041:21","start":15375,"length":471},{"loc":"urn:cts:greekLit:tlg0062.tlg041:22","start":15846,"length":1253},{"loc":"urn:cts:greekLit:tlg0062.tlg041:23","start":17099,"length":624},{"loc":"urn:cts:greekLit:tlg0062.tlg041:24","start":17723,"length":684},{"loc":"urn:cts:greekLit:tlg0062.tlg041:25","start":18407,"length":632},{"loc":"urn:cts:greekLit:tlg0062.tlg041:26","start":19039,"length":1469},{"loc":"urn:cts:greekLit:tlg0062.tlg041:27","start":20508,"length":977},{"loc":"urn:cts:greekLit:tlg0062.tlg041:28","start":21485,"length":1141},{"loc":"urn:cts:greekLit:tlg0062.tlg041:29","start":22626,"length":1148},{"loc":"urn:cts:greekLit:tlg0062.tlg041:30","start":23774,"length":667},{"loc":"urn:cts:greekLit:tlg0062.tlg041:31","start":24441,"length":654},{"loc":"urn:cts:greekLit:tlg0062.tlg041:32","start":25095,"length":1111},{"loc":"urn:cts:greekLit:tlg0062.tlg041:33","start":26206,"length":549},{"loc":"urn:cts:greekLit:tlg0062.tlg041:34","start":26755,"length":436},{"loc":"urn:cts:greekLit:tlg0062.tlg041:35","start":27191,"length":541},{"loc":"urn:cts:greekLit:tlg0062.tlg041:36","start":27732,"length":1051},{"loc":"urn:cts:greekLit:tlg0062.tlg041:37","start":28783,"length":153},{"loc":"urn:cts:greekLit:tlg0062.tlg041:38","start":28936,"length":77},{"loc":"urn:cts:greekLit:tlg0062.tlg041:39","start":29013,"length":750},{"loc":"urn:cts:greekLit:tlg0062.tlg041:40","start":29763,"length":384},{"loc":"urn:cts:greekLit:tlg0062.tlg041:41","start":30147,"length":162},{"loc":"urn:cts:greekLit:tlg0062.tlg041:42","start":30309,"length":377},{"loc":"urn:cts:greekLit:tlg0062.tlg041:43","start":30686,"length":123},{"loc":"urn:cts:greekLit:tlg0062.tlg041:44","start":30809,"length":269},{"loc":"urn:cts:greekLit:tlg0062.tlg041:45","start":31078,"length":344},{"loc":"urn:cts:greekLit:tlg0062.tlg041:46","start":31422,"length":396},{"loc":"urn:cts:greekLit:tlg0062.tlg041:47","start":31818,"length":385},{"loc":"urn:cts:greekLit:tlg0062.tlg041:48","start":32203,"length":639},{"loc":"urn:cts:greekLit:tlg0062.tlg041:49","start":32842,"length":640},{"loc":"urn:cts:greekLit:tlg0062.tlg041:50","start":33482,"length":404},{"loc":"urn:cts:greekLit:tlg0062.tlg041:51","start":33886,"length":590},{"loc":"urn:cts:greekLit:tlg0062.tlg041:52","start":34476,"length":365},{"loc":"urn:cts:greekLit:tlg0062.tlg041:53","start":34841,"length":320},{"loc":"urn:cts:greekLit:tlg0062.tlg041:54","start":35161,"length":419},{"loc":"urn:cts:greekLit:tlg0062.tlg041:55","start":35580,"length":723},{"loc":"urn:cts:greekLit:tlg0062.tlg041:56","start":36303,"length":230},{"loc":"urn:cts:greekLit:tlg0062.tlg041:57","start":36533,"length":156},{"loc":"urn:cts:greekLit:tlg0062.tlg041:58","start":36689,"length":314},{"loc":"urn:cts:greekLit:tlg0062.tlg041:59","start":37003,"length":111},{"loc":"urn:cts:greekLit:tlg0062.tlg041:60","start":37114,"length":624}]}
