{"id":"urn:cts:greekLit:tlg0640.tlg001.1st1K-grc1","text":"1 [I 1].\nΕὔδιος Φιλοσκάφῳ.Χρηστὴν ἡμῖν ἡ θάλαττα τὸ τήμερον εἶναι τὴν\nγαλήνην ἐστόρεσεν. ὡς γὰρ τρίτην ταύτην εἶχεν ὁ\nχειμὼν ἡμέραν, καὶ λάβρως κατὰ τοῦ πελάγους ἐπέπνεον\nἐκ τῶν ἀκρωτηρίων οἱ βορεῖς, καὶ ἐπεφρίκει μὲν ὁ\nπόντος μελαινόμενος, τοῦ ὕδατος δὲ ἀφρὸς εξηνθήκει,\nπανταχοῦ τῆς θαλάσσης ἐπʼ ἀλλήλων ἐπικλωμένων τῶν\nκυμάτων — τὰ μὲν γὰρ ταῖς πέτρταις προσηράσσετο,\nτὰ δὲ εἴσω ἀνοιδοῦντα ἐρρήγνυτο —, ἀεργία παντελὴς\nἦν· καὶ τὰ ἐπὶ ταῖς ᾐόσι καταλαβόντες καλύβια, ὀλίγα\nξυλισάμενοι κομμάτια ὅσα οἱ ναυπηγοὶ πρῴην ἐκ τῶν\nδρυῶν ἃς ἐξέτεμον ἀπέλιπον, ἐκ τούτων πῦρ ἀνάψαν-\n\n\n\n\nτες τὸ πικρὸν τοῦ κρυμοῦ παρεμυθούμεθα. τετάρτη\nδὲ αὕτη ἐπιλαβοῦσα ἡμᾶς ἀλκυονὶς ὡς οἶμαι ἡμέρα —\nἔστι γὰρ τοῦτο τῷ καθαρῷ τῆς αἰθρίας τεκμήρασθαι\n— πλοῦτον ἀθρόον ἀγαθῶν ἔδειξεν. ὡς γὰρ ὤφθη\nμὲν ὁ ἥλιος, πρώτη δὲ ἀκτὶς εἰς τὸ πέλαγος ἀπέστιλβε,\nτὸ πρῴην νεωλκηθὲν σκαφίδιον σπουδῇ κατεσύραμεν,\nεἶτʼ ἐνθέμενοι τὰ δίκτυα ἔργου εἰχόμεθα. μικρὸν δὲ\nἄπωθεν τῆς ἀκτῆς χαλάσαντες, φεῦ τῆς εὐοψίας, ὅσον\nἰχθύων ἐξειλκύσαμεν· μικροῦ καὶ τοὺς φελλοὺς ἐδέησε\nκατασῦραι ὑφάλους τὸ δίκτυον ἐξωγκωμένον. εὐθὺς\nοὖν ὀψῶναι πλησίον, καὶ τὰς ἀσίλλας ἐπωμίους ἀνελό-\nμενοι καὶ τὰς ἑκατέρωθεν σπυρίδας ἐξαρτήσαντες καὶ\nὑπὲρ αὐτῶν καταβαλόντες 〈τ〉ἀργύριον, ἄστυδʼ ἐκ Φα-\nλήρων ἠπείγοντο. πᾶσι δὲ τούτοις ἠρκέσαμεν ἡμεῖς\nκαὶ πρὸς τούτοις ἀπηνεγκάμεθα γαμεταῖς καὶ παιδίοις\nὄγκον οὐκ ὀλίγον ἔχειν τῶν λεπτοτέρων ἰχθύων, οὐκ\nεἰς μίαν, ἀλλʼ εἰ χειμὼν ἐπιλάβοι[το] καὶ εἰς πλείους\nἡμέρας ἐμφορηθῆναι.\n2 [I 2].\nΓαληναῖος Κύρτωνι.Μάτην ἡμῖν τὰ πάντα πονεῖται, ὦ Κύρτων, διʼ ἡμέ-\nρας μὲν ὑπὸ τῆς εἵλης φλεγομένοις νύκτωρ δὲ ὑπὸ λαμ-\nπάσι τὸν βυθὸν ἀποξύουσι, καὶ τὸ λεγόμενον δὴ τοῦτο\nεἰς τὸν τῶν Δαναΐδων τοὺς ἀμφορέας ἐκχέομεν πίθον·\nοὕτως ἄπρακτα καὶ ἀνήνυτα διαμοχθοῦμεν. ἡμῖν μὲν\nγὰρ οὐδὲ ἀκαλήφης ἔστιν ἢ πελωρίδος ἐμπλῆσαι τὴν\nγαστέρα, ὁ δεσπότης δὲ συλλέγει καὶ τοὺς ἰχθύας καὶ\nτὰ κέρματα. οὐκ ἀπόχρη δὲ αὐτῷ τοσαῦτα ἔχειν παῤ\nἡμῶν, ὁ δὲ διερευνᾶται καὶ τὸ σκαφίδιον συνεχῶς.\nκαὶ πρῴην, ὅτε ἐκ Μουνυχίας ἐπέμψαμεν αὐτῶ κομι-\nοῦντα τοὐψώνιον Ἕρμωνα τουτονὶ τὸν μειρακίσκον,\nσπόγγους ἡμῖν ἐπέταττε κομίζειν καὶ τὰ ἐκ τῆς ἁλὸς\nἔρια, ἃ φύεται ἐπιεικῶς ἐναβρυνομένης εἰς λῆμνον·\n\n\n\n\nὥσθʼ ὁ μὲν 〈ὅσον〉 οὔπω ταῦτα προσαπῄτει, καὶ ὁ\nἝρμων ἀφεὶς τὸ φερνίον αὐτοῖς ἰχθύσιν, ἀφεὶς δὲ\nκαὶ ἡμᾶς αὐτῷ σκάφει, ᾤχετο ἐπὶ λέμβου κωπήρους\nῬοδίοις τισὶ θαλαττουργοῖς ἀναμιχθείς. καὶ ὁ μὲν\nδεσπότης οἰκέτην, ἡμεῖς δὲ συνεργὸν ἀγαθὸν ἐπεν-\nθήσαμεν.\n3 [I 3].\nΓλαῦκος Γαλατείᾳ.Χρηστὸν ἡ γῆ καὶ ἡ βῶλος ἀκίνδυνον, [οὐ μάτην\nγοῦν ἀνησίδωραν ταύτην ὀνομάζουσιν Ἀθηναῖοι ἀνιεῖσαν\nδῶρα διʼ ὧν ἔστι ζῆν καὶ σώζεσθαι], χαλεπὸν ἡ θά-\nλαττα καὶ ἡ ναυτιλία ῥιψοκίνδυνον. ὀρθῶς ἐγὼ τοῦτο\nκρίνω πείρᾳ καὶ διδασκαλίᾳ μαθών. ποτὲ γὰρ ὄψον\nἀποδόσθαι βουληθεὶς ἤκουσα ἑνὸς τῶν ἐν τῇ Ποικίλη\nδιατριβόντων ἀνυποδήτων καὶ ἐνεροχρώτων στιχίδιον\nἀποφθεγγομένου τὴν ἀπόνοιαν τῶν πλεόντων ἐπιστῦ-\n\n\n\n\n\nφον· ἔλεγε δʼ Ἀραίου τινὸς εἶναι σοφοῦ τὰ με-\nτέωρα, καὶ ἦν ὅσον ἀπομνημονεύσαντα [οὐχ ὅλον]\nεἰπεῖν ὧδε εἰρημένον ‘ὀλίγον δὲ διὰ ξύλον ἄϊδ᾿ ἐρύκειʼ.\nτί οὖν, ὦ γύναι, οὐ σωφρονοῦμεν καὶ ὀψὲ τοῦ καιροῦ\nφεύγομεν τὴν πρὸς θάνατον γειτνίασιν, καὶ ταῦτα ἐπὶ\nπαιδίοις ζῶντες, οἷς εἰ καὶ μηδὲν μέγα παρέχειν διʼ\nἀχρηματίαν ἔχομεν, τάδε παρέξομεν καὶ χαριούμεθα,\nτὸ τὰς τρικυμίας καὶ τούς ἐκ βυθοῦ κινδύνους ἀγνοῆ-\nσαι, γεωργίᾳ δὲ συντραφῆναι καὶ τὸν ἀσφαλῆ καὶ ἀδεᾶ\nβίον ἀσπάσασθαι.\n4 [I 4].\nΚυμόθο〈ο〉ς Τριτωνίδι.Ὅσον ἡ θάλαττα τῆς γῆς διαλλάττει, τοσοῦτον καὶ\nἡμεῖς οἱ ταύτης ἐργάται τῶν κατὰ πόλεις ἢ κώμας οἰ-\nκούντων διαφέρομεν. οἱ μὲν γὰρ ἢ μένοντες εἴσω\nπυλῶν τὰ δημοτικὰ διαπράττονται, ἢ γεωμορίᾳ προσ-\nανέχοντες τὴν ἐκ τῆς βώλου πρὸς διατροφὴν ἀναμέ-\nνουσιν ἐπικαρπίαν· ἡμῖν δὲ οἷς βίος ἐν ὕδασι, θάνα-\n\n\n\n\n\nτος ἡ γῆ καθάπερ τοῖς ἰχθύσιν ἥκιστα δυναμένοις\nἀναπνεῖν τὸν ἀέρα. τί δὴ οὖν παθοῦσα, ὦ γύναι, τὴν\nἀκτὴν ἀπολιποῦσα καὶ τὰ νήματα τοῦ λίνου ἄστυδε\nθαμίζεις Ὠσχοφόρια καὶ Λήναια ταῖς πλουσίαις Ἀθη-\nναίων συνεορτάζουσα; οὐκ ἐστι τοῦτο σωφρονεῖν οὐδ᾿\nἀγαθὰ διανοεῖσθαι. οὐχ οὕτω δή σε ὁ πατὴρ ἐκ τῆς\nΑἰγίνης, οὗ τεχθῆναί σε καὶ τραφῆναι συνέβη, μυεῖ-\nσθαι ὑπʼ ἐμοὶ γάμῳ παρέδωκεν. εἰ τὴν πόλιν ἀσπάζῃ,\nχαῖρε καὶ ἄπιθι· εἰ δὲ τὰ ἐκ θαλάττης ἀγαπᾷς, ἐπάνιθι\nεἰς τὸν ἄνδρα τὸ λῶον ἑλομένη, λήθη δέ σοι ἔστω\nμακρὰ τῶν κατʼ ἄστυ τούτων ἀπατηλῶν θεαμάτων.\n5 [I 5].\nΝαυβάτης Ῥοθίῳ.Οἴει μόνος πλουτεῖν, ὅτι τοὺς παῤ ἐμοὶ θητεύον-\nτας δελεάζων ἄγεις ὡς ἑαυτὸν περιουσίᾳ μισθωμάτων.\nκαὶ εἰκότως· σοὶ μὲν γὰρ ὁ βόλος ἤνεγκε πρῴην χρυ-\nσοῦς κόμματος Δαρεικοῦ, τῆς ἐπὶ Σαλαμῖνι ναυμαχίας\nἴσως λείψανα, καταδύσης οἶμαι νηὸς Περσικῆς αὐτοῖς\nἀνδράσι καὶ αὐτοῖς χρήμασιν, ὅτε ἐπὶ τῶν προγόνων\n\n\n\n\n\nτῶν ἡμετέρων ὁ Θθεμιστοκλῆς ὁ τοῦ Νεοκλέους ἤρατο\nτὸ μέγα κατὰ Μήδων τρόπαιον. ἐγὼ δὲ ἀγαπῶ τὴν\nτῶν ἀναγκαίων εὐπορίαν ἐκ τῆς καθημερινῆς ἐργασίας\nτῶν χειρῶν ποριζόμενος. ἀλλʼ εἰ πλουτεῖς, σύν 〈τῷ〉\nδικαίῳ πλούτει· γινέσθω δέ σοι ὁ πλοῦτος μὴ κακίας,\nἀλλὰ καλοκαγαθίας ὑπηρέτης.\n6 [I 6].\nΠανόπη Εὐθυβόλῳ.Ἀγάγου με, ὦ Εὐθύβολε, οὐκ ἀπερριμμένην γυ-\nναῖκα οὐδὲ μίαν τῶν ἀσήμων, ἀλλʼ ἐξ ἀγαθοῦ μὲν\nπατρὸς ἀγαθῆς δὲ μητρὸς γεγονυῖαν. Σωσθένης ὁ\nΣτειριεὺς ἦν μοι πατὴρ καὶ Δαμοφίλη μήτηρ, οἵ με\nἐγγυητὴν ἐπίκληρον ἐπὶ παίδων ἀρότῳ γνησίων συν-\nῆψάν σοι γάμῳ. σὺ δὲ ῥᾴδιος ὢν τὼ ὀφθαλμὼ καὶ\nπρὸς πᾶσαν ἡδονὴν ἀφροδίσιον κεχυμένος, ἀτιμάσας\nἐμὲ καὶ τὰ κοινὰ παιδία, Γαλήνην καὶ Θαλασσίωνα,\nἐρᾷς τῆς Ἑρμιονί[τι]δος μετοίκου, ἣν ἐπὶ κακῶ τῶν\n\n\n\n\n\nἐρώντων ὁ Πειραιεὺς ἐδέξατο. κωμάζουσι γὰρ εἰς αὐ-\nτὴν ἡ πρὸς θάλατταν νεολαία καὶ ἄλλος ἀλλο δῶρον\nἀποφέρει· ἡ δὲ εἰσδέχεται καὶ ἀναλοῖ Χαρύβδεως δίκην.\nσὺ δὲ ὑπερβαίνων τὰς ἁλιευτικὰς δωροφορίας μαινί-\nδας μὲν ἢ τρίγλας οὕτε φέρεις οὔτε θέλεις διδόναι,\nἀλλʼ ὡς ἀφηλικέστερος καὶ γυναικὶ πάλαι συνὼν. καὶ\nπαιδίων οὐ μάλα νηπίων πατὴρ παραγκωνίσασθαι τοὺς\nἀντεραστὰς βουλόμενος, κεκρυφάλους Μιλησίους καὶ\nΣικελικὸν ἱμάτιον καὶ ἐπʼ αὐτῷ χρυσίον εἰσπέμπεις.\nἢ πέπαυσο τῆς ἀγερωχίας, καὶ τοῦ λάγνος εἶναι καὶ\nθηλυμανὴς ἀπόσχου, ἢ ἴσθι με παρὰ τὸν πατέρα οἰ\nχησομένην, ὃς οὕτʼ ἐμὲ περιόψεται καὶ σὲ γράψεται\nπαρὰ τοῖς δικασταῖς κακώσεως.\n7 [Ι 7].\nΘαλάσσιος Ποντίφῳ. Ἔπεμψά σοι ψῆτταν καὶ σανδάλιον καὶ κεστρέα καὶ\nκήρυκας πέντε καὶ τριάκοντα, σὺ δέ μοι τῶν ἐρετμῶν\n\n\n\n\n\nδύο πέμψον, ἐπειδὴ τἀμὰ κατέαγεν. ἀντίδοσις γὰρ\n[ἡ] παρὰ φίλων εἰς φίλους. ὁ γὰρ προχείρως καὶ\nθαρσαλέως αἰτῶν εὔδηλός ἐστιν ἅπαντα κοινὰ [τὰ πρὸς\nτοὺς φίλους καὶ] τὰ τῶν φίλων [ἔχειν] ἡγούμενος.\n8 [I 8].\nΕὐκόλυμβος Γλαύκῃ.Οἱ τὴν γνώμην ἀμφίβολοι τὴν παρὰ τῶν εὐνοούν-\nτων κρίσιν ἐκδέχονται. κἀγὼ τὰ πολλὰ ταῖς αὔραις\nδιαλαλήσας — οὐδὲ γὰρ οὐδὲν πρὸς σὲ ἐθάρρουν ὦ\nγύναι — νῦν ἐξαγορεύω καὶ δέομαι τὸ λῷον ᾑρημένην\nσυμβουλεῦσαι. ἄκουε δὴ ὡς ἔχει καὶ πρὸς ὅ τι σε δεῖ\nτὴν γνώμην ἐξενεγκεῖν. τὰ ἡμέτερα, ὡς οἶσθα, παν-\nτελῶς ἐστιν ἄπορα καὶ βίος κομιδῇ στενός· τρέφει γὰρ\nοὐδὲν ἡ θάλαττα. ὁ λέμβος οὖν οὗτος ὃν ὁρᾷς ὁ κω-\nπήρης, 〈ὁ〉 τοῖς πολλοῖς ἐρέταις κατηρτυμένος, Κωρύ-\nκιόν ἐστι σκάφος, λῃσταὶ δʼ Ἀτταλῆς τὸ ἐν αὐτῷ\nσύστημα. οὗτοί με κοινωνὸν ἐθέλουσι λαβεῖν τοῦ\n\n\n\n\n\nτολμήματος, πόρους ἐκ πόρων [εὐμεγέθεις] ὑπισχνού-\nμενοι. πρὸς μὲν οὖν τὸν χρυσὸν ὃν ἐπαγγέλλονται\nκαὶ τὴν ἐσθῆτα κέχηνα, ἀνδροφόνος δὲ οὐχ ὑπομένω\nγενέσθαι οὐδὲ μιᾶναι λύθρῳ τὰς χεῖρας, ἃς ἡ θάλαττα\nἐκ παιδὸς εἰς δεῦρο καθαρὰς ἀδικημάτων ἐφύλαξε·\nμένειν δὲ πενίᾳ συζῶντα χαλεπὸν καὶ οὐ φορητόν.\nτούτων σὺ τὴν αἵρεσιν ταλάντευε. ὅπου γὰρ ἂν ῥέψῃς,\nὦ γύναι, ἅπαξ, ἐκεῖσε ἀκολουθήσω. ἀποκόπτειν γὰρ\nεἴωθε τῆς γνώμης ἡ τῶν φίλων συμβουλὴ τὸ ἀμφί-\nβολον.\n9 [I 9].\nΑἰγιαλεὺς Στρουθίωνι.Βά〈λ〉λ᾿ ἐς μακαρίαν, ὡς ἐναντίως ἡμῖν καὶ κατὰ\nτὴν παροιμίαν ἐπὶ τὰ Μανδροβόλου χωρεῖ τὰ πράγματα.\nτὸ μὲν γὰρ [ἐπὶ] λεπτῶν κερμάτων ἀποδίδοσθαι καὶ\nὠνεῖσθαι τὰ ἐπιτήδεια λιμηρὰν φέρει τὴν παραμυθίαν.\nὥρα οὖν σὲ συμπράττοντα ἡμῖν, ὦ Στρουθίων, τὴν\nπαῤ ἡμῶν ἐξ ὧν ἂν ἡ θάλαττα πορίζῃ παραμυθίαν\nἐκδέχεσθαι. βούλομαι δὲ πρὸς ἕνα ἢ δεύτερον του-\n\n\n\n\n\nτωνὶ τῶν λακκοπλούτων διὰ σοῦ προξένου, ἢ πρὸς\nἘρασικλέα τὸν Σφήττιον ἢ πρὸς Φιλόστρατον τὸν\nΧολαργέα, οἰκείως ἔχειν ὡς αὐτὸς ἐπὶ τῶν φερνίων\nκομίζειν αὐτοῖς τοὺς ἰχθύας. πάντως γὰρ πρὸς τῇ\nκαταβολῇ τἀργυρίου ἔσται παῤ αὐτῶν τις διὰ σοῦ\nπαραμυθία Διονυσίων ἢ Ἀπατουρίων τελουμένων. καὶ\nἄλλως ἐκ τῆς πικρὰς τῶν ἀγορανόμων ἐξελοῦνται ἡμᾶς\nχειρός, οἳ καθʼ ἑκάστην ἐπὶ τῷ σφετέρῳ κέρδει εἰς\nτοὺς ἀπράγμονας ἐμφοροῦσιν ὕβρεις. πολλοῦ δὲ δύ.\nνασθαι τοὺς παρασίτους ὑμὰς παρὰ τοῖς νέοις καὶ\nπλουσίοις οὐ λόγος ἀλλʼ ἔργον ἔδειξεν.\n10 [I 10].\nΚέφαλος Ποντίῳ.Τὴν μὲν θάλατταν, ὡς ὁρᾷς, φρίκη κατέχει καὶ\nτὸν οὐρανὸν ὑποβέβηκεν ἀχλὺς καὶ πάντα πανταχόθεν\nσυννέφελα, καὶ οἱ ἄνεμοι δὲ πρὸς ἀλλήλους ἀρασσό-\nμενοι ὅσον οὔπω κυκήσειν τὸ πέλαγος ἐπαγγέλλονται.\nἀλλὰ καὶ οἱ δελφῖνες ἀνασκιρτῶντες καὶ τῆς θαλάττης\nἀνοιδούσης λείως ἐφαλλόμενοι χειμῶνα καὶ τάραχον\nἐπιόντα μηνύουσι. Ταύρου δέ φασιν ἐπιτολὴν κατʼ\nοὐρανὸν οἱ τὰ μετέωρα δεινοὶ τὰ νῦν ἑστάναι. πολ-\n\n\n\n\n\nλάκις οὖν σώζονται ὑπʼ ἀσφαλείας οἱ προμηθούμενοι\nφυλάξασθαι τὸν κίνδυνον· εἰσὶ δὲ οἵ, παραδόντες ἑαυ-\nτοὺς ἅπαξ τῷ πελάγει, ὑπʼ ἀμηχανίας τῇ τύχῃ τοὺς\nοἴακας ἐπέτρεψαν φέρεσθαι. ὅθεν ἀκούομεν τοὺς μὲν\nκατὰ τὸ Μαλέας ἀκρωτήριον, τοὺς δὲ κατὰ τὸν Σικε-\nλικὸν πορθμόν, ἄλλους δὲ εἰς τὸ Λιβυκὸν πέλαγος\nῥύμῃ φερομένους ἐποκέλλειν ἢ καταδύεσθαι. ἔστι δὲ\nοὐδὲν τούτων πρὸς χειμῶνα καὶ κίνδυνον ὁ Καφηρεὺς\nἐπιεικέστερος. ἀναμείναντες οὖν ἀπολῆξαι τὸ κλυδώ-\nνιον καὶ καθαράν αἰθρίαν γενέσθαι, περινοστήσομεν\nἄχρι καὶ αὐτοῦ τοῦ Καφηρέως τὰς ἀκτάς, ἵνʼ εἴ πού\nτι τῶν ἐκ ναυαγίας ἀποπτυσθὲν εὑρεθείη σῶμα, τοῦτο\nπεριστείλαντες ταφῇ καλύψωμεν. οὐ γὰρ ἄμισθον τὸ\nεὖ ποιεῖν κἂν μὴ παραχρῆμα τῆς εὐεργεσίας ἡ ἀντί-\nδοσις φαίνηται. τέρπει δὲ οὐδὲν ἧττον τοὺς ἀνθρώ-\nπους πρὸς τοῖς ἐλπιζομένοις ἀγαθοῖς καὶ διαχεῖ τὴν\nκαρδίαν τὸ συνειδός, καὶ μάλισθʼ ὅταν εἰς τοὺς ὑμο-\nφύλους οὐκέτʼ ὄντας τὴν εὐποιίαν καταβάλλωνται.\n11 [III 1].\nΓλαυκίππη Χαρόπῃ.Οὐκέτʼ εἰμὶ ἐν ἐμαυτῇ, ὦ μῆτερ, οὐδὲ ἀνέχομαι\nγήμασθαι ᾧ με κατεγγυήσειν ἐπηγγείλατο ἔναγχος ὁ\nπατήρ, τῷ Μηθυμναίῳ μειρακίῳ τῷ παιδὶ τοῦ κυβερ-\nνητου, ἐξ ὅτου τὸν ἀστικὸν ἔφηβον ἐθεασάμην τὸν\nὠσχοφόρον, ὅτε με ἄστυδε προὔτρεψας ἀφικέσθαι Ὠσχο-\nφορίων ὄντων. καλὸς γάρ ἐστι, καλός, ὦ μῆτερ, καὶ\nἥδιστος, καὶ βοστρύχους ἔχει βρύων οὐλοτέρους, καὶ\nμειδιᾷ τῆς θαλάττης γαληνιώσης χαριέστερον, καὶ τὰς\nβολὰς τῶν ὀφθαλμῶν ἐστι κυαναυγής, οἷος τὸ πρῶτον\nὑπὸ τῶν ἡλιακῶν ἀκτίνων ὁ πόντος καταλαμπόμενος\nφαίνεται. τὸ δὲ ὅλον πρόσωπον αὐτοῦ — ἐνορχεῖσθαι\nταῖς παρειαῖς εἴποις ἂν τὰς Χάριτας τὸν Ὀρχομενὸν\nἀπολιπούσας καὶ τῆς Ἀργαφίας κρήνης ἀπονιψαμένας·\nτὼ χείλη δὲ τὰ ῥόδα τῆς Ἀφροδίτης ἀποσυλήσας τῶν\nκόλπων διήνθισται ἐπὶ τῶν ἄκρων ἐπιθέμενος. ἢ τού-\nτῳ μιγήσομαι ἢ τὴν Λεσβίαν μιμησαμένη Σαπφὼ οὐκ\n\n\n\n\nἀπὸ τῆς Λευκάδος πέτρας, ἀλλʼ ἀπὸ τῶν Πειραϊκῶν\nπροβόλων ἐμαυτὴν εἰς τὸ κλυδώνιον ὤσω.\n12 [III 2].\nΧαρόπη Γλαυκίππῃ.Μέμηνας, ὦ θυγάτριον, καὶ ἀληθῶς ἐξέστης. ἐλλε-\nβόρου δεῖ σοι, καὶ οὐ τοῦ κοινοῦ τοῦ δὲ ἀπὸ τῆς\nΦωκίδος Ἀντικύρας, ἥτις, δέον αἰσχύνεσθαι κορικῶς,\nἀπέξυσαι τὴν αἰδῶ τοῦ προσώπου. ἔχε ἀτρέμα κατὰ\nσεαυτὴν καὶ ῥάπιζε τὸ κακὸν ἐξωθοῦσα τῆς διανοίας.\nεἰ γάρ τι τούτων ὁ σὸς πατὴρ πύθοιτο, οὐδὲν διασκε-\nψάμενος οὐδὲ μελλήσας τοῖς ἐναλίοις βορὰν παραρρίψει\nσε θηρίοις.\n13 [III 3].\nΕὔαγρος Φιλοθήρῳ.Εὐοψία μὲν ἦν καὶ πλῆθος ἰχθύων· ἐγὼ δὲ τὴν\nσαγήνην ἁπλώσας . . . . ἠπόρουν ὅ τι πράξαιμι. ἔδοξεν\nοὖν Σισύφειόν τί μοι βουλευσαμένῳ βούλευμα ἐλθεῖν\nπαρὰ τὸν δανειστὴν Χρέμητα, καὶ ὑποθήκην αὐτῷ\n\n\n\n\n\nκαθομολογήσαντα τὸ σκάφος λαβεῖν χρυσοῦς τέσσαρας,\nἐξ ὧν αὖθις καινουργῆσαί μοι τὴν σαγήνην ὑπάρξειεν.\nκαὶ δῆτα τοῦτο λόγου θᾶττον ἐγένετο. καὶ ὁ Χρέμης\nὁ κατεσκληκώς, ὁ συνεσπακὼς τὰς ὀφρῦς, ὁ ταυρηδὸν\nπάντας ὑποβλέπων, ἴσως ἔρωτι τῆς ἀκάτου χαλάσας τὸ\nβαρὺ καὶ ἀμειδές, ἀνεὶς τὰς ὄψεις ὑπεμειδία πρός με\nκαὶ οἷος εἶναι ὑπουργεῖν πάντα ἔφασκεν. εὐθύς μὲν\nοὖν ἔκδηλος ἦν, οὕτως ἀθρόως τὸ σκυθρωπὸν λύσας,\nοὐκ ἀγαθόν τι διανοούμενος, ἀλλʼ ὕπουλον ἔχων τὸ\nφιλάνθρωπον· ὡς δὲ ἐνστάντος τοῦ καιροῦ πρὸς τῷ\nἀρχαίῳ καὶ τὸν τόκον ἀπῄτει οὐδὲ εἰς ὥραν ἐνδιδούς,\nἐπέγνων τοῦτον ἐκεῖνον ὃν πιστάμην πρὸς τῇ Διο-\nμη[τ]ίδι πύλῃ καθήμενον, τὸν τὴν καμπύλην ἔχοντα,\nτὸν ἐχθρὰ πᾶσι φρονοῦντα Χρέμητα τὸν Φλυέα· καὶ\nγὰρ ἕτοιμος ἦν ἐπιλήψεσθαι τοῦ σκάφους. ἰδὼν οὖν\nεἰς ὅσον ἀμηχανίας ἐληλάκειν, οἵκαδε ἀποτρέχω καὶ τὸ\nχρυσοῦν ἁλύσιον, ὅπερ ποτὲ εὐπορῶν τῇ γαμετῇ κόσμον\nεἶναι περιαυχένιον ἐπεποιήκειν, ἀποσπάσας τοῦ τρα-\nχήλου, ὡς Πασίωνα τὸν τραπεζίτην ἐλθὸν ἀπημπόλησα,\nκαὶ συναγαγὼν τὰ νομίσματα αὐτοῖς τόκοις φέρων\n\n\n\n\nἀπέδωκα, καὶ ὤμοσα κατʼ ἐξωλείας ἐμαυτοῦ μήποτʼ U+003CἄνU+003E\nὑπομεῖναι παρά τινα τῶν ἐν πόλει δανειστῶν ἐλθεῖν\nμηδʼ ἂν U+003CεἰU+003E φθάνοιμι λιμῷ κατασκλῆναι. ἄμεινον\nγὰρ εὐπρεπῶς ἀποθανεῖν ἢ ζῆν ὑποκείμενον δημοτικῷ\nκαὶ φιλοκερδεῖ πρεσβύτῃ.\n14 [I 11].Θυναῖος Σκοπέλῳ.\nἈκήκοας ἀκουσμάτων βαρύτατον, ὦ Σκόπελε; στόλον\nἈθηναῖοι διανοοῦνται πέμπειν εἰς τὴν ὑπερορίαν ναυ-\nμαχεῖν ἐθέλοντες. καὶ ἤδη μὲν ἡ Πάραλος καὶ ἡ |\nΣαλαμινία αἱ μάλιστα ταχυναυτοῦσαι πρόδρομοι λύουσι\n[τῶν ᾐόνων] τὰ πρυμνήσια, τοὺς μαστῆρας [οἳ μέλ-\nλουσιν ἀπαγγέλλειν παρʼ οὗ καὶ ὅτε δεῖ ἀπιέναι πολε-\nμήσοντας,] ἐνθέμεναι. χρεία 〈δέ〉 ταῖς λοιπαῖς ναυσὶ\nτὸ στρατιωτικὸν τάγμα δεχομέναις ἐρετῶν πλειόνων\nκαὶ οὐχ ἥκιστα ἐμπείρων ἀνέμοις καὶ κύμασιν ἀπομοά-\nχεσθαι. τί οὖν, ὦ βέλτιστε, δρῶμεν; φεύγομεν ἢ μέ-\n\n\n\n\n\nνομεν; ἀνδρολογοῦσιν ἐκ Πειραιῶς καὶ Φαληρόθεν\nκαὶ 〈ἐκ〉 Σουνίου καὶ μέχρι τῶν αὐτῶ 〈τῷ〉 Γεραιστῷ\nπροσοίκων χωρίων τοὺς τῆς θαλάττης ἐργάτας. πῶς\nδὲ κἂν ἡμεῖς οἱ μηδὲ τὴν ἀγορὰν εἰδότες ὑπομείναιμεν\nπαρατάττεσθαι καὶ ὁπλομάχοις ἀνδράσιν ὑπηρετεῖν;\nδυοῖν δὲ ὄντοιν χαλεποῖν, τοῦ τε φεύγειν ἐπὶ τέκνοις\nκαὶ γυναιξὶ τοῦ τε μέλλειν ξίφεσιν ὁμοῦ καὶ θαλάττῃ\nπαραδιδόναι τὸ σῶμα, τοῦ μένειν ὄντος ἀλυσιτελοῦς\nτὸ φεύγειν ἐφάνη λυσιτελέστερον.\n15 [I 12].\nNαυσίβιος Πρυμναίῳ.Ηγνόουν ὅσον εἰσὶ τρυφερὰ καὶ ἁβρόβια τῶν Ἀθή-\nνησι πλουσίων τὰ μειράκια· ἔναγχος δὲ Παμφίλου\nμετὰ τῶν συνηλικιωτῶν μισθουμένου τὸ σκαφίδιον.\nὡς ἂν ἔχοι γαληνιῶντος τοῦ πελάγους παραπλεῖν ἃμα\nκαὶ συμμετέχειν ἡμῖν τῆς ἄγρας τῶν ἰχθύων, ἔγνων\nἡλίκα αὐτοῖς ἐκ γῆς καὶ θαλάττης πορίζεται τρυφή-\nματα. οὐ γὰρ ἀνεχόμενος τῶν ξύλων τῆς ἁλιάδος ἐπί\nτε ταπήτων τινῶν ξενικῶν καὶ ἐφεστρίδων κατακλιθείς\n\n\n\n\n\n― οὐ γὰρ οἷός 〈τε〉 ἔφασκεν εἶναι κεῖσθαι ὡς οἱ\nλοιποὶ ἐπὶ τῶν καταστρωμάτων, τὴν σανίδα οἶμαι\nλίθου νομίζων τραχυτέραν — ᾔτει παρʼ ἡμῶν σκιὰν\nαὐτῷ μηχανήσασθαι τὴν τοῦ ἱστίου σινδόνα ὑπερπε-\nτάσαντας, ὡς οὐδαμῶς οἷός τε ὢν φέρειν τὰς ἡλιακὰς\nἀκτίνας. ἡμῖν δὲ οὐ μόνον τοῖς ταύτην ποιουμένοις\nτὴν ἐργασίαν, ἀλλὰ καὶ πᾶσιν ἀπαξαπλῶς ὅσοις μὴ\nπεριουσία [πλούτου] πρόσεστι, ἢ σπουδάζεται ἔστιν οὐ\nδυναμένοις τῇ εἴλῃ θέρεσθαι. ἐν ἴσῳ γὰρ κρυμὸς καὶ\nθάλαττα. φερομένων δὲ ἄμα — οὐ μόνος οὐδὲ μετὰ\nμόνων τῶν ἑταίρων ὁ Πάμφιλος, ἀλλὰ καὶ γυναίων\nαὐτῷ περιττῶν τὴν ὥραν πλῆθος συνείπετο, μουσουργοὶ\nπᾶσαι· ἡ μὲν γὰρ ἐκαλεῖτο Κρουμάτιον καὶ ἦν αὐλη-\nτρίς, ἡ δὲ Ερατὼ καὶ ψαλτήριον μετεχειρίζετο, ἄλλη\nδὲ Εύεπὶς καὶ αὕτη κύμβαλα ἐπεκρότει — ἐγένετο οὖν\nμοι μουσικῆς ἡ ἄκατος πλέα, καὶ ἦν ᾠδικον τὸ πέλα-\nγος καὶ πᾶν θυμηδίας ἀνάμεστον. πλὴν ἐμέ γε ταῦτα\nοὐκ ἔτερπεν. οὐδὲ γὰρ οὐκ ὀλίγοι τῶν ὁμοβίων καὶ\n\n\n\n\nμάλιστα ὁ πικρὸς Γλαυκίας Τελχῖνος ἦν μοι βασκαίνων\nβαρύτερος. ἐπεὶ δὲ τὸν μισθὸν πολὺν κατέβαλε[το],\nτἀργύριόν με διέχει, καὶ νῦν ἐκείνου τοὺς ἐπιθαλατ-\nτίους ἀγαπῶ κώμους καὶ τοιοῦτον ἕτερον ἐὑτιστῆναί\nμοι ποθῶ δαπανηρὸν καὶ πολυτελῆ νεανίσκον.\n16 [I 13].\nAὐχέτιος Ἀρμενίῳ.Εἰ μέν τι δύνασαι συμπράττειν, καὶ δῆτα λέγε πρός\nμε, οὐ πρὸς ἑτέρους ἔκπυστα ποιῶν τἀμά· εἰ δὲ μηδὲν\nοἷός τε εἶ ὠφελεῖν, γενοῦ μοι τὰ νῦν Ἀρεοπαγίτου\nστεγανώτερος. ἐγὼ δέ, ὅπη ποτὲ τἀμά, σοι διηγήσο-\nμαι. ἔρως με οὐκ ἐῷ παρεμπεσὼν ὑπὸ τοῦ λογισμοῦ\nκυβερνᾶσθαι, ἀλλὰ τὸ νῆφον ἐν ἐμοὶ συνεχῶς ὑπὸ\nτοῦ πάθους βυθίζεται. πόθεν γάρ ποτε εἰς ἁλιέα\nδύστηνον ἀγαπητῶς τὴν ἀναγκαίαν ἐκπορίζοντα δια-\nτροφὴν ἔρως ἐνέσκηψε καὶ ἐντακεὶς οὐκ ἀνίησιν, ἀλλʼ\nἴσα τοῖς πλουσίοις καὶ ὡρικοῖς νεανίσκοις φλέγομαι;\nκαὶ ὅ ποτε γελῶν τοὺς ἐκ τρυφῆς πάθει δουλεύοντας\nὅλος εἰμὶ τοῦ πάθους, καὶ γαμησείω νῦν καὶ τὸν\n\n\n\n\n\nὙμέναιον ἐκφαντάζομαι τὸν παῖδα τῆς Τερψιχόρης.\nἔστι δὲ ἡ παῖς ἧς ἐρῶ τὸ τῶν μετοίκων θυγάτριον\nτῶν ἐξ Ερμιόνης οὐκ οἶδʼ ὅπως εἰς Πειραιᾶ φθαρέν-\nτων. ἄλλην μὲν οὖν δοῦναι προῖκα οὐκ ἔχω· ἐμαυτὸν\nδὲ δείξας οἷός εἰμι θαλαττουργός, εἰ μὴ μαίνοιτο ὁ\nταύτης πατήρ, οἶμαι παρέξειν ἐπιτήδειον νυμφίον.\n17 [I 14].\nἘγκύμῶν ‘Αλικτύπῳ.Ἠρόμην ἰδὼν ἐπὶ τῆς ᾐόνος τῆς ἐν Σουνίῳ πα-\nλαιὸν καὶ τετρυχωμένον δίκτυον, ὅτου εἴη καὶ τίνα\nτρόπον οὐκ ἐξ ὄγκου μόνον ἀποσχισθέν, ἤδη δὲ καὶ\nὑπὸ χρόνου παλαιότητος διερρωγὸς ἀποκέοιτο. οἱ δὲ\nἔφασαν σὸν κτῆμα γεγονέναι πρὸ τούτων εττάρων\nἐτῶν, εἶθʼ ὑφάλῳ προσομιλῆσαν πέτρᾳ κατὰ μέσον\nἀποσχισθῆναι τῶν πλεγμάτων· σοῦ δὲ ἐξ ἐκείνου μήτε\nἀκέσασθαι μήτε ἀνελέσθαι βουληθέντος μεῖναι, μηδε-\nνὸς τῶν ἐνοικούντων ὡς ἀλλοτρίου θιγγάνειν ἐπι-\nχειρήσαντος. ἐγένετο οὖν οὐκ ἐκείνων μόνον ἀλλὰ\n\n\n\n\n\nγὰρ καὶ σοῦ τοῦ ποτε δεσπότου λοιπὸν ἀλλότριον.\nαἰτῶ οὖν σε τὸ τῇ φθορᾷ καὶ τῷ χρόνῳ μὴ σόν. σὺ\nδʼ ᾧ παντελῶς ἀπώλειαν προσένειμας, ἥκιστα ζημιού-\nμενος, ἕτοιμος ἔσο πρὸς τὴν δόσιν [ἔρρωσο].\n18 [Ι 15].\nίκτυσος Ἐγκύμονι. Δυσμενὴς καὶ βάσκανος ὁ τῶν γειτόνων ὀφθαλ-\nμός, φησιν ἡ παροιμία. τίς γάρ σοι τῶν ἐμῶν φρον-\nτίς; τί δὲ τὸ παρʼ ἐμοῦ ῥᾳθυμίας ἠξιωμένον κτῆμα\nσὸν εἶναι νομίζεις; εἶργε τὰς χεῖρας, μᾶλλον δὲ τὰς\nἀπλήστους ἐπιθυμίας, μηδέ σε ἡ τῶν ἀλλοτρίων ὄρεξις\nἀδίκους αἰτεῖν χάριτας ἐκβιαζέσθω.\n19 [I 16].\nἘγκύμων Ἀλικτύσπῳ.Οὐκ ᾔτησά σε ἃ ἔχεις, ἀλλʼ ἃ μὴ ἔχεις. ἐπεὶ δὲ\nοὐ βούλει ἃ μὴ ἔχεις ἕτερον ἔχειν, ἔχε μὴ ἔχεις.\n20 [I 17].\nΕὐσάγηνος Λιμενάρχῳ. Οὐκ ἐς κόρακας φθαρήσεται ὁ σκοπιωρὸς ὁ Λέσβιος;\n\n\n\nφρίκη σκιερὰν κατὰ μέρος τὴν θάλατταν ἰδὼν ἀνεβό-\nησεν ὡς πλήθους ὅλου προσιόντος θύννων ἢ πηλα-\nμύδων· καὶ ἡμεῖς πεισθέντες τῇ σαγήνη μονοινουχὶ τὸν\nκόλπον ὅλον περιεβάλομεν. εἶτα ἀνιμώμεθα, καὶ τὸ\nβάρος μεῖζον ἦν ἢ κατὰ φορτίον ἰχθύων. εὐέλπιδες\nοὖν καὶ τῶν πλησίον τινὰς ἐκαλοῦμεν μερίτας ἀπο-\nφανεῖν ἐπαγγελλόμενοι, εἰ συλλάβοιντο ἡμῖν καὶ συμπο-\nνήσαιεν. τέλος μόγῳ πολλῷ δείλης ὀψίας εὐμεγέθη\nκάμηλον ἐξειλκύσαμεν μυδῶσαν ἤδη καὶ σκώληξιν ἐπι-\nβρύουσαν. τοιαῦτα θηράσας οὐχ ἵνα ἐπιγελάσῃς ἐδή-\nλωσα, ἀλλʼ ἵνα μάθης αἷς καὶ πόσαις μηχαναῖς ἡ τύχη\nμε τὸν ἀτυχῆ καταγωνίζεται.\n21 [I 18].\nΕὔπλοος ΘαλασσέρωτιὙπερμαζᾷς ἢ μέμηνας· ἀκούω γάρ σε λυρῳδοῦ γυ-\nναικὸς ἐρᾶν καὶ εἰς ἐκείνης φθειρόμενον πᾶσαν τὴν\nἐφήμερον ἄγραν κατατίθεσθαι. ἀπήγγειλε γάρ μοι\n\n\n\n\n\nτοῦθʼ ὁ γειτόνων βέλτιστος ὠσίας, οὗτος ἐκεῖνος\n| Σωσίας] ὁ τὸν χρηστὸν καὶ ἡδύν γάρον ἔψων ἐκ τῶν\nλεπτοτέρων ἰχθύων οὓς ἐγκολπίζεται τῇ σαγήνη. ἔστι\nδὲ τῶν ἐπιεικῶς τὴν ἀλήθειαν τιμώντων, καὶ οὐκ ἄν\nποτε ἐκεῖνος εἰς ψευδηγορίαν ὠλίσθησεν. πόθεν οὖν,\nεἰπέ μοι, μουσικῆς σοι . . . . . διάτονον καὶ χπωμεματικὸν\nκαὶ ἐναρμόνιον γένος ἐστίν; ὁμοῦ γὰρ τῇ ὥρᾳ τῆς\nπαιδίσκης ᾑρέθης καὶ τοῖς κρούμασιν, ὡς 〈ὁ〉 αὐτὸς\nἔφασκεν ἀπαγγέλλων. πέπαυσο εἰς ταῦτα δαπανώμε-\nνος, μή σε ἀντὶ τῆς θαλάττης ἡ γῆ ναυαγὸν ἀποφήνῃ\nψιλώσασα τῶν χρημάτων, καὶ γένηταί σοι τὸ τῆς ψαλ-\nτρίας καταγώγιον [ὁ] Καλυδώνιος κόλπος ἢ [τὸ] Τυρ-\nρηνικὸν πέλαγος, καὶ Σκύλλα ἡ μουσουργός, οὐκ ἔχοντί\nσοι Χράταιῖν ἐπικαλεῖσθαι, εἰ δεύτερον ἐφορμᾷ.\n22 [I 19].\nΘαλάσσερως Εὐσπλόῳ.Τηνάλλως ποιεῖ[ς] τὴν πρός με νουθεσίαν, ὦ\nΕὔπλοε. ἐγὼ γὰρ οὐκ ἂν ἀποσταίην τῆς ἀνθρώπου θεῷ\nμυσταγωγοῦντι πυρφόρῳ καὶ τοξοφόρῳ πειθόμενος. καὶ\nἄλλως ἡμῖν τὸ ἐρᾶν συγγενές, τῆς θαλαττίας θεοῦ\nτεκούσης τοῦτο τὸ παιδίον. ἡμέτερος οὖν πρὸς μητρὸς\nὁ Ἔρως, καὶ ὑπὸ τούτου βληθεὶς τὴν καρδίαν ἔχω\nπρὸς θαλάττῃ τὴν κόρην, Πανόπη νομίζων ἢ ἀλατείᾳ\nταῖς καλλιστευούσαις τῶν Νηρηίδων συνεῖναι.\n1 [III 9]Ἀποπειρώμενος τῶν σκυλακίων εἰ λοιπὸν ἐπιτή-\nδεια εἰς δρόμον, λαγωὸν ἔν τινι θάμνῳ διπστροβήσας\nἐξαίφνης ἀνέστησα, τὰ δὲ σκυλάκια οὑμοὶ υἱεῖς ἐκ τῶν\nἱμαντίων ἀπέλυσαν. καὶ τὰ μὲν ἐθορύβει καὶ ἐγγὺς\nἦν ἑλεῖν τὸ θηρίον, ὁ λαγωὸς δέ, . . . τοῦ κιν-\nδύνου φυγῇ ὑπερβὰς τὸ σιμὸν, φωλεοῦ τινος κατάδυσιν\nεὕρετο. μία δὲ ἡ προθυμοτέρα τῶν κυνῶν ἤδη περι-\nκεχηνυῖα καὶ ψαῦσαι προσδοκῶσα τῷ δήγματι συγκατ-\nῆλθεν εἰς τὴν ὀπὴν τῆς γῆς, 〈καὶ〉 ἐντεῦθεν ἀνελ-\nκύσαι βιαζομένη τὸ λαγῴδιον, [καὶ] θραύει τοῖν\nB\n\n\n\nπροσθίοιν ποδοῖν τὸν ἕτερον. καὶ ἀνειλόμην χωλεύ-\nουσαν σκύλακα ἀγαθὴν καὶ τὸ ζῷον ἡμίβρωτον, καὶ\nγέγονέ μοι κέρδους ἐφιεμένῳ λυπροῦ ζημίαν μεγάλην\nἀπενέγκασθαι.\n2 [ΙΙΙ 10].\nἸοφῶν Ἐράστωνι.Ἐπιτριβείη καὶ κακὸς κακῶς ἀπόλοιτο ὁ μιαρὸς\nἀλεκτρυών, ὅς με ἡδὺν ὄνειρον θεώμενον ἀναβοήσας\nἐξήγειρεν. ἐδόκουν γάρ, ὦ φίλτατε γειτόνων, λαμπρός\nτις εἶναι καὶ βαθύπλουτος, εἶτα οἰκετῶν ἐφέπεσθαί\nμοι στῖφος, οὓς οἰκονόμους καὶ διοικητὰς ἐνόμιζον\nἔχειν. ἐῴκειν δὲ καὶ τὼ χεῖρε δακτυλίων πεπληρῶσθαι\nκαὶ πολυταλάντους λίθους περιφέρειν· καὶ ἦσαν οἱ δάκτυ-\nλοί μου μαλακοὶ καὶ ἥκιστα τῆς δικέλλης ἐμέμνηντο.\nἐφαίνοντο δὲ καὶ οἱ κόλακες ἐγγύθεν, Γρυλλίωνα εἴ-\nποις ἂν καὶ Παταικίωνα παρεστάναι. ¦ἐν τούτῳ δὴ\nκαὶ ὁ Ἀθηναίων δῆμος εἰς τὸ θέατρον παρελθόντες\nἐβόων προχειρίσασθαί με στρατηγόν. μεσούσης δὲ\nτης χειροτονίας ὁ παμπόνηρος ἀλεκτρυὼν ἀνεβόησε\n\n\n\n\nκαὶ τὸ φάσμα ἠφανίσθη. ὅμως〈δ᾿〉 ἀνεγρόμενος περι-\nχαρὴς ἦν ἐγώ, ἐνθύμιον δὲ ποιησάμενος τοὺς φυλλο-\nχόους ἑστάναι μῆνας ἔγνων εἶναι τὰ ἐνύπνια ψευδῆ.\n3 [I 24].\nἈμνίων Φιλομόσχῳ. Ἀπέκειρεν ἡμῶν ἡ χάλαζα βαρέως ἐμπεσοῦσα τὰ\nλήια, καὶ λιμοῦ φάρμακον οὐδέν. ὠνεῖσθαι δὲ ἡμῖν\nἐπακτοὺς πυροὺς οὐχ οἷόν τε διὰ σπάνιν κερμάτων.\nἔστι δέ σοι, ὡς ἀκούω, τῆς πέρυσιν εὐετηρίας λείψανα.\nδάνεισον οὖν μοι μεδίμνους εἴκοσιν, ὡς ἂν ἔχοιμι\nσώζεσθαι αὐτὸς καὶ ἡ γυνὴ καὶ τὰ παιδία. καρπῶν\nδὲ εὐφορίας γενομένης ἐκτίσομεν ‘αὐτῷ τῷ μέτρῳ, καὶ\nλώϊον’ ἐάν τις ἀφθονία γένηται. μὴ δὴ περιίδῃς ἀγα-\nθοὺς γείτονας εἰς στενὸν τοῦ καιροῦ φθειρομένους.\n4 [I 25]\nΕὐπέταλος Ἐλατίωνι. - Οὐδέν με τῆς γῆς ἀμειβομένης τῶν πόνων ἀντάξιον,\nἔγνων ἐμαυτὸν ἐπιδοῦναι θαλάττῃ καὶ κύμασι. ζῆν\n\n\n\n\n\nμὲν γὰρ καὶ τεθνάναι μεμοίραται πᾶσιν ἡμῖν, καὶ οὐκ\nἔστι τὸ χρεὼν φυγεῖν, κἂν ἐν οἰκίσκῳ τις αὑτὸν\nκαθείρξας τηρῇ. ἐνεργὸς γὰρ ἡ εἱμαρμένη καὶ τὸ\nπεπρωμένον ἄφυκτον· ὥστε τὸ ζῆν οὐχ ὑπὸ τούτοις\nταλαντεύεται, ἀλλʼ ὑπὸ τῇ τύχῃ βραβεύεται. ἤδη γάρ\nτινες μὲν ἐπὶ γῆς ὠκύμοροι, ἐπὶ θαλάττης δὲ μακρό-\nβιοι κατεβίωσαν· ὥστε εἰδὼς ταῦθʼ οὕτως ἔχειν ἐπὶ\nναυτιλίαν βαδιοῦμαι, καὶ ἀνέμοις ὁμιλήσω καὶ κύμασι.\nκρεῖττον γὰρ ἐπανήκειν ἐκ Βοσπόρου καὶ Προποντίδος\nνεόπλουτον, ἢ καθήμενον ἐπὶ ταῖς τῆς Ἀττικῆς ἐσχα\nτιαῖς λιμῶδες καὶ αὐχμηρὸν ἐρυγγάνειν.\n5 [I 26].\nἈγελαρχίδης Πυθολάῳ.Μέγα, ὦ γενναῖε, κακόν εἰσιν οἱ κατὰ τὴν πόλιν\nτοκογλύφοι. ἐγὼ γὰρ οὐκ οἶδα τί παθών, δέον παρὰ\nσὲ ἢ παρά τινα ἄλλον τῶν κατʼ ἀγρὸν γειτόνων\nἐπεὶ κατέστην ἐν χρείᾳ χρημάτων, βουλόμενος ἐπὶ Κο-\n\n\n\n\n\nλωνῷ πρίασθαι χωρίον, ξεναγήσαντός μέ τινος τῶν\nἀστικῶν ἐπὶ τὰς Βυρτίου θύρας ἀφικόμην. εἶτα κατα-\nλαμβάνω πρεσβύτην ὀφθῆναι ῥικνόν, συνεσπακότα τὰς\nὀφρῦς, χαρτίδια ἀρχαῖά τινα σαπρὰ δὲ διὰ τὸν χρόνον,\nὑπὸ κόρεων καὶ σητῶν ἡμίβρωτα, διὰ χειρὸς κατέχοντα.\nεὐθὺς μὲν οὖν μόλις με προσεῖπε, ζημίαν ἡγούμενος\nτὴν προσηγορίαν. εἶτα τοῦ προξένου φήσαντος ὡς\nδεοίμην χρημάτων, πόσων ἤρετο ταλάντων. ἐμοῦ δὲ\nθαυμάσαντος τὴν ὑπερβολὴν διέπτυεν εὐθέως καὶ δῆ-\nλος ἦν δυσχεραίνων. ὅμως 〈δ᾿〉 ἐδίδου καὶ ἀπῄτει\nγραμματεῖον καὶ πρὸς τῷ ἀρχαίῳ τόκον βαρύν καὶ\nτὴν οἰκίαν ὑποτεθειμένος ἣ ἔστι μοι. μέγα τι κακόν\nεἰσιν οἱ περὶ τὰς ψήφους καὶ τῶν δακτύλων τὰς\nκατακάμψεις ἀλινδούμενοι. μή μοι γένοιτο, ἀγροίκων\nἔφοροι δαίμονες, μὴ λύκον ἔτι, μὴ δανειστὴν ἰδεῖν.\n6 [Ι 27].\nἈνίκητος Φοιβιανῇ.Φεύγεις με, ὦ Φοιβιανή, φεύγεις, καὶ ταῦτα ἀρτίως\nὅλον τὸν ἀγρὸν ἀπενεγκαμένη. τί γὰρ οὐ τῶν ἐμῶν\nλαβοῦσα ἔχεις; οὐ σῦκα; οὐ τυρὸν ἐκ ταλάρων; οὐκ\nἔριφον νεογιλόν; οὐκ ἀλεκτορίδων ζεῦγος; οὐ τὰ λοιπὰ\nτρυφήματα πάντα ἔστι σοι ἐξ ἐμοῦ; οὕτως ὅλον με\nαὐτῇ . . . κατὰ τὴν παροιμίαν ἀνατρέψασα δουλεύειν\nκατηνάγκασας. σὺ δὲ οὐδεμίαν ὤραν ἔχεις ἐμοῦ δια-\nκαῶς φλεγομένου· ἀλλὰ χαῖρε καὶ ἄπιθι· ἐγὼ δὲ [οἴσω]\nβαρέως μέν, οἴσω δὲ ὅμως τὴν ἀτιμίαν.\n7 [Ι 28].\nΦοιβιανὴ Ἀνικήτῳ.Ὠδίνουσά με ἀρτίως ἥκειν ὡς ἑαυτὴν ἡ τοῦ γεί-\nτονος μετέπεμψε γυνή· καὶ δῆτα ᾔειν ἀραμένη τὰ πρὸς\nτὴν τέχνην, σὺ δὲ ἐξαπίνης ἐπιστὰς ἐπειρῶ τὴν δέρην\nἀνακλάσας κύσαι. οὐ παύσῃ, τρικόρωνον καὶ ταλάν-\n\n\n\n\n\nτατον γερόντιον, πειρῶν τὰς ἐφʼ ἡλικίας ἀνθούσας ἡμᾶς\nὥς τις ἄρτι γενειάζειν ἀρχόμενος; οὐχὶ τῶν κατʼ ἀγρὸν\nπόνων ἀφεῖσαι ἀεργὸς τὴν ἀηδίαν πορισάμενος; οὐ\nτοὐπτανίου καὶ τῆς ἐσχάρας ὡς ἀδύνατος ὢν ἐξέωσαι;\nπῶς οὖν τακερὸν βλέπεις [βλέμμα] καὶ ἀναστένεις;\nπέπαυσο, Κέκροψ ἄθλιε, καὶ τρέπου κατὰ σεαυτόν, ὦ\nπρέσβυ, μή σε λαβοῦσα κακόν τι ἐργάσωμαι.\n8 [III 11].\nΔρυαντίδας Χρονίῳ.Οὐκέτι σοι μέλει οὔτε τῆς εὐνῆς ἡμῶν οὔτε τῶν\nκοινῶν παιδίων οὔτε μὴν τῆς κατʼ ἀγρὸν διατριβῆς,\nὅλη δὲ εἶ τοῦ ἄστεος, Πανὶ μὲν καὶ Νύμφαις ἀπεχθο-\nμένη, ἃς Ἐπιμηλίδας ἐκάλεις καὶ Δρυάδας καὶ Ναΐδας,\n\n\n\n\n\nκαινοὺς δὲ ἡμῖν ἐπεισάγουσα θεοὺς πρὸς πολλοῖς τοῖς\nπροϋπάρχουσι. ποῦ γὰρ ἐγὼ κατʼ ἀγρὸν ἱδρύσω Κω-\nλιάδας ἢ Γενετυλλίδας; οἶδʼ ἀκούσας ἄλλα τινὰ δαι-\nμόνων ὀνόματα, ὧν διὰ τὸ πλῆθος ἀπώλισθέ μου τῆς\nμνήμης τὰ πλείονα. οὐ σωφρονεῖς ὡς ἔοικεν, γύναι,\nοὐδὲ ὑγιές τι διανοῇ, ἀλλὰ ἁμιλλᾷ ἐν ταῖς ἀστικαῖς\nταυταισὶ ταῖς ὑπὸ τρυφῆς διαρρεούσαις, ὧν καὶ τὸ\nπρόσωπον ἐπίπλαστον καὶ ὁ τρόπος μοχθηρίας ὑπερ-\nγέμων· φύκει γὰρ καὶ ψιμυθίῳ καὶ παιδέρωτι δευσο-\nποιοῦσι τὰς παρειὰς ὑπὲρ τοὺς δεινοὺς τῶν ζωγράφων.\nσὺ δὲ ἢν ὑγιαίνῃς, ὁποίαν σε τὸ ὕδωρ ἢ τὸ ῥύμμα\nτὸ πρὶν ἐκάθηρε, τοιαύτη διαμενεῖς.\n9 [ΙΙΙ 12].\nΠρατίνας Ἐπιγόνῳ.Μεσημβρίας οὔσης σταθερᾶς φιλήνεμόν τινα ἐπιλεξά-\nμενος πίτυν καὶ πρὸς τὰς αὔρας ἐκκειμένην, ὑπὸ ταύτῃ\nτὸ καῦμα ἐσκέπαζον. καί μοι ψυχάζοντι μάλ᾿ ἡδέως\nἐπῆλθέ τι καὶ μουσικῆς ἐπαφήσασθαι, καὶ λαβὼν τὴν\n\n\n\n\n\nσύριγγα ἐπέτρεχον τῇ γλώττῃ, στενὸν τὸ πνεῦμα μετὰ\nτῶν χειλέων ἐπισύρων, καί μου ἡδύ τι καὶ νόμιον\nἐξηκούετο μέλος. ἐν τούτῳ δέ, οὐκ οἶδ᾿ ὅπως, ὑπὸ\nτῆς ἡδυφωνίας θελγόμεναι πᾶσαί μοι πανταχόθεν αἱ\nαἶγες περιεχύθησαν, καὶ ἀφεῖσαι νέμεσθαι τοὺς κομά-\nρους καὶ τὸ〈ν〉 ἀνθέρικον ὅλαι τοῦ μέλους ἐγίνοντο.\nἐγὼ δὲ ἐν μέσαις τὸν Ἠδωνὸν ἐμιμούμην τὸν παῖδα\nτῆς Καλλιόπης. ταῦτά σοι οὖν εὐαγγελίζομαι, φίλον\nἄνδρα συνειδέναι βουλόμενος ὅτι μοι μουσικόν ἐστιν τὸ\nαἰπόλιον.\n10 [ΙΙΙ 13].\nΚαλλικράτης Αἴγωνι.Ἐγὼ μὲν ἥκοντος τοῦ καιροῦ γύρους περισκάψας\nκαὶ ἐμβαθύνας βόθρια οἷός τε ἤμην ἐλᾴδια ἐμφυ-\nτεύειν καὶ ἐπάγειν αὐτοῖς ναματιαῖον ὕδωρ, ὅ μοι ἐκ\nτῆς πλησίον φάραγγος ἐποχετεύεται. ἐπελθὼν δὲ ὄμβρος\nἐς τρεῖς ἡμέρας καὶ νύκτας ἴσας ποταμοὺς ἄνωθεν ἐκ\nτῆς ἀκρωρείας τῶν ὀρῶν ἐγέννησεν, οἳ ῥύμῃ κατασυ-\nρόμενοι ἰλὺν ἐπεσπάσαντο καὶ τοὺς βόθρους κατέχωσαν,\nὥστε εἶναι πάντα ἰσόπεδα καὶ οὐδὲ δοκεῖν ὅλως εἰρ-\nγασμένα. οὕτως ἠφάνισταί μοι τὰ πονήματα καὶ εἰς\n\n\n\n\n\nμίαν ὄψιν ἄτοπον κατέστη. τίς ἂν οὖν ἔτι πονοίη\nμάτην, ἀδήλους ἐλπίδας ἐκ γεωργίας καραδοκῶν; μετι-\nτέον μοι ἐφʼ ἕτερον βίον. φασὶ γὰρ ἅμα ταῖς τῶν\nἐπιτηδευμάτων ἀλλαγαῖς καὶ τὰς τύχας μετασχηματί-\nζεσθαι.\n11 [III 14].\nΣιτάλκης Οἰνοπίωνι.Εἰ πατρῴζεις, ὦ παῖ, καὶ τἀμὰ φρονεῖς, χαίρειν\nτοὺς ἀλαζόνας ἐκείνους τοὺς ἀνυποδήτους καὶ ὠχριῶν-\nτας, οἳ περὶ τὴν Ἀκαδήμ〈ε〉ιαν ἀλινδοῦνται, καὶ βιω-\nφελὲς μὲν οὐδὲν οὔτε εἰδότας οὔτε πράττειν δυναμένους,\nτὰ μετέωρα δὲ πολυπραγμονεῖν ἐπιτηδεύοντας, ἐάσας\nἔχου τῶν κατʼ ἀγρὸν ἔργων, ἀφʼ ὧν σοι διαπονοῦντι\nμεστὴ μὲν ἡ σιπύη πανσπερμίας, οἱ δὲ ἀμφορεῖς οἴνου\nγέμοντες, πλέα δὲ ἀγαθῶν τὰ σύμπαντα.\n12 [III 15].\nΚότινος Τρυγοδώρῳ.Ὁ τρύγητος ἐγγὺς καὶ ἀρρίχων ἔστι μοι χρεία.\nδάνεισον οὖν μοι τούτων τοὺς περιττούς, ὅσον οὐκ\n\n\n\n\n\n\nεἰς μακρὰν ἀποδώσοντι. ἔχω δʼ ἐγὼ πιθάκ〈ν〉ια πλείονα.\nεἰ οὖν δέοιο, προθύμως λάμβανε. τὸ γὰρ κοινὰ τὰ\nτῶν φίλων οὐχ ἥκιστα τοῖς ἀγροῖς ἐμφιλοχωρεῖν ὀφείλει.\n13 [III 16].\nΦυλλὶς Θρασωνίδῃ. Εἰ γεωργεῖν ἐβούλου καὶ νοῦν ἔχειν, ὦ Θρασωνίδη,\nκαὶ τῷ πατρὶ πείθεσθαι, ἔφερες ἄν [καὶ] τοῖς θεοῖς\nκιττὸν καὶ δάφνας καὶ μυρρίνας καὶ ἄνθη ὅσα σύγκαιρα,\nκαὶ ἡμῖν τοῖς γονεῦσι πυροὺς ἐκθερίσας καὶ οἶνον ἐκ\nβοτρύων ἀποθλίψας καί, βδάλας τὰ αἰγίδια, τὸν γαυ-\nλὸν πλήρη γάλακτος· νῦν δὲ ἀγρὸν 〈μὲν〉 καὶ γεωρ-\nγίαν ἀπαναίνῃ, κράνους δὲ ἐπαινεῖς τριλοφίαν καὶ\nἀσπίδος ἐρᾷς, ὥσπερ τις Ἀκαρνὰν ἢ Μαλιεὺς μισθο-\nφόρος. μή σύγε, ὦ παιδίον, ἀλλʼ ἐπάνιθι ὡς ἡμᾶς\nκαὶ τὸν ἐν ἡσυχίᾳ βίον ἀσπάζου — καὶ γὰρ ἀσφαλὴς\nκαὶ ἀκίνδυνος ἡ γεωργία, οὐ λόχους, οὐκ ἐνέδρας, οὐ\nφάλαγγας ἔχουσα — ἡμῖν τε [ὁ] γηροκόμος γενοῦ,\n\n\n\n\n\nἀντὶ τῆς ἐν ἀμφιβόλῳ ζωῆς τὴν ὁμολογουμένην ἑλό-\nμενος σωτηρίαν.\n14 [ΙΙΙ 17].\nΧαιρέστρατος Λειρίῳ.Ἐπιτριβείης, ὦ Λείριον, κακὴ κακῶς, ὅτι με τῇ μέθῃ\nκαὶ τοῖς αὐλοῖς κατακηλήσασα βραδὺν ἀπέφηνας τοῖς\nἐκ τῶν ἀγρῶν ἀποπέμψασιν. οἱ μὲν γὰρ ἕωθεν προσ-\nεδόκων με φέροντα αὐτοῖς τὰ κεράμεια σκεύη, ὧν\nἕνεκεν ἀφικόμην· ἐγὼ δὲ ὁ χρυσοῦς πάννυχος καταυ-\nλούμενος εἰς ἡμέραν ἐκάθευδον. ἀλλʼ ἄπιθι, ὦ τάλαινα,\nκαὶ τοὺς ἀθλίους τουτουσὶ θέλγε τοῖς γοητεύμασιν.\nἐμοὶ γὰρ εἰ ἔτι ἐνοχλοίης, κακόν τι παμμέγεθες προσ-\nλαβοῦσα ἀπελεύσῃ.\n15 [ΙΙΙ 18].\nΕὔσταχυς Πιθακ〈ν〉ίωνι.Τοὐμοῦ παιδίου γενέσια ἑορτάζων ἥκειν σε ἐπὶ τὴν\nπανδαισίαν, ὦ Πιθακ〈ν〉ίων, παρακαλῶ, ἥκειν δὲ οὐ\nμόνον ἀλλʼ ἐπαγόμενον τὴν γυναῖκα καὶ τὰ παιδία καὶ\n\n\n\n\n\nτὸν σύργαστρον· εἰ βούλοιο δέ, καὶ τὴν κύνα, ἀγαθὴν\nοὖσαν φύλακα καὶ τῷ βάρει τῆς ὑλακῆς ἀποσοβοῦσαν\nτοὺς ἐπιβουλεύοντας τοῖς ποιμνίοις. ἡ δὲ τοιαύτη οὐκ\nἂν ἀτιμάζοιτο δαιτυμὼν εἶναι σὺν ἡμῖν. ἑορτάσομεν\nδὲ μάλʼ ἡδέως, καὶ πιόμεθα εἰς μέθην καὶ μετὰ τὸν\nκόρον ᾀσόμεθα, καὶ ὅστις ἐπιτήδειος κορδακίζειν, εἰς\nμέσους παρελθὼν τὸ κοινὸν ψυχαγωγήσει. μὴ μέλλε\nοὖν, ὦ φίλτατε· καλὸν γὰρ ἐν ταῖς κατʼ εὐχὴν ἑορ-\nταῖς ἐξ ἑωθινοῦ συντάττειν τὰ συμπόσια.\n16 [ΙΙΙ 19].\nΠιθακ〈ν〉ίων Εὐστάχυϊ.Κοινωνικὸς ὢν καὶ φιλέταιρος ὄναιο σαυτοῦ καὶ\nτῆς γυναικὸς καὶ τῶν παιδίων, Εὔσταχυ. ἐγὼ δὲ\nτὸν κλῶπα φωράσας, ἐφʼ ᾧ πάλαι ἤσχαλλον τὴν ἐχέτλην\nὑφελομένῳ καὶ δύο δρεπάνας, ἔχω παρʼ ἐμαυτῷ τοὺς\nκωμήτας ἀναμένων ἐπικούρους. νῦν γὰρ οὐκ ἐδοκί-\nμαζον ἀσθενέστερος ὢν καὶ μόνος τὼ χεῖρε ἐπιβάλλειν\nαὐτῷ. ὁ μὲν γὰρ δριμύ βλέπει καὶ τοξοποιεῖ τὰς ὀφρῦς\nκαὶ σφριγῶντας ἔχει τούς ὤμους καὶ ἁδρὰν τὴν ἐπι-\nγουνίδα φαίνει· ἐγὼ δὲ ὑπὸ τῶν πόνων καὶ τῆς δι-\nκέλλης κατέσκληκα, καὶ τύλους μὲν ἐν ταῖς χερσὶν\n\n\n\n\n\nἔχω, λεπτότερον δέ μοι τὸ δέρμα λεβηρίδος. ἡ μὲν\nοὖν γυνὴ καὶ τὰ παιδία εἰς σοῦ βαδιοῦνται καὶ τῆς\nεὐωχίας μεθέξουσιν, ὁ δὲ σύργαστρος μαλακῶς ἔχει\nτὰ νῦν. ἐγὼ δὲ καὶ ἡ κύων τὸν μιαρὸν οἴκοι φυλάξομεν.\n17 [III 20].\nΝαπαῖος Κρηνιάδῃ.Οἶσθά με ἐπισάξαντα τὴν ὄνον σῦκα καὶ παλάθας\n〈ἄστυδε〉 καταγαγόντα; ὡς οὖν ταῦτα ἀπεδόμην τῶν\nτινι γνωρίμων, ἄγει μέ τις λαβὼν εἰς τὸ θέατρον, οὗ\nκαθίσας ἐν καλῷ διαφόροις ἐψυχαγωγούμην θεωρίαις.\nτὰς μὲν οὖν ἄλλας οὐ συνέχω τῇ μνήμῃ, εἰμὶ γὰρ τὰ\nτοιαῦτα καὶ εἰδέναι καὶ ἀπαγγέλλειν κακός· ἓν δὲ ἰδὼν\nἀχανὴς ἐγώ σοι καὶ μικροῦ δεῖν ἄναυδος. εἷς γάρ\nτις εἰς μέσους παρελθὼν καὶ στήσας τρίποδα τρεῖς\nμικρὰς ἐπετίθει παροψίδας· εἶτα ὑπὸ ταύταις ἔσκεπε\nτρία μικρὰ καὶ λευκὰ καὶ στρογγύλα λιθίδια, οἶα\n\n\n\n\n\nἡμεῖς ἐπὶ ταῖς ὄχθαις τῶν χειμάρρων ἀνευρίσκομεν·\nταῦτά ποτε μὲν 〈ἓν〉 κατὰ μίαν ἔσκεπε παροψίδα, ποτὲ\nδὲ οὐκ οἶδ᾿ ὅπως ὑπὸ τῇ μιᾷ ἐδείκνυ, ποτὲ δὲ παντε-\nλῶς ἀπὸ τῶν παροψίδων ἠφάνιζε καὶ ἐπὶ τοῦ στόμα-\nτος ἔφαινεν. εἶτα καταβροχθίσας τοὺς πλησίον ἑστῶ-\nτας ἄγων εἰς μέσον τὴν μὲν ἐκ ῥινός τινος τὴν δὲ\nἐξ ὠτίου τὴν δὲ ἐκ κεφαλῆς ἀνῃρεῖτο, καὶ πάλιν ἀνε-\nλόμενος ἐξ ὀφθαλμῶν ἐποίει. κλεπτίστατος ἄνθρωπος\nὑπὲρ ὃν ἀκούομεν Σὐρυβάτην τὸν Οίχαλιέα. μὴ γέ-\nνοιτο κατʼ ἀγρὸν τοιοῦτον θηρίον· οὐ γὰρ ἀλώσεται\nὑπʼ οὐδενός, καὶ πάντα ὑφαιρούμενος τἄνδον φροῦδά\nμοι [τὰ κατʼ ἀγρὸν] ἀπεργάσεται.\n18 [III 21].\nΕὐυάπη Γλαύκῃ.Ὁ μὲν ἀνὴρ ἀπόδημός ἐστί μοι τρίτην ταύτην\nἡμέραν ἔχων ἐν ἄστει, ὁ δὲ θητεύων παρʼ ἡμῖν Παρ-\nμένων ζημία καθαρά, ῥάθυμος ἄνθρωπος καὶ τὰ πολλὰ\nκαταπίπτων εἰς ὕπνον. ὁ δὲ λύκος ἀργαλέος πάροικος\nβλέπων φονῶδές τι καὶ αἱμοβόρον· Χιόνην γὰρ τὴν\n\n\n\n\n\nκαλλιστεύουσαν τῶν αἰγῶν ἐκ τοῦ φελλέως ἁρπάσας\nοἴχεται καὶ ὁ μὲν δειπνεῖ ἀγαθὴν αἶγα καὶ εὐγάλακτον,\nἐγὼ δὲ δάκρυα τῶν ὀφθαλμῶν ἀπολείβω. πέπυσται\nδὲ τούτων οὐδὲν ὁ ἀνήρ· εἰ δὲ μάθοι, κρεμήσεται μὲν\nἐκ τῆς πλησίον πίτυος ὁ μισθωτός, αὐτὸς δὲ οὐ πρό-\nτερον ἀνήσει πάντα μηχανώμενος, πρὶν τὰς παρὰ τοῦ\nλύκου δίκας εἰσπράξασθαι.\n19 [III 22].\nΠολύαλσος Εὐσταφύλῳ.Πάγην ἔστησα ἐπὶ τὰς μιαρὰς ἀλώπεκας κρεάδιον\nτῆς σκανδάλης ἀπαρτήσας. ἐπεὶ γὰρ ἐπολέμουν τὰς\nσταφυλάς, καὶ οὐ μόνον τὰς ῥᾶγας ἔκοπτον ἀλλʼ\nἤδη καὶ ὁλοκλήρους ἀπέτεμνον τῶν οἰνάρων τοὺς βό-\nτρυς, ὁ δεσπότης δὲ ἐπιστήσεσθαι κατηγγέλλετο —\nἀργαλέος ἄνθρωπος καὶ δριμύς, γνωμίδια καὶ προβου-\nλευμάτια συνεχῶς ἐπὶ τῆς Πνυκὸς Ἀθηναίοις εἰσηγού-\nμένος, καὶ πολλούς ἥδη διὰ σκαιότητα τρόπου καὶ\n\n\n\n\n\nδεινότητα ῥημάτων ἐπὶ τοὺς ἕνδεκα ἀγαγών — δείσας\nμή τι πάθοιμι κἀγὼ καὶ ταῦτα τοιούτου 〈τοῦ〉 δεσπό-\nτου ὄντος, τὴν κλέπτιν ἀλώπεκα συλλαβὼν ἐβουλόμην\nπαραδοῦναι. ἀλλʼ ἡ μὲν οὐχ ἧκε· Πλαγγὼν δὲ τὸ\nΜελιταῖον κυνίδιον, ὃ 〈ἐ〉τρέψομεν ἄθυρμα τῇ δε-\nσποίνῃ προσηνές, ὑπὸ τῆς ἄγαν λιχνείας ἐπὶ τὸ κρέας\nὁρμῆσαν κεῖταί σοι τρίτην ταύτην ἡμέραν ἐκτάδην\nνεκρὸν ἤδη μυδῆσαν. ἔλαθον οὖν ἐπὶ κακῷ κακὸν\nἀναρριπίσας. καὶ τίς παρὰ τῷ σκυθρωπῷ τῶν τοιού-\nτων συγγνώμη; φευξόμεθα ᾗ ποδῶν ἔχομεν, χαιρέτω\nδὲ ὁ ἀγρὸς καὶ τἀμὰ πάντα. ὥρα γὰρ σώζειν ἑαυτόν,\nκαὶ μὴ 〈τὸ〉 παθεῖν ἀναμένειν ἀλλὰ πρὸ τοῦ παθεῖν\nφυλάξασθαι.\n20 [ΙΙΙ 23].\nΘαλλὸς Πιτυΐσκῳ. Πάντα φιλῶ τρυγᾶν — ἔστι γὰρ τὸ καρπῶν ἀπο-\nδρέπεσθαι πόνων ἀμοιβὴ δίκαιος — ἐξαιρέτως δὲ ἐθέλω\nβλίττειν τὰ σμήνη. ἔχων οὖν, σίμβλους ὑπὸ τῇ πέτρᾳ\n\n\n\n\n\nἀποκλάσας, κηρία νεογενῆ, πρῶτον μὲν τοῖς θεοῖς\nἀπηρξάμην, ἔπειτα δὲ τοῖς φίλοις ὑμῖν ἀπάρχομαι.\nἔστι δὲ λευκὰ ἰδεῖν καὶ ἀποστάζοντα λιβάδας Ἀττικοῦ\nμέλιτος, οἷον αἱ Βριλήσσιαι λαγόνες ἐξανθοῦσι. καὶ\nνῦν μὲν ταῦτα πέμπομεν, [καὶ] εἰς νέωτα δὲ δέχοιο\nπαρʼ ἡμῶν μείζω τουτωνὶ καὶ ἡδίονα.\n21 [III 24].\nΦιλοποίμην Μοσχίωνι.Λύκον ἔοικα τρέφειν τὸ μιαρὸν ἀνδράποδον· ἐμπε-\nσὼν γὰρ εἰς τὰς αἶγας οὐκ ἔστιν ἥντινα οὐκ ἀπολώλεκε,\nτὰς μὲν ἀποδόμενος τὰς δὲ καταθύων. καὶ τῷ μὲν ἡ\nγαστὴρ τῆς κραιπάλης ἐμπίπλαται, καὶ τὰ λοιπὰ τῇ\nτενθείᾳ δαπανᾶται καὶ ψάλλεται καὶ καταυλεῖται καὶ\n[πρὸς] τοῖς μυροπωλίοις φιληδεῖ, τὰ δὲ αὔλια ἔρημα,\nαἶγες δὲ ἐκεῖναι [αἱ πρότερον] οἴχονται. τέως μὲν\nοὖν ἡσυχίαν ἄγω, μὴ προαισθόμενος ψύττα κατατείνας\nφύγῃ· εἰ δὲ ἀνυπόπτως λαβόμην αὐτοῦ καὶ ἐγκρατὴς\n\n\n\n\n\nγενοίμην, δεδήσεται τὼ πόδε χοίνικας παχείας ἐπισύ-\nρων, καὶ τῇ σκαπάνῃ προσανέχων ὑπὸ τῇ δικέλλῃ καὶ\nτῇ σμινύῃ τῆς μὲν τρυφῆς ἐπιλήσεται, παθὼν δὲ γνώ-\nσεται οἷόν ἐστι τὸ τὴν ἄγροικον σωφροσύνην ἀσπάζεσθαι.\n22 [ΙΙΙ 25].\nὝλη Νομίῳ.Θαμίζεις εἰς ἄστυ [κατιών], ὦ Νομίε, καὶ τὸν ἀγρὸν\nοὐδʼ ἀκαρῆ θέλεις ὁρᾶν· ἀργὸς δὲ ἡ γῆ χηρεύουσα τῶν\nἐκπονούντων, ἐγὼ δὲ οἰκουρῶ μόνη μετὰ τῆς Σύρας\nἀγαπητῶς τὰ παιδία βουκολοῦσα. σὺ δὲ ἡμῖν αὐτό-\nχρημα μεσαιπόλιος ἄνθρωπος μειράκιον ἀστικὸν ἀνεφά-\nνης. ἀκούω γάρ σε τὰ πολλὰ ἐπὶ Σκίρου καὶ Κερα-\nμεικοῦ διατρίβειν, οὗ φασι τοὺς ἐξωλεστάτους σχολῇ\nκαὶ ῥᾳστώνῃ τὸν βίον καταναλίσκειν.\n23 [ΙΙΙ 26].\nΛηυαῖος Κορύδωνι. Ἄρτι μοι τὴν ἅλω διακαθήραντι καὶ τὸ πτύον\nἀποτιθεμένῳ ὁ δεσπότης ἐπέστη καὶ ἰδὼν ἐπῄνει τὴν\n\n\n\n\n\n\nφιλεργίαν. ἐφάνη δέ μοί ποθεν ὁ Κωρυκαῖος δαίμων,\nΣτρόμβιχος ὁ παμπόνηρος. ἰδὼν γάρ με ἐφεπόμενον\nτῶ δεσπότη, κειμένην τὴν σισύραν ἣν ἀποθέμενος\nεἰργαζόμην ὑπὸ μάλης ᾤχετο φέρων, ὡς ὁμοῦ ζημία〈ν〉\nκαὶ τὸν ἀπὸ τῶν ὁμοδούλων προσοφλῆσαι γέλωτα.\n24 [III 27].\nΓέμελλος Σαλακuιυίδι.Τί ταῦτα, ὦ Σαλακωνίς, ὑπερηφανεῖς τάλαινα; οὐκ\nἐγώ σε εἰς τοὐργαστήριον καθημένην παρὰ τὸν ἀκεστὴν\nτὸν ἑτερόποδα ἀνειλόμην, καὶ ταῦτα λάθρᾳ τῆς μητρός,\nκαὶ καθάπερ τινὰ ἐπίκληρον ἐγγυητὴν ἀγαγόμενος ἔχω;\nσὸ δὲ φρυάττῃ, παιδισκάριον εὐτελές, καὶ κιχλίζουσα\nκαὶ μωκωμένη με διατελεῖς. οὐ παύση, τάλαινα, τῆς\nἀγερωχίας; ἐγώ σοι τὸν ἐραστὴν δείξω δεσπότην καὶ\nκάχρυς ἐπὶ τῶν ἀγρῶν φρύγειν ἀναγκάσω, καὶ τότε\nεἴσῃ παθοῦσα οἷ κακῶν σαυτὴν ἐνέσεισας.\n25 [ΙΙΙ 28].\nΣαλακωνὶς Γεμέλλῳ.Πάντα ὑπομένειν οἵα τέ εἰμι πλὴν τοῦ σοὶ συγκαθ-\nεύδειν, δέσποτα. καὶ τὴν νύκτα οὐκ ἔφυγον οὐδὲ\nὑπὸ τοῖς θάμνοις ἐκρυπτόμην, ὡς ἐδόκεις, ἀλλὰ τὴν\nκάρδοπον ὑπεισελθοῦσα ἐκείμην ἀμφιθεμένη τὸ κοῖλον\nτοῦ σκεύους εἰς κάλυμμα. ἐπειδὴ δὲ κέκρικα βρόχῳ\nτὸν βίον ἐκλιπεῖν, ἄκουε λεγούσης ἀναφανδόν, πάντα\nγάρ μου περιαιρεῖ φόβον ἡ πρὸς τὸ τελευτᾶν ὁρμή·\nἐγώ σε, ὦ έμελλε, στυγῶ, τοῦτο μὲν βδελυττομένη τὸ\nδάσος τοῦ σώματος καὶ ὥσπερ τι κίναδος ἐκτρεπομένη,\nτοῦτο δὲ τὴν δυσχέρειαν τοῦ στόματος ἐκ τοῦ μυχαι-\nτατοῦ τῆς φάρυγγος τὴν δυσοσμίαν ἐκπέμποντος. κακὸς\nκακῶς ἀπόλοιο τοιοῦτος ὤν. βάδιζε παρά τινα λημῶσαν\nἄγροικον γραῦν ἐπὶ ἑνὶ γομφίῳ σαλεύουσαν, ἀληλιμ-\nμένην τῷ ἐκ τῆς πίττης ἐλαίῳ.\n26 [ΙΙΙ 29].\nὭριος Ἀυθοφορίωνι.Ἠπιστάμην σε, ὦ Ἀνθοφορίων, ἁπλοϊκὸν εἶναι\n\n\n\n\n\nἄνθρωπον καὶ αὐτόχρημα τὸν ἀπὸ τῆς ἀγροικίας ἄγροι-\nκον, ὄζοντα στεμφύλων καὶ κόνιν πνέοντα, ἠγνόουν\nδὲ ὅτι δεινὸς εἰ ῥήτωρ ὑπὲρ τοὺς ἐν Ἡλιαίᾳ τῶν ἀλλο-\nτρίων ἕνεκα δικομαχοῦντας. κινήσας γὰρ ἐπὶ τοῦ κωμ-\nάρχου δίκας ἔναγχος, οὐκ ἔστιν ἥντινα οὐχὶ νικήσας\nἀπηλλάγης. μακάριε τῆς γλώττης καὶ λαλίστερε τρυ-\nγόνος. ἐγὼ δὲ ἑρμαιῳ σοι χρῶμαι, [κατὰ] τοῦτο δὴ\nτὸ τοῦ λόγου. ἔκκειμαι γὰρ τοῖς βουλομένοις τἀμὰ\nσφετερίζεσθαι καὶ ἀγαπῶ τὴν ἡσυχίαν, καὶ ταῦτα εἰ-\nδὸς ὅτι |μοι] [πολλάκις ἐκ τῆς ἀπραγμοσύνης φύετιιι\nπράγματα.\n27 [III 30].\nἈμγπελίων Εὐέργῳ.Πολὺς ὁ χειμὼν τὸ τῆτες καὶ οὐδενὶ ἐξιτητόν. πάντα\nγὰρ ἡ χιὼν κατείληφε, καὶ λευκανθίζουσιν οὐχ οἱ λο-\nφοι μόνον ἀλλὰ καὶ τὰ κοῖλα τῆς γῆς, ἀπορία δὲ ἔρ-\nγων, ἀργὸν δὲ καθίζειν ὄνειδος. προκύψας δῆτα τῆς\nκαλύβης οὐκ ἔφθην παρανοίξας τὸ θύριον καὶ ὁρῶ\nσύν τῷ νιφετῷ δῆμον ὅλον ὀρνέων φερόμενον, καὶ\n\n\n\n\n\nκοψίχους καὶ κίχλας. εὐθέως οὖν ἀπὸ τῆς λεκάνης\nἀνασπάσας ἰξὸν ἐπαλείφω τῶν ἀχράδων τοὺς κλάδους,\nκαὶ ὅσον οὔπω τὸ νέφος ἐπέστη [τῶν στρουθίων] καὶ\nπᾶσαι ἐκ τῶν ὀροδάμνων ἐκρέμαντο, θέαμα ἡδύ, πτε-\nρῶνν ἐχόμεναι καὶ κεφαλῆς καὶ ποδῶν εἰλημμέναι. ἐκ\nτούτων λάχος σοι τὰς πίονας καὶ εὐσάρκους ἀπέσταλκα\nπέντε καὶ εἴκοσι. κοινωνεῖν γὰρ ἀγαθὸν τοῖς ἀγαθοῖς,\nφθονοῦσι δὲ οἱ πονηροὶ τῶν γειτόνων.\n28 [III 31],\nΦιλόκωμος Ἀστύλλῳ. Οὐπώποτε εἰς ἄστυ καταβὰς οὐδὲ εἰδὼς ὅ τί ποτε\nἐστὶν ἡ λεγομένη πόλις, ποθῶ τὸ καινὸν τοῦτο θέαμα\nἰδεῖν, ὑφʼ ἐνὶ περιβόλῳ κατοικοῦντας ἀνθρώπους, καὶ\nτἆλλα ὅσα διαφέρει πόλις ἀγροικίας μαθεῖν. εἰ οὖν\nσοι πρόφασις ὁδοῦ ἄστυδε γένοιτο, ἧκε ἀπάξων νῦν\nκἀμέ. καὶ γὰρ ἔγωγε ἄγειν οἶμαι τοῦ πλέον τι μαθεῖν,\n\n\n\n\n\nἤδη μοι βρύειν θριξὶ τῆς ὑπήνης ἀρχομένης. τίς οὖν\nδή με τἀκεῖθι μυσταγωγεῖν ἐπιτηδειό〈τερ〉ς ἢ σὺ ὁ\nτὰ πολλὰ εἴσω πυλῶν ἀλινδούμενος;\n29 [III 73].\nΚωμαρχίδης Εὐχαίτῃ.Ἡ ὗς ἡ πρῴην ἐπίτεξ εἶναι νομιζομένη ἀρτίως\nτέτοκε, καὶ ἔχω δελφάκων ἀφθονίαν· γρύζουσι δὲ μάλʼ\nἀηδές, ἀλλʼ ἐδώδιμοι. μεταδίδωμι δῆτα καὶ σοὶ δύο\nτούτων ἔχειν. οὔτε γὰρ πάντας οἷός τέ εἰμι τρέφειν\nτῶν κριθῶν ὀλίγων οὐσῶν καὶ ἄμα τοῖς φίλοις κοι-\nνωνεῖν τούς ἐν περιουσίαις ὄντας ἀγροικικῇ πρέπον\nἐπιεικείᾳ, οἵους ἡμᾶς ἡ φιλτάτη γῆ ἀπλοϊκοὺς καὶ φιλ-\nἀλλήλους τούς ἑαυτῆς τροφίμους ἀνεθρέψατο.\n30 [III 32].\nΣκοσπιάδης Κοτί〈ν〉ωνι.Βάλλ᾿ ἐς μακαρίαν, οἷον κακόν ἐστιν, ὦ Κοτί〈ν〉ων,\nἡ μέθη. ἐμπεσὼν γάρ εἰς συμπόσιον κακοδαιμόνων\nἀνθρώπων — οἰνόφλυγες δὲ πάντες ἦσαν, καὶ οὐδεὶς\n\n\n\n\n\n\nτὸ μέτρῳ πίνειν ἔστεργε — συνεχῶς δὴ περιφερομένης\nτῆς κύλικος — ἦν 〈γὰρ〉 τοῖς ἀρνουμένοις τοὐπιτίμιον\n[ἔδει γὰρ αὐτούς] εἰς τὴν ὑστεραίαν ἑστιᾶν — πιὼν\nοὖν ὅσον οὔπω πρότερον ἐν ἀσκῶ βαστάσας οἶδα, τρί-\nτην ταύτην ἡμέραν ἔχω καὶ ἔτι σοι καρηβαρῶ καὶ τὴν\nκραιπάλην ἀπερυγγάνω.\n31 [III 33].\nἌνθυλλα Κορίσκῳ.Ἔσικε καὶ τὰ νάματα εἰς τὸ ἄνω ῥυήσεσθαι, εἴ\nγε οὕτως, ὦ Κορίσκε, ἀφηλικέστερος γεγονώς, ὅτε\nἤδη [λοιπὸν] ὑιδοῦς καὶ θυγατριδοῦς ἔχομεν, ἐρᾷς\nκιθαρῳδοῦ γυναικὸς κἀμὲ κνίζεις ἄχρι τοῦ καὶ αὐτὴν\nἐκρινῆσαι τὴν καρδίαν. ἐγὼ μὲν γὰρ ἀτιμάζομαι τρια-\nκοστὸν ἔτος ἤδη συνοῦσά σοι, Παρθένιον δὲ 〈ἡ〉 ἱππό-\n\n\n\n\n\nπορνος μεθʼ ὑποκορισμῶν ἐκθεραπεύεται ὅλον σε αὐ-\nτοῖς ἀγροῖς καταπιοῦσα. γελῶσι δὲ οἱ νέοι, καὶ σὺ\nτοῦ γέλωτος ἀναισθήτως ἔχεις. ὦ γῆρας ἐταίρας παίγνιον.\n32 [III 34]\nΓνάθωυ Καλλικομίδῃ.Τίμωνα οἷσθα, ὦ Καλλικομίδη, τὸν Ἐχεκρατίδου\nτὸν Κολλυτέα, ὃς ἐκ πλουσίου, σπαθήσας τὴν οὐσίαν\nεἰς ἡμὰς τούς παρασίτους καὶ τὰς ἑταίρας, εἰς ἀπορίαν\nσυνηλάθη, εἶτʼ ἐκ φιλανθρώπου μισάνθρωπος ἐγένετο\nκαὶ τὴν Ἀπημάντου ἐμιμήσατο στύγα. καταλαβὼν γὰρ\nτὴν ἐσχατιὰν ταῖς βώλοις τούς παριόντας βάλλει, προ-\nμηθούμενος μηδένα αὐτῶ καθάπαξ ἀνθρώπων ἐντυγχά-\nνειν. οὕτως τὴν κοινὴν φύσιν ἀπέστραπται. οἱ λοιποὶ\nδὲ τῶν Ἀθήνησι νεοπλούτων Φείδωνός εἰσι καὶ Γνί-\nφωνος μικροπρεπέστεροι. ὥρα μοι μετανίστασθαι καὶ\nπονοῦντι ζῆν. δέχου δὴ οὖν με μισθωτὸν κατʼ ἀγρόν,\nπάντα ὑπομένειν ἀνεχόμενον ὑπὲρ τοῦ τὴν ἀπλήρω-\nτον ἐμπλῆσαι γαστέρα.\n33 [III 35].\nΘαλλίσκος Πετραίῳ.Αὐχμὸς τὰ νῦν· οὐδαμοῦ νέφος ὑπὲρ γῆς αἴρεται·\nδεῖ δὲ ἐπομβρίας. διψῆν γὰρ τὰς ἀρούρας αὐτὸ τὸ\nκατάξηρον τῆς βώλου δείκνυσι. μάταια ἡμῖν, ὡς ἔοικε,\nκαὶ ἀνήκοα τέθυται τῷ Ὑετίῳ, καίτοι γε ἐξ ἁμίλλης\nἐκαλλιερήσαμεν πάντες οἱ τῆς κώμης οἰκήτορες, καὶ\nὡς ἕκαστος δυνάμεως ἢ περιουσίας 〈εἶχε〉 συνεισηνέγκα-\nμεν, ὁ μὲν κριὸν ὁ δὲ τράγον ὁ δὲ κάπρον, ὁ πένης\nπόπανον ὁ δὲ ἔτι πενέστερος λιβανωτοῦ χόνδρους [εὖ\nμάλα εὐρωτιῶντας], ταῦρον δὲ οὐδείς· οὐ γὰρ εὐπορία\nβοσκημάτων ἡμῖν τὴν λεπτόγεων τῆς Ἀττικῆς κατοι-\nκοῦσιν. ἀλλʼ οὐδὲν ὄφελος τῶν δαπανημάτων· ἔοικε\nγὰρ πρὸς ἑτέροις ἔθνεσιν ὁ Ζεὺς ἄν τῶν τῇδε ἀμελεῖν.\n34 [III 36].\nΠρατίνας Μεγαλοτέλει. Χαλεπὸς ἦν ἡμῖν ὁ στρατιώτης, χαλεπός. ἐπεὶ γὰρ\nἧκε δείλης ὀψίας καὶ κατήχθη οὐ κατὰ τύχην ἀγαθὴν\nεἰς ἡμᾶς, οὐκ ἐπαύσατο ἐνοχλῶν τοῖς διηγήμασι, δεκά-\nδας τινὰς καὶ φάλαγγας ὀνομάζων, εἶτα σαρίσσας καὶ\nκαταπέλτας καὶ δέρρεις· καὶ νῦν μὲν ὡς ἀνέτρεψε τούς\n\n\n\n\nΘρᾷκας τὸν προηγεμόνα βαλὼν μεσαγκύλῳ, νῦν δὲ\nὡς κοντῷ διαπείρας τὸν Ἀρμένιον ἀπώλεσεν· ἐπὶ πᾶσί\nτε αἰχμαλώτους παρῆγε καὶ ἐδείκνυ γυναῖκας, ἃς ἔλεγεν\nἐκ τῆς λείας ὑπὸ τῶν στρατηγῶν ἀριστείας αὐτῷ γέρας\nδεδόσθαι. τῷ δʼ ἐγὼ ἐγκανάξας κύλικα εὐμεγέθη φλυα-\nρίας φάρμακον ὤρεγον, ὁ δὲ καὶ ταύτην καὶ πλείονας\nἐπὶ ταύτῃ καὶ ἁδροτέρας ἐκπιὼν οὐκ ἐπαύσατο τῆς\nἀδολεσχίας.\n35 [III 37].\nἘπινφυ〈λ〉λὶς Ἀμαρακίνῃ.Εἐρεσιώνην ἐξ ἀνθῶν πλέξασα ᾔειν ἐς ἕρμα Φαι-\nθρίου τοῦ Ἀλωπεκῆθεν ταύτην ἀναθήσουσα. εἶτά μοι\nλόχος ἐξταίφνης ἀναφαίνεται νέων ἀγερώχων ἐπʼ ἐμὲ\nσυντεταγμένων· ὁ λόχος δὲ τῷ Μοσχίωνι συνέπραττεν.\nἐπεὶ γὰρ τὸν μακαρίτην ἀπέβαλον Φαιδρίαν, οὐκ ἐπαύ-\nσατό μοι πράγματα παρέχων καὶ γαμησείων· ἐγὼ δὲ ἀνη-\nνάμην ἅμα μὲν τὰ νεογνὰ παιδία κατοικτείρουσα ἅμα\nδὲ τὸν ἥρω Φαιδρίαν ἐν ὀφθαλμοῖς τιθεμένη. ἐλάν-\nθανον δὲ ὑβριστὴν ὑμέναιον ἀναμένουσα καὶ θάλαμον\nνάπην εὑρίσκουσα. εἰς γάρ με τὸ συνηρεφὲς ἀγαγών,\nοὗ τὸ πύκνωμα συνεχὲς ἦν τῶν δένδρων, αὐτοῦ που\nκατὰ τῶν ἀνθῶν καὶ τῆς φυλλάδος, αἰδοῦμαι εἰπεῖν,\nB\n\n\n\n\nὦ φιλτάτη, τί παθεῖν ἐπηνάγκασε. καὶ ἔχω τὸν ἐξ\nὕβρεως ἄνδρα, οὐχ ἑκοῦσα μὲν ὅμως δὲ ἔχω. καλὸν\nμὲν γὰρ ἀπείρα[σ]τον εἶναι τῶν ἀβουλήτων, ὅτῳ δὲ\nοὐχ ὑπάρχει τοῦτο, κρύπτειν τὴν συμφορὰν ἀναγκαῖον.\n36 [III 38].\nΕὔδικος Πασίωυι.Φρύγα οἰκέτην ἔχω πονηρόν, ὃς ἀπέβη τοιοῦτος ἐπὶ\nτῶν ἀγρῶν· ὡς γὰρ τῇ ἔνῃ καὶ νέᾳ κατʼ ἐκλογὴν τοῦ-\nτον ἐπριάμην, Νουμήνιον μὲν εὐθὺς ἐθέμην καλεῖσθαι,\nδόξαντα δὲ εἶναι ῥωμαλέον καὶ ἐγρηγορὸς βλέποντα\nμετὰ περιχαρ〈ε〉ίας ἦγον ὡς ἐπὶ τῆς ἐσχατιᾶς μοι ἐσό-\nμενον. ἦν δὲ οὗτος ἄρα λαμπρὰ ζημία. ἐσθίει μὲν\nγὰρ τεσσάρων σκαπανέων σιτία, ὑπνοῖ δὲ ὅσον ἤκουσα\nτετυφωμένου σοφιστοῦ λέγοντος Ἐπιμενίδην τινὰ\nΚρῆτα κεκοιμῆσθαι, ἢ ὡς ἀκούομεν τὴν Ἡρακλέους\nτριέσπερον. τί ἂν οὖν ποιοί[μ]ην, ὦ φίλτατε ἑταίρων\nκαὶ συγγεωργῶν, ἴθι φράσον, ἐπὶ τοιούτῳ θηρίῳ κατα-\nβαλὼν ἀργυρίδιον;\n37 [III 39].\nΦιλομήτωρ Ἐτιφαυίῳ.Πρὸς θεῶν καὶ δαιμόνων, ὦ μῆτερ, ἐπʼ ὀλίγον\nκαταλιποῦσα τούς σκοπέλους καὶ τὴν ἀγροικίαν, θέασαι\nπρὸ τῆς τελευταίας ἡμέρας τὰ κατʼ ἄστυ καλά. οἷα γὰρ\nοἷά σε λανθάνει, Ἁλῷα καὶ Ἀπατούρια καὶ Διονύσια\nκαὶ ἡ νῦν ἑστῶσα σεμνοτάτη τῶν Θεσμοφορίων ἑορτή.\nἡ μὲν οὖν Ἄνοδος κατὰ τὴν πρώτην γέγονεν ἡμέραν,\nἡ Νηστεία δὲ τὸ τήμερον εἶναι παρʼ Ἀθηναίοις ἑορ-\nτάζεται, τῇ Καλλιγενείᾳ δὲ εἰς τὴν ἐπιοῦσαν θύουσιν.\nεἰ οὖν ἐπειχθεῖσα ἔρχῃ, ἔωθεν πρὸ τοῦ τὸν ἑωσφόρον\nἐξελθεῖν συνθύεις ταῖς Ἀθηναίων γυναιξίν [αὔριον].\nἧκε οὖν, μὴ μέλλε, ναὶ πρὸς ἐμῆς καὶ τῶν αὐταδέλφων\nτῶν ἐμῶν σωτηρίας. τὸ γὰρ ἄγευστον πόλεως κατα-\nλῦσαι τὸν βίον ἀποτρόπαιον, ὡς ὂν θηριῶδες καὶ\nδύστροπον. ἀνέχου δέ, ὦ μῆτερ, τῆς ἐπὶ τῷ συμφέ-\nροντι παρρησίας· καλὸν ἅποσιν ἀνθρώποις ἀνυποστό-\nλως ὁμιλεῖν, οὐχ ἥκιστα δὲ ἀναγκαῖον τὸ πρὸς τοὺς\nοἰκείους ἀληθίζεσθαι.\n38 [III 40].\nΕὐθύδικος Φιλίσκῳ.Ἐγὼ μὲν τὸν παῖδα ἀποδόσθαι εἰς ἄστυ ξύλα καὶ\nκριθὰς ἀπέπεμψα, ἐπανήκειν τὴν αὐτὴν τὰ κέρματα\nκομίζοντα παρεγγυῶν. χόλος δὲ ἐμπεσὼν ἐξ ὁτου〈οῦν〉\nδαιμόνων εἰς αὐτὸν [οὐκ ἔχω λέγειν], ὅλον παρήμειψε\nκαὶ φρενῶν ἔξω κατέστησε. θεασάμενος γὰρ ἕνα του-\nτωνὶ τῶν μεμηνότων, σὓς διὰ τὸ μανιῶδες πάθος\n[λύτταν] κύνας ἀποκαλεῖν εἰώθασιν, ὑπερέβαλε τῇ\nμιμήσει τῶν κακῶν τὸν ἀρχηγέτην. καὶ ἔστιν ἰδεῖν\nθέαμα ἀποτρόπαιον καὶ φοβερόν, κόμην αὐχμηρὰν\nἀνασείων, τὸ βλέμμα ἰταμός, ἡμίγυμνος ἐν τριβωνίῳ,\nπηρίδιον ἐξηρτημένος καὶ ῥόπαλον ἐξ ἀχράδος πεποιη-\nμένον μετὰ χεῖρας ἔχων, ἀνυπόδητος, ῥυπῶν, ἄπρακτος,\nτὸν ἀγρὸν καὶ ἡμᾶς οὐκ εἰδὼς τοὺς γονεῖς, ἀλλʼ ἀρνοῦ-\nμενος, φύσει λέγων γεγονέναι τὰ πάντα καὶ τὴν τῶν\nστοιχείων σύγκρασιν αἰτίαν εἶναι γενέσεως, οὐχὶ τοὺς\nπατέρας. εὔδηλον δέ, ὅτι καὶ χρημάτων ὑπερορᾷ καὶ\nγεωργίαν στυγεῖ. ἀλλὰ καὶ αἰσχύνης αὐτέ μέλει οὐδὲν\nκαὶ τὴν αἰδῶ τῶν προσώπων ἀπέξυσται. οἴμοι οἷόν\nδε, ὦ γεωργία, τὸ τῶν ἀπατεώνων τουτωνὶ φροντιστῇ-\n\n\n\nριον ἐξετραχήλισε. μέμφομαι τῷ Σόλωνι καὶ τῷ Δρά-\nκοντι, οἳ τοὺς μὲν κλέπτοντας σταφυλὰς θανάτῳ\nζημιοῦν ἐδικαίωσαν, τοὺς δὲ ἀνδραποδίζοντας ἀπὸ τοῦ\nφρονεῖν τοὺς νέους ἀθῴους εἶναι τιμωρίας ἀπέλιπον.\n39 [ΙΙΙ 41].\nΔρυάδης Μηλίῳ.Ἔπεμψά σοι τῶν Δεκελειᾶσι προβάτων ἀποκείρας\nτὰ ῥωμαλέα τοὺς πόκους· ὅσα γὰρ ψώρας ὑπόπλεα,\nταῦτα τῷ ποιμένι Πυρρίᾳ παρέδωκα χρῆσθαι ἐς ὅ τι\nἂν θέλῃ, πρὶν φθάσαι διαφθαρῆναι παντελῶς ὑπὸ τῆς\nνόσου. ἔχουσα οὖν ἀφθονίαν ἐρίων ἐξύφηνον ἡμῖν\nἐσθήματα πρόσφορα ταῖς ὥραις, ὡς εἶναι τὰ μὲν τῷ\nθέρει προσαρμόζοντα λεπτοϋφῆ, τὰ δὲ χειμέρια ἐχέτω\nπεριττῶς τῆς κρόκης καὶ πεπαχύνθω πλέον, ἵνα τὰ μὲν\nτῇ μανότητι σκιάζῃ μόνον καὶ μὴ καταθάλπῃ τὰ σώ-\nματα, τὰ δὲ τῇ βαρύτητι ἀπείργῃ τὸν κρυμὸν καὶ\nἀλεξάνεμα τυγχάνῃ. καὶ ἡ παρθένος δέ [ἡ παῖς], ἣν\nἔχομεν ἐν ὥρᾳ γάμου, συλλαμβανέτω τῆς ἱστουργίας\nταῖς θεραπαινίσιν, ἵνα εἰς ἀνδρὸς ἐλθοῦσα μὴ καται-\nσχύνῃ τοὺς πατέρας ἡμᾶς. καὶ ἄλλως δὲ εἰδέναι σε\nχρή, ὡς αἱ ταλασίαν ἀγαπῶσαι καὶ τὴν Ἐργάνην θερα-\nπεύουσαι κόσμῳ βίου καὶ σωφροσύνη σχολάζουσιν.\n1 [ΙΙΙ 4].\nἙκτοδιώκτης Λοπαδεκθάμβῳ.Ὁ γνώμων οὔπω σκιάζει τὴν ἕκτην, ἐγὼ δὲ ἀπο-\nσκλῆναι κινδυνεύω τῷ λιμῷ κεντούμενος. εἶεν, ὥρα\nσοι βουλεύματος, Λοπαδέκθαμβε, μᾶλλον δὲ μοχλοῦ\nκαὶ καλῳδίου [ἀπάγξασθαι]· εἰ γὰρ ἢ ὅλην καταβα-\nλοῦμεν τὴν κίονα τὴν τὸ πικρὸν τοῦτο ὡρολόγιον\nἀνέχουσαν, ἢ τὸν γνώμονα τρέψομεν ἐκεῖσε νεύειν οὗ\nτάχιον δυνήσεται τὰς ὥρας ἀποσημαίνειν, ἔσται τὸ βού-\n\n\n\n\nλευμα Παλαμήδειον· ὡς νῦν ἐγώ σοι αὖος ὑπὸ λιμοῦ\nκαὶ αὐχμηρός. Θεοχάρης δὲ οὐ πρότερον καταλαμβάνει\nτὴν στιβάδα πρὶν αὐτῷ τὸν οἰκέτην δραμόντα φράσαι\nτὴν ἕκτην ἑστάναι. δεῖ οὖν ἡμῖν τοιούτου σκέμματος,\nὃ κατασοφίσασθαι καὶ παραλογίσασθαι τὴν τοῦ Θεο-\nχάρους εὐταξίαν δυνήσεται. τραφεὶς γὰρ ὑπὸ παιδα-\nγωγῷ βαρεῖ καὶ ὡφρυωμένῳ οὐδὲν φρονεῖ νεώτερον,\nἀλλ᾿ οἷά τις Λάχης ἢ Ἀπόληξις αὐστηρός ἐστι τοὺς\nτρόπους καὶ οὐκ ἐπιτρέπει τῇ γαστρὶ πρὸ τῆς ὥρας\nἐμπίπλασθαι.\n2 [ΙΙΙ 5].\nΤρεχέδειπνος Μαυδυλοκολάπτῃ.Χθὲς δείλης ὀψίας Γοργίας ὁ Ἐτεοβουτάδης συμ-\nβαλών μοι κατὰ τύχην χρηστῶς ἠσπάσατο καὶ κατε-\nμέμφετο ὅτι μὴ θαμίζοιμι παρ᾿ αὐτόν. καὶ μικρὰ προσ-\nπαίξας ‘ἴθι πρὸς Διός’· εἶπεν ‘ὦ βέλτιστε, καὶ μετὰ\nβραχὺ λουσάμενος ἧκε Ἀηδόνιον ἡμῖν τὴν ἑταίραν\n\n\n\n\n\nἄγων. ἔστι δέ μοι συνήθης ἐπιεικῶς καὶ μένει, πάν-\nτως οὐκ ἀγνοεῖς, μικρὸν ἄπωθεν τοῦ Λεωκορίου·\nδεῖπνον [τε] ἡμῖν ηὐτρέπισται γεννικὸν ἰχθὺς τεμαχί-\nτης καὶ σταμνία τοῦ Μενδησίου νέκταρος, εἴποι τις\nἄν, πεπληρωμένα.᾿ καὶ ὁ μὲν ταῦτα εἰπὼν ᾤχετο·\nἐγὼ δὲ παρὰ τὴν Ἀηδόνιον δραμὼν καὶ φράσας παῤ\nὅτου καλοῖτο, ἐδέησα κινδύνῳ περιπεσεῖν. ἀγνώμονος\nγὰρ, ὡς ἔοικε, πειραθεῖσα τοῦ Γοργίου καὶ μικροπρε-\nποῦς περὶ τὰς ἀποδόσεις, τὴν ὀργὴν ἔναυλον [ἐγκει-\nμένην] ἔχουσα, πλήρη τὴν κακ〈κ〉άβην ἀποσπάσασα\nτῶν χυτροπόδων ἐδέησέ μου κατὰ τοῦ βρέγματος κατα-\nχέαι ζέοντος τοῦ ὕδατος, εἰ μὴ φθάσας ἀπεπήδησα\nπαρὰ βραχὺ φυγὼν τὸν κίνδυνον. οὕτως ἡμεῖς ἐλπίσιν\nἀπατηλαῖς βουκολούμενοι πλείους τῶν ἡδονῶν τοὺς\nπροπηλακισμοὺς ὑπομένομεν.\n3 [ΙΙΙ 6].\nἈρτεπίθυμος Κνισοζώμῳ.Ἀγχόνης μοι δεῖ, καὶ ὄψει με οὐ μετὰ μακρὸν ἐν\n\n\n\n\n\nβρόχῳ τὸν τράχηλον ἔχοντα. οὔτε γὰρ τὰ ῥαπίσματα\nοἷός τέ εἰμι φέρειν καὶ τὴν ἄλλην παροινίαν τῶν κά-\nκιστ᾿ ἀπολουμένων ἐρανιστῶν, οὔτε τῆς μιαρᾶς καὶ\nἀδηφάγου γαστρὸς κρατεῖν· ἡ μὲν γὰρ αἰτεῖ, καὶ οὐ\nπρὸς κόρον μόνον ἀλλ᾿ εἰς τρυφήν· τὸ πρόσωπον δὲ τὰς\nἐπαλλήλους πληγὰς οὐκ ἀνέχεται, καὶ κινδυνεύω τοῖν\nὀφθαλμοῖν τὸν ἕτερον συσταλῆναι ὑπὸ τῶν ῥαπισμά-\nτων ἐνοχλούμενος. ἰοὺ ἰοὺ τῶν κακῶν, οἷα ὑπομένειν\nἡμᾶς ἀναγκάζει ἡ παμφάγος αὕτη καὶ παμβορωτάτη\nγαστήρ. ἔκρινα οὖν πολυτελοῦς τραπέζης ἀπολαύσας\nἀποπτύσαι τὸ ζῆν, κρείττονα ὀδυνηροῦ βίου τὸν καθ᾿\nἡδονὴν θάνατον ἡγησράμενος.\n4 [ΙΙΙ 7].\nἙτοιμόκοσσος Ζωμεκπνέοντι.Ἰατταταιάξ, τίς ἦν ἡ χθὲς ἡμέρα; ἢ τίς δαίμων ἢ\nθεὸς ἀπὸ μηχανῆς ἐρρύσατό μ᾿ ἐν ἀκαρεῖ μέλλοντα\nπαρὰ τοὺς πλείονας ἰέναι; εἰ μὴ γὰρ ἀναζεύξαντά με\nτοῦ συμποσίου κατά τινα ἀγαθὴν τύχην Ἀκεσίλαος ὁ\nἰατρὸς ἡμιθνῆτα, μᾶλλον δὲ αὐτόνεκρον, θεασάμενος\n[ἕνα τῶν κάτω], 〈τοῖς〉 μαθηταῖς ἐπέταττεν φοράδην\n\n\n\n\n\nἀνελεῖν, 〈καὶ〉 ἤγαγεν ὡς ἑαυτὸν οἴκαδε καὶ ἀπερᾶν\nἐπηνάγκασεν, ἔπειτα ῥυῆναι φλέβα διατεμὼν τὸ πολὺ\nτοῦ αἵματος ἐποίησεν, οὐδὲν ἂν ἐκώλυσεν ἀνεπαισθή-\nτῳ με τῶ θανάτῳ διαφθαρέντα ἀπολωλέναι. οἷα γὰρ\nοἷα [πάσχει τὰ δίκαια] 〈οἱ〉 λακκόπλουτοι εἰργάσαντό\nμε ἄλλος ἄλλοθεν περιττὰ πίνειν καὶ πλείω ἢ κατὰ\nτὸ κύτος τῆς γαστρὸς ἐσθίειν. ἀναγκάζοντες. ὁ μὲν\nγὰρ ἀλλᾶντα ἐνέσαττεν, ὁ δὲ κόπαιον εὐμέγεθες παρ-\nώθει ταῖς γνάθοις, ὁ δὲ κρᾶμα, οὐκ οἶνον, ἀλλὰ νᾶπυ\nκαὶ γάρον καὶ ὄξος κερασάμενος, καθάπερ εἰς πίθον\nἐνέχει. αὐτίκα λέβητας πιθάκνας ἀμίδας ἐμῶν ἀπεπλή-\nρωσα, ὥστε αὐτὸν τὸν Ἀκεσίλαον θαυμάζειν ποῦ καὶ\nτίνα τρόπον ἐχώρησα τοσοῦτον βρωμάτων φορυτόν. ἀλλ᾿\nἐπειδὴ θεοὶ σωτῆρες καὶ ἀλεξίκακοι προὔπτου με κιν-\n\n\n\n\nδύνου φανερῶς ἐξείλοντο, ἐπ᾿ ἐργασίαν τρέψομαι καὶ\nΠειραιεῖ βαδιοῦμαι τὰ ἐκ τῶν νεῶν φορτία ἐπὶ τὰς\nἀποθήκας μισθοῦ μετατιθείς. ἄμεινον γὰρ [ἐπὶ] θύμοις\nκαὶ ἀλφίτοις διαβόσκειν τὴν γαστέρα, ὁμολογουμένην\nἔχοντα τὴν τοῦ ζῆν ἀσφάλειαν, ἢ πεμμάτων ἀπολαύ-\nοντα καὶ φασιανῶν ὀρνίθων τὸν ἄδηλον ὁσημέραι\nθάνατον ἀπεκδέχεσθαι.\n5 ΙΙΙ 8].\nΟἰνοπνίκτης Κοτυλοβροχθίσῳ.Ἴθι, λαβὼν τὴν σύριγγα καὶ τὰ κύμβαλα ἧκε περὶ\nπρώτην φυλακὴν τῆς νυκτὸς ἐπὶ τὸν χρυσοῦν στενω-\nπὸν ἐπὶ τὴν Ἄγνον, ἔνθα συμβαλεῖν ἡμῖν ἐξέσται καὶ\nτὸ ἐντεῦθεν ἀπὸ Σκίρου λαβοῦσι Κλυμένην τὴν ἑταί-\nραν ἀγαγεῖν παρὰ τὸν νεόπλουτον Θηριππίδην τὸν\nΑἰξωνέα. διακαῶς δὲ αὐτῆς οὗτος ἐρᾷ πολὺς ἐξ οὗ\n\n\n\n\n\nχρόνος, καὶ δαπανᾶται οὐκ ὀλίγα μάτην· ᾐσθημένη\nγὰρ τὸν ἔρωτα ἐκκεκαυμένον τοῦ μειρακίου, θρύπτε-\nται καὶ συνεχῶς ἀκκίζεται, καὶ πλείονα ἐπὶ πλείοσιν\nἀποφερομένη οὔ φησιν ἑαυτὴν ἐπιδώσειν, εἰ μή τι\nχωρίον πρὸς τοῖς ἀργυρίοις λάβοι. ὥρα οὖν καὶ βίᾳ\nταύτην, εἰ συνήθως ἀντιτείνοιτο ἡμῖν, ἀποσπᾶν. δύο\nδὲ ὄντε καὶ ἐρρωμένω τάχιστα αὐτὴν καὶ ἄκουσαν\nἀπάξαι δυνησόμεθα. Θηριππίδης δὲ εἰ τοῦτο αἴσθοιτο\nκαὶ τοὖργον ἐπιγνοίη τῆς ἡμετέρας ἀγρυπνίας κατόρ-\nθωμα, ληψόμεθα χρυσοῦς τοῦ νέου κόμματος οὐκ ὀλί-\nγους καὶ λαμπρὰν ἐσθῆτα, καὶ προσέτι τὴν οἰκίαν\nεἰσιέναι ἐπʼ ἀδείας ἕξομεν καὶ [τὸ] χρῆσθαι τὸ λοιπὸν\nἀνεπικωλύτως. τάχα δὲ οὐδὲ παρασίτους ἡμᾶς ἀλλὰ\nφίλους ἡγήσεται· οἱ γὰρ παράκλησιν εἰς εὐποιίαν μὴ\nἀναμείναντες οὐκέτι κόλακες ἀλλὰ φίλοι νομίζονται.\n6[III 42]\nῬαγοστράγγισος Στεμφυλοδαίμουι.Ἄρδην ἀπόλωλά σοι· ὁ γὰρ χθὲς εὐπάρυφος, πινα-\nροῖς, ὡς ὁρᾷς, καὶ τρυχίνοις ῥακίοις τὴν αἰδῶ περισκέπω.\nἀπέδυσε γάρ με Παταικίων ὁ παμπόνηρος, ὃς τὰ κέρ-\nματά με — εἶχον δέ, ὡς οἶσθα, ὑπόσυχνον ἀργύριον\n— δεξιαῖς χρώμενος ταῖς καλινδήσεσι τῶν κύβων ἄχρι\nδραχμῶν καὶ ὀβολῶν ἀπεσύλησεν. ἐξὸν δέ μοι παρι-\nδεῖν ὅσον ἐζημιώθην, εἶτʼ ἀθῴῳ γενέσθαι τοῦ πλείονος,\nἐκ τῆς κατʼ ὀργὴν ἔριδος τὴν εἰς τοὔσχατον ὑπέμεινα\nβλάβην· καθʼ ἓν γὰρ ἕκαστον τῶν ἱματίων ἐκ προκλή-\nσεως ἀποτιθείς, τέλος ἁπάντων ἐψιλώθην τῶν ἐνδυμά-\nτων. ποῖ δὴ οὖν βαδιστέον; χαλεπῶς γὰρ καὶ λάβρως\nἐπαιγζων ὁ βορρᾶς δίεισί μου τῶν πλευρῶν ὥσπερ\nβέλος. ἐς Κυνόσαργες ἴσως οἰχητέον. ἢ γάρ τις τῶν\nἐκεῖ νεανίσκων κατοικτείρας ἀμφιάσει με ἱματίοις, ἢ\nκαταλήψομαι ἐγγύθεν τὰς καμίνους καὶ τῷ πυρὶ ὁ\nδύστηνος θάλψομαι· τοῖς γὰρ γυμνοῖς σισύρα καὶ\nἐφεστρὶς ἡ φλὸξ [καὶ τὸ ἐκ τῆς εἵλης θέρεσθαι].\n6 [ΙΙΙ 43].\nΨιχοκλά [υ]στης Βουκίωνι.Τῇ προτεραίᾳ ξυράμενοι τὰς κεφαλὰς ἐγὼ καὶ Στρου-\nθίας καὶ Κύναιθος οἱ παράσιτοι, λουσάμενοι εἰς τὸ\nἐν Σηραγγείῳ βαλανεῖον, ἀμφὶ τὴν πέμπτην ὥραν\nδρόμον ἀφέντες εἰς τὸ προάστειον τὸ Ἀγκυλῆσι τὸ\nΧαρικλέους τοῦ μειρακίου ᾠχόμεθα, ἔνθα αὐτός τε\nἀσμένως ὑσπεδέξατο φιλογέλώς τε ὢν καὶ φιλαναλώ-\nτης, ἡμεῖς τε διατριβὴν αὐτῷ καὶ τοῖς συμπόταις παρ-\nέσχομεν, παρὰ μέρος ἀλλήλους ἐπιρραπίζοντες καὶ ἀνά-\nπαιστα εὔκροτα ἐπιλέγοντες αὐτοσκωμμάτων ἁλυκῶν\nκαὶ αὐτοχαρίτων ἀστεϊσμῶν αἱμυλίας γέμοντα. ἐν\nτούτῳ δέ, ἱλαρώτατα καὶ εὐφροσύνως διακειμένου τοῦ\n\n\n\n\nσυμποσίου, ἐπέστη ποθὲν Σμικρίνης ὁ δύστροπος καὶ\nδύσκολος· εἵπετο δʼ αὐτῷ πλῆθος οἰκετῶν, οἳ δραμόν-\nτες ἐφʼ ἡμᾶς ὥρμησαν. αὐτὸς δὲ ὁ Σμικρίνης πρῶτον\nμὲν τῇ καμπύλη παίει τὸν νῶτον τοῦ Χαρικλέους,\nἔπειτα ἐπὶ κόρρης πατάξας ἦγεν ὡς ἔσχατον ἀνδρα-\nπόδων. ἡμεῖς δὲ νεύματι μόνῳ τοῦ πρεσβύτου εἰς\nτοὐπίσω τὰς χεῖρας ἐστρεβλούμεθα· τὰ δὲ μετὰ ταῦτα\nξήνας ἡμᾶς ὑστριχίσιν οὐκ ὀλίγας οὐδʼ εὐαριθμήτους,\nτέλος ἀγαγὼν εἰς τὸ δεσμωτήριον ἀπέθετο 〈ὁ〉 ἄγριος\nγέρων. καὶ εἰ μὴ συνήθης ὢν καὶ πολλὰ καθηδυπα-\nθήκας μεθʼ ἡμῶν ὁ χαρίεις Εὐθύδικος, ἀνὴρ ἐν τοῖς\nπρώτοις τοῦ συνεδρίου τῶν Ἀρεοπαγιτῶν, ἀνέῳξεν\nἡμῖν τὸ δεσμωτήριον, τάχ᾿ ἂν καὶ τῷ δημίῳ παρεδό-\nθημεν. οὕτως ὁ δριμὺς γέρων καὶ πικρὸς ἐνεπίμπρατο\nκαθ᾿ ἡμῶν, καὶ πάντα ἔπραττεν ὡς ἂν τὴν ἐπὶ θανά-\nτῳ ἴσα τοῖς ἀνδροφόνοις καὶ ἱεροσύλοις ἀπαχθείημεν.\n8 (ΙΙΙ 44].\nΓνάθων Λει[σ]χοπίνακι.Ἡμῶν ὡς Μεγαρέων ἢ Αἰγιέων οὐδεὶς λόγος, εὐ-\nδοκιμεῖ δὲ τὰ νῦν Γρυλλίων μόνος καὶ κατέχει τὸ\nἄστυ, καὶ πᾶσα αὐτῷ καθάπερ Χράτητι τῷ Θήβηθεν\nκυνὶ ἀνέῳγεν [ἡ] οἰκία. ἐμοὶ δοκεῖν, Θετταλίδα τινὰ\nγραῦν ἢ Ἀκαρνανίδα φαρμακεύτριαν πεπορισμένος\nκαταγοητεύει τοὺς ἀθλίους νεανίσκους. τί γὰρ καὶ\nστωμύλον ἔχει; τί δὲ ὁμιλητικὸν καὶ ἡδὺ φέρει; ἀλλ᾿\nἴσως εὐμενεστέροις ὄμμασιν ἐκεῖνον εἶδον αἱ Χάριτες,\nὡς τοὺς μὲν ἀπομύττεσθαι πρὸς αὐτοῦ, ἡμᾶς δὲ ἀγα-\nπῶν εἰ τὰς ἀπομαγδαλίας ὡς κυσί τις παραρρίψειε.\nτάχα δὲ οὐ γόης, ἀλλὰ τύχη πέχρηται δεξιᾷ. [τύχη\nγὰρ παρὰ πάντα ἐστὶ τὰ τῶν ἀνθρώπων πράγματα.]\nοὐδὲν γὰρ ἐν ἀνθρώποις γνώμη, πάντα δὲ τύχη, καὶ\nταύτης ὁ τυχὼν ἡδὺς ἔστι καὶ νομίζεται.\n9 ΙΙΙ 45].\nΤραπεζολείκτης Ψιχίωνι.Ἤλγησα, ὦ καλὲ Ψιχίων, ἀκούσας τὴν συμβᾶσάν\nσοι περὶ τὸ πρόσωπον συμφοράν. εἰ δὲ καὶ τοῦτον\n\n\n\n\n\nἐγένετο τὸν τρόπον ὃν διηγήσατο ἡμῖν ἐπανελθοῦσα\nτοῦ συμποσίου ἡ Λειριόνη — λέγω δὴ τὴν παιδίσκην\nΦυλλίδος τῆς ψαλτρίας — πόλεμον ὑπέστης καὶ πόρ-\nθησίν καινὴν ἄνευ μηχανῆς καὶ ἑλεπόλεως. ἀκούω\nγὰρ τὸν καταπύγονα καὶ θηλυδρίαν περικατεάξαι σοι\nτὴν φιάλην, ὡς τὰ θραύσματα λωβήσασθαί σου τήν τε\nῥῖνα καὶ τὴν δεξιὰν σιαγόνα, καὶ τοῦ αἵματος ἐνεχθῆ-\nναι κρουνούς, οἵους ὕδατος αἱ ἐν Γερανείᾳ πέτραι\nσταλάττουσι. τίς ἔτι ἀνέξεται τῶν κακοδαιμόνων του-\nτωνί, τοσούτου τὸ γαστρίζεσθαι πωλούντων; ὠνούμεθα\nγὰρ κινδόνου τὸ ζῆν, καὶ τὸν ἐκ λιμοῦ θάνατον δε-\nδιότες τὴν μετὰ κινδύνου πλησμονὴν ἀσπαζόμεθα.\n10 [ΙΙΙ 46].\nΣτεμφυλοχαίρων Τραπεζοχάροντι.Ὡς εὐτυχῶς, ὡς μακαρίως πέπραγα. ἐρήσῃ με ἴσως\n\n\n\n\n\nτίνα τρόπον, ὦ βέλτιστε Τραπεζοχάρων. ἐγὼ δῆτά σοι\nφράσω καὶ πρὶν ἐρέσθαι. ἦγε μὲν ἡ πόλις, ὡς οἶσθα,\nτὴν Κουρεῶτιν [ἑορτήν]· ἐγὼ δέ, παραληφθεὶς ἐπὶ δεῖ-\nπνον [ τέρπειν], ὠρχούμην τὸν κόρδακα. οἱ δαιτυμόνες\nδὲ ἐκ φιλονεικίας ἔπινον, ἕως, τῆς ἁμίλλης εἰς ἄπειρον\nπροχωρούσης, κῶμα κατέσχε τὸ συμπόσιον καὶ πάντας\nὕπνος ὑπειλήφει νυστακτὴς ἄχρι καὶ αὐτῶν τῶν οἰκε-\nτῶν· ἐγὼ δὲ περιέβλεπον μὲν εἴ τι τῶν ἀργυρῶν\nσκευῶν ὑφελέσθαι δυναίμην· ὡς δὲ ταῦτα ἔτι νηφόν-\nτων ἐξ ὀφθαλμῶν ἐγεγόνει καὶ ἦν ἐν ἀσφαλεῖ, τὸ\nχειρόμακτρον ὑπὸ μάλης λαβων ἐξηλλόμην ὡς ἐν τῇ\nφυγῇ τοῖν διαβάθροιν θάτερον ἀποβαλεῖν. ὅρα δέ,\nὥς ἐστι πολυτελές, ὀθόνης Αἰγυπτίας καὶ ἁλουργοῦ\nπορφύρας τῆς Ἑρμιονίδος λεπτὸν εἰς ὑπερβολὴν καὶ\nπολύτιμον ὕφασμα. εἰ τοῦτο ἀδεῶς ἀπεμπολήσαιμι,\nγαστριῶ σε ἀγαγὼν ἐπὶ τὸν πανδοκέα Πιθακ〈ν〉ίωνα.\nπολλὰς γὰρ ὁμοῦ πολλάκις παροινίας ἀνέτλημεν, καὶ\nχρή σε τὸν κοινωνὸν τῶν δυστυχημάτων μερίτην γενέ-\nσθαι καὶ τῆς εὐτυχούσης ἡμέρας.\n11 [III 47].\nὩρολόγιος Λαχανοθαυμάσῳ.Ἑρμῆ κερδῷε καὶ ἀλεξίκακε Ἡράκλεις, ἀπεσώθην.\nοὐδὲν 〈ἂν〉 δεινὸν ἔτι γένοιτο. προχόην ὑφελόμενος\nἀργυρᾶν Φανίου τοῦ πλουσίου δρόμῳ δοὺς φέρεσθαι\n— ἦν γὰρ ἀωρία τῆς νυκτός — ἠπειγόμην σώζειν\nἑαυτόν. κύνες δὲ ἐξαίφνης οἰκουροὶ περιχυθέντες\nἄλλος ἀλλαχόθεν χαλεποὶ καὶ βαρεῖς τὴν ὑλακὴν ἐπῄεσαν\nΜολοττοὶ καὶ Κνώσιοι, ὑφʼ ὧν οὐδὲν ἐκώλυσέ με ὡς\nἠδικηκότα τὴν Ἄρτεμιν διεσπάσθαι μέσον, ὡς μηδὲ τὰ\nἀκρωτήρια εἰς τὴν ὑστεραίαν περιλειφθῆναι πρὸς ταφὴν\nτοῖς ἑτοίμοις εἰς ἔλεον καὶ συμπάθειαν. εὑρὼν οὖν\nὑδρορρόον ἀνεῳγότα οὐκ εἰς βάθος ἀλλʼ ἐπιπολῆς, [καὶ]\nὑποδὺς εἰς τοῦτον κατεκρύβην. ἔτι σοι ταῦτα τρέμων\nκαὶ παλλόμενος λέγω. ἑωσφόρου δὲ ἀνασχόντος τῶν\nμὲν ᾐσθόμην οὐκέθʼ ὑλακτούντων — οἴκοι γὰρ πάντες\nἐδέδεντο — αὐτὸς δὲ εἰς Πειραιᾶ δραμὸν νηὶ Σικε-\nλικῇ λύειν μελλούσῃ τὰ πρυμνήσια περιτυχὼν ἀπεδόμην\n\n\n\n\nτῷ ναυκλήρῳ τὴν προχόην. καὶ νυνὶ τὸ τίμημα ἔχων\nνένασμαι τοῖς κέρμασι καὶ νεόπλουτος ἐπανελήλυθα,\nκαὶ τοσοῦτον ῥιπίζομαι ταῖς ἐλπίσιν, ὡς ἐπιθυμεῖν\nκόλακας τρέφειν καὶ κεχρῆσθαι παρασίτοις, οὐ παρα-\nσιτεῖν αὐτός. ἀλλʼ ἢν τουτὶ τὸ πορισθὲν ἀργύριον\nἀπαναλώσω, πάλιν ἐπὶ τὴν ἀρχαίαν ἐπιτήδευσιν τρέψο-\nμαι· οὐδὲ γὰρ κύων σκυτοτραγεῖν μαθοῦσα τῆς τέχνης\nἐπιλήσεται.\n12 [III 48].\nΚεφαλογλύεπτης Μαππαφανίσῳ.Κακὸς κακῶς ἀπόλοιτο καὶ ἄφωνος εἴη Λικύμνιος\nὁ τῆς τραγῳδίας ὑποκριτής. ὡς γὰρ ἐνίκα τούς ἀντι-\nτέχνους Κριτίαν τὸν Κλεωναῖον καὶ Ἵππασον τὸν\nἈμβρακιώτην τοὺς Αἰσχύλου Προπομπούς τορῷ τινι\nκαὶ γεγωνοτέρῳ φωνήματι χρησάμενος, γαῦρος ἦν καὶ\nκιττοστεφὴς ἦγε συμπόσιον. ἔνθα παραληφθεὶς φεῦ\nτῶν κακῶν οἷα ὑπέμεινα, τοῦτο μὲν πιττούμενος τὴν\nκεφαλὴν καὶ γάρῳ τοὺς ὀφθαλμοὺς ῥαινόμενος, τοῦτο\nδὲ ἀντὶ πλακοῦντος, τῶν ἄλλων ἄμητας ἐσθιόντων καὶ\n\n\n\n\n\nσησαμοῦντας, αὐτὸς μέλιτι δεδευμένους λίθους ἀπο-\nτρώγων. ἡ πασῶν δὲ ἰταμωτάτη, τὸ ἐκ Κεραμεικοῦ\nπορνίδιον, ἡ μέτοικος ἡ Φενεᾶτις, Υακινθίς, κύστιν\nαἵματος πληρώσασα καταφέρει μου τῆς κεφαλῆς, καὶ ὁμοῦ\nτῷ κτύπῳ 〈ἐ〉 λελούμην τῷ αἵματι. καὶ τῶν μὲν εὐωχου-\nμένων πολὺς καὶ καπυρὸς ἐξεχύθη γέλως, ἐγὼ δὲ ὧν\nἔπαθον μισθὸν οὐκ ἀπηνεγκάμην ἄξιον, ἀλλά μοι γέ-\nγονε τῶν ὕβρεων ἀμοιβὴ τὸ μέτρον τῆς γαστρός, πέρα[ς]\nδὲ οὐδέν. μήτε οὖν ἐς νέωτα μήτε μὴν νικῴη ὁ θεοῖς\nἐχθρὸς Λικύμνιος, ὃν ἐγὼ τῆς ἀχαρίστου φωνῆς ἕνεκεν\nὁρθοκόρυζον καλεῖσθαι πρὸς ἡμῶν καὶ τοῦ χοροῦ τῶν\nΔιονυσοκολάκων ἔκρινα.\n13 [ΙΙΙ 49].\nΚαπνοσφράντης Ἀριστομάχῳ.Ὦ δαῖμον, ὅς με κεκλήρωσαι καὶ εἴληχας, ὡς πονη-\n\n\n\n\n\nρὸς εἶ καὶ λυπεῖς ἀεὶ τῇ πενίᾳ συνδέων. ἢν γὰρ ἀπορία\nτοῦ καλοῦντος γένηται, ἀνάγκη με σκάνδικας ἐσθίειν\nκαὶ γήθυα, ἢ πόας ἀναλέγειν καὶ τῆς Ἐννεακρούνου\nπίνοντα πίμπλασθαι τὴν γαστέρα. εἶτα, ἕως μὲν τὸ\nσῶμα τὰς ὕβρεις ὑπέμενε καὶ ἦν ἐν ὥρᾳ τοῦ πάσχειν\nνεότητι καὶ ἀκμῇ νευρούμενον, φορητὸς ἡ ὕβρις· ἐπειδὴ\nδὲ ἐγώ σοι μεσαιπόλιος, καὶ τὸ λειπόμενον τοῦ βίου\nπρὸς γῆρας ὁρᾷ, τίς ἴασις τῶν κακῶν; Ἁλιαρτίου σχοι-\nνίου χρεία, καὶ κρεμήσομαι πρὸ τοῦ Διπύλου, ἢν μή\nτι δεξιὸν ἡ τύχη βουλεύσηται. εἰ δὲ [καὶ] τοῖς αὐτοῖς\nἐπιμείνειεν, οὐ πρότερον στραγγαλιῶ τὸν τράχηλον,\nπρὶν τραπέζης ἀπολαῦσαι πολυτελοῦς· οὐκ εἰς μακρὰν\nδὲ ὁ περίβλεπτος οὗτος καὶ ἀοίδιμος ἔσται γάμος Χαρι-\nτοῦς καὶ Λεωκράτους, μετὰ τὴν ἕνην καὶ νέαν τοῦ\nΠυανεψιῶνος, εἰς ὃν πάντως ἢ παρὰ τὴν πρώτην\nἡμέραν ἢ τοῖς ἐπαυλίοις κεκλήσομαι. δεῖ γὰρ θυμη-\nδίας καὶ παρασίτων τοῖς γάμοις, καὶ ἄνευ ἡμῶν ἀνέ-\nορτα πάντα καὶ συῶν οὐκ ἀνθρώπων πανήγυρις.\n14 [ΙΙΙ 50].\nΒουκοπνίκτης Ἀρτοπύκτῃ.Οὐκ ἀνέχομαι ὁρῶν Ζευξίππην τὴν ἱππόπορνον\nἀπηνῶς τῷ μειρακίῳ χρωμένην. οὐ γὰρ δαπανᾶται· εἰς\nαὐτὴν χρυσίον μόνον καὶ ἀργύριον, ἀλλὰ καὶ συνοικίας\nκαὶ ἀγρούς. ἡ δέ, ἐπὶ πλέον ἐκτύφεσθαι τὸν ἔρωτα\nτούτῳ μηχανωμένη, τοῦ Εὐβοέως ἐρᾶν προσποιεῖται\n[τοῦ] νεανίσκου, ἵνα 〈τὰ〉 τούτου κατασπαθήσασα οὕτως\nἐπʼ ἄλλον τρέψῃ τὸν ἔρωτα. ἐγὼ δὲ ὀδυνῶμαι τὴν\nκαρδίαν ὁρῶν ὑπορρέοντα τοσοῦτον πλοῦτον, ὃν οἱ\nμακαρῖται αὐτῷ Λυσίας καὶ Φανοστράτη κατέλιπον.\nἃ γὰρ ἐκεῖνοι κατ᾿ ὀβολὸν συνήγαγον, ἀθρόως ἀναλοῖ\nτὸ πολύκοινον τοῦτο καὶ αἰσχρότατον γύναιον. πάσχω\nμὲν οὖν τι καὶ ἐπὶ τῷ μειρακίῳ· κύριος γὰρ γενόμενος\nτῆς οὐσίας πολλὴν τὴν εἰς ἡμᾶς φιλανθρωπίαν ἐνεδεί-\nξατο· ὁρῶ δὲ καὶ τὰ ἡμέτερα σκάζοντα· εἰ γὰρ εἰς\nταύτην ἅπαντα 〈ἀνα〉τεθείη τὰ προσόντα τούτῳ τῷ\nβελτίστῳ, καλῶς, ὦ θεοί, καλῶς ἀπολαύσομεν τῆς πλη-\n\n\n\n\nσμονῆς. ἔστι γάρ, ὡς οἶσθα, ἁπλοϊκὸς ὁ Φίληβος καὶ\nπρὸς ἡμὰς τοὺς παρασίτους ἐπιεικὴς καὶ μέτριος τὸν\nτρόπον, ᾠδαῖς μᾶλλον καὶ γέλωτι ἢ ταῖς εἰς ἡμᾶς\nὕβρεσι θελγόμενος.\n15 [ΙΙΙ 51].\nΛαιμοκύκλωψ Κρεολώβῃ.Ἰδοὺ μετὰ τὸν Εὐρώταν καὶ τὸ Λερναῖον ὕδωρ\nκαὶ τὰ Πειρήνης νάματα ἔρωτι τῆς Καλλιρρόης ἐκ\nΚορίνθου πάλιν Ἀθήναζε κατεπείγομαι. οὐ γάρ με\nτῶν τρυφημάτων τῶν ἐν τούτοις οὐδὲν ἤρεσεν, ἀλλ᾿\nἕτοιμος ἐντεῦθεν ἀποσοβεῖν καὶ σπεύδειν ὡς ὑμᾶς.\nἀχάριστοι γὰρ ὤφθησαν οὗτοι καὶ ἥκιστα συμποτικοί,\nκαὶ πλείους παρ᾿ αὐτοῖς αἱ παροινίαι τῶν ἀπολαύσεων.\nὡς ἄμεινον ἐμοὶ ὀλύνθους ἢ παλάθας ἐπιμασᾶσθαι\nτῶν Ἀττικῶν, ἢ τοῦ παρὰ τούτοις χρυσίου ἀποδρέπε-\nσθαι. οἷα γὰρ καινουργεῖν ἐπιχειροῦσιν ἀναγκάζοντες\nἀσκωλιάζοντας πίνειν, διάπυρόν τε τὸν οἶνον καὶ θερ-\n\n\n\n\nμὸν ἄνευ τοῦ πρὸς ὕδωρ κράματος καταχέοντες, εἶτα\n[ὀστέα] κῶλά τε καὶ ἀστραγάλους καθάπερ τοῖς κυσὶ\nπαραρριπτοῦντες καὶ νάρθηκας ἐπιρρηγνύντες, καὶ\nσκύτεσι καὶ τοῖς ἄλλοις ἱμᾶσιν ἀντὶ παιδιᾶς πλήττοντες.\nἐμοὶ γένοιτο, πρόμαχε Ἀθηνᾶ καὶ πολιοῦχε τοῦ ἄστεος,\nἈθήνησι καὶ ζῆσαι καὶ τὸν βίον ἀπολιπεῖν. ἄμεινον\nγὰρ πρὸ τῆς Διομηΐδος πύλης ἢ πρὸ τῶν Ἱππάδων\nἐκτάδην κεῖσθαι νεκρὸν τύμβου 〈οὐ〉 περιχυθέντος, ἢ\nτῆς Πελοποννησίων εὐδαιμονίας ἀν〈τ〉έχεσθαι.\n16 [III 52].\nἈκρατολύμας Χωνοκράτει.Οὔ μοι μέλει· ποιούντων ὅσα καὶ βούλονται 〈οἱ〉\nῥιψοκίνδυνοι Γρόνθων καὶ Σαρδανάπαλλος· ἐμὲ γὰρ\nκοινωνῆσαι τῆς ἀτόπου πράξεως ἀδύνατον, οὐδ᾿ εἰ\nμάντευμά μοι ἐκ τῆς Δωδωναίας δρυὸς ἐπιτρέποι τὸ\n\n\n\n\n\nδρᾶμα. [ὥς ἐστιν ἐργάζεσθαι χρηστόν· φύεται γὰρ σπα-\nνίως καὶ ἐν παισὶ τὸ χρηστὸν καὶ πιστὸν ἦθος καὶ\nὑγιές· πάντως οὖν ἀφεκτέον.] ὑποπειρῶσι γὰρ τὴν\nπαλλακὴν τοῦ τῆς οἰκίας δεσπότου, καὶ ἤδη αὐτοῖς ἡ\nπρᾶξις εἰς τὴν ἀκμὴν προκεχώρηκε. καὶ οὐκ ἀρκοῦνται\nτῆ τῶν ἀφροδισίων ἀθέσμῳ πλησμονῇ, ἀλλὰ γὰρ 〈καὶ〉\nτὰ ἐκ τῆς οἰκίας σκεύη καθ᾿ ἓν ἐκλαμβάνουσι. καὶ\nἴσως μὲν ἄχρι τινὸς λήσεται τοὖργον πραττόμενον,\nπάντως δέ ποτε ἢ λάλος γείτων ἢ ψιθυρὸς οἰκέτης\nἀγορεύσει τὸ πρᾶγμα εἰς τοὐμφανές, καὶ ἀνάγκη μετὰ\nπῦρ καὶ σίδηρον καὶ τὰς ἄλλας βασάνους τέλος αὐτοῖς\nγενέσθαι τῆς ἡδονῆς τὸ κώνειον ἢ τὸ βάραθρον. ἀφει-\nδῶς γὰρ χρώμενοι τῷ τολμήματι ἰσόρροπον τῇ πράξει\nτὴν τιμωρίαν ἐκτίσουσιν.\n17 [III 53].\nΛοπαδίωυ ΕὐκνίσσῳΧθὲς Καρίωνος περὶ τὸ φρέαρ ἀσχολουμένου εἰσέ-\nφρησα εἰς τοὐπτάνιον· ἔπειτα εὑρὼν λοπάδα εὖ μάλα\n\n\n\n\n\nκεκαρυκευμένην καὶ ἀλεκτρυόνα ὀπτὸν καὶ χύτραν μεμ-\nβράδος ἔχουσαν καὶ ἀφύας Μεγαρικὰς ἐξήρπασα, καὶ\nἀποπηδήσας, ποῖ καταχθείην ἐζήτουν καὶ εὐκαίρως ἐμ-\nφάγοιμι μόνος. ἀπορίᾳ δὲ τόπου δρομὼν ἐπὶ τὴν\nΠοικίλην — καὶ γὰρ οὐκ ἠνώχλει ταύτην οὐδὲ εἷς\nτῶν ἀδολέσχων τουτωνὶ φιλοσόφων — κεῖθι τῶν πόνων\nἀπέλαυον. ἀνανεύσας δὲ τῆς λοπάδος ὁρῶ προσιόντας\nτῶν ἀπὸ τῆς τηλίας τινὰς νεανίσκων, καὶ δείσας τὰ\nμὲν βρώματα ὄπισθεν ἀπεθέμην, αὐτὸς δὲ εἰς τοὔδαφος\nἐκείμην κρύπτων τὰ κλέμματα εὐχόμενός τε τοῖς Ἀπο-\nτροπαίοις τὸ νέφος παρελθεῖν, χόνδρους ὑποσχόμενος\nλιβανωτοῦ ἱκανούς, οὓς οἴκοι ἀναλεξάμενος τῶν ἱερῶν\nἔχω εὖ μάλα εὐρωτιῶντας. καὶ οὐκ ἠστόχησα· οἱ θεοὶ\nγὰρ αὐτοὺς ἄλλην ὁδὸν ἔτρεψαν. κἀγὼ σπουδῇ κατα-\nβροχθίσας πάνθ᾿ ὅσα ἐνέκειτο τοῖς σκεύεσι, φίλῳ παν-\nδοκεῖ τὴν χύτραν καὶ τὸ λοπάδιον, τὰ λείψανα τῶν\nκλεμμάτων, χάρισμα δοὺς ἔχειν ἀπεχώρησα, ἐπιεικής\nτις καὶ δεξιὸς ἐκ τῶν δωρημάτων ἀναφανείς.\n18 [IIII 54].\nΧυτρολείκτης Πατελλοχάρουτι.Τί δακρύω, ἴσως ἐρήσῃ με, ἢ πόθεν κατέαγα τὸ\nκρανίον, ἢ πῶς τὸ ἀνθηρὸν τοῦτο εἰς μέρη κατερρωγὸς\nμάτιον φορῶ; ἐνίκησα κυβεύων, ὡς μήποτ᾿ ὤφελον.\nτί γὰρ ἔδει με ἀσθενέστερον ὄντα ῥωμαλέοις συνεξε-\nτάζεσθαι νεανίαις; ἐπεὶ γὰρ εἰς ἐμαυτὸν ὅλας τὰς ἐκ-\nθέσεις συνελεξάμην, ἀπορία δὲ ἦν αὐτοῖς παντελὴς\nἀργυρίου, ἐπ᾿ ἐμὲ πάντες ὥρμησαν. καὶ οἱ μὲν πύξ\nἔπαιον, ἄλλοι δὲ λίθοις ἐχρῶντο, οἱ δὲ διέσχιζον τὸ\nἱμάτιον. ἐγὼ δ᾿ ἀπρὶξ τῶν κερμάτων εἰχόμην, ἀπο-\nθανεῖν πρότερον ἢ προέσθαι τι ἐκείνοις τῶν μοι\nπεπορισμένων αἱρούμενος· καὶ δὴ μέχρι γέ τινος ἀντ-\nέστην γεννικῶς καὶ τὰς φορὰς τῶν πληγῶν ὑπομένων\nκαὶ τὰς ἐκστροφὰς τῶν δακτύλων ἀνεχόμενος, καὶ ἤμην\nοἷά τις Σπαρτιάτης ἀνὴρ ἐπὶ τοῦ βωμοῦ τῆς Ὀρθίας\nτυπτόμενος. ἀλλ᾿ οὐκ ἦν Λακεδαίμων ἐν ᾗ ταῦτα\nὑπέμενον, ἀλλ᾿ Ἀθῆναι καὶ τῶν Ἀθήνησι κυβευτῶν οἱ\n\n\n\n\nἐξωλέστατοι. τέλος δ᾿ οὖν λιποθυμήσας ἀφῆκα τοῖς\nἐναγέσι λαμβάνειν. οἱ δὲ καὶ τὸ προκόλπιον διηρεύ-\nνησαν, καὶ τὰ ἐν τούτῳ ἐγκείμενα φέροντες ᾤχοντο,\nτοῦτ᾿ ἐμοῦ λῶον ἡγησαμένου τὸ ζῆν δίχα χρημάτων ἢ\nμετὰ χρημάτων τεθνάναι.\n19 [III 55].\nΑὐτόκλητος Ἑτοιμαρίστῳ.Ὀλίγα ἢ οὐδὲν διαφέρουσι ἰδιωτῶν οἱ σεμνοὶ\nκαὶ τὸ καλὸν καὶ τὴν ἀρετὴν ἐξυμνοῦντες· τούτους\nλέγω τοὺς ἐργολαβοῦντας τὰ μειράκια. οἷον γὰρ οἷον\nἔλαθέ σε συμπόσιον Σκαμ〈β〉ωνίδου γενέσια τῆς θυγα-\nτρὸς ἑορτάζοντος. καλέσας γὰρ ἔναγχος οὐκ ὀλίγους τῶν\nπροὔχειν δοκούντων Ἀθήνησι πλούτῳ καὶ γένει, ᾠήθη\nδεῖν καὶ τοῖς φιλοσοφοῦσι κοσμῆσαι τὴν εὐωχίαν.\nπαρῆν οὖν ἐν πρώτοις Ἐτεοκλῆς ὁ στωικὸς οὗτος, ὁ\nπρεσβύτης, ὁ κουρ[ε]ιῶν τὸ γένειον, ὁ ῥυπαρός, ὁ τὴν\nκεφαλὴν αὐχμηρός, ὁ ῥυσ[σ]ότερον τῶν βαλαντίων ἔχων\nτὸ πρόσωπον. παρῆν δὲ καὶ Θεμισταγόρας ὁ ἐκ τοῦ\n\n\n\n\n\nπεριπάτου, ἀνὴρ οὐκ ἄχαρις ὀφθῆναι, οὔλῃ τῇ γένυϊ\nλαμπρυνόμενος. ἦν δὲ καὶ ὁ Ἐπικούρειος Ζηνοκράτης,\nοὐκ ἀτημέλητος τούς κικίννους καὶ ἐπὶ βαθεῖ τῷ πώ-\nγωνι σεμνυνόμενος, ὅ τε ἀοίδιμος — τοῦτο γὰρ πρὸς\nἁπάντων ἐκέκλητο — Ἀρχίβιος ὁ Πυθαγορικός, ὦχρον\nἐπὶ τοῦ προσώπου πολὺν ἐπιβεβλημένος, πλοκάμους\nἀπʼ ἄκρας τῆς κεφαλῆς ἄχρι στέρνων αὐτῶν ἀπαιωρῶν,\nὀξὺ καὶ ἐπίμηκες τὸ γένειον καθεικώς, τὴν ῥῖνα ἐπι-\nπαμπής, τὸ στόμα ἐπιχειλής, αὐτῷ τῷ πεπιέσθαι καὶ\nλίαν μεμυκέναι τὴν ἐχεμυθίαν ὑποσημαίνων. ἐξαίφνης\nδὲ καὶ Παγκράτης ὁ κύων ῥύμῃ τοὺς πολλοὺς παρω-\nσάμενος εἰσήρρησε, στελέχῳ πρινίνῳ ἐπερειδόμενος, ἦν\nγὰρ ἀντὶ τοῦ πυκνώματος τῶν ὄζων χαλκοῖς τισιν\nἥλοις ἐμπεπαρμένην ἔχων βακτηρίαν, καὶ τὴν πήραν\nδιάκενον καὶ πρὸς τὰ λείψανα ἐντόνως ἠρτημένην.\nοἱ μὲν οὖν ἄλλοι ἀπʼ ἀρχῆς εἰς τέλος παραπλησίαν\nτινὰ καὶ τὴν αὐτὴν εἶχον τῆς ἑστιάσεως ἀκολουθίαν,\n\n\n\n\nοἱ φιλόσοφοι δέ, προϊόντος τοῦ συμποσίου καὶ τῆς\nφιλοτησίας συνεχῶς περισοβουμένης, ἄλλος ἄλλην τε-\nρατείαν ἐπεδείξαντο. Ἐτεοκλῆς μὲν γὰρ ὁ στωϊκὸς ὑπὸ\nγήρως καὶ πλησμονῆς ἐκτάδην κείμενος ἔ〈ρ〉 ρεγχεν·\nὁ Πυθαγόρειος δὲ τὴν σιωπὴν λύσας τῶν χρυσῶν ἐπῶν\nτινα κατὰ μουσικὴν ἁρμονίαν ἐτερέτιζεν. ὁ βέλτιστος\nδὲ Θεμισταγόρας, ἅτε τὴν εὐδαιμονίαν κατὰ τὸν τοῦ\nπεριπάτου λόγον οὐ ψυχῇ καὶ σώματι μόνον ἀλλά καὶ\nτοῖς ἐκτὸς ὁριζόμενος, ἀπῄτει πλείονα πέμματα καὶ\nποικιλίαν τῶν ὄψων δαψιλῆ. Ζηνοκράτης δὲ ὁ Ἐπι-\nκούρειος τὴν ψάλτριαν ὡς αὐτὸν ἐνηγκαλίζετο τακερὸν\nκαὶ ὑγρὸν προσβλέπων ὑπομεμυκόσι τοῖς ὄμμασι, λέγων\nτοῦτο εἶναι τὸ τῆς σαρκὸς ἀόχλητον καὶ τὴν καταπύκ-\nνωσιν τοῦ ἡδομένου. ὁ κύων δὲ πρῶτα μὲν οὔρει\nκατὰ τὴν κυνικὴν ἀδιαφορίαν εἰς σύρμα χαλάσας καὶ\nκαθεὶς τὸ τριβώνιον, ἔπειτα καὶ Δωρίδα τὴν μουσουρ-\nγὸν οἷος ἦν ἐν ὀφθαλμοῖς ἁπάντων [ὁρώντων] ἐνεργεῖν,\nφάσκων ἀρχὴν γενέσεως εἶναι τὴν φύσιν· ὥστε ἡμῶν\n\n\n\nτῶν παρασίτων οὐδεὶς ἔτι λόγος· τὸ γὰρ θέαμα καὶ\nτὴν θυμηδίαν παρεῖχεν οὐδεὶς τῶν εἰς τοῦτο κεκλη-\n[ρω]μένων, καίτοι γε καὶ Φοιβυάδης ὁ κιθαρῳδὸς καὶ\nμῖμοι γελοίων οἱ περὶ Σαννυρίωνα καὶ Φιλιστί[α]δην\nοὐκ ἀπελείποντο. ἀλλά πάντα φροῦδα καὶ οὐκ ἀξιό-\nχρεα, εὐδοκίμει δὲ μόνος ὁ τῶν σοφιστῶν λῆρος.\n20 [III 56].\nΘαμβοφάγος Κυσπε〈λ〉ιστῇ.Ἐπαίρεις σαυτὸν οὐδὲν δέον καὶ τύφου πλήρης εἶ\nκαὶ βαδίζεις ἴσα [μὴ δεῖ], τοῦτο δὴ τὸ τοῦ λόγου,\nΠυθοκλεῖ, καὶ ἀρίστων ἀποφέρῃ μερίδας, τὰς σπυρίδας\nκαθ᾿ ἡμέραν ἐξογκῶν σύ μεγέθει λειψάνων. οὐκοῦν\nκαθάπερ πρῴην Ἀρητάδης ὁ γρραμματικὸς ἐποίει, Ὁμήρου\nὡς ἔφασκεν ἐπιλέγων στιχίδιον εὐμηχάνως αὐτῷ πρὸς\n\n\n\n\n\nτὰς ρππγὰς sῶν βDmῳάτmν ἔρφφέυνν mi φ aγέέὼμεν |\nmιέμεν τε, ἄπατπ δὲ mί sa φφsύm . mmωυsο, κατά- )\nβαλὲ τὴν ἀλαζονeiπν, sρνiύθλιε, ξ ἀνῶrπg σε |τῆς οἶ- |\nπίπς] γυῳνθν θύρπζε ἄν φαmρεd χρόννυ |ἐxὅληθέντα] |\nἐcmeεfsλ.\n21 [IIII 57].\nθἄνόλρmλος ἴκrηρίιmφλxόρριθὐκ εἐς δέον οἰναμένος ἐσmψάὼgν τὸν τροφέα\nτοῦ νεανίσκου ώmυρον. ἐξ ἐκείνου γὰρ ὅσως διαβολῇ\nτυπελς τὰ ὐτα aερὶ τὰς δόσεας rsέvτg μερορeπέστε-\nρος παὶ φειδλῷ τῷ μέτρῳ πέχρgτπa εἐωθάὼς γὰρ ἐν\nταῖς ἐορταστικπῖς τῶν ἡῳερῶν ξ χιτώνιον ἡ τριβώνιον |\nἢ ἐφεστρίδα πέῳπειν, ἔναγχος Χρονίων ἐνστάντων |\n|ὑποδήματα] φικρατίδας μοι νsυργεῖς πέμψε τῷ |\nΔρόρμmνι δοὺς πομίζειν. ὁ δὲ ἐxi ταύταις 6ρενθύετο |\nταὶ μισθούς τῆς διακονίας ἀrήτει, ἐγὼ δὲ δάκνομαι\nπαὶ τὴν προετῆ γλῶῶτταν διαμααήσῶῶmαm καὶ ὀψὲ τῆς\n\n\n\n\n\nἁμαρτίας αἰσθάνομαι. ὅταν γὰρ τὸ ῥεῦμα τῶν λόγων\nμὴ καθηγουμένης 〈τῆς〉 διανοίας φέρηται, ἀνάγκη τὴν\nγλῶτταν τηνικαῦτα προσκρούειν καὶ σφάλλεσθαι.\n22 [IIII 58].\nἉλοκύμιυος Φιλογαρελα[δ]ίῳ. Οὐδὲν προτιμῶ σου, κἂν ἀπειλῆς ψιθυριεῖν κατ᾿\nἐμοῦ· [καὶ] καττύεις διαβολὰς ἀνηνύτους. ἁπλοϊκὸς\nγὰρ καὶ γενναῖος ὁ Μαλιεὺς οὗτος στρατιώτης ὁ βόσκων\nἡμᾶς τὰ νῦν δὴ ταῦτα, καὶ τοσοῦτον ἀπέχει τοῦ ζηλο-\nτυπεῖν τὰς ἑταίρας, ὡς πρώην λόγου ῥυέντος αὐτῷ\nἐπὶ τοῦ συμποσίου, πολλὴν κατέχεε βλασφημίαν τῶν\nτὰ τοιαῦτα ὑπομενόντων. ἔλεγε γὰρ γαμεταῖς ἐπι-\nκλήροις οἰκουρίαν πρέπειν καὶ τὸν σεμνὸν βίον, τὰς\nἑταίρας δὲ δεῖν εἶναι πάντων ἀναφανδὸν καὶ πᾶσιν\nἐκκεῖσθαι τοῖς βουλομένοις· ὅνπερ οὖν τρόπον τοῖς\nλουτροῖς καὶ τοῖς σκεύεσι κοινοῖς κεχρήμεθα, κἂν ἑνὸς\nεἶναι δοκῇ, οὕτως καὶ ταῖς εἰς τοῦτον ἀπογραψαμέναις\n\n\n\n\nτὸν βίον. εἰδὼς οὖν τηνάλλως τὴν διαβολήν σου χω-\nρήσουσαν, τρέμε ἐνδακὼν τὸ χεῖλος, ὡς οἱ τὸν Σίγηλον\nἥρω παριόντες, μὴ κακόν τι προσλάβῃς· οὐ γάρ ἐστι\nτῶν Ἀττικῶν τούτων εἷς τῶν χαύνων μειρακίων, ἀλλ᾿\nἀνὴρ ὁπλομάχος καὶ ἀρήιος, παρ᾿ ᾧ κολακείας καὶ δια-\nβολῆς τρόπος ἔρρει. ἀνάγκη δὲ τὸν διαβολὰς μὴ προσ-\nιἐμενον τοῖς διαβάλλουσιν ἀπεχθάνεσθαι.\n23 [III 59].\nΛιμέντερος ἈμασήτῳΠαρ᾿ ἕνα τινὰ τῶν τὰ πινάκια παρὰ τὸ Ἰακχεῖον\nπροτιθέντων καὶ τούς ὀνείρους ὑποκρίνεσθαι ὑπισχνου-\nμένων βούλομαι ἐλθὼν τὰς δύο ταύτας δραχμάς, ἃς\nοἶσθά με ἐν χερσὶν ἔχοντα, καταβαλὸν τὴν φανεῖσαν\nὄψιν μοι κατὰ τοὺς ὕπνους διηγήσασθαι. οὐ χεῖρον\nδὲ καὶ πρὸς σὲ ὡς φίλον ἀναθέσθαι τὸ καινὸν τοῦτο\nκαὶ πέρα πάσης πίστεως φάσμα. ἐδόκουν γὰρ [κατ᾿ ὄναρ]\nεὐπρεπὴς εἶναι νεανίσκος καὶ οὐχ ὁ τυχών, ἀλλ᾿ ἐκεῖνος\n[εἶναι] ὁ Ἰλιεὺς ὁ περίψυκτος καὶ περικαλλής, ὁ τοῦ\n\n\n\n\n\nΤρωὸς παῖς Γανυμήδης, καὶ καλαύροπα ἔχειν καὶ σύ-\nριγγα, καὶ τιάρᾳ Φρυγίῳ σκέπειν τὴν κεφαλὴνποιμαίνειν\nτε καὶ εἶναι κατὰ τὴν Ἴδην. ἐξαίφνης δὲ ἐπιπτάντα μοι\nγαμψώνυχα καὶ μέγαν ἀετόν, γοργὸν τὸ βλέμμα καὶ\nἀγκυλοχείλην τὸ στόμα, κουφίσαντά με τοῖς ὄνυξιν ἀφ᾿\nοὗπερ ἐκαθήμην πέτρου μετεωρίζειν εἰς τὸν ἀέρα καὶ\nπελάζειν τοῖς οὐρανίοις τόποις ἐπειγόμενον· εἶτα μέλ-\nλοντα ψαύειν τῶν πυλῶν αἷς αἱ Ὧλραι ἐφεστᾶσι, κεραυνῷ\nβληθέντα πεσεῖν, καὶ τὸ ὄρνεον οὐκέτι εἶναι τὸν διι-\nπετῆ καὶ μέγαν ἀετόν, γῦπα δὲ πικρὸν ὀδωδότα, ἐμὲ\nδὲ τοῦτον ὅς εἰμι Λιμέντερον, γυμνὸν πάσης ἐσθῆτος,\nοἷα πρὸς λουτρὸν ἢ παλαίστραν ηὐτρεπισμένον. ἐκτα-\nραχθεὶς οὖν ὡς εἰκὸς ἐπὶ τοσούτῳ πτώματι διηγ[ει]-\nρόμην, καὶ πρὸς τὸ παράδοξον τῆς ὄψεως ἀγωνιῶ καὶ\nδέομαι οἱ φέρει τὸ ὄναρ μαθεῖν παρὰ τῶν τὰ τοιαῦτα\nἀκριβούντων, εἰ μέλλει τις ἀπλανῶς εἰδέναι καὶ εἰδὼς\nἀληθίζεσθαι.\n24 [IIII 60].\nΧασκοβούκης Ὑπνοτρασπέζρῳ.Οὐκέτι εἰσῆλθον εἰς τὴν Κόρινθον· ἔγνων γὰρ ἐν\nβραχεῖ τὴν βδελυρίαν τῶν ἐκεῖσε πλουσίων καὶ τὴν\nτῶν πενήτων ἀθλιότητα. ὡς γὰρ ἐλούσαντο οἱ πολλοὶ\nκαὶ μεσοῦσα ἦν ἡμέρα, στωμύλους ἐθεασάμην καὶ εὐ-\nφυεῖς νεανίσκους, οὐ περὶ τὰς οἰκίας ἀλλὰ περὶ τὸ\nΚράνειον εἱλουμένους καὶ οὗ μάλιστα ταῖς ἀρτοπώλισι\nκαὶ ὀπωροκαπήλοις ἔθος ἀναστρέφεσθαι. ἐνταυθὶ γὰρ\nεἰς τοὔδαφος ἐπικύπτοντες ὁ μὲν φλοιούς θέρμων\nἀνῃρεῖτο, ὁ δὲ τὰ ἄλυτρα τῶν καρύων ἐπολυπραγμόνει\nμή πού τι τῶν ἐδωδίμων 〈ἐν〉 απτομεῖναν διέλαθεν, ὁ\nδὲ τῶν ῥοιῶν τὰ περικάρπια, ἃ σίδια ἡμῖν τοῖς Ἀττι-\nκοῖς προσαγορεύειν ἔθος, ἀπέγλυφε τοῖς ὄνυξιν εἴ πού\nτι τῶν κόκκων ἔτι δράξασθαι δυνηθείη, οἱ δὲ καὶ τὰ\nἐκ τῶν ἄρτων ἀποπίπτοντα πρὸς πολλῶν ἤδη πεπατη-\nμένα ἀναλέγοντες ἔκαπτον. τοιαῦτα τὰ τῆς Πελοπον-\nνήσου προπύλαια καὶ ἡ δυοῖν θαλάσσαιν ἐν μέσῳ\nκειμένη πόλις, χαρίεσσα μὲν ἰδεῖν καὶ ἀμφιλαφῶς ἔχουσα\n\n\n\n\nτρυφημάτων, τοὺς οἰκήτορας δὲ ἀχαρίστους καὶ ἀνεπ-\nαφροδίτους κεκτημένη· καίτοι γέ φασι τὴν Ἀφροδίτην\nἐκ Κυθήρων ἀνασχοῦσαν τὴν Ἀκροκόρινθον ἀσπάσα-\nσθαι· εἰ μὴ ἄρα τοῖς μὲν γυναίοις Ἀφροδίτη πολιοῦχος\nτοῖς δὲ ἀνδράσιν ὁ Λιμὸς καθίδρυται.\n25 [IIII 61].\nΣκορδοσφράντης Μεριδᾷ.Ἡράκλεις, ὅσα ὑπέστην πράγματα ῥύμ〈μ〉ατι καὶ\nνίτρῳ Χαλαστραίῳ χθιζινοῦ ζωμοῦ τοὐμοὶ περιχυθέντος\nτὴν γλισχρότητα ἀποκαθαίρων. καὶ οὐχ οὕτω με ἔδακ-\nνεν ἡ ὕβρις ὅσον τὸ διάφορον τοῦ ὑβρίζοντος. ἐγὼ μὲν\nγὰρ Ἀνθεμίωνος υἱὸς τοῦ πλουσιωτάτου τῶν Ἀθήνησι\nκαὶ Ἀξιοθέας τῆς κατὰ γένος ἐκ Μεγακλέους ὡρμη-\nμένης, ὁ δὲ ταῦθ᾿ ἡμᾶς ἐργαζόμενος πατρὸς μὲν ἀσήμου\nμητρὸς δὲ βαρβάρου, Σκυθίδος οἶμαι ἢ Κολχίδος ἐν\nνεομηνίᾳ ἐωνημένης· οὕτω γάρ μοι τῶν γνωρίμων\nτινὲς διηγήσαντο. ἀλλ᾿ ἐγὼ μὲν 〈ἐν〉 ταπεινῷ τῶ\nσχήματι, τὴν πατρῴαν ἀποβαλὼν οὐσίαν, ἀγαπῶ τὴν\n\n\n\n\nἀναγκαίαν ἐκπορίζων τῇ γαστρὶ τροφήν. Δωσιάδης δ᾿,\nθεοί, τὴν Πνύκα καταλαμβάνει δημηγορῶν κἀν τοῖς\nἐν Ἡλιαίρᾳ καταριθμεῖται δικάζουσι καὶ τὰς ἡνίας ἔχει\nτοῦ δήμου, παρ᾿ ᾧ Μιλτιάδης ἐδέδετο ὁ τὸ ἐν Μαρα-\nθῶνι τρόπαιον ἐγείρας, καὶ Ἀριστείδης ὁ δίκαιος ἐξω-\nστρακίζετο. λυπεῖ δέ με οὐχ ἥκιστα πρὸς τοῖς ἄλλοις\nκαὶ ἡ τῆς προσηγορίας ἀποβολή. οἱ μὲν γὰρ πατέρες\nΠολύβιόν με ἔθεντο καλεῖσθαι, ἡ τύχη δὲ ἀμείψασα\nτοὔνομα Σκορδοσφράντην πρὸς τῶν ὁμοτέχνων ἠνάγ-\nκασε προσαγορεύεσθαι.\n26 [III 62].\nΧιδρολέπισος Καπυροσφράντῃ.Ἐπίστασο τὴν αἰτίαν, ἐφ᾿ ᾗ με διεσίλλαινον αἱ\nγυναῖκες, τελευταῖον δὲ ἡ γραῦς ἡ δούλη ἐλοιδορήσατό\nμοι εἰποῦσα ἀλλ᾿ ἐκκορηθείης ὅτι ἄκαιρος εἶ καὶ λάλος᾿.\nμυστήριον ἐν αὐταῖς [σ]τρέφεται 〈τῶν〉 ταῖν θεαῖν ταῖν\nἘλευσινίαιν ἀσφαλέστερον, καὶ βούλονται ἡμᾶς ἀγνοεῖν\n\n\n\n\n\nτοὺς εἰδότας· ἢ καὶ οἴονται ἀκηκοότας οὔπω πεπεῖσθαι.\nἐγὼ δὲ οἶδα τὸ δρᾶμα καὶ ὅσον οὐκ εἰς μακρὰν κατερῶ\nτῷ δεσπότῃ· οὐ γὰρ βούλομαι χείρων φανῆναι τῶν\nκυνῶν, αἳ τῶν τρεφόντων προ[σ]ϋλακτοῦσι καὶ κήδον-\nται· μοιχὸς πολιορκεῖ τὴν οἰκίαν, ὁ Ἠλεῖος νεανίσκος,\n[ὁ] εἷς τῶν Ὀλυμπίασι βασκάνων. καὶ πρὸς τοῦτον\nγραμματίδια ὁσημέραι φοιτᾷ δίθυρα παρὰ τῆς γαμετῆς\nτοῦ τρέφοντος ἡμᾶς καὶ στέφανοι ἡμιμάραντοι καὶ μῆλα\nἀποδεδηγμένα· αἱ δὲ ἀλάστορες αὗται θεραπαινίδες\nσυνί〈σ〉ασι καὶ ἡ ἐπιτύμβιος γραῦς, ἣν Ἕμπουσαν ἅπαν-\nτες οἱ κατὰ τὴν οἰκίαν καλεῖν εἰώθασιν ἐκ τοῦ πάντα\nποιεῖν καὶ βιάζεσθαι. ἐγὼ δὲ οὐκ ἔσθ᾿ ὅπως σιγήσομαι·\nβούλομαι γὰρ ἐμαυτὸν οὐ παράσιτον ἀλλὰ φίλον ἐπιδεῖ-\nξαι, καὶ ἄλλως διψῶ τῆς κατ᾿ αὐτῶν τιμωρίας. οἶδα\nγὰρ οἶδ᾿· εἰ ταῦτα εἰς φανερὸν ἀχθείη, αἱ μὲν θερα-\nπαινίδες δεδήσονται, ὁ μοιχὸς δὲ ἀπολεῖται ῥαφάνοις\nτὴν ἕδραν βεβυσμένος, ἡ μιαρὰ δὲ γυνὴ τίσει τὴν\nἀξίαν τῆς ἀκολασίας δίκην, εἰ μὴ Πολυάγρου τοῦ κυρ-\nτοῦ μαλακώτερός ἐστι τὰ τοιαῦτα Λυσικλῆς. ἐκεῖνος\nγὰρ λύτρα παρὰ τῶν μοιχῶν ἐπὶ τῇ γαμετῇ πραττό-\nμενος ἀθῴους τῆς τιμωρίας ἠφίει.\n27 [III 63].\nΦιλομάγειρος Πτνακοσαογγίσρῳ.Οἷα βουλεύονται καὶ διανοοῦνται αἱ θεοῖς ἐχθραὶ\nλαιστρυγόνες αὗται τῇ κεκτημένῃ συμπράττουσ〈α〉ι· καὶ\nοἶδε τούτων οὐδὲν ὁ Φαιδρίας. μηνὶ πέμπτῳ μετὰ\nτοὺς γάμους τέτοκεν αὐτῷ τὸ γύναιον παιδίον ἄρρεν·\nτοῦτο μετὰ τῶν σπαργάνων δέραιά τινα καὶ γνωρίσματα\nπεριθεῖσαι ἔδοσαν Ἀσφαλίωνι τῷ συργάστρῳ κομίζειν\nἐπὶ τὰς ἀκρωρείας τῆς Πάρνηθος. ἡμᾶς δὲ τέως μὲν\nἀνάγκη κρύπτειν τὸ κακὸν καὶ πρὸς τὸ παρὸν σιγᾶν.\n[ἡ σιγὴ δέ ἐστι τοῦ θυμοῦ τροφή.] ἐπειδὰν δέ τι\nκἂν βραχύ λυπήσωσι, κόλακα καὶ παράσιτον ἐξονειδί-\nζουσαι καὶ τὰς ἄλλας ἃς εἰώθασιν ὕβρεις ἐπιφέρουσαι,\nεἴσεται τὸ γεγονὸς ὁ Φαιδρίας.\n28 [III 64].\nΤουρδοσύυαγος Ἐφαλλοκύθρῃ.Ὁ μὲν Κρίτων ὑπʼ ἀ〈γ〉νίας καὶ ἀρχαιότητος τρό-\nπου τὸν υἱὸν εἰς φιλοσόφου φοιτᾶν ἐπέτρεψε, τὸν\n\n\n\n\n\nαὐστηρὸν πρεσβύτην καὶ ἀμειδῆ, τὸν ἐκ τῆς Ποικίλης,\nἐξ ἀπάντων τῶν φιλοσόφων καθηγεῖσθαι τοῦ παιδὸς\nἀξιώτατον ἡγησάμενος, ὡς ἂν παρʼ αὐτῷ λόγων τινὰς\nσκινδαλμοὺς ἐκμαθὼν ἐριστικὸς καὶ ἀγκύλος τὴν γλῶσ-\nσαν γένηται. ὁ δὲ παῖς ἐς τὸ ἀκριβέστατον ἐξεμάξατο\nτὸν διδάσκαλον· οὐ πρότερον γὰρ 〈τῶν〉 λόγων γενέ-\nσθαι μαθητὴς ἀλλὰ τοῦ βίου καὶ τῆς ἀγωγῆς ἐσπούδασε.\nθεασάμενος γὰρ τὸν διδάσκαλον τῇ ἡμέρᾳ μὲν σεμνὸν\nκαὶ σκυθρωπὸν καὶ τοῖς νέοις ἐπιτιμῶντα, νύκτωρ δὲ\nπερικαλύπτοντα τὴν κεφαλὴν τριβωνίῳ καὶ περὶ χα-\nμαιτυπεῖα εἱλούμενον, ἐζήλωσεν ἐν καλῷ. καὶ πέμπτην\nταύτην ἡμέραν εἰς ἔρωτα Ἀκαλανθίδος τῆς ἐκ Κερα-\nμεικοῦ κατολισθήσας φλέγεται· αὕτη δὲ ἐπιεικῶς ἔχει\nπρὸς ἐμὲ καὶ ἐρᾶν ὁμολογεῖ, τῷ μειρακίῳ δὲ ἔτι ἀντι-\nτείνεται ᾐσθημένη τῷ πόθῳ τυφόμενον, καὶ οὐ πρότερόν\nφησιν ἐπιδώσειν ἑαυτὴν πρὶν ἂν ἐγὼ τοῦτο ἐπιτρέψω·\nἐμὲ γὰρ κύριον τοῦ τὰ τοιαῦτα προστάττειν ἐποιήσατο.\nπολλὰ καὶ ἀγαθὰ δοίης, Ἀφροδίτη πάνδημε, τῇ φιλτάτῃ\nγυναικί· ἑταίρου γάρ, οὐχ ἑταίρας ἔργον διεπράξατο.\nἐξ ἐκείνου γὰρ θεραπεύομαι λιπαρῶς ἄλλοτε ἄλλαις\n\n\n\n\nδωροφορίαις. καὶ εἴ μοι ῥεύσειε τοῦ χρόνου προϊόντος\nδαψιλέστερος, οὐδὲν κωλύσει με τούτου γαμοῦντος\nἐπίκληρον γυναῖκα ἐν γαμετῆς σχήματι τὴν Ἀκαλανθίδα\nλυσάμενον ἀναλαβεῖν. ἡ γὰρ τοῦ ζῆν αἰτία κοινωνὸς\nτοῦ ζῆν δικαίως ἂν κατασταίη.\n29 [III 65].\nΠηξάγκωνος Ῥιγομάχῳ.Μέγα τοῦτο ἀγαθὸν ἡ ἐξ Ἰστρίας ναῦς, ἡ ἐπὶ τοῦ\nχώματος ὁρμοῦσα, ταῖς Ἀθήναις ἧκε φέρουσα τὸν\nθαυμαστὸν τοῦτον ἔμπορον, ὃς τούς πλουσίους τῶν\nἈθήνησι καὶ μεγαλοδώρους κίμβικας καὶ μικροπρεπεῖς\nἀπέφηνεν· οὕτως κεχυμένως πρὸς τὰς δόσεις κέχρηται τῷ\nβαλαντίῳ. οὐ γὰρ ἕνα παράσιτον ἐξ ἄστεος ἀλλὰ πάντας\nἡμᾶς μεταπέμψας, καὶ οὐχ ἡμᾶς μόνον ἀλλὰ καὶ τῶν\nἑταιρῶν τὰς πολυτελεστέρας καὶ 〈τῶν〉 μουσουργῶν τὰς\nκαλλιστευούσας καὶ τούς ἀπὸ σκηνῆς ἀπαξαπλῶς εἰπεῖν\nἅπαντας, οὐ τὴν πατρῴαν οὐσίαν τὰ δὲ ἐκ δικαίων\n\n\n\n\n\nαὐτῷ ποριζόμενα σπαθᾷ. καὶ ψαλλόμενος καὶ καταυ-\nλούμενος ἥδεται, καὶ τὴν διατριβὴν ποιεῖται χαρίτων\nκαὶ ἀφροδίτης γέμουσαν καὶ ὑβρίζει οὐδέν· ἔστι δὲ\nκαὶ ὀφθῆναι κεχαρισμενώτατος καὶ τὸ πρόσωπον αὐτοῦ\nτὰς Ὥρας ἐνορχουμένας ἔχει, καὶ τὴν Πειθὼ τῷ στόματι\nἐπικαθῆσθαι εἴποις ἄν· προσπαῖσαί τε γλαφυρὸς καὶ\nλαλῆσαι στωμύλος ‘οῦνεκα οἱ γλυκὺ Μοῦσα κατὰ στό-\nματος χέε νέκταρ’. εἰπεῖν γὰρ οὐ χεῖρον κατὰ τοὺς\nπαιδείᾳ σχολάζοντας 〈τὸν〉 ἐξ Ἀθηνῶν ὁρμώμενον, ἐν\nαἷς οὐδὲ εἷς τούτων ἄγευστος.\n30 [III 66].\nΓυμνοχαίρων Φαγοδαίτῃ.Ἐθεάσω οἶά με εἰργάσατο ὁ κατάρατος οὗτος κου-\nρεὺς ὁ πρὸς τῇ ὁδῷ; λέγω δὲ τὸν ἀδόλεσχον καὶ λάλον,\n\n\n\n\n\nτὸν 〈τὰ〉 ἐκ βρεντησίου προτιθέμενον ἔσοπτρα, τὸν\nτοὺς χειροήθεις κόρακας τιθασ[σ]εύοντα, τὸν ταῖς μα-\nχαιρίσι κυμβαλισμὸν εὔρυθμον ἀνακρούοντα. ὡς γὰρ ʼ\nἀφικόμην ξυρ[ι]εῖσθαι τὴν γενειάδα βουλόμενος, ἀσμέ-\nνως τε ἐδέξατο καὶ ἐφʼ ὑψηλοῦ θρόνου καθίσας σιν-\nδόνα καινὴν περιθεὶς πράως εὖ μάλα κατέφερέ μοι\nτῶν γνάθων τὸν ξυρὸν ἀποψιλῶν τὸ πύκνωμα τῶν\nτριχῶν. ἀλλʼ ἐν αὐτῷ τούτῳ πανοῦργος ἦν καὶ σκαιός·\nἔλαθε γὰρ τοῦτο παρὰ μέρος ποιῶν καὶ οὐ κατὰ πάσης\nτῆς γνάθου, ὥστε ὑπολειφθῆναί μοι ἀλλαχοῦ μὲν δα-\nκεῖαν ἀλλαχοῦ δὲ λείαν τὴν σιαγόνα. κἀγὼ μὲν οὐκ\nεἰδὼς τὴν πανουργίαν ὑχόμην κατὰ τὸ εἰωθὸς ἄκλητος\nεἰς ασίωνος. οἱ συμπόται δὲ ὡς εἶδον, ἐξέθανον τᾷ\nγέλωτι, ἕως ἀγνοοῦντά με ἐφʼ ὅτῳ γελῶεν εἶς τις εἰς\nμέσους παρελθὼν τῶν ὑπολειφθεισῶν τριχῶν\nμενος εἶλκυσεν. ἐκείνας μὲν οὖν περιπαθῶς κοπίδα\nλαβὸιν ἀπερρίζωσα,?? ἕτοιμος δέ εἰμι ξύλον εὐμέγεθες\nἀνελόμενος κατὰ τοῦ βρέγματος πατάξαι τὸν ἀλιτήριον·\n\n\n\n\nἃ γὰρ 〈οὐδʼ 〉 οἱ τρέφοντες παίζουσι, ταῦτα μὴ τρέ-\nφων ἐτόλμησεν.\n31 [IIII 67].\nΔιψαυασπαυσίλὑσπος Πλακουντομύωνι.Νεβ 〈ρ〉ίδα ἰδὼν κανηφοροῦσαν,παρθένον καλλίπηχυν\nκαὶ εὐδάκτυλον, ταῖς βολαῖς τῶν ὀφθαλμῶν ἀπαστρά-\nπτουσαν, εὐμήκη καὶ εὔχρουν, ἧς αἱ παρειαὶ μαρμαί-\nρουσιν, οὕτως ἐξεκαύθην εἰς ἔρωτα ὥστε με ἐπιλαθό-\nμενον ὅς εἰμι προσδραμόντα ἐθέλειν κύσαι τὸ στόμα,\nἔπειτα ἐπὶ συννοίας γενόμενον προσφύντα βούλεσθαι\nτὰ τοῖν ποδοῖν ἴχνη καταφιλεῖν. αἰαῖ τῆς γερωχίας,\nνῦν ἐμὲ μὴ ἐπιθυμεῖν θέρμων ἢ κυάμων ἢ ἀθάρας,\nἀλλʼ οὕτως ὑπερμαζᾶν καὶ τῶν ἀνεφίκτων ἐρᾶν. κατα-\nλεύσατέ με πάντες εἰς ταὐτὸν συνελθόντες πρὶν ἢ\n〈ἐ〉πρι〈νη〉θῆναι τοῖς πόθοις, καὶ γενέσθω μοι τύμβος\nἐρωτικὸς ὁ τῶν λιθιδίων κολωνός.\n32 [III 68].\nἩδύδειπνος Ἀριστοκόρακι.Θεοὶ μάκαρες, ἱλήκοιτε καὶ εὐμενεῖς εἴητε, οἷον\nἀπέφυγον κίνδυνον, τῶν τρισκαταράτων ἐρανιστῶν\nλέβητά μοι ζέοντος ὕδατος ἐπιχέαι βουληθέντων. ἰδλὼν\n\n\n\n\nγὰρ πόρρωθεν εὐτρεπεῖς ἀπεπήδησα, οἱ δὲ ἀπροβου-\nλεύτως ἐξέχεαν, καὶ τὸ θερμὸν ἐπιρρυὲν Bαθύλ〈λ〉ῳ\nτῷ οἰνοχοοῦντι παιδὶ ψιλὸν εἰργάσατο. τῆς κεφαλῆς\nγὰρ ἀπέσυρε τὸ δέρμα καὶ φλυκταίνας ἐπινωτίους\nἐξήνθησεν. τίς ἄρα μοι δαιμόνων ἐπίκουρος ἐγένετο;\nμή ποτε οἱ σωτῆρες Ἄνακ[τ]ες, ὡς Σιμωνίδην τὸν\nΔεωπρέπους τοῦ Κρανωνίου συμποσίου, κἀμὲ τῶν τοῦ\nπυρὸς κρουνῶν ἐξήρπασαν.\n33 [III 69].\nΤρικλινοσὰξ Κοσσοτραπέζῳ.Εξηγόρευσα Μνησιλόχῳ τῷ Παιανιεῖ τὴν τῆς γαμε-\nτῆς ἀσέλγειαν· καὶ ὅς, δέον βασανίσαι διʼ ἐρεύνης τὸ\nπρᾶγμα ποικίλης, ὅρκῳ τὸ πᾶν ὁ χρυσοῦς ἐπέτρεψεν.\nἀγαγοῦσα οὖν αὐτὸν ἡ γυνὴ εἰς τὸ Καλλίχορον τὸ ἐν\nἘλευσῖνι φρέαρ ἀπωμόσατο καὶ ἀπελύσατο τὴν αἰτίαν.\nκαὶ ὁ μὲν ἀμογητὶ πέπεισται καὶ τὴν ὑποψίαν ἀπέβαλεν.\nἐγὼ δὲ τὴν φλυαρὸν γλῶτταν ἀποτέμνειν ὀστράκῳ\nΓενεδίῳ τοῖς βουλομένοις ἕτοιμός εἰμι παρέχειν.\n34 [III 70].\nΔιρφιοσπύκτης Χαλσοκυδοίμῳ.Κορύδωνι τῷ γεωργῷ συνήθης ἐπιεικῶς ἦν, καὶ τὰ\nπολλὰ ἐξεχεῖτο ἐπʼ ἐμοὶ τῷ γέλωτι, ἀστικῆς στωμυλίας\nκαὶ ξένης . . . . . ἢ κατὰ τοὺς χωρίτας ἐπαΐων. τοῦτʼ οὖν\nἰδὼν ἕρμαιον ᾠήθην, εἰ τῶν κατὰ ἄστυ πραγμάτων\nἀπαλλαγεὶς εἰς ἀγρὸν βαδιοίμην καὶ συνεσοίμην ἀνδρὶ\nφίλῳ, γεωργῷ ἀπράγμονι καὶ ἐργάτῃ, οὐκ ἐκ δικαστη-\nρίων οὐδὲ ἐκ τοῦ σείειν κατὰ ἀγορὰν ἀδίκους ἐπινο-\nοῦντι πόρους, ἀλλὰ γῆθεν ἀναμένοντι τὴν ἐπικαρπίαν\nἔχειν. καὶ δῆτα διανοηθεὶς ταῦθʼ οὕτω δρᾶν, ᾠκειωσά-\nμην τὸν Κορύδωνα. καὶ στείλας ἐμαυτὸν ἀγροικικῶς,\nνάκος ἐναψάμενος καὶ σμινύην λαβών, αὐτοσκαπανεὺς\nἐδόκουν. ἕως μὲν οὖν ἐν παιδιᾶς μέρει ἔπραττον\nταῦτα, ἀνεκτὸν ἦν καὶ μέγα ἀποκερδαίνειν ᾠόμην,\nὕβρεων καὶ ῥαπισμάτων καὶ τῆς περὶ τὰ ἐδώδιμα τῶν\nπλουσίων ἀνοσιότητος ἀπηλλαγμένος. ἐπεὶ δὲ ἐκ τῆς\nκαθʼ ἡμέραν συνηθείας ἐξ ἐπιταγῆς ἐπράττετο τοὖργον,\nκαὶ ἔδει πάντως ἢ ἀροῦν ἢ φελλέα ἐκκαθαίρειν ἢ γύ-\nρους περισκάπτειν καὶ τοῖς βόθροις ἐμφυτεύειν, οὐκέτʼ\n\n\n\n\nἀνασχετὸς ἡ διατριβή, ἀλλά μοι μετέμελε τῆς ἀλόγου\nπράξεως καὶ τὴν πόλιν ἐπόθουν. ἐλθὼν οὖν μετὰ\nμήκιστον χρόνον οὐκέθʼ ὁμοίως δεκτὸς οὐδὲ χαρίεις\nἐδόκουν, ἀλλά τις ὄρειος καὶ τραχὺς καὶ ἀπηχής, ὥστε\nαἱ μὲν οἰκίαι τῶν πλουσίων πᾶσαί μοι λοιπὸν ἀπε-\nκέκλειντο, ὁ δὲ λιμὸς τὴν γαστέρα ἐθυροκόπει. ἐγὼ\nδὲ αὖος ὤν ὑπὸ τῆς τῶν ἀναγκαίων ἐνδείας λῃσταῖς\nτισι Μεγαρικοῖς, οἳ περὶ τὰς Σκειρωνίδας τοῖς ὁδοι-\nπόροις ἐνεδρεύουσιν, ἐκοινώνησα. ἔνθεν ὁ βίος μοι\nἀργὸς ἐξ ἀδικίας πορίζεται. εἰ δὲ λήσω ταῦτα ποιῶν\nἢ μή, ἄδηλον. δέδια δὲ τὴν μεταλλαγὴν τοῦ βίου.\nεἰώθασι γὰρ αἱ τοδαῦται μεταβολαὶ οὐκ εἰς τὸ ζῆν\nἀλλʼ εἰς ἀπώλειαν καταστρέφειν.\n35 [III 71].\nΦιλάπορος ψιχομάχῳΔεξιφάνης ὁ τῆς κωμῳδίας ποιητὴς θεασάμενός 15\nμε ὀργιζόμενον πρὸς τὰς ἐν 〈 τοῖς 〉 συμποσίοις παροινίας,\nλαβὼν καθʼ ἑαυτὸν πρῶτα μὲν ἐνουθέτει μὴ τοιαῦτα\nἐπιτηδεύειν ἐξ ὧν ὕβρις τὸ τέλος, ἔπειτα τοῦ φωνή-\nματος ὡς ἔχοιμι διὰ βραχέων ἀποπειραθεὶς τῷ χορῷ\n\n\n\n\n\nτῶν κωμικῶν συλλαμβάνει〈ν〉 ἔφασκε, ἐκ τοῦδε τραφη-\nσόμενον καὶ ἐμέ. ἐκέλευεν οὖν ἐκμαθόντα ......... Διο-\nνυσίοις τοῖς ἐπιοῦσι τὸ τοῦ οἰκέτου δχῆμα ἀναλαβόντα\nτὸ μέρος ἐκεῖνο τοῦ δράματος ὑποκρίνασθαι. ἐγὼ δὲ\nὀψὲ τοῦ καιροῦ καὶ φύσιν καὶ ἐπιτήδευμα μεταβαλὼν\nδύσκολός τις καὶ δυσμαθὴς ἐφαινόμην. ἐπεὶ δʼ οὐκ\nἦν ἑτέρως πράττειν, τὸ δρᾶμα ἐξέμαθον, καὶ μελέτην\nἀσκήσει ῥώσας ἕτοιμός εἰμι τῷ χορῷ συντελεῖν. σὺ δὲ\nἡμῖν μετὰ τῶν συνήθων ἐπίσειε τοὺς κρότους ἵνα, κἄν\nτι λάθωμεν ἀποσφαλέντες, μὴ λάβη χώραν τὰ ἀστικὰ\nμειράκια κλᾴζειν ἢ συρίττειν, ἀλλʼ ὁ τῶν ἐπαίνων\nκρότος τὸν θροῦν τῶν σκωμμάτων παραλύσῃ.\n36 [ΙΙΙ 72].\nΟἰνοχαίρων Ῥαφανοχορτάσῳ.Οὐχ οὕτως οἱ τοὺς Ἑρμᾶς περικόψαντες ἢ τὰ τῆς\nθεοῦ ἐν Ἐλευσῖνι μυστήρια ἐξορχησάμενοι τὸν περὶ\nψυχῆς ἀγῶνα ὑπέμειναν, ὡς ἐγὼ εἰς χεῖρας ἐμπεσών,\nὦ θεοί, τῆς μιαρωτάτης Φανομάχης. ἐπεὶ γὰρ ἔγνω\nτὸν ἑαυτῆς ἄνδρα προσκείμενον τῇ Ἰωνικῇ παιδίσκῃ\nτῇ τὰς σφαίρας ἀναρριπτούσῃ καὶ τὰς λαμπάδας περι-\nδινούσῃ, ὑπετόπησεν ἐμὲ πρόξενον εἶναι τῆς κοινωνίας,\n\n\n\n\nκαὶ διὰ τῶν οἰκετῶν ἀναρπάσασα παραχρῆμα μὲν ἐν\nκυσοδόχῃ δήσασα κατέσχεν, εἰς τὴν ὑστεραίαν δὲ παρὰ\nτὸν ἑαυτῆς ἤγαγε πατέρα, τὸν σκυθρωπὸν Κλεαίνετον, ὃς\nτὰ νῦν δὴ ταῦτα πρωτεύει τοῦ συνεδρίου καὶ εἰς αὐτὸν\nὁ Ἄρειος πάγος ἀποβλέπουσιν. ἀλλʼ ὅταν τινὰ θέλωσιν\nοἱ θεοὶ σώζεσθαι, καὶ ἐξ αὐτῶν ἀνασπῶσι βα〈ρά〉θρων,\nὡς κἀμὲ τοῦ τρικαρήνου κυνός, ὅν φασιν ἐφεστάναι\nταῖς ταρταρ〈ε〉ίαις πύλαις, ἐξήρπασαν. οὐκ ἔφθη γὰρ\nτὰ κατʼ ἐμὲ ὁ δεινὸς ἐκεῖνος πρεσβύτης τῇ βουλῇ κοι-\nνούμενος, καὶ ἠπιάλῳ συσχεθεὶς εἰς τὴν τρίτην ἀπέ-\nψυξε. καὶ ὁ μὲν ἐκτάδην κεῖται, (τὰ〉 πρὸς τὴν ἐκφορὰν\nτῶν οἴκοι παρασκευαζομένων, ἐγὼ δὲ ἧ ποδῶν εἶχον\nᾠχόμην καὶ σώζομαι οὐχ ὑπὸ τοῦ τῆς Ἀτλαντίδος\n[Μσίας] παιδὸς ψυχαγωγηθείς, ἀλλʼ ὑπὸ τῶν ποδῶν\nκαὶ τοῦ τολμήματος τὴν ἐλευθερίας πορίσας ἀτραπόν.\n37 [I 20].\nΘερμολέπυρος Ὠκίμωνι.Σχέτλια πεπόνθαμεν· τοῖς γὰρ ἄλλοις οὖθαρ καὶ\nμῆτραι καὶ ἧπαρ δρόσῳ προσεοικὸς [διὰ τὴν ἐκ τῆς\n\n\n\n\n\nπιότητος λεπτότητα] παρέκειτο, ἡμῖν δὲ ἔτνος ἦν τὸ\nβρῶμα· καὶ οἱ μὲν Χαλυβώνιον ἔπινον, ἐκτροπίαν δὲ\nἡμεῖς καὶ ὀξίνην. ἀλλʼ ὦ μοιραῖοι θεοὶ καὶ μοιραγέται\nδαίμονες, δοίητε παρατροπὴν τῆς ἀδίκου ταύτης τύχης\nκαὶ μὴ τοὺς μὲν διηνεκῶς φυλάττετε ἐν εὐτυχίᾳ, τοῖς\nδὲ τὸν λιμὸν συνοικίζετε . . . . . τῇ γὰρ φορᾷ τῆς εἱ-\nμαρμένης τὰ τοιαῦτα κατηνάγκασται. ἄδικα πάσχομεν\nπρὸς αὐτῆς οἱ λεπτῇ καὶ στενῇ κεχρημένοι τῇ τύχη.\n38 [I 21].\nΚωνωποσφράντης Ἰσχνολίμῳ. Ἀνεμιαίους ἐλπίδας ἔσχον ἐπὶ τῷ μειρακίῳ Πολυ-\nκρίτῳ. ᾤμην γὰρ αὐτόν, εἰ τεθναίη αὐτῷ ὁ πατήρ,\nχύσιν ἐργάσεσθαι τῆς οὐσίας πολλήν, καὶ ἀδηφα-\nγοῦντα καὶ καθηδυπαθοῦντα μετά τε ἡμῶν μετά τε\nτῶν ἑταιρῶν ὅσαι κατὰ τὴν ὥραν πρωτεύουσιν ἐξαν-\n\n\n\n\n\nτλήσειν τὸ πολύ [τῆς οὐσίας]. ὁ δέ, ἐπειδὴ κρίνον\nαὐτῷ ὁ γεννήσας ἐγένετο, σιτεῖται μὲν τῆς ἡμέρας ἅπαξ,\nκαὶ τοῦτο ὀψὲ τῆς ὥρας ἡλίου λοιπὸν ἀμφὶ τροπὰς\nτὰς εἰς δύσιν ἔχοντος· σιτεῖται δὲ οὐδὲν τῶν πολυ-\nτελῶν ἀλλʼ ἄρτον τὸν ἐξ ἀγορᾶς, καὶ ὄψον, εἴ ποτε\nεὐημερίας ἡμέραν ἐπιτελοίη, δρυπεπεῖς ἢ φαυλίας.\nδιαμαρτὼν οὖν τῆς θαυμαστῆς ταύτης ἐλπίδος οὐκ οἶδʼ\nὅ τι καὶ δράσαιμι. εἰ γὰρ ὁ τρέφων δεῖται τοῦ θρέ-\nψοντος, τί ἄν εἴη ὁ τρέφεσθαι ὀφείλων; λιμώττοντα\nδὲ λιμώττοντι συνεῖναι διπλοῦν τὸ βλάβος.\n39 [I 22].\nΓέμελλος Eὐβούλῳ.Παρέκειτο μὲν ἡμῖν ὁ Γέλωνος τοῦ Σικελιώτου\nπλακοῦς ἐπώνυμος. ἐγὼ δὲ καὶ τῇ θέᾳ μόνον πρὸς\nτὰς καταπόσεις εὐτρεπιζόμενος εὐφραινόμην· μέλ-\nλησις δὲ ἦν πολλή, περιστεφόντων τραγημάτων τὰ\nπέμματα· ἦν δὲ ὁ καρπὸς τῆς πιστάκης καὶ βάλανοι\nφοινίκων καὶ κάρυα τῶν ἐλύτρων ἐξῃρημένα. ἐγὼ δὲ\n\n\n\n\n\nπρὸς ταῦτα ἕκαστα ἐχθρὰ βλέπων ἀνέμενον ἐπαφήσειν\nἐμαυτὸν ἐγχανὼν τῷ πλακοῦντι. οἱ δὲ καὶ τὸ ἐντραγεῖν\nἐπὶ μήκιστον ἐξέτεινον καὶ 〈τῆς〉 κύλικος συνεχῶς\nπερισοβουμένης διατριβὰς καὶ μελλησμοὺς ἐνεποίουν,\nκαὶ ὥσπερ ἐκ συνθήματος τὴν ἐμὴν ἀναρτῶντες ἐπι-\nθυμίαν ὁ μέν τις κάρφος λαβὼν ἐξεκάθαιρε τὰ ἐνιζά-\nνοντα τῶν βρωμάτων τοῖς ὀδοῦσιν ἰνώδη, ὁ δὲ ὑπτιάσας\nἑαυτὸν οἷος ἦν ὕπνῳ κατέχεσθαι μᾶλλον ἢ τῆς τραπέζης\nφροντίζειν· εἶτα ἄλλος ἄλλα διελέγετο, καὶ πάντα μᾶλ-\nλον ἐπράττετο ἢ ὁ ἡδὺς ἐκεῖνος καὶ ποθητὸς ἐμοὶ\nπλακοῦς εἰς ἀπόλαυσιν ἤγετο. τέλος, οἷα εἰκός, οἱ θεοὶ\nκατοικτείραντες τὸ κατάξηρον τῆς ἐμῆς ἐπιθυμίας μόλις\nποτὲ ἱμείροντά με τοῦ πλακοῦντος ἀπογεύσασθαι παρ-\nεσκεύασαν. ταῦτά σοι γράφω οὐ τοσοῦτον ἐπὶ τοῖς\nἡδέσιν ἡσθείς, ὅσον ἐπὶ τῇ παρολκῇ τῆς βραδυτῆτος\nἐκτακείς.\n40 [I 23].\nΠλατύλαιμος Ἐρεβινθολέοντι.Οὐπώποτε ἐγὼ κατὰ τὴν Ἀττικὴν ὑπέμεινα τοιοῦτον\nχειμῶνα. οὐ γὰρ μόνον ἐκ παραλλήλου φυσῶντες,\n\n\n\n\n\nμᾶλλον δὲ σύρδην φερόμενοι κατετύπουν ἡμῶν οἱ\nἄνεμοι, ἀλλ᾿ ἤδη καὶ χιὼν πυκνὴ καὶ ἐπάλληλος φερο-\nμένη πρῶτον μὲν τοὔδαφος ἐκάλυπτεν, ἔπειτα οὐκ\nἔπιπολῆς ἀλλ᾿ εἰς ὕψος ᾔρετο τῆς νιφάδος χύμα πάμ-\nπολυ, ὡς ἀγαπητὸν εἶναι τὸ θύριον ἀνοίξαντα τῆς\nοἰκίας τὸν στενωπὸν ἰδεῖν. ἐνμοὶ δὲ οὔτε ξύλον οὔτε\nἄ[σ]βολος παρῆν. πῶς γὰρ ἢ πόθεν; ὁ κρυμὸς δὲ εἰσε-\nδύετο μέχρι μυελῶν αὐτῶν καὶ ὀστέων. ἐβουλευςάμην\nοὖν ᾿Οδύσσειον βούλευμα δραμεῖν εἰς τὰς θόλους [ἢ τὰς\nκαμίνους] τῶν βαλανείων. ἀλλ᾿ οὐδὲ ἐκεῖσε συνεχώρουν\nοἱ τῶν ὁμοτέχνων περὶ ταῦτα ἀλινδούμενοι· καὶ γὰρ\nαὐτοὺς ἡ παραπληςία θεὸς ἠνώχλει Πενία. ὡς οὖν\nᾐσθόμην οὐκ εἶναί μοι εἰς ταύτας εἰσιτητόν, δραμὼν\nἐπὶ τὸ Θρασύλ〈λ〉ου βαλανεῖον [ἰδιωτικῆς οἰκίας], εὗρον\nτοῦτο κενόν, καὶ καταβαλὼν ὀβολοὺς δύο καὶ τὸν βα-\nλανέα τούτοις ἵλεων καταστήσας, ἐθερόμην ἄχρις οὗ\nτὸν νιφετὸν ἡ πηγυλὶς διεδέξατο, καὶ ὑπὸ τοῦ κρύους\nτοῦ μεταξὺ διεροῦ παγέντος πρὸς ἀλλήλους ἐδέδεντο\nοἱ λίθοι. μετὰ δὲ τὸ ἀποβράσαι τὸ δριμὺ προσηνὴν\nὁ ἥλιος ἐλευθέραν μοι τὴν πρόοδον καὶ περιπάτονς 20\nἀνειμένους ἀπέφηνεν.\n41 [fragm. 2.]\nΠαλλάχανος Μουογνάθῳ.Ἐξώλεις ἀπόλοιντο οἱ Κλεισθένεις καὶ οἱ Δράκον-\n〈τες〉.........\n42 [III 74].\nΦρυγοκοίλης Βορβοροζώμῳ. Ὑβρίζεσθαι πρὸς τοῦ τρέφοντος, εἰ καὶ ἀνόσιον,\nφορητόν, ἅπαξ ἐκδόμενον τὸ σῶμα τοῖς προπηλακίζειν\nἐθέλουσιν ἕνεκα τῆς ἀθεμίτου γαστρός· τὸ δὲ καὶ ὑπὸ\nτῶν συμπαρόντων, πολλῷ βαρύτερον· τὸ δὲ μὴ μόνον\nὑπὸ τούτων ἀλλὰ καὶ ὑπὸ τῶν ἰταμωτέρων οἰκετῶν, ἔτι\nχαλεπώτερον. εἰ δὲ προσθείην καὶ τὰς θεραπαινίδας\nκιχλιζούσας καὶ μωκωμένας καὶ γέλωτα τὴν ἡμετέραν\nἀτυχίαν ποιουμένας, τότε σχέτλια καθʼ Ὅμηρον ἀπο-\nδυσπετῶ. τοῦτο γὰρ Αὐτόχθονος ἤκουσα τοῦ γραμ-\n\n\n\n\n\nματικοῦ ποτε καὶ μνήμῃ συνέχω ‘Ζεῦ πάτερ· οὔτις\nσεῖο θεῶν ὀλοώτερος ἄλλος’. ὀλέθριοι γὰρ ἀληθῶς\nοἱ δαίμονες οἱ ταῦτα ἐφʼ ἡμῖν πρυτανεύοντες, ἵνʼ ἐγὼ\nμὲν ὑπομένω κινδύνους ἀλγεινούς, γέλωτος δὲ ὑπό-\nθεσις 〈ᾖ〉 τοῖς χειρίστοις τἀμά.\n1 [fragam. 3].\n〈Φρύνη Πραξιτέλει.〉. . . μὴ δείσης· ἐξείργασαι γὰρ πάγκαλόν τι χρῆμα,\nοἷον ἤδη τίς σοι τῶν πώποτε . . . . . . . . . . οὐδεὶς τῶν\nκατὰ χειρῶν πονηθέντων, τὴν σεαυτοῦ ἑταίραν ἱδρύσας\nἐν τεμένει. μέση γὰρ ἕστηκα[ἐπὶ] τῆς 〈σῆς〉 Ἀφροδίτης\nκαὶ τοῦ Ἔρωτος ἅμα τοῦ σοῦ. μὴ φθονήσῃς δέ μοι\nτῆς τιμῆς· οἱ γὰρ ἡμᾶς θεασάμενοι ἐπαινοῦσι Πραξι-\nτέλη, καὶ ὅτι τῆς σῆς τέχνης γέγονα οὐκ ἀδοξοῦσί με\nθεσπιεῖς μέσην κεῖσθαι θεῶν. ἓν ἔτι τῇ δωρεῷ λείπει,\nἐλθεῖν σε πρὸς ἡμᾶς, ἵνα ἐν τῷ τεμένει μετ᾿ ἀλλήλων\nκατακλινῶμεν. οὐ μιανοῦμεν γὰρ τούς θεοὺς οὓς αὐτοὶ\nπεποιήκαμεν. ἔρρωσο.\n2 [I 29].\nΓλυκέρα Βακχίδι.Ὁ Μένανδρος ἡμῖν ἐπὶ τὴν τῶν Ἰσθμίων θέαν εἰς\nτὴν Κόρινθον ἐλθεῖν βεβούληται· ἐμοὶ μὲν οὐ κατὰ\nνοῦν· οἶδα[ς] γὰρ οἷόν ἐστιν ἐραστοῦ τοιούτου καὶ\nβραχὺν ἐστερῆσθαι χρόνον· ἀποτρέπειν δʼ οὐκ ἐνῆν μὴ\nπολλάκις ἀποδημεῖν εἰωθότα. οὐδʼ ὅπως αὐτὸν παρεγ-\nγυήσω μέλλοντα ἐπιδημεῖν ἔχω, οὐδʼ ὅπως μή. βού-\nλομαι μὲν αὐτὸν σπουδασθῆναι ὑυπὸ σοῦ, κἀμοί τινα\nφέρειν φιλοτιμίαν τοῦτο λογίζομαι· οἶδε γὰρ τὴν οὖσαν\nἡμῖν ἑταιρίαν πρὸς ἀλλήλας· δέδοικα δέ, ὦ φιλτάτη,\nοὐ 〈σὲ〉 τοσοῦτον — χρηστοτέρῳ γὰρ ἤθει κέχρησαι\nτοῦ βίου — ὅσον αὐτὸν ἐκεῖνον. ἐρωτικὸς γάρ ἐστι\nδαιμονίως, καὶ Βακχίδος οὐδʼ ἂν τῶν σκυθρωποτάτων\nτις ἀπόσχοιτο. τὸ μὲν γὰρ δοκεῖν αὐτὸν οὐκ ἔλαττον\nτοῦ σοὶ ἐντυχεῖν ἢ τῶν Ἰσθμίων ἕνεκεν τὴν ἀποδή-\nμησιν πεποιῆσθαι, οὐ πάνυ πείθομαι. ἴσως αἰτιάσῃ\nμε τῆς ὑποψίας. συγγίνωσκε δὲ ταῖς ἑταιρικαῖς, ὦ\nφιλτάτη, ζηλοτυπίαις. ἐγὼ δʼ οὐ παρὰ μικρὸν ἂν\nἡγοίμην Μενάνδρου διαμαρτεῖν ἐραστοῦ. ἄλλως τε\n\n\n\n\nκἄν μοι κνισμός τις πρὸς αὐτὸν ἢ διαφορὰ γένηται,\nδεήσει με ἐπὶ τῆς σκηνῆς ὑπὸ Χρέμητός τινος ἢ Φ〈ε〉 ι-\nδύλου πικρῶς λοιδορεῖσθαι. ἐὰν δʼ ἐπανέλθῃ μοι οἷος\nᾤχετο, πολλὴν εἴσομαί σοι χάριν. ἄρρωσο.\n3 [I 30]\nΒακχὶς Ὑπερ〈ε〉ἱδῃ.Πᾶσαί σοι ἴσμεν αἱ ἑταῖραι χάριν καὶ ἑκάστη γε\nἡμῶν οὐχ ἧττον ἢ Φρύνη. ὁ μὲν γὰρ ἀγὼν μόνης\nΦρύνης, ὃν ὁ παμπόνηρος Εὐθίας ἐπανείλετο, ὁ δὲ\nκίνδυνος ἁπασῶν. εἰ γὰρ αἰτοῦσαι παρὰ τῶν ἐραστῶν\nἀργύριον οὐ τυγχάνομεν ἢ τοῖς διδοῦσιν [αἱ] τυγχάνου-\nσαι ἀσεβείας κριθησόμεθα, πεπαῦσθαι κρεῖττον ἡμῖν\nτοῦ βίου τούτου καὶ μηκέτι ἔχειν πράγματα μηδὲ τοῖς\nὁμιλοῦσι παρέχειν. νῦν δʼ οὐκέτι τὸ ἑταιρεῖν αἰτια-\nσόμεθα ὅτι πονηρὸς Εὐθίας ἐραστὴς εὑρέθη, ἀλλʼ ὅτι\nἐπιεικὴς Ὑπερ〈ε〉ίδης ζηλώσομεν. πολλὰ τοίνυν 〈κ〉ἀ-\nγαθὰ γένοιτό σοι τῆς φιλανθρωπίας. καὶ γὰρ ἑταίραν\nχρηστὴν σεαυτῷ περιεσώσω, καὶ ἡμᾶς ἀμειψομένας σε\nἀντʼ ἐκείνης παρεσκεύασας. εἰ δὲ δὴ καὶ τὸν λόγον\nγράψαις τὸν ὑπὲρ τῆς Φρύνης, τότε ἂν ὡς ἀληθῶς\nχρυσοῦν αἱ ἑταῖραί 〈σε〉 στήσαιμεν ὅπῃ ποτὲ βούλει\nτῆς Ἑλλάδος.\n4 [Ι 31].\nΒακχὶς Φρύνῃ.Οὐ τοσοῦτόν σοι τοῦ κινδύνου συνηχθέσθην, φιλ-\nτάτη, ὅσον ὅτι πονηροῦ μὲν ἀπηλλάγης ἐραστοῦ χρηστὸν\nδὲ εὗρες [Ὑπερίδην], συνήσθην. τὴν γὰρ δίκην σοι\nκαὶ πρὸς εὐτυχίαν γεγονέναι νομίζω. διαβόητον γάρ\nσε οὐκ ἐν ταῖς Ἀθήναις μόνον, ἀλλὰ καὶ ἐν τῇ Ἑλλάδι\nἁπάσῃ ὁ ἀγὼν ἐκεῖνος πεποίηκεν. Εὐθίας μὲν οὖν\nἱκανὴν τιμωρίαν δώσει τῆς σῆς ὁμιλίας στερούμενος·\nὑπὸ γὰρ ὀργῆς μοι δοκεῖ κινηθεὶς διὰ τὴν ἔμφυτον\nἀμαθίαν ὑπερᾶραι τὸ μέτρον τῆς ἐρωτικῆς ζηλοτυπίας.\nκαὶ νῦν ἐκεῖνον ἐρῶντα μᾶλλον εὖ ἴσθι ἢ Ὑπερ〈ε〉ίδην.\nὁ μὲν γὰρ διὰ τὴν τῆς συνηγορίας χάριν δῆλός ἐστι\nσπουδάζεσθαι βουλόμενος καὶ ἐρώμενον ἑαυτὸν ποιῶν,\nὁ δὲ τῷ ἀποτεύγματι τῆς δίκης παρώξυνται. προσδέχου\nδὴ πάλιν ἀπʼ αὐτοῦ δεήσεις καὶ λιτανείας καὶ πολύ\nχρυσίον. μὴ δὴ καταδιαιτήσῃς ἡμῶν, ὦ φιλτάτη, τῶν\nἑταιρῶν, μηδʼ Ὑπερ〈ε〉ίδην κακῶς δόξαι βεβουλεῦσθαι\nποιήσῃς τὰς Εὐθίου ἱκεσίας προσιεμένη, μηδὲ τοῖς\nλέγουσί σοι ὅτι, εἰ μὴ τὸν χιτωνίσκον περιρρηξαμένη\nτὰ μαστάρια τοῖς δικασταῖς ἐπέδειξας, οὐδὲν 〈ἂν〉 ὁ\n\n\n\n\nῥήτωρ ὠφέλει, πείθου. καὶ γὰρ αὐτὸ τοῦτο ἵνα ἐν\nκαιρῷ γένηταί σοι ἡ ἐκείνου παρέσχε συνηγορία.\n5 [I 32].\nΒακχὶς Μυρρίνῃ.Μὴ δὴ κρείττονος εἴη σοι τυχεῖν ἐραστοῦ, δέσποινα\nἈφροδίτη, ἀλλʼ Εὐθίας σοι ὃν νῦν περιέπεις συγκατα-\nβιῴη. τάλαινα γυνὴ τῆς ἀνοίας, ἥτις τῷ τοιούτῳ θη-\nρίφ προσέφθαρσαι. πλὴν ἴσως τῷ κάλλει πεπίστευκας·\nΜυρρίνην γὰρ στέρξει δῆλον ὅτι Φρύνην ὑπεριδών.\nἀλλʼ ἔοικας κνίσαι τὸν Ὑπερ〈ε〉ίδην βεβουλῆσθαι ὡς\nἔλαττόν σοι νῦν προσέχοντα. κἀκεῖνος ἑταίραν ἄχει\nἀξίαν ἑαυτοῦ καὶ σὺ ἐραστὴν σοὶ πρέποντα. αἴτησόν\nτι παῤ αὐτοῦ, καὶ ὄψει σεαυτὴν ἢ τὰ νεώρια ἐμπε-\nπρηκυῖαν ἢ τοὺς νόμους καταλύουσαν. ἴσθι γοῦν ὅτι\nπαρὰ πάσαις ἡμῖν ταῖς τὴν φιλανθρωποτέραν Ἀφροδίτην\nπροτιμώσαις μεμίσησαι.\n6 [I 33].\nθαῖς θεττάλῃ.Οὐκ ἄν ποτʼ ᾠήθην ἐκ τοσαύτης συνηθείας ἔσεσθαί\nμοί τινα πρὸς Εὐξίππην διαφοράν. καὶ τὰ μὲν ἄλλα\n\n\n\n\nἐν οἷς αὐτῇ χρησίμη γέγονα ὑπὸ τὸν ἀπὸ τῆς Σάμου\nκατάπλουν, οὐκ ὀνειδίζω· ἀλλὰ Παμφίλου, γινώσκεις\nτοῦτο καὶ σύ, ὅσον ἡμῖν διδόντος ἀργύριον, ὅτι\nταύτῃ ποτὲ ἐντυγχάνειν ἐδόκει, τὸ μειράκιον οὐ προσ-\nιέμην. ἡ δὲ καλῶς ἡμᾶς ἀντὶ τούτων ἠμείψατο τῇ\nκακίστʼ ἀπολουμένῃ Μεγάρᾳ χαρίζεσθαι θέλουσα. πρὸς\nἐκείνην δʼ ἦν τις παλαιά μοι διὰ Στράτωνα ὑπόνοια·\n[ἀλλὰ] ταύτην μὲν 〈οὖν〉  οὐδὲν ᾤμην ποιεῖν παράλογον\nκακῶς λέγουσάν με. Ἁλῷα δʼ ἦν, κἀπὶ τὴν παννυχίδα\nπᾶσαι, ὥσπερ ἦν εἰκός, παρῆμεν. ἐθαύμαζον δὲ τῆς\nΕὐξίππης τὴν ἀγερωχίαν· τὸ μὲν γὰρ πρῶτον κιχλίζουσα\nμετʼ ἐκείνης καὶ μωκωμένη τὴν δυσμένειαν ἐνεδείκνυτο,\nεἶτα φανερῶς ποιημάτια ᾖδεν εἰς τὸν οὐκέθʼ ἡμῖν\nπροσέχοντα ἐραστήν. κἀπὶ τούτοις μὲν ἧττον ἤλγουν·\nἀπαναισχυντήσασα δὲ εἰς τὸ φῦκός με καὶ τὸν παιδέ-\nρωτα ἔσκωπτεν. ἐδόκει δέ μοι πάνυ κακῶς πράττειν\nὡς μηδὲ κάτοπτρον κεκτῆσθαι· εἰ γὰρ εἶδεν ἑαυτὴν\nχρῶμα σανδαράχης ἔχουσαν, οὐκ ἂν ἡμᾶς εἰς ἀμορφίαν\nἐβλασφήμει. ἐμοὶ μὲν οὖν βραχύ μέλει περὶ τούτων·\nἀρέσκειν γὰρ τοῖς ἐρασταῖς, οὐχὶ Μεγάρᾳ καὶ Εὐξίππῃ\nβούλομαι ταῖς πιθήκοις. δεδήλωκα δέ σοι ἵνα μή μέ\nτι μέμψῃ. ἀμυνοῦμαι γὰρ αὐτὰς οὐκ ἐν σκώμμασιν\nοὐδὲ βλασφημίαις, ἀλλʼ ἐν οἷς μάλιστα ἀνιάσονται.\nπροσκυνέῶ δὲ τὴν Νέμεσιν.\n7 [Ι 34].\nΘαῒς Εὐθυδήμῳ.Ἐξ οὗ φιλοσοφεῖν ἐπενόησας, σεμνός τις ἐγένου\nκαὶ τὰς ὀφρῦς ὑπὲρ τοὺς κροτάφους ἐπῆρας. εἶτα\nσχῆμα ἔχων καὶ βιβλίδιον μετὰ χεῖρας εἰς τὴν Ἀκαδή-\nμ〈ε〉ιαν σοβεῖς, τὴν δὲ ἡμετέραν οἰκίαν ὡς οὐδὲ ἰδὼν\nπρότερον παρέρχῃ. ἐμάνης Εὐθύδημε, 〈ἢ〉 οὐκ οἶδας\nοἷός ἐστιν ὁ σοφιστὴς οὗτος ὁ ἐσκυθρωπακὼς καὶ τοὺς\nθαυμαστοὺς τούτους διεξιὼν πρὸς ὑμᾶς λόγους. ἀλλʼ\nἐμοὶ μὲν πράγματα πόσος ἐστὶν οἴει χρόνος ἐξ οὗ\nπαρέχει βουλόμενος ἐντυχεῖν; προσφθείρεται δὲ Ἑρ-\nπυλ〈λ〉ίδι τῇ Μεγάρας ἅβρᾳ. τότε μὲν οὖν αὐτὸν οὐ\nπροσιέμην, σὲ γὰρ περιβάλλουσα κοιμᾶσθαι μᾶλλον\nἐβουλόμην ἢ τὸ παρὰ πάντων σοφιστῶν χρυσίον 〈ἔχειν〉.\nἐπεὶ δέ σε ἀποτρέπειν ἔοικε τῆς μεθʼ ἡμῶν συνηθείας,\nὑποδέξομαι αὐτὸν καί, εἰ βούλει, τὸν διδάσκαλον του-\nτονὶ τὸν μισογύναιον ἐπιδείξω σοι νυκτὸς οὐκ ἀρκού-\nμενον ταῖς συνήθεσιν ἡδοναῖς. λῆρος ταῦτά ἐστι καὶ\nτῦφος καὶ ἐργολάβεια μειρακίων, ὦ ἀνόητε. οἴει δὲ\nδιαφέρειν ἑταίρας σοφιστήν; τοσοῦτον ἴσως ὅσον οὐ\nδιὰ τῶν αὐτῶν ἑκάτεροι πείθουσιν, ἐπεὶ ἕν γε ἀμφο-\nτέροις τέλος πρόκειται τὸ λαβεῖν. πόσῳ δὲ ἀμείνους\nἡμεῖς καὶ εὐσεβέστεραι· οὐ λέγομεν θεοὺς οὐκ εἶναι,\n\n\n\n\nἀλλὰ πιστεύομεν ὀμνύουσι τοῖς ἐρασταῖς ὅτι φιλοῦσιν\nἡμᾶς· οὐδʼ ἀξιοῦμεν ἀδελφαῖς καὶ μητράσι μίγνυσθαι\nτοὺς ἄνδρας, ἀλλʼ οὐδὲ γυναιξὶν ἀλλοτρίαις. εἰ μὴ\nὅτι τὰς νεφέλας ὁπόθεν εἶεν καὶ τὰς ἀτόμους ὁποῖαι\nἀγνοοῦμεν, διὰ τοῦτο ἥττους δοκοῦμέν σοι τῶν σοφισ-\nτῶν. καὶ αὐτὴ παρὰ τούτοις ἐσχόλακα καὶ πολλοῖς\nδιείλεγμαι. οὐδὲ εἷς ἑταίρᾳ ὁμιλῶν τυραννίδας ὀνει-\nροπολεῖ καὶ στασιάζει τὰ κοινά, ἀλλὰ σπάσας τὸν\nἑωθινὸν καὶ μεθυσθεὶς εἰς ὥραν τρίτην ἢ τετάρτην\nἠρεμεῖ. παιδεύομεν δὲ οὐ χεῖρον ἡμεῖς τοὺς νέους.\nἐπεὶ σύγκρινον, εἰ βούλει, Ἀσπασίαν τὴν ἑταίραν καὶ\nΣωκράτην τὸν σοφιστήν, καὶ πότερος ἀμείνους αὐτῶν\nἐπαίδευσεν ἄνδρας λόγισαι· τῆς μὲν γὰρ ὄψει μαθητὴν\nΠερικλέα, τοῦ δὲ Κριτίαν. κατάβαλλε τὴν μωρίαν\nταύτην καὶ ἀηδίαν, ὁ ἐμὸς ἔρως Εὐθύδημε — οὐ\nπρέπει σκυθρωποῖς εἶναι τοιούτοις ὄμμασι — καὶ πρὸς\nτὴν ἐρωμένην ἧκε τὴν ἑαυτοῦ οἷος ἐπανελθὼν ἀπὸ\n〈τοῦ〉 Ἀυκείου πολλάκις τὸν ἱδρῶτα ἀποψώμενος, ἵνα\nμικρὰ κραιπαλήσαντες ἐπιδειξώμεθα ἀλλήλοις τὸ καλὸν\nτέλος τῆς ἡδονῆς. καὶ σοὶ νῦν μάλιστα φανοῦμαι σοφή.\nοὐ μακρὸν δίδωσιν ὁ δαίμων χρόνον τοῦ ζῆν· μὴ λάθῃς\nτοῦτον εἰς αἰνίγματα καὶ λήρους ἀναλώσας. ἔρρωσο.\n8 [I 35].\nΣιμαλίων Πετάλη.Εἰ μὲν ἡδονήν σοί τινα φέρειν ἢ φιλοτιμίαν πρός\nτινας τῶν διαλεγομένων οἴει τὸ πολλάκις ἡμᾶς ἐπὶ\nτὰς θύρας φοιτᾶν καὶ τοῖς πεμπομένοις πρὸς τούς\nεὐτυχεστέρους ἡμῶν θεραπαινιδίοις ἀποδύρεσθαι, οὐκ\nἀλόγως ἡμῖν ἐντρυφᾷς. ἴσθι μέντοι, καίτοι ποιῶν οἶδα\nπρᾶγμα ἀσύμφορον ἐμαυτῷ, οὕτω με διακείμενον ὡς\nὀλίγοι τῶν ἐντυγχανόντων σοι νῦν ἀμεληθέντες ἂν\nδιατεθεῖεν. καίτοι γε ᾤμην τὸν ἄκρατον ἔσεσθαί μοι\nπαρηγόρημα, ὃν παρʼ Εὐφρονίῳ τρίτην ἐσπέραν πολύν\nτινα ἐνεφορησάμην, ὡς δὴ τὰς παρὰ τὴν νύκτα φρον-\nτίδας διωσόμενος· τὸ δὲ ἄρα ἐναντίως ἔσχεν. ἀνερρί-\nπισε γάρ μου τὴν ἐπιθυμίαν ὥστε κλαίοντά με καὶ\nβρυχώμενον ἐλεεῖσθαι μὲν παρὰ τοῖς ἐπιεικεστέροις,\nγέλωτα δὲ τοῖς ἄλλοις παρέχειν. μικρὰ δʼ ἔτι ἐστί\nμοι παραψυχὴ καὶ μαραινόμενον ἤδη παραμύθιον . . . . .,\nὅν μοι ὑπὸ τὴν λυπρὰν 〈ἐν〉 τῷ συμποσίῳ μέμψιν\nπροσέρριψας ἀπʼ αὐτῶν περισπάσασα τῶν πλοκάμων,\nὡς δὴ πᾶσι τοῖς ὑφ᾿ ἡμῶν πεμφθεῖσιν ἀχθομένη. εἰ\nδή σοι ταῦτα ἡδονὴν φέρει, ἀπόλαυε τῆς ἡμετέρας\n\n\n\n\nμερίμνης, κἂν σοι φίλον διηγοῦ τοῖς νῦν μὲν μακα-\nριωτέροις ἡμῶν, οὐκ εἰς μακρὰν δέ, ἄνπερ ὡς ἡμεῖς\nἔχωσιν, ἀνιασομένοις. εὔχου μέντοι μηδέν σοι νεμε-\nσῆσαι ταύτης τῆς ὑπεροψίας τὴν Ἀφροδίτην. ἕτερος\nἂν λοιδορούμενος ἔγραφε καὶ ἀπειλῶν, ἀλλʼ ἐγὼ δεό-\nμένος καὶ ἀντιβολῶν· ἐρῶ γάρ, ὦ Πετάλη, κακῶς. φο-\nβοῦμαι δέ, μὴ κάκιον ἔχων μιμήσωμαί τινα τῶν περὶ\nτὰς ἐρωτικὰς μέμψεις ἀτυχεστέρων.\n9 [I 36].\nΠετάλη Σιμαλίωυι.Εβουλόμην μὲν ὑπὸ δακρύων οἰκίαν ἑταίρας τρέ-\nφεσθαι· λαμπρῶς γὰρ ἂν ἔπραττον ἀφθόνων τούτων\nἀπολαύουσα παρὰ σοῦ· νῦν δὲ δεῖ χρυσίου ἡμῖν, ἱμα-\nτίων, κόσμου, θεραπαινιδίων. ἡ τοῦ βίου διοίκησις\nἅποσα ἐντεῦθεν. οὐκ ἔστιν ἐν Μυρρινοῦντι πατρῷον\nἐμοὶ κτημάτιον, οὐδʼ ἐν τοῖς ἀργυρείοις ἐμοὶ μέταλλον,\nἀλλὰ μισθωμάτια καὶ αἱ δυστυχεῖς αὗται καὶ κατεστε-\nναγμέναι τῶν ἀνοήτων ἐραστῶν χάριτες. σοὶ δὲ ἐνιαυ-\nτὸν ἐντυγχάνουσα ἀδημονῶ, καὶ αὐχμηρὰν μὲν ἔχω\nτὴν κεφαλὴν μηδὲ ἰδοῦσα τὸν χρόνον τοῦτον μύρον,\nτὰ δὲ ἀρχαῖα καὶ τρύχινα περιβαλλομένη ταραντινίδια\n\n\n\n\n\nαἰσχύνομαι τὰς φίλας, οὕτως ἀγαθόν τί μοι γένοιτο.\nεἶτα οἴει μέ σοι παρακαθημένην πόθεν ζήσειν; ἀλλὰ\nδακρύεις· πεπαύσῃ μετὰ μικρόν. ἐγὼ δὲ ἂν μὴ [τις]\nὁ διδοὺς ἦ, πεινήσω τὸ καλόν. θαυμάζω δέ σου καὶ\nτὰ δάκρυα ὥς ἐστιν ἀπίθανα. δέσποινα Ἀφροδίτη,\nφιλεῖν, ἄνθρωπε, φής, καὶ βούλει σοι τὴν ἐρωμένην\nδιαλέγεσθαι· ζῆν γὰρ χωρὶς ἐκείνης μὴ δύνασθαι. τί\nοὖν; οὐ ποτήριά ἐστιν ἐπὶ τῆς οἰκίας ὑμῖν; . . . . . . μὴ\nχρυσία τῆς μητρός, μὴ δάνεια τοῦ πατρὸς κομιούμενος.\nμακαρία Φιλῶτις· [τοῖς] εὐμενεστέροις ὄμμασιν εἶδον\nἐκείνην αἱ Χάριτες· οἶον ἐραστὴν ἔχει Μενεκλείδην, ὃς\nκαθʼ ἡμέραν δίδαωσί τι. ἄμεινον γὰρ ἢ κλάειν. ἐγὼ\nδὲ ἡ τάλαινα θρηνῳδόν, οὐκ ἐραστὴν ἔχω· στεφάνιά\nμοι καὶ ῥόδα ὥσπερ ἀώρῳ τάφῳ πέμπει καὶ κλάειν διʼ\nὅλης φησὶ τῆς νυκτός. ἐὰν φέρῃς τι, ἧκε μὴ κλάων,\nεἰ δὲ μή, σεαυτὸν οὐχ ἡμᾶς ἀνιάσεις.\n10 [I 37].\nΜυρρίυη Νικίτππ τῃ.Οὐ προσέχει μοὶ τὸν νοῦν ὁ Δ[ι]ίλος, ἀλλʼ ἅπας\n\n\n\n\n\nἐπὶ τὴν ἀκάθαρτον Θεττάλην νένευκε· καὶ μέχρι μὲν\nτῶν Ἀδωνίων καὶ ἐπίκωμός ποτε πρὸς ἡμὰς καὶ κοι-\nμησόμενος ἐφοίτα, ἤδη μέντοι ὡς ἄν τις ἀκκιζόμενος\nκαὶ ἐρώμενον ἑαυτὸν ποιῶν καὶ τά γε πλεῖστα ὑπὸ\nτοῦ Ἕλικος, ὁπότε μεθυσθείη, ὁδηγούμενος· ἐκεῖνος\nγὰρ τῆς Ἑρπυλλίδος ἐρῶν τὴν παῥ ἡμῖν ἠγάπα σχολήν·\nνῦν μέντοι δῆλός ἐστι μηδʼ ὅλως ἡμῖν ἐντευξόμενος·\nτέσσαρας γὰρ [Λύσιδος] ἐξῆς ἡμέρας ἐν τῷ Λύσιδος\nκήπῳ μετὰ Θεττάλης καὶ τοῦ κάκιστ᾿ ἀπολουμένου\nΣτρογγυλίωνος, ὃς ταύτην αὐτῷ προὐμνηστεύσατο τὴν\nἐρωμένην ἐμοί τι προσκρούσας, κραιπαλᾷ. γραμματίδια\nμὲν οὖν καὶ θεραπαινίδων διαδρομαὶ καὶ ὅσα τοιαῦτα\nμάτην διήνυσται, καὶ οὐδὲν ἐξ αὐτῶν ὄφελος. δοκεῖ\nδέ μοι μᾶλλον ὑπὸ τούτων τετυφῶσθαι καὶ ὑπερεν-\nτρυφᾶν ἡμῖν. λοιπὸν οὖν ἀποκλείειν, κἂν ἔλθῃ ποτὲ\nπρὸς ἡμὰς κοιμη[θη]σόμενος, εἰ δὴ κνίσαι ποτὲ ἐκείνην\nβουληθείη, διώσασθαι· εἴωθε γὰρ ἡ βαρύτης τῷ ἀμε-\nλεῖσθαι καταβάλλεσθαι. εἰ δὲ μηδʼ οὕτως ἀνύοιμεν,\nθερμοτέρου τινὸς ἡμῖν ὥσπερ τοῖς σφόδρα κάμνουσι\nφαρμάκου δεῖ. δεινὸν γὰρ οὐ τοῦτο μόνον εἰ τῶν\nπαῥ αὐτοῦ μισθωμάτων στερησόμεθα, ἀλλʼ εἰ Θεττάλῃ\nγέλωτα παρέξομεν. ἔστι σοι πειραθέν, ὡς φής, πολλά-\nκις ἐφʼ ἡλικίας φίλτρον. τοιούτου τινὸς βοηθήματος\nδεόμεθα, ὅ τὸν πολύν αὐτοῦ τῦφον, ἀλλʼ οὖν καὶ τὴν\nκραιπάλην ἐκκορήσει[εν]. ἐπικηρυκευσόμεθα δὴ αὐτ\nκαὶ δακρύσομεν πιθανῶς, καὶ τὴν Νέμεσιν δεῖν αὐτὸν\n\n\n\n\nὁρᾶν εἰ οὕτως ἐμὲ περιόψεται ἐρῶσαν αὐτοῦ, καὶ τοι-\nαῦτα ἄλλα ἐροῦμεν καὶ πλασόμεθα. ἥξει γὰρ ὡς ἐλεῶν\nδήπου με καιομένην ἐπʼ αὐτῷ· μεμνῆσθαι γὰρ τοῦ\nπαρελθόντος χρόνου καὶ τῆς συνηθείας ἔχειν καλῶς\nἐρεῖ, φυσῶν ἑαυτὸν ὁ λάσταυρος. συλλήψεται δὲ ἡμῖν\nκαὶ ὁ Ἕλιξ· ἐπʼ ἐκεῖνον γὰρ ἡ Ἑρπυλλὶς ἀποδύσεται.\nἀλλʼ ἀμφιβάλλειν εἴωθε τὰ φίλτρα καὶ ἀποσκήπτειεν\nεἰς ὄλεθρον. βραχύ μοι μέλει· δεῖ γὰρ αὐτὸν ἢ ἐμοὶ\nζῆν ἢ τεθνάναι Θεττάλῃ.\n11 [Ι 38].\nΜενεκλείδης Εὐθυκλεῖ.Οἴχεται Βακχὶς ἡ καλή, Εὐθύκλεις φίλτατε, οἴχε-\nται, πολλά τέ μοι καταλιποῦσα δάκρυα καὶ ἔρωτος\nὅσον ἡδίστου τότε, τοσοῦτον πικροῦ νῦν μνήμην. οὐ\nγὰρ ἐκλήσομαί ποτε Βακχίδος, οὐχ οὗτος ἔσται 〈ὁ〉\nχρόνος. ὅσην συμπάθειαν ἐνεδείξατο· ἀπολογίαν ἐκεί-\nνην καλῶν οὐκ ἄν τις ἁμαρτάνοι τοῦ τῶν ἑταιρῶν\nβίου. καὶ εἰ συνελθοῦσαι ἅπασαι πανταχόθεν εἰκόνα\nτινὰ αὐτῆς ἐν Ἀφροδίτης ἢ Χαρίτων θεῖεν, δεξιὸν ἄν\nτί μοι ποιῆσαι δοκοῦσιν. τὸ γὰρ θρυλούμενον ὑπὸ\nπάντων, ὡς πονηραί, ὡς ἄπιστοι, ὡς πρὸς τὸ λυσι-\n\n\n\n\n\nτελὲς βλέπουσαι μόνον, ὡς ἀεὶ τοῦ διδόντος, ὡς τίνος\nγὰρ οὐκ αἴτιαι κακοῦ τοῖς ἐντυγχάνουσι, διαβολὴν\nἐπέδειξεν ἐφʼ ἑαυτῆς ἄδικον· οὕτω πρὸς τὴν κοινὴν\nβλασφημίαν τῷ ἤθει παρετάξατο. οἶσθα τὸν Μήδειον\nἐκεῖνον τὸν ἀπὸ τῆς Συρίας δευρὶ κατάραντα μεθʼ\nὅσης θεραπείας καὶ παρασκευῆς ἐσόβει, εὐνούχους\nὑπισχνούμενος καὶ θεραπαίνας καὶ κόσμον τινὰ βαρ-\nβαρικόν· καὶ ὅμως ἥκοντα αὐτὸν οὐ προσίετο, ἀλλʼ\nὑπὸ τοὐμὸν ἠγάπα κοιμωμένη χλανίσκιον τὸ λιτὸν τοῦτο\nκαὶ δημοτικόν, καὶ τοῖς παῥ ἡμῶν γλίσχρως αὐτῇ πεμπο-\nμένοις ἐπανέχουσα τὰς σατραπικὰς ἐκείνας καὶ πολυ-\nχρύσους δωρεὰς διωθεῖτο. τί δαί; τὸν Αίγύπτιον\nἄμπορον ὡς ἀπεσκοράκισεν ὅσον ἀργύριον προτείνοντα.\nοὐδὲν ἐκείνης ἄμεινον εὖ οἶδ᾿ ὅτι γένοιτʼ ἄν. [ὡς\nχρηστὸν ἦθος οὐκ εἰς εὐδαίμονος βίου προαίρεσιν\nδαίμων τις ὑπήνεγκεν.] εἶτʼ οἴχεται ἡμᾶς ἀπολιποῦσα\nκαὶ κείσεται λοιπὸν μόνη ἡ Βακχίς. ὡς ἄδικον,\nὧ φίλαι Μοῖραι· ἔδει γὰρ αὐτῇ συγκατακεῖσθαί με\nκαὶ νῦν ὡς τότε. ἀλλʼ ἐγὼ μὲν περίειμι καὶ τροφῆς\nψαύω καὶ διαλέξομαι τοῖς ἑταίρος, ἡ δὲ οὐκέτι με\nφαιδροῖς τοῖς ὄμμασιν ὄψεται μειδιῶσα, οὐδὲ ἵλεως\nκαὶ εὐμενὴς διανυκτερεύσει τοῖς ἡδίστοις ἐκείνοις ἀπο-\n\n\n\n\nλαύσμασιν. ἀρτίως μὲν οἷον ἐφθέγγετο, οἷον ἔβλεπεν,\nὅσαι ταῖς ὁμιλίαις αὐτῆς σειρῆνες ἐνίδρυντο, ὡς δὲ\nἡδύ τι καὶ ἀκήρατον ἀπὸ τῶν φιλημάτων νέκταρ ἔσταζεν·\nἐπʼ ἄκροις μοι δοκεῖ τοῖς χείλεσιν αὐτῆς ἐκάθισεν ἡ\nΠειθώ. ἅπόντα ἐκείνη γε τὸν κεστὸν ὑπέζωστο, ὅλαις\nταῖς Χάρισι τὴν Ἀφροδίτην δεξιωσαμένη. ἔρρει τὰ\nπαρὰ τὰς προπόσεις μινυρίσματα, καὶ ἡ τοῖς ἐλεφαν-\nτίνοις δακτύλοις κρουομένη λύρα ἔρρει. κεῖται δὲ ἡ\nπάσαις μέλουσα Χάρισι κωφὴ λίθος καὶ σποδιά. καὶ\nΜεγάρα μὲν ἡ ἱππόπορνος ζῇ, οὕτω Θεαγένην συλή-\nσασα ἀνηλεῶς, ὡς ἐκ πάνυ λαμπρᾶς οὐσίας τὸν ἄθλιον\nχλαμύδιον ἁρπάσαντα καὶ πέλτην οἴχεσθαι στρατευσό-\nμενον· Βακχὶς δὲ ἡ τὸν ἐραστὴν φιλοῦσα ἀπέθανε.\nῥᾴων γέγονα πρὸς σὲ ἀποδυράμενος, Εὐθύκλεις φίλ-\nτατε· ἡδὺ γάρ μοί τι δοκεῖ περὶ ἐκείνης καὶ λαλεῖν\nκαὶ γράφειν· οὐδὲν γὰρ ἢ τὸ μεμνῆσθαι καταλέλειπται.\nἔρρωσο.\n12 [fragm. 4]\nΛέαινα Φιλοδήμῳ.Εἶδόν σου τὴν νύμφην μυστηρίοις καλὸν περιβε-\nβλημένην θέριστρον· ἐλεῶ σε νὴ τὴν Ἀφροδίτην,\nταλαίπωρε, οἷα πάσχεις μετʼ ἐκείνης καθεύδων τῆς\nχελώνης. οἷον τὸ χρῶμα 〈 τῆς〉 γυναικός, αὐτοσανδα-\nράκη· ἡλίκους δὲ καθεῖτο τοὺς πλοκάμους ἡ νύμφη,\n\n\n\n\nοὐδὲν ἐοικότας ταῖς ἐπὶ τῆς κορυφῆς θριξίν. ὅσον\nδὲ κατεπέπλαστο ψιμύθιον· καὶ ἡμᾶς τὰς ἑταίρας λοι-\nδοροῦσιν ὅτι καλλωπιζόμεθα. ἀλλὰ μεγάλην εἶχεν\nἄλυσιν — ἀξία γέ ἐστιν ἐν ἀλύσει διατελεῖν πλὴν\nοὐχὶ χρυσῇ — φάσματος ἔχουσα πρόσωπον. ἡλίκοι δὲ\nοἱ πόδες, ὡς πλατεῖς, ὡς ἄρ〈ρ〉υθμοι. αἰαῖ, γυμνὴν\nπεριλαβεῖν ἐκείνην οἷόν ἐστιν· ἐμοὶ μὲν καὶ βαρύ τι\nἐδόκει προσπνεῖν· μετὰ φρύνου καθεύδειν ἄν εἱλόμην,\nΝέμεσι δέσποινα. ἐμβλέψαι τί μὴ δωρίδι βούλομαι\nἢ μετὰ τῆς ἀλύσεως καὶ τῶν περισκελ[λ] ίδων συγκερ . . .\n13 fragm 6].. . . . ἐραστοῦ χωρίον Νύμφαις θυσίαν λέγουσα ὀφεί-\nλειν. εἴκοσιν ἀπέχει τῆς πόλεως στάδια· αὐτὸ δʼ ἐστὶ\nλειμών τις ἢ κῆπος· ὀλίγη δὲ παρὰ τὴν ἔπαυλιν ἀνεῖ-\nται σπόριμος, τὰ δὲ λοιπὰ κυπαρίττια καὶ μυρρίναι,\nἐρωτικοῦ, φίλη, κτημάτιον ὄντως, οὐ γεωργοῦ. εὐθὺς\nμὲν ἡ ἄ[μ]φοδος ἡμῶν εἶχέ τινα παιδιάν· τὰ μὲν γὰρ\n\n\n\n\n\nἀλλήλας ἐσκώπτομεν ἢ τοὺς ἐραστάς, τὰ δʼ ὑπὸ τῶν\nὑπαντώντων ἐρ〈ρ〉ινώμεθα. Νικίας δʼ ὁ λάσταυρος\nοὐκ οἶδα πόθεν ἐπανιών ‘ποῦʼ φησιν ἡμῖν ‘ἀθρόαι;\nτίνος ἄπιτε καταπιεῖν ἀγρόν; μακάριον ἐκεῖνο τὸ χω-\nρίον ὅποι βαδίζετε, ὅσας ἕξει συκᾶς’. τοῦτον μὲν οὖν\nΠετάλη ἀπεσόβησε κωμῳδήσασα ἀκολάστως. ἀπέπτυσε\nγὰρ ἡμᾶς καὶ ἀκαθάρτους εἰπὸν ἀπεφθάρη. ἡμεῖς δὲ\nπυρακάνθας ἀφαιροῦσαι καὶ κλωνία καὶ ἀνεμώνας συλ-\nλέγουσαι παρῆμεν αἰφνιδίως· ἔλαθε δʼ ἡμᾶς ἡ ὁδὸς\nδιὰ τὴν παιδιὰν ὡς οὐδʼ 〈ἄν〉 ᾠήθημεν ταχέως ἀνυ-\nσθεῖσα. εὐθὸς δὲ περὶ τὴν θυσίαν ἦμεν. μικρὸν δὲ\nἄπωθεν τῶν ἐπαυλίων πέτρα τις ἦν συνηρεφὴς κατὰ\nκορυφὴν δάφναις καὶ πλατανίστοις, ἑκατέρωθεν δὲ\nμυρ〈ρ〉ίνης εἰσὶ θάμνοι, καί πως ἐξ ἐπιπλοκῆς αὐτὴν\nπεριθεῖ κιττὸς ἐν χρῷ τῇ λίθῳ προσπεφυκώς· ἀπὸ δὲ\nαὐτῆς ὕδωρ ἀκήρατον ἐστάλαττεν. ὑπὸ δὲ ταῖς ἐξο-\nχαῖς τῶν πετριδίων Νύμφαι τινὲς ἵδρυνται καὶ Πὰν\nοἷον κατοπτεύων τὰς Ναΐδας ὑπερέκυπτεν· ἀντικρὺ\nβωμὸν αὐτοσχεδίως ἐνήσαμεν, εἶτα σχιζία καὶ πόπανα\nἐπʼ αὐτῷ θέμεναι καταρχόμεθα λευκῆς ἀλεκτορίδος,\n\n\n\n\nκαὶ μελίκρατον ἐπισπείσασαι καὶ λιβανωτὸν ἐπιθυμιά-\nσασαι τῷ πυριδίῳ καὶ προσευξάμεναι πολλὰ μὲν ταῖς\nΝύμφαις πλείω δὲ ἢ οὐκ ἐλάττω τῇ Ἀφροδίτη, ἱκετεύ-\nομεν διδόναι τινὰ ἡμῖν ἐρωτικὴν ἄγραν. [τὸ] λοιπὸν\nεὐτρεπεῖς ἐπὶ τὴν εὐωχίαν ἦμεν. Ἴωμενʼ ἔφη ἡ Μέ-\nλισσα ‘οἴκαδε καὶ κατακλινῶμεν’. ‘μὴ μὲν οὖν πρός\nτε τῶν Νυμφῶν καὶ τοῦ Πανόςʼ εἶπον ἐγώ ‘τούτου·\nδρᾷς γὰρ ὥς ἐστιν ἐρωτικὸς· ἡδέως ἂν ἡμᾶς ἐνταῦθα\nκραιπαλώσας ἴδοι· ἀλλʼ ὑπὸ ταῖς μυρρίναις ἢν ἰδοὺ\nτὸ χωρίον ὡς ἔνδροσόν ἐστιν ἐν κύκλῳ καὶ τρυφεροῖς\nἄνθεσι ποικίλον. ἐπὶ ταύτης βουλοίμην ἂν τῆς πόας\nκατακλιθῆναι ἢ ἐπὶ τῶν ταπητίων ἐκείνων καὶ τῶν\nμαλθακῶν ὑποστρωμάτων. νὴ Δία, ἀλλὰ ἔχει γέ τι\nπλέον τῶν ἐν ἄστει τἀνταῦθα συμπόσια, ἔνθα ἀγροῦ\nὑπαίθριοι χάριτες’. ‘ναὶ ναί, λέγεις καλῶς’ ἔφασαν·\nεὐθὺς οὖν κατακλώμεναι αἱ μὲν σμίλακος αἱ δὲ μυρ-\nρίνης κλάδους καὶ τὰ χλανίσκια ἐπιστορέσασαι αὐτο-\nσχεδίως συνερρίψαμεν. ἦν δὲ καὶ τοὔδαφος λωτῷ καὶ\nτριφύλλῳ μαλθακόν· ἐν μέσῳ κύκλῳ καί τινες ὑάκιν-\nθοι καὶ ἄνθεμα διαποίκιλα τὴν ὄψιν ὥρᾳζον· ἐαρινοῖς\nἐφιζάνουσαι πετάλοις ἡδὺ καὶ κωτίλον ἀηδόνες ἐψιθύ-\n\n\n\n\nριζον, ἠρέμα δὲ οἱ σταλαγμοὶ καταλειβόμενοι ἀπὸ\nτῆς οἷον ἱδρούσης σπιλάδος τρυφερόν τινα παρεῖχον\nψόφον ἐαρινῷ πρέποντα συμποσίῳ. οἶνος ἦν οὐκ ἐπι-\nχώριος, ἀλλὰ Ἰταλός, οἵου σὺ ἔφης καδίσκους ἕξ\nἘλευσῖνι ἐωνῆσθαι, σφόδρα ἡδὺς καὶ ἄφθονος· ᾠά τε\nτὰ τρέμοντα ταῦτα ὥσπερ αἱ πυγαί, καὶ χιμαιρίδος\nἁπαλῆς τεμάχη καὶ ἀλεκτορίδες οἰκουροί· εἶτα γα-\nλάκτια ποικίλα, τὰ μὲν μελίπηκτα τὰ δʼ ἀπὸ ταγήνου\n— πυτίας μοι δοκεῖ καλοῦσιν αὐτὰ καὶ σκώληκας [ τὰ\nπεμμάτια] — ὅσα τε ἀγρὸς ἡμῖν ἐαρινῆς ὀπώρας ἐπεδα-\nψιλεύετο. μετὰ δὲ τοῦτο συνεχῶς περιεσόβουν αἱ κύ-\nλικες καὶ προπιεῖν μέτρον ἦν 〈 πλὴνγ〉 τρεῖς φιλοτησίας\nοὐ τὸ ποσόν. ἐπιεικῶς δέ πως τὰ μὴ προσηναγκασμένα\nτῶν συμποσίων τῷ συνεχεῖ τὸ πλεῖον ἀναλαμβάνει·\nὑπεψεκάζομεν 〈οὖνγ〉 μικροῖς τισι κυ〈μ〉γβίοις ἀλλεπαλ-\n\n\n\n\nλήλοις. καὶ παρῆν Κρου[σ]μάτιον ἡ Μεγάρας καταυ-\nλοῦσα, ἡ δὲ Σιμμίχη ἐρωτικὰ μέλη πρὸς τὴν ἁρμονίαν\nἦδεν. ἔχαιρον αἱ ἐπὶ τῆς πίδακος Νύμφαι. ἡνίκα\nδὲ ἀναστᾶσα κατοωρχήσατο καὶ τὴν ὀσφῦν ἀνεκίνησεν\nἡ Πλαγγών, ὀλίγου ὁ Πὰν ἐδέησεν ἀπὸ τῆς πέτρας\nἐπὶ τὴν πυγὴν αὐτῆς ἐξάλλεσθαι. αὐτίκα δὲ ἡμᾶς\n[ἔνδον] ἐδόνησεν ἡ μουσικὴ καὶ ὑποβεβρεγμένον εἴ-\nχομεν τὸν νοῦν· οἶδας ὅ τι λέγω. τὰς τῶν ἐραστῶν\nχεῖρας ἐμαλάττομεν τούς δακτύλους ἐκ τῶν ἁρμῶν\nἠρέμα πως χαλῶσαι, καὶ πρὸς Διονύσῳ ἐπαίζομεν· καί\nτις ἐφίλησεν ὑσπτιάσασα καὶ μασταρίων ἐφῆκεν ἅψασθαι,\nκαὶ οἷον ἀποστραφεῖσα ἀτεχνῶς τοῖς βουβῶσι τὸ κατ-\nόπιν τῆς ὀσφύος προσαπέθλιβε. διανίστατο δὲ ἤδη\nἡμῶν μὲν τῶν γυναικῶν τὰ πάθη, τῶν ἀνδρῶν δὲ\nἐκεἵνα· ὑπεκδυόμεναι δʼ οὖν μικρὸν ἄπωθεν συνηρεφῆ\nτινα λόχμην εὕρομεν, ἀρκοῦντα τῇ τότε κραιπάλη θά-\nλαμον. ἐνταῦθα διανεπαυόμεθα τοῦ πότου καὶ τοῖς\nκοιτωνίσκοις ἀπιθάνως εἰσεπαίομεν· κἄπειτα ἡ μὲν\nκλωνία μυρρίνης συνέδει ὥσπερ στέφανον ἑαυτῇ πλέ-\nκουσα καὶ ‘εἰ πρέπει μοι, φίλη, σκέψαι’, ἡ δʼ ἴων\n\n\n\n\nἔχουσα κάλυκας ἐπανῄει ‘ὡς χρηστὸν ἀποπνεῖʼ λέγουσα,\nἡ δὲ μῆλα ἄωρα ‘ἰδοὺ ταυτίʼ ἐκ τοῦ κόλπου προφέ-\nρουσα ἐπεδείκνυτο, ἡ δὲ ἐμινύριζεν, ἡ δὲ φύλλα ἀπὸ\nτῶν κλωνίων ἀφαιροῦσα διέτρωγεν ὥσπερ ἀκκιζομένη·\nκαὶ τὸ δὴ γελοιότατον, πᾶσαι γὰρ ἐπὶ ταὐτὸν ἀνιστά-\nμεναι ἀλλήλας λανθάνειν ἐβουλόμεθα· θατέρᾳ δὲ οἱ\nἄνθρωποι ὑπὸ τὴν λόχμην παρήρχοντο. οὕτως μικρὰ\nπαρεμπορευσαμέναι〈ς〉 τῆς ἀφροδίτης πάλιν συνειστή-\nκει πότος· καὶ οὐκέθʼ ἡμῖν ἐδόκουν προσβλέπειν ὡς\nπρότερον αἱ Νύμφραι, ἀλλʼ ὁ Πὰν [καὶ ὁ Πρίαπος]\nἥδιον. ἐμφαγεῖν δʼ ἦν πάλιν ὀρνίθια ταυτὶ τὰ τοῖς\nδικτύοις ἁλισκόμενα καὶ πέρδικες, καὶ ἐκ τρυγὸς ἥδι-\nστοι βότρυες, καὶ λαγῳδίων νῶτα. εἶτα κόγχοι καὶ\nκήρυκες ἦσαν [οἱ] ἐξ ἄστεος κομισθέντες, καὶ ἐπιχώριοι\nκοχλίαι καὶ μύκητες οἱ ἀπὸ τῶν κομάρων, καὶ σισάρων\nεὐκάρδιοι ῥίζαι ὄξεῖ δεδευμέναι καὶ μέλιτι· ἔτι μέντοι\nὃ μάλιστα ἡδέως ἐφάγομεν, θριδακῖναι καὶ σέλινα·\n〈 π〉ηλίκαι δοκεῖς θριδακῖναι; πλησίον δὲ ἦν ὁ κῆπος,\nκαὶ〉 ἑκάστη ‘ταύτην ἕλκυσονʼ ‘μὰ Δία ἀλλά μοι\nταύτηνʼ ‘μὴ μὲν οὖν ἀλλὰ ἐκείνηνʼ ἐλέξαμεν ταῖς\nθεραπαινίσιν· ἦσαν δὲ αἱ μὲν εὔφυλλοι καὶ μακραί,\nαἱ δὲ οὖλαι 〈καὶ〉 βοστρύχοις ἐμφερεῖς, ἀλλὰ βραχεῖαι,\n\n\n\n\nὑπόξανθος δέ τις τοῖς φύλλοις αὐτῶν 〈ἐν〉εκέχρωστο\nαὐγή· τὴν Ἀφροδίτην λέγουσι ταύτας φιλεῖν. ἐαρί-\nσασαι δʼ οὖν καὶ ἀναξανθεῖσαι τοὺς στομάχους ἐκραι-\nπαλῶμεν μάλα νεανικῶς μέχρι 〈τοῦ〉 μηδὲ λανθάνειν\nἀλλήλας θέλειν, μηδὲ αἰδουμένως τῆς ἀφροδίτης παρα-\nκλέπτειν· οὕτως ἡμᾶς ἐξεβάκχευσαν αἱ προπόσεις. μισῶ\nτὸν ἐκ γειτόνων ἀλεκτρυόνα· κοκκύσας ἀφείλετο τὴν\nπαροινίαν. ἔδει ἀπολαῦσαί σε τῆς γοῦν ἀκοῆς τοῦ\nσυμποσίου — τρυφερὸν γὰρ ἦν καὶ πρέπον ἐρωτικῇ\nὁμιλίᾳ — εἰ καὶ μὴ τῆς παροινίας ἐδυνήθης· ἐβου- 10 |\nλόμην οὖν ἀκριβῶς ἕκαστα ἐπιστεῖλαι καὶ προὐτράπην·\nσὺ δὲ εἰ μὲν ὄντως ἔσχηκας μαλακῶς, ὅπως ἄμεινον\nἕξεις σκόπει· εἰ δὲ τὸν ἐραστὴν προσδοκῶσα ἥξειν\nἔνδον οἰκουρεῖς, οὐκ εὐλόγως οἰκουρεῖς. ἔρρωσο.\n14 [Ι 39].\nΜεγάρα Βακχίδι.Σοὶ μόνῃ ἐραστὴς γέγονεν, ὃν φιλεῖς οὕτως ὥστε\nμηδʼἀκαρῆ πως αύτοῦ διαζευχθῆναι δύνασθαι. τῆς ἀηδίας,\nδέσποινα Ἀφροδίτη. κληθεῖσα ὑπὸ Γλυκέρας ἐπὶ θυ-\n\n\n\n\n\nσίον ἐκ τοσούτου χρόνου — ἀπὸ τῶν Διονυσίων\nγὰρ ἡμῖν ἐπήγγειλεν — οὐχ ἥκεις, οἶμαι, διʼ ἐκεῖνον,\nοὐδὲ τὰς φίλας ἰδεῖν γυναῖκας ἀνασχομένη. σώφρων\nγέγονας σύ καὶ φιλεῖς τὸν ἐραστήν, μακαρία τῆς εὐφη-\nμίας· ἡμεῖς δὲ πόρναι καὶ ἀκόλαστοι. ὑπῆρξε καὶ Φίλωνι\nσυκίνη βακτηρία· ὀργίζομαι γὰρ νὴ τὴν μεγάλην θεόν.\nπᾶσαι επαρῆμεν, θεττάλη, Μοσχάριον, Θαΐς, Ἀνθράκιον,\nΠετάλη, θρυαλλίς, Μυρρίνη, Χρυσίον, Εὐξίππη· ὅπου\nκαὶ Φιλουμένη, καίτοι γεγαμημένη προσφάτως καὶ\nζηλοτυπουμένη, τὸ[ν] καλὸν κατακοιμίσασα τὸν ἄνδρα\nὀψὲ μὲν ὅμως δὲ παρῆν. σὺ δʼ ἡμῖν μόνη τὸν Ἄδωνιν\nπεριέψυυχες, μή που καταλειφθέντα αὐτὸν ὑπὸ σοῦ τῆς\nἈφροδίτης ἡ Περσεφόνη πσαραλάβη. οἷον ἡμῶν ἐγέ-\nνετο τὸ συμπόσιον — τί γὰρ οὐχ ἅψομαί σου τῆς\nκαρδίας; — ὅσων χαρίτων πλῆρες. ᾠδαὶ σκώμματα\nπότος εἰς ἀλεκτρυόνων ὠδὰς μύρα στέφανοι τραγήματα.\nὑπόσκιός τισι δάφναις ἦν ἡ κατάκλισις· ἓν μόνον ἡμῖν\nἔλιπε, σύ, τὰ δʼ ἄλλα οὔ. πολλάκις ἐκραιπαλήσαμεν,\nοὕτω δὲ ἡδέως ὀλιγάκις. τὸ δʼ οὖν πλείστην ἡμῖν\nπαρασκευάσαν τέρψιν, δεινή τις φιλονεικία κατέσχε\nΘρυαλλίδα καὶ Μυρρίνην ὑπὲρ τῆς πυγῆς ποτέρα\n\n\n\n\nκρείττω καὶ ἁπαλωτέραν ἐπιδείξει. καὶ πρώτη Μυρ-\nρίνη τὸ ζώνιον λύσασα — βόμβυξ δʼ ἦν τὸ χιτώνιον\n― διʼ αὐτοῦ τρέμουσαν οἷόν τι μελίπηκτον γάλα τὴν\nὀσφῦν ἀνεσάλευσεν, ἀποβλέπουσα εἰς τοὐπίσω πρὸς τὰ\nκινήματα τῆς πυγῆς· ἠρέμα δʼ οἷον ἐνεργοῦσά τι ἐρω-\nτικὸν ὑπεστέναξεν, ὥστε με νὴ τὴν Ἀφροδίτην κατα-\nπλαγῆναι. οὐ μὴν ἀπεῖπέ γε ἡ Θρυαλλίς, ἀλλὰ τῇ\nἀκολασίᾳ παρευδοκίμησεν αὐτήν· ‘οὐ γὰρ διὰ παρα-\nπετασμάτων ἐγώʼ φησίν ‘ἀγωνιοῦμαι, οὐδὲ ἀκκιζομένη,\nἀλλʼ οἷον ἐν γυμνικῷ· καὶ γὰρ οὐ φιλεῖ προφάσεις\nἀγών’. ἀπεδύσατο τὸ χιτώνιον καὶ μικρὸν ὑποσιμώ-\nσασα τὴν ὀσφῦν ‘ἰδού, σκόπει τὸ χρῶμαʼ φησίν ‘ὡς\nἄκρηβες, Μυρρίνη, ὡς ἀκήρατον, ὡς καθαρόν, τὰ\nπαραπόρφυρα τῶν ἰσχίων ταυτί, [τὴν ἐπὶ τοὺς μηροὺς\nἔγκλισιν,] τὸ μήτε ὑπέρογκον αὐτῶν μήτε\nτοὺς γελασίνους ἐπʼ ἄκρων. ἀλλʼ οὐ τρέμει νὴ Δίαʼ\n〈φησὶν〉 ἅμʼ ὑπομειδιῶσα ‘ὥσπερ ἡ Μυρρίνης’. καὶ\n\n\n\n\nτοσοῦτον παλμὸν ἐξειργάσατο τῆς πυγῆς, καὶ ἅπασαν\nαὐτὴν ὑπὲρ τὴν ὀσφῦν τῇδε καὶ τῇδε ὥσπερ ῥέουσαν\nπεριεδίνησεν, ὥστε ἀνακροτῆσαι πάσας καὶ νικῶν ἀπο-\nφήνασθαι τὴν Θρυαλλίδα. ἐγένοντο δὲ καὶ περιάλλων\nσυγκρίσεις καὶ περὶ μασταρίων ἀγῶνες . . . . τῇ μὲν γὰρ\nΦιλουμένης γαστρὶ ἀντεξετασθῆναι οὐδʼ ἡτισοῦν ἐθάρ-\nσησεν· ἄτοκος γὰρ ἦν καὶ σφριγῶσα. καταπαννυ-\nχίσασαι δʼ σῦν καὶ τούς ἐραστὰς κακῶς εἰποῦσαι καὶ\nἄλλων ἐπιτυχεῖν εὐξάμεναι — ἀεὶ γὰρ ἡδίων ἡ πρόσ-\nφατος ἀφροδίτη — ᾠχόμεθα ἔξοινοι, καὶ πολλὰ κατὰ\nτὴν ὁδὸν κραιπαλήσασαι ἐπεκωμάσαμεν Δεξιμάχῳ κατὰ\nτὸν χρυσοῦν στενωπόν, ὡς ἐπὶ τὴν Ἄγνον κατῇμεν,\nπλησίον τῆς Μενέφρονος οἰκίας. ἐρᾷ γὰρ αὐτοῦ Θαῒς\nκακῶς, καὶ νὴ Δία εἰκότως· ἔναγχος γὰρ πλούσιον\nκεκληρονόμηκε πατέρα τὸ μειράκιον. νῦν μὲν οὖν\nσυγγνώμην ἔχομέν σοι τῆς ὑπεροψίας, τοῖς Ἀδωνίοις\nδὲ ἐν Κολλυτῷ ἐστιώμεθα παρὰ τῷ Θεττάλης ἐραστῆ·\nτὸν γὰρ τῆς Ἀφροδίτης ἐρώμενον ἡ Θεττάλη 〈περι〉-\nστέλλει. ὅπως δʼ ἥξεις φέρουσα κηπίον καὶ κοράλλιον\nκαὶ τὸν σὸν Ἄδωνιν ὃν νῦν περιψύχεις· μετὰ γὰρ\nτῶν ἐραστῶν κραιπαλήσομεν. ἔρρωσο.\n15 [Ι 40].\nΦιλουμέυη Κρίτωνι.Τί πολλὰ γράφων ἀνιᾷς σαυτόν; πεντήκοντά μοι\nχρυσῶν δεῖ καὶ γραμμάτων οὐ δεῖ. εἰ μὲν οὖν φιλεῖς,\nδός· εἰ δὲ φιλαργυρεῖς, μὴ ἐνόχλει. ἔρρωσο.\n16 [ΙΙ 1].\nΛάμια Λημητρίῳ.Σῦ ταύτης τῆς παρρησίας αἴτιος, 〈ὃς〉 τοσοῦτος ὢν\nβασιλεὺς εἶτα ἐπέτρεψας καὶ ἑταίρᾳ γράφειν σοι, [καὶ]\nοὐχ ἡγησάμενος δεινὸν ἐντυγχάνειν τοῖς ἐμοῖς γράμ-\nμασιν ὅλῃ μοι ἐντυγχάνων. ἐγώ, δέσποτα Δημήτριε,\nὅταν μὲν ἔξω σε θεάσωμαι καὶ ἀκούσω μετὰ τῶν δορυ-\nφόρων καὶ τῶν στρατοπέδων καὶ τῶν πρέσβεων καὶ\nτῶν διαδημάτων, νὴ τὴν Ἀφροδίτην, πέφρικα καὶ τα-\nράττομαι καὶ ἀποστρέφομαι ὡς τὸν ἥλιον, μὴ ἐπικαῶ\nτὰ ὄμματα· καὶ τότε μοι ὄντως ὁ πολιορκητὴς εἶναι\nδοκεῖς Δημήτριος· οἷον δὲ καὶ βλέπεις τότε, ὡς πικρὸν\nκαὶ πολεμικόν· καὶ ἀπιστῶ ἐμαυτῇ καὶ λέγω ‘Λάμια,\nσύ μετὰ τούτου καθεύδεις; σὺ διὰ νυκτὸς ὅλης αὐτὸν\nκαταυλεῖς; σοὶ νῦν οὗτος ἐπέσταλκε; σοὶ Γνάθαιναν\nτὴν ἑταίραν συγκρίνει᾿; καὶ ἠλογημένη σιωπῶ καὶ εὔ-\n\n\n\n\nχομαί σε θεάσασθαι παρʼ ἑαυτῇ. καὶ ὅταν ἔλθῃς,\nπροσκυνῶ σε· καὶ ὅταν περιπλακείς με καταφιλῇς,\nπάλιν πρὸς ἐμαυτὴν τἀναντία λέγω ‘οὗτός ἐστιν ὁ\nπολιορκητής; οὗτός ἐστιν ὁ ἐν τοῖς στρατοπέδοις; τοῦ-\nτον φοβεῖται 〈ἡ〉  Μακεδονία, τοῦτον ἡ Ἑλλάς, τοῦτον\nἡ Θρᾴκη; νὴ τὴν Ἀφροδίτην, σήμερον αὐτὸν τοῖς αὐ-\nλοῖς ἐκπολιορκήσω καὶ ὄψομαι τί με διαθήσειʼ. . . . . . .\nμᾶλλον εἰς τρίτην, παρʼ ἐμοὶ γὰρ δειπνήσεις, δέομαι.\nτὰ Ἀφροδίσια ποιῶ ταῦτα 〈τὰ〉  κατʼ ἔτος, καὶ ἀγῶνα\nἔχω ἀεὶ τὰ πρότερα τοῖς ὑστέροις νικῶν. ὑποδέξομαι\nδή σε ἐπαφροδίτως καὶ ὡς ἔνι μάλιστα ἐπιφανῶς, ἄν\nμοι περιουσιάσαι γένηται ὑπὸ σοῦ, μηδὲν ἀνάξιον τῶν\nσῶν ἀγαθῶν ἐξ ἐκείνης τῆς ἱερᾶς νυκτὸς ἔτι πεποιη-\nκυίᾳ, καίτοι σοῦ γε ἐπιτρέποντος ὅπως ἄν βούλωμαι\nχρῆσθαι τῷ ἐμῷ σώματι· ἀλλὰ κέχρημαι καλῶς καὶ\nἀμίκτως πρὸς ἑτέρους. οὐ ποιήσω τὸ ἑταιρικὸν οὐδὲ\nψεύσομαι, δέσποτα, ὡς ἄλλαι ποιοῦσιν. ἐμοὶ γὰρ ἐξ\n\n\n\n\nἐκείνου, μὰ τὴν Ἄρτεμιν, οὐδὲ προσέπεμψαν ἔτι πολλοὶ\n[οὐδὲ ἐπείρασαν] αἰδούμενοί σου τὰς πολιορκίας. ὀξύς\nἐστιν Ἔρως, ὦ βασιλεῦ, καὶ ἐλθεῖν καὶ ἀναπτῆναι.\nἐλπίσας πτεροῦται, καὶ ἀπελπίσας ταχύ πτερορρυεῖν\nεἴωθεν ἀπογνωσθείς. διὸ καὶ μέγα τῶν ἑταιρουσῶν\nἐστι σόφισμα, ἀεὶ τὸ παρὸν τῆς ἀπολαύσεως ὑπερτι-\nθεμένας ταῖς ἐλπίσι διακρατεῖν τούς ἐραστάς. [πρὸς\nὑμᾶς δὲ οὐδὲ ὑπερτίθεσθαι ἔξεστιν, ὥστε φόβον εἶναι\nκόρου.] λοιπὸν ἡμᾶς δεῖ τὰ μὲν ποιεῖν, τὰ δὲ μαλα-\nκίζεσθαι, τὰ δὲ ᾄδειν, τὰ δὲ αὐλεῖν, τὰ δὲ ὀρχεῖσθαι,\nτὰ δὲ δειπνοποιεῖν, τὰ δὲ κοσμεῖν [σοι] τὸν οἶκον,\nτὰς [δὲ] ὁπωσοῦν ἄλλως ταχύ μαραινομένας μεσολα-\nβούσας χάριτας, ἵνα μᾶλλον ἐξάπτωνται τοῖς διαστή-\nμασιν εὐαλέστεραι αὐτῶν αἱ ψυχαί, φοβουμένων μὴ\nἄλλο πάλιν γένηται τῆς ἐν τῷ παρόντι τύχης κώλυμα.\nταῦτα δὲ πρὸς μὲν ἑτέρους τάχα ἂν ἐδυνάμην, βασιλεῦ,\n\n\n\n\n\nπλάττεσθαι καὶ τεχνιτεύειν· πρὸς δὲ σέ, ὃς οὕτως ἤδη\nαὐχεῖς ἐπʼ ἐμοὶ ὡς ἐπιδεικνύναι με καὶ ἀγάλλεσθαι\nπρὸς τὰς ἄλλας ἑταίρας ὅτι πασῶν ἐγὼ πρωτεύω, μὰ\nτὰς φίλας Μούσας, οὐκ ἂν ὑπομείναιμι [πλάττεσθαι]·\nοὐχ οὕτως εἰμὶ λιθίνη. ὥστε ἀφεῖσα πάντα καὶ τὴν\nψυχὴν ἐμαυτῆς εἰς τὴν σὴν ἀρέσκειαν ὀλίγον ἡγήσομαι\nδε〉 δαπανῆσ〈θ〉αι. 〈ἀλλ᾿ 〉εὖ  οἶδα γὰρ ὅτι οὐ μόνον ἐν τῇ\nΘηριππίδου οἰκίᾳ, ἐν ᾗ μέλλω σοι τὸ τῶν Ἀφροδισίων\nεὐτρεπίζειν δεῖπνον, ἔσται διαβόητος ἡ παρασκευή,\nἀλλὰ καὶ ἐν ὅλῃ τῇ Ἀθηναίων πόλει, νὴ τὴν Ἄρτεμιν,\nκαὶ ἐν τῇ Ἑλλάδι πάσῃ. καὶ μάλιστα οἱ μισητοὶ Λακε-\nδαιμόνιοι, ἵνα δοκῶσιν ἄνδρες εἶναι οἱ ἐν Ἐφέσῳ\nἀλώπεκες, οὐ παύσονται τοῖς Ταϋγέτοις ὄρεσι καὶ ταῖς\nἐρημίαις ἑαυτῶν διαβάλλοντες ἡμῶν τὰ δεῖπνα καὶ\nκαταλυκουργίζοντες τῆς σῆς ἀνθρωποπαθείας. ἀλλʼ\nοὗτοι μὲν χαιρόντων, δέσποτα, σύ δέ μοι μέμνησο φυ-\nλάξαι τὴν ἡμέραν τοῦ δείπνου καὶ τὴν ὥραν ἣν ἂν\nἓλῃ· ἀρίστη γὰρ ἣν 〈σὺ〉  βούλει. ἔρρωσο.\n17 [ΙΙ 2].\nΛεόυτιου Λαμίᾳ.θὐόεν δυσαρεστότερον, ὡς ἔοικεν, ἐστὶν ἄρτι πάλιν\nμειρακευομένου πρεσβύτου. οἷά με Σπίκουρος οὗτος\nδιοικεῖ πάντα λοιδορῶν, πάντα ὑποπτεύων, ἐπιστολὰς\nἀδιαλύτους μοι γράφων, ἐκδιώκων ἐκ τοῦ κήπου. μὰ\nτὴν Ἀφροδίτην, εἰ σδωνις ἦν, ἤδη ἐγγὺς ὀγδοήκοντα\nγεγονὸς ἔτή, οὐκ ἂν αὐτοῦ ἠνεσχόμην φθειριῶντος\nκαὶ φιλονοσοῦντος καὶ καταπεπιλημένου εὖ μάλα πό-\nκοις ἀντὶ πίλων. μέχρι τίνος ὑπομενεῖ τις τὸν φιλό-\nσοφον τοῦτον; ἐχέτω τὰς περὶ φύσεως αὐτοῦ κυρίας\nδόξας καὶ τοὺς διεστραμμένους κανόνας, ἐμὲ δὲ ἀφέτω\nτὴν φυσικῶς κυρίαν ἐμαυτῆς ἀστομάχητον καὶ ἀνύ-\nβριστον. ὄντως ἐγὼ πολιορκητὴν ἔχω τ[οι]οῦτον, οὐχ\nοἷον σὺ Δάμια Δημήτριον. μὴ γὰρ ἔστι σωφρονῆσαι\nδιὰ τὸν ἄνθρωπον τοῦτον; καὶ σωκρατίζειν καὶ στω-\nμύλλεσθαι θέλει καὶ εἰρωνεύεσθαι, καὶ Ἀλκιβιάδην\n\n\n\n\nτινὰ τὸν Πυθοκλέα νομίζει καὶ Eανθίππην ἐμὲ οἱεται\nποιήσειν. [καὶ] πέρας ἀναστᾶσα ὁποίποτε γῆν πρὸ γῆς\nφεύξομαι μᾶλλον ἢ τὰς ἐπιστολὰς αὐτοῦ τὰς ἀδια-\nπαύστους ἀνέξομαι. ὅ δὲ πάντων δεινότατον ἥδη καὶ\nἀφορητότατον τετόλμηκεν, ὑπὲρ οὖ καὶ γνώμην βου-\nλομένη λαβεῖν τί μοι ποιητέον ἐπέσταλκά σοι· Σίμαρ-\nχον τὸν καλὸν οἶσθα τὸν Κηφισιᾶθεν. οὐκ ἀρνοῦμαι\nπρὸς τὸν- νεανίσκον οἰκείως ἔχειν ἐκ πολλοῦ — πρὸς\nσέ μοι τἀληθῆ Ἀάμια — καὶ τὴν πρώτην ἀφροδίτην\nἄμαθον παρʼ αὐτοῦ σχεδόν· οὗτος γάρ με διεπαρθέ-\nνευσεν ἐκ γειτόνων οἰκοῦσαν. ἐξ ἐκείνου τοῦ χρόνου\nπάντα μοι τἀγαθὰ πέμπων οὐ διαλέλοιπεν, ἐσθῆτα〈ς〉\nχρυσία, θεραπαίνας θεράποντας, Ινδὰς νδούς. τἆλλα\nσιωπῶ. ἀλλὰ τὰ μικρότατα προλαμβάνει τῆς ὥρας,\nἵνα μηδεὶς φθάσῃ με γευσάμενος. τοιοῦτον οὖν ἐρα-\nστὴν 0145‘ἀπόκλεισονʼ φησὶ ‘καὶ μὴ προσίτω σοιʼ, ποίοις\n\n\n\n\nδοκεῖς αὐτὸν ἀποκαλῶν ὀνόμασιν; οὔτε ὡς Ἀττικὸς οὔτε |\nὡς φιλόσοφος, ... ἢ Καππαδοκίας πρῶτος εἰς τὴν\nἘλλάδα ἥκων. ἐγὼ μὲν εἰ καὶ ὅλη γέμοι ἡ Ἀθηναίων\nπόλις Ἐπικούρων, μὰ τὴν Ἄρτεμιν, οὐ ζυγοστατήσω\nπάντας αὐτούς επρὸς τὸν ιμάρχου βραχίονα, μᾶλλον\nδὲ οὐδὲ πρὸς τὸν δάκτυλον. τί σὺ λέγεις Λάμια; οὐκ\nἀληθῆ ταῦτα; οὐ δίκαιά φημι; καὶ μὴ δή, δέομαί σου.\nπρὸς τῆς Ἀφροδίτης, μή σοι ταῦτα ἐπελθέτω· ‘ἀλλὰ\nφιλόσοφος, ἀλλὰ ἐπιφανής, ἀλλὰ πολλοῖς φίλοις κεχρη-\nμένος’. λαβέτω καὶ ἀγὼ ἔχω, διδασκέτω δʼ ἄλλους.\nἐμὲ γὰρ οὐδὲν θάλπει ἡ δόξα, ἀλλʼ ὃν θέλω δὸς τί.\nμαρχον, Δάματερ. ἀλλὰ καὶ διʼ ἐμὲ πάντα ἠνάγκασται\nὁ νεανίσκος καταλιπών, τὸ Ἀύκειον καὶ τὴν ἑαυτοῦ\nνεότητα καὶ τούς συνεφήβους καὶ τὴν ἑταιρείαν, μετʼ\nαὐτοῦ ζῆν καὶ κολακεύειν αὐτὸν καὶ καθυμνεῖν τὰς\nὑπηνέμους αὐτοῦ δόξας. ὁ 〈δ〉 Ἀτρεὺς οὗτος ‘ἔξελθεʼ\nφησίν ‘ἐκ τῆς ἐμῆς μοναγρίας καὶ μὴ πρόσιθι Δεοντίῳ’.\nὡς οὐ δικαιότερον ἐκείνου ἐροῦντος ‘σύ μὲν οὖν μὴ\nπρόσιθι τῇ ἐμῇ᾿. καὶ ὁ μὲν νεανίσκος ὤν ἀνέχεσαι\n\n\n\n\nτὸν ὕστερον ἀντεραστὴν γέροντα, ὁ δὲ τὸν δικαιότε-\nρον οὐχ ὑπομένει. τί ποιήσω, πρὸς τῶν θεῶν ἱκετεύω\nσε Λάμια. νὴ τὰ μυστήρια, νὴ τὴν τούτων τῶν κακῶν\nἀπαλλαγήν, ὡς ἐνθυμηθεῖσατοῦ ιμάρχου τὸν χωρισμὸν\nἄρτι ἀπέψ-υγμαι καὶ δρωκα τὰ ἄκρα καὶ ἡ καρδία\nμου ἀνέστραπται. δέομαί σου, δέξαι με πρὸς σεαυτὴν\nἡμέρας ὀλίγας, καὶ ποιήσω τοῦτον αἰσθάνεσθαι πηλί-\nκων ἀπέλαυεν ἀγαθῶν ἔχων ἐν τῇ οἰκίᾳ ἐμέ. καὶ οὐ-\nκέτι φέρει τὸν κόρον, εὖ οἶδα· πρεσβευτὰς εὐθύς\nπρὸς ἡμᾶς διαπέμψεται Μητρόδωρον καὶ Ἕρμα〈ρ〉ὼχον\nκαὶ Πολύαινον. ποσάκις οἴει με, Λάμια, πρὸς αὐτὸν\nἸδίᾳ παραγενομένην εἰπεῖν ‘τί ποιεῖς ʼΣπίκουρε; οὐκ\nοἰσθα ὡς διακωμῳδεῖ σε ιμοκράτης ὁ Μητροδώρου\n〈ἀδελφὸςὰ〉 ἐπὶ τούτοις ἐν ταῖς ἐκκλησίαις, ἐν τοῖς\nθεάτροις, παρὰ τοῖς ἄλλοις σοφισταῖςʼ; ἀλλὰ τί ἔστιν\nαὐτῷ ποιῆσαι; ἀναίσχυντός ἐστι τῷ ἐρᾶν. καὶ ἐγὼ\nἔσομαι τοίνυν ὁμοία τις αὐτῷ [ἀναίσχυντος] καὶ οὐκ\nἀφήσω τὸν ἐμὸν μαρχον. ἔρρωσο.\n18 [II 3].\nMέυαυδρος Γλυκέρᾳ.Ἐγὼ μὰ τὰς Ἐλευσινίας θεάς, μὰ τὰ μυστήρια αὐ-\nτῶν, ἅ σοι καὶ ἐναντίον ἐκείνων ὥμοσα πολλάκις, Γλυ-\nκέρα, μόνος μόνη, ὡς οὐδὲν ἐπαίρω τἀμὰ οὐδὲ βού-\nλομαι σου χωρίζεσθαι, ταῦτα καὶ λέγω καὶ γράφω. τί\nγὰρ ἐμοὶ χωρὶς σοῦ γένοιτʼ ἂν ἥδιον; τί〈νιο〉 δʼ ἐπαρ-\nθῆναι μεῖζον 〈ἄνο〉 δυναίμην τῆς σῆς φιλίας; ἐπεὶ καὶ\nτὸ ἔσχατον ἡμῶν γῆρας διὰ τούς σοὺς τρόπους καὶ\nτὰ 〈κὰ〉 ἤθη νεότης ἀεὶ φανεῖταί μοι. καὶ συννεά-\nσαιμεν ἀλλήλοις καὶ συγγηράσαιμεν, καὶ νὴ τούς θεοὺς\nσυναποθάνοιμεν, ἀλλʼ αἰσθανόμενοι, Γ λυκέρα, ὅτι συν-\nαποθνήσκομεν, ἵνα μηδετέρῳ ἡμῶν ἐς Ἅίδου συγκατα-\nβαίη τις ζῆλος, εἴ τινων ἄλλων ὁ σωθεὶς πειράσεται\nἀγαθῶν. μὴ δὴ γένοιτό μοι πειραθῆναι σοῦ μηκέτʼ\nοὕσης· τί γὰρ ἂν ἔτι καταλείποιτο ἀγαθόν; ἃ δὲ νῦν\nἥπειξέ με ἐν Πειραιεῖ μαλακιζόμενον — οἶσθα γάρ\nμου τὰς συνήθεις ἀσθενείας, ἂς οἱ μὴ φιλοῦντές με\nτρυφὰς καὶ σαλακωνίας καλεῖν εἰώθασιν — ἐπιστεῖλαί\nσοι ἐν ἄστει μενούσῃ διὰ τὰ Ἁλῷά τῆς θεοῦ, ταῦτʼ\nἐστίν· ἐδεξάμην ἀπὸ τολεμαίου τοῦ βασιλέως\n\n\n\n\nγύπτου γράμματα, ἐν οἷς δεῖταί μου πάσας δεήσεις,\nκαὶ προτρέπεται βασιλικῶς ὑπισχνούμενος τὸ δὴ λεγό-\nμενον τοῦτο τὰ τῆς γῆς ἀγαθὰ καὶ ἐμὲ καὶ Φιλή-\nμονα· καὶ γὰρ ἐκείνῳ γράμματα κεκομίσθαι φησί· καὶ\nαὐτὸς δὲ ὁ Φιλήμων ἐπέστειλέ μοι τὰ ἴδια δῆλον\nὅτι ἐλαφρότερα καὶ ὡς οὐ Μενάνδρῳ γεγραμμένα\nἧττον λαμπρά. ἀλλʼ ὄψεται καὶ βουλεύσεται τὰ ἴδια\nοὗτος. ἐγὼ δὲ οὐ περιμενῶ βουλάς, ἀλλὰ σύ μοι,\nλυκέρα, καὶ γνώμη καὶ βρεοπαγῖτις βουλὴ καὶ\nἩλιαία, 〈καὶ〉 ἅπαντα νὴ τὴν Ἀθηνᾶν ἀεί 〈τε〉 γέγο-\nνας καὶ νῦν ἔση. τὰς μὲν οὖν ἐπιστολὰς τοῦ βασι-\nλέως σοι διεπεμψάμην, ἵνα μὴ κόπτω σε δὶς καὶ τοῖς\nἐμοῖς καὶ τοῖς ἐκείνου γράμμασιν ἐντυγχάνουσαν· ἃ δὲ\nἐπιστέλλειν αὐτῷ ἔγνωκα, βούλομαί σε εἰδέναι. πλεῖν\nμὲν καὶ εἰς Αἴγυπτον ἀπιέναι μακρὰν οὕτως καὶ ἀπῳ-\nκισμένην βασιλείαν οὖσαν, μὰ τοὺς δώδεκα θεούς,\nοὐδὲ ἐνθυμοῦμαι. ἀλλʼ οὐδὲ εἰ ἐν Αἰγίνῃ ταύτη γε\nτῇ πλησίον ἔκειτο Ἀῖγυπτος, οὐδʼ οὕτως ἐν νῷ ἂν\n\n\n\n\nἔσχον ἀφεὶς τὴν ἐμὴν βασιλείαν τῆς σῆς φιλίας μόνος\nἐν τοσούτῳ ὄχλῳ Ἀιγυπτίων χωρὶς λυκέρας ἐρημίαν\nπολῦάνθρωπον ὁρῶν. ἥδιον γὰρ καὶ ἀκινδυνότερον\nτὰς σὰς θεραπεύω μᾶλλον αὐλάς, ἢ τὰς ἀπάντων τῶν\nσατραπῶν καὶ βασιλέων, 〈ἔνʼ〉 ἐτικίνδυνον μὲν τὸ\nἄγαν ἐλεύθερον, εὐκαταφρόνητον δὲ τὸ κολακεῦον,\nἄπιστον δὲ τὸ εὐτυχούκενον. ἐγὼ δὲ καὶ τὰς θηρι-\nκλείους καὶ τὰ καρχήσια καὶ τὰς χρυσίδας καὶ πάντα\nτὰ ἐν ταῖς αὐλαῖς ἐπίφθονα παρὰ τούτοις ἀγαθὰ φυ-\nόμενα, τῶν κατʼ ἔτος Χοῶν καὶ τῶν ἐν τοῖς θεά-\nτροις Ληναίων καὶ τῆς χθιζῆς ὁμολογίας καὶ τῶν τοῦ\nΛυκείου γυμνασίων καὶ τῆς ἱερὰς Ἀκαδημ〈ε〉ίας οὐκ\nἀλλάττομαι, μὰ τὸν Διόνυσον καὶ τοὺς βακχικοὺς αὐ-\nτοῦ κισσούς, οἷς στεφανωθῆναι μᾶλλον ἢ τοῖς Πτολε-\nμαίου βούλομαι διαδήμασιν, ὁρώσης καὶ καθημένης ἐν\nτῶ θεάτρῳ λυκέρας. ποῦ γὰρ ἐν Ἀίγύπτῳ ὄψομαι\nἐκκλησίαν καὶ ψῆφον ἀναδιδομένην; ποῦ δὲ δημοκρα-\n\n\n\n\nτικὸν ὄχλον οὕτως ἐλευθεριάζοντα; ποῦ δὲ θεσμοθέτας\nἐν ταῖς ἱεραῖς κόμαις κεκισσωμένουςς ποῖον περισχοί-\nνισμα; ποίαν αἰρεσιν; ποίους ύτρους; Κεραμεικόν,\nἀγοράν, δικαστήρια, τὴν καλὴν ἀκρόπολιν, τὰς σεμνὰς\nθεάς, τὰ μυστήρια, τὴν γειτνιῶσαν αλαμῖνα, τὰ στενά,\nτὴν Ψυττάλ〈ε〉ιοιαν, τὸν Μαραθῶνα, ὅλην ἐν ταῖς Ἀθή-\nναις τὴν Ἐλλάδα, τὴν Ἰωνίαν, τὰς Κυκλάδας πάσας;\nἀφεὶς ταῦτα καὶ λυκέραν μετʼ αὐτῶν εἰς Ἀίγυπτον\nἀπέλθω χρυσὸν λαβεῖν καὶ ἄργυρον καὶ πλοῦτον; ᾆ\nμετὰ τίνος χρήσομαι; μετὰ λυκέρας τοσοῦτον διατε-\nθαλασσευμένης; οὐ πενία δέ μοι ἔσται χωρὶς αὐτῆς\nταῦτα; ἐὰν δὲ ἀκούσω τοὺς σεμνοὺς ἔρωτας εἰς ἄλλον\nαὐτὴν μετατεθεικέναι, οὐ σποδός μοι πάντες οἱ θησαυ-\nροὶ γενήσονται; καὶ ἀποθνήσκων τὰς μὲν λύπας ἐμαυ-\nτῷ συναποίσω, τὰ δὲ χρήματα τοῖς ἰσχύουσιν ἀδικεῖν\nἐν μέσῳ κείσεται. ἢ μέγα τὸ συμβιοῦν Πτολεμαίῳ\nκαὶ σατράπαις καὶ τοιούτοις ψόφοις, ὧν οὕτε τὸ φιλι-\nκὸν βέβαιον οὔτε τὸ διεχθρεῦον ἀκίνδυνον; ἐὰν δὲ\nδιοργισθῇ τί μοι 7 λυκέρα, ἅπαξ αὐτὴν ἁρπάσας κατε-\nφίλησα· ἂν ἔτι ὀργίζηται, μᾶλλον αὐτὴν ἐβιασάμην·\nκἂν βαρυθύμως ἔχη, δεδάκρυκα· καὶ πρὸς ταῦτʼ,οὐκέθ\n\n\n\n\nὑπομείνασα τὰς ἐμὰς λύπας, δεῖται λοιπὸν οὔτε\nστρατιώτας ἔχουσα οὕτε δορυφόρους οὔτε φύλακας·\nἐγὼ γὰρ αὐτῇ εἰμι πάντα. ἦ μέγα καὶ θαυμαστὸν\nδεῖν τὸν καλὸν Νειλον· οὐ μέγα δὲ καὶ τὸν Εὐφρά-\nτην ἰδεῖν; οὐ μέγα δὲ καὶ τὸν στρον; οὐ τῶν μεγτά-\nλων καὶ ὁ θερμώδων, ὁ ιγρις, ὁ Ἅλυς [ὸ ‘Ρονος];\nεἰ μέλλω πάντας τούς ποταμούς ὁρᾶν, καταβαπτισθῇ-\nσεταί μοι τὸ ζῆν μὴ βλέποντι [μοι] Γλυκέραν. ὁ δὲ\nΝειλος οὗτος καίπερ ὤν καλός, ἀλλʼ ἀποτεθηρίωται,\nκαὶ οὐκ ἐστιν οὐδὲ ροσελθεῖν αὐτοῦ ταῖς δίναις ἐλλ–\nχαμένου τοσούτοις κακοῖς. ἐμοὶ γένοιτο, ὅασιλεῦ\nτολεμαῖε, χώματος καὶ τάφου πατρῴου τυχεῖν. ἐμοὶ\nγένοιτο τὸν Ἀττικὸν ἀεὶ στέφεσθαι κισσὸν καὶ τὸν ἐπʼ\nἐσχάρας ὑμνῆσαι κατʼ ἔτος Διόνυσον, τὰς μυστηριώτι-\nδας ἄγειν τελετάς, δραματουργεῖν τι καινὸν ταῖς ἐτη-\nσίοις θυμέλαις [δρᾶμα], γελῶντα καὶ χαίροντα καὶ ἀγω-\nνιῶῶντα καὶ φοβούμενον καὶ νικῶντα. Φιλήμων δὲ εὐτυ-\nχείτω καὶ τἀμὰ 〈ἐχέτω〉 ἀγαθὰ γενόμενος ἐν Ἀίγύπτῳ.\nοὐκ ἔχει Φψιλήμων λυκέραν τινά, οὐδὲ ἄξιος ἦν ἴσως\nτοιούτου ἀγαθοῦ. σὺ δὲ ἐκ τῶν Ἀλῷων δέομαι, λυ-\nκέριον, εὐθὺς πετομένη επρὸς ἡμᾶς ἐπὶ τῆς ἀστράβης\n\n\n\n\nφέρου. μακροτέραν ἑορτὴν οὐδέποτε ἔγνων οὐδὲ ἀκαι-\nροτέραν. Δήμητερ, ἵλεως γενοῦ.\n19 [II 4].\nΓλυκέρα ευάυδρρνιἍς διεπέμψω μοι τοῦ βασιλέως ἐπιστολὰς εὐθὺς\nἀνέγνων. μὰ τὴν Χαλλιγένειαν ἐν ἧς νῦν εἰμι κατευ-\nχαῖς ἔχαιρον, Μένανδρε, ἐκπαθὴς ὑπὸ ἡδονῆς γινομένη,\nκαὶ τὰς παρούσας οὐκ ἐλάνθανον. ἦν δὲ ἢ τε μήτηρ\nμου καὶ ἡ ἑτέρα ἀδελφὴ Σὐφρόνιον καὶ τῶν φίλων ῆν\nοἶσθα· καὶ 〈γὰρ〉 παρὰ σοὶ ἐδείπνησε πολλάκις, καὶ\nἐπῄνεις αὐτῆς τὸν ἐπιχώριον ἀττικισμόν, ἀλλʼὡς φοβού-\nμενος αὐτὴν ἐπαινεῖν, ὅθεν καὶ μειδιάσασα θερμότερόν\nσε κατεφίλησα. οὐ μέμνησαι, Μένανδρε; θεασάμεναι\nδέ με παρὰ τὸ εἰωθὸς καὶ τῷ προσώπῳ καὶ τοῖς ὀφθαλ-\nμοῖς χαίρουσαν ‘ὦ λυκέριονʼ ἤροντο, ‘τί σοι τηλι-\nκοῦτον γέγονεν ἀγαθόν, ὅτι καὶ ψυχῇ καὶ σώματι καὶ\nπᾶσιν ἀλλοιοτέρα νῦν ἡμῖν πέφηνας; καὶ τὸ σῶμα\nγεγάνωσαι καὶ διαλάμπεις ἐπιχάριτόν τι καὶ εὐκταῖον᾿,\n\n\n\n\n\nκἀγώ Μένανδρονʼ ἔφην ‘τὸν ἐμὸν [ὃν] ὁ Αἰγύπτου\nβασιλεὺς τολεμαῖος ἐπὶ τῷ ἡμίσει τῆς βασιλείας τρό-\nπον τινὰ μεταπέμπεταιʼ μείζονι τῇ φωνῇ φθεγξαμένη\nκαὶ σφοδροτέρᾳ, ὅπως πᾶσαι ἀκούσωσιν αἱ παροῦσαι.\nκαὶ ταῦτα ἔλεγον ἐγὼ διατινάσσουσα καὶ σοβοῦσα ταῖς\nχερσὶν ἐμαυτῆς τὰς ἐπιστολὰς σύν τῇ βασιλικῇ σφρα-\nγῖδι. ‘χαίρεις οὖν ἀπολειπομένη’; ἔφ[ρ]ασαν. τὸ δὲ\nοὐκ ἦν, Μένανδρε. ἀλλὰ τοῦτο μὲν οὐδενὶ τρόπῳ μὰ\nτὰς θεάς, οὐδʼ εἰ βοῦς μοι τὸ 〈δὴ〉 λεγόμενον φθέγ-\nξαιτο, πεισθείην ἂν ὅτι βουλήσεταί μέ ποτε ἢ δυνή-\nσεται Μένανδρος ἀπολιπὼν ἐν Ἀθήναις λυκέραν τὴν\nἑαυτοῦ μόνος ἐν Ἀίγύπτῳ βασιλεύειν μετὰ πάντων\nτῶν ἀγαθῶν. ἀλλὰ καὶ τοῦτό γε εἰδὼς ἐκ τῶν ἐπιστο-\nλῶν ὧν ἀνέγνων 〈δῆλος〉 ἦν ὁ βασιλεύς, τἀμὰ πεπυσ-\nμένος ὡς ἔοικε περὶ σέ, καὶ ἠρέμα διʼ ὑπονοιῶν Αἰ-\nγυπτίοις θέλων ἀστεισμοῖς σε διατωθάζειν. χαίρω διὰ\nτοῦτο, ὅτι πεπλεύκασι καὶ εἰς Αἴγυπτον πρὸς αὐτὸν\nοἱ ἡμέτεροι ἔρωτες· καὶ πείθεται πάντως ἐξ ὧν ἤκουσεν\nἀδύνατα σπουδάζειν ἐπιθυμῶν Ἀθήνας πρὸς αὐτὸν δια-\nβῆναι. τί γὰρ Ἀθῆναι χάρις Μενάνδρου; τί δὲ Μέναν-\nδρος χωρὶς Γλυκέρας; ἥτις αὐτῷ καὶ τὰ προσωπεῖα δια-\nσκευάζω καὶ τὰς ἐσθῆτας ἐνδύω, κἀν τοῖς παρασκηνίοις\n\n\n\n\nἕστηκα τοὺς δακτύλους ἐμαυτῆς πιέζουσα καὶ τρέ-\nμουσα, ἕως ἂν κροταλίσῃ τὸ θέατρον· τότε νὴ τὴν Ἄρ-\nτεμιν ἀναψψύχω καὶ περιβάλλουσά σε τὴν ἱερὰν [τῶν\nδραμάτων] ἐκείνην κεφαλὴν ἐναγκαλίζομαι. ἀλλʼ ὅ γε\nταῖς φίλαις τότε χαίρειν ἔφην, τοῦτʼἦν Μένανδρε,\nὅτι οὐκ ἄρα λυκέρα μόνον ἀλλὰ καὶ βασιλεῖς ὑπερ-\nθαλάσσ(ιροι ἐρῶσί σου, καὶ διαπόντιοι φῆμαι τὰς σὰς\nἀρετὰς κατηγγέλκασι. καὶ Ἀῖγυπτος καὶ Vειλος καὶ\nΠρωτέως ἀκροωτήρια καὶ αἱ Φάριαι σκοπιαὶ επάντα\nμετέωρα νῦν ἐστι, βουλόμενα ἰδεῖν Μένανδρον καὶ\nἀκοῦσαι φιλαργύρων καὶ ἐρώντων καὶ δεισιδαιμόνων\nκαὶ ἀπίστων [καὶ πατέρων καὶ υἱῶν 〈καὶ γραῶν〉 καὶ\nθεραπόντων] καὶ παντὸς 〈τοῦ〉[ἐν]σκηνοβατουμένου· ὧν\nἀκούσονται μέν, οὐκ ὄψονται δὲ Μένανδρον, εἰ μὴ ἐν\nἄστει παρὰ λυκέρᾳ γένοιντο καὶ τὴν ἐμὴν εὐδαιμο-\nνίαν ἴδοιεν, τὸν πάντη διὰ τὸ κλέος αὐτοῦ Μένανδρον\nκαὶ νύκτωρ καὶ μεθʼ ἡμέραν ἐμοὶ προσκείμενον. οὐ\nμὴν ἀλλʼ εἴγε ἄρα πόθος αἱρεῖ σέ τις καὶ τῶν ἐκεῖ\nἀγαθῶν καὶ εἰ μηδενὸς ἄλλου τῆς γε Αἰγύπτου, χρή-\nμάτος μεγάλου, καὶ τῶν αὐτόθι πυραμίδων καὶ τῶν\nἠχούντων ἀγαλμάτων καὶ τοῦ περιβοήτου λαβυρίνθου\n\n\n\n\nκαὶ τῶν ἄλλων ὅσα ὑπὸ χρόνου ἢ τέχνης παρʼ αὐτοῖς\nτίμια, δέομαί σου Μένανδρε, μὴ ποιήσῃ με πρόφασιν·\nμηδέ με Ἀθηναῖοι διὰ ταῦτα μισησάτωσαν ἥδη τούς\nμεδίμνους ἀριθμοῦντες, οθς αὐτοῖς ὁ βασιλεὺς πέμψει\nδιὰ σέ. ἀλλʼ ἄπιθι πᾶσι θεοῖς, ἀγαθῇ τύχς, δεξιοῖς\nπνεύμασι, Διὶ οὐρίῳ. ἐγὼ γάρ σε οὐκ ἀπολείψω. μὴ\nτοῦτο δόξης με λέγειν, οὐδʼ αὐτὴ δύναμαι κἂν θέλω·\nἀλλὰ παρεῖσα τὴν μητέρα καὶ τὰς ἀδελφὰς ναυτὶς ἔσο-\nμαι συμπλέουσά σοι· καὶ σφόδρα τῶν εὐθαλάσσων\nγεγένημαι, εὖ [δʼ] οἶδα, κἂν ἐκκλωμένης κώπης ναυ-\nτιᾷς ἐγὼ [θεραπεύσω] θάλψύω σου τὸ ἀσθενοῦν τῶν\nπελαγισμῶν, ἄξω δέ σε ἄτερ μίτων Ἀριάδνη [|είς Ἀῖ-\nγυπτον], οὐ Διόνυσον ἀλλά Διονύσου θεράποντα καὶ |\nπροφήτην. οὐδὲ ἐν Vάξῳ καὶ ἐρημίαις ναυτικαῖς\nἀπολειφθήσομαι τὰς σὰς ἀπιστίας κλαίουσα καὶ ποτνιω-\nμένη. χαιρέτωσαν οἱ Θησεῖς ἐκεῖνοι καὶ τὰ ἄπιστα\nτῶν πρεσβυτέρων ἀμπλακήματα. ἡμῖν δὲ βέβαια πάντα,\nκαὶ τὸ ἄστυ καὶ ὁ Πειραιεύς καὶ ἡ Ἀἴγυπτος. οὐδὲν\n\n\n\n\nχαρίον ἡμῶν τοὺς ἔρωτας οὐχὶ δέξεται πλήρεις· κἂν\nπέτραν οἰκῶμεν, εὖ οἶδα ἀφροδίσιον αὐτὴν τὸ εὔνουν\nποιήσει. πέπεισμαι μήτε χρημάτων σε [μήτε] περιου-\nσίας μήτε πλούτου τὸ καθάπαξ ἐπιθυμεῖν, ἐν ἐμοὶ καὶ\nτοῖς δράμασι τὴν εὐδαιμονίαν κατατιθέμενον· ἀλλʼ οἱ\nσυγγενεῖς, ἀλλʼ οἱ πατέρες, ἀλλʼ οἱ φίλοι, σχεδὸν οἰσθα\nπάντη ἐπάντες πολλῶν δέονται, πλουτεῖν θέλουσι καὶ\nχρηματίζεσθαι. σύ μὲν οὐδέποτε περὶ οὐδενὸς αἰτιάσῃ\nμε οὕτε μικροῦ οὔτε μεγάλου, τοῦτο εὖ οἶδα, πάλαι\nμὲν ἡττημένος μου πάθει καὶ ἔρωτι, νῦν δὲ ῆδη καὶ\nκρίσιν προστεθεικὸς αὐτοῖς, ἦς μᾶλλον περιέχομραι,\nΜένανδρε, φοβουμένη τῆς ἐμπαθοῦς φιλίας τὸ ὀλιγο-\nχρόνιον· ἔστι γὰρ ὡς βίαιος ἡ ἐμπαθὴς φιλία οὕτω\nκαὶ εὐδιάλυτος· οἷς δὲ παραβέβληή[ν]ται καί 〈τι〉 βου-\nλῆς, ἀρραγέστερον ἐν τούτοις ἥδη τὸ ἔργον 〈ὅν〉 οὕτε\nἀμιγὲς ἡδονῆς ἔσται διὰ τὸ πάθος] οὔτε περιδεές.\nθήσει δὲ σὺ τὴν 〈αὐτὴν〉 γνώμην, ὅς γε πολλάκις περὶ\nτούτων αὐτὸς νουθετῶν με διδάσκεις. ἀλλʼ εἰ καὶ σὺ\n\n\n\n\nμή μέ τι μέμψῃ μηδὲ αἰτιάσῃ, δέδοικα τοὺς Ἀττικούς\nσφῆκας, οίτινες ἄρξονται πάντῃ μεπεριβομβεῖν ἐξιοῦσαν\nὡς αὐτὸν ἀφρρημένην τῆς Ἀθηναίων πόλεως τὸν πλοῦ-\nτὸν. ὥστε δέομαί σου Μένανδρε, ἐπίσχες, μηδέ πω\nτῷ βασιλεῖ μηδὲν ἀντεπιστείλῃς. ἔτι βούλευσαι, περί-\nμεινον ἕως 〈ἃν〉 κοινῇ γενώμεθα [καὶ] μετὰ τῶν φίλων\n[καὶ] θεοφράστου καὶ Σπικούρου. τάχαγὰρ ἀλλοιότερα\nκἀκείνοις καὶ σοὶ φανεῖται ταῦτα. μᾶλλον δὲ [καὶ]\nθυσώμεθα καὶ ἴδωμεν τί λέγει τὰ ἱερά, εἴτε λῶον εἰς\nἈίγυπτον ἡμᾶς ἀπιέναι εἴτε μένειν. καὶ χρηστηριασ-\nθῶμεν εἰς Δελφοὺς πέμψαντες· πάτριος ἡμῖν ἐστι〈ν〉\nὁ〉 θεός. ἀπολογίαν ἕξομεν [καὶ πορευόμενοι καὶ μέ-\nνοντες] πρὸς ἀμφότερα τοὺς θεούς. μᾶλλον δὲ ἐγὼ\nτοῦτο ποιήσω· καὶ γὰρ ἔχω τινὰ νεωστὶ γυναῖκα ἀπὸ\nΦρυγίας ἥκουσαν εὖ μάλα τούτων ἔμπειρον, γαστρο-\nμαντεύεσθαι δεινὴν τῇ τῶν σπαρτῶν διατάσει νύκτωρ\nκαὶ τῇ τῶν θεῶν δείξει· καὶ οὐ δεῖ λεγούσῃ πιστεύειν,\nἀλλʼ ἰδεῖν, ὡς ἔφη. διαπέμψομαι πρὸς αὐτήν. καὶ\n\n\n\n\nγάρ, ὥς φασε, καὶ κάθαρσίν τινα δεῖ προτελέσαι τὴν\nγυναῖκα καὶ παρασκευάσαι τινὰ ζῶα [ίερεῦσαι] καὶ\nλιβανωτὸν ἄρρενα καὶ στύρακα μακρὸν καὶ πέμματα\nσελήνης καὶ ἄγρια φύλλα τῶν ἄγνων. οἶμαι δὲ καὶ\nσὲ φθήσεσθαι Πειραιόθεν ἐλθεῖν. ἢ δήλωσόν μοι σα-\nφῶς μέχρι τίνος οὐ δύνασαι λυκέραν ἰδεῖν, ἵνʼ ἐγὸ\nμὲν καταδράμω πρὸς σέ, τὴν δὲ Φρυγίαν ταύτην ἑτοι-\nμάσωμαι ἥδη. καὶ εἰ μελετῶν πειράζεις ἀπὸ σαυτοῦ\n〈ἐ〉μὲ καὶ〉 τὸν ειραιᾶ καὶ τὸ[ν] ἀγρίδιον καὶ τὴν\nέουνυχίαν καὶ πάνταγ κατʼ ὀλίγον ὅπως ἐκπέσωσι\nτῆς ψυχῆς - οὐ δύναμαι ταῦτα ποιεῖν μὰ τούς θεούς,\nοὐδὲ σύ δύνασαι διαπεπλεγμένος ὅλως ἥδη μοι. κἂν\nοἱ βασιλεῖς ἐπιστείλωσι πάντες, ἐγὼ πάντων εἰμὶ παρὰ\nσοὶ βασιλικωτέρα καὶ εὐσεβεῖ σοι κέχρημαι ἐραστῇ καὶ\nὅρκων ἐρῶν μνήμονι. ὥστε πειρῶ μᾶλλον, ἐμὴ φιλό-\nτης, θᾶσσον εἰς ἄστυ παραγενέσθαι, ὅπως εἷ γε μετα-\n\n\n\n\nβουλεύσαιο περὶᾳ. τῆς πρὸς βασιλέα ἀρίξεως,. ἄχς\nεὐτρεπισμένα τὰ δράματα (καὶοο ἐξ αὐτῶν ἃ μάλιστα\nὀνῆσαι δύναται τολεμαῖον καὶ τὸν αὐτοῦ Διόνυσον\n— οὐ δημοκρατικόν, ὡς οἶσθα — εἴτε θαῖδα εἴτε\nΜισούμενον εἴτε ὑρασυλέοντα ἕτε Ἐπιτρέποντας εἴτε\nῬπιζομένην εἴτε ικυών〈ιον, εἴθ’ ὅτι〉οῦν ἄλλο. τί\nδέ; ἐγὼ θρασεῖα καὶ τολμηρά τίς εἰμι τὰ Μενάνδρου\nδιακρίνειν ἰδιῶτις οὖσα; ἀλλὰ σοφὸν ἔχω σου τὸν\nἔρωτα καὶ ταῦτʼείδέναι δόνασθαι. σύ γάρ με ἐδίδαξας\nεὐφυᾶ γυναῖκα ταχέως παρʼ ἐρώντων μανθάνειν· ἀλλʼ\nεἰ κοινωνοῦσιν οἱ ἔρωτες σπεύδοντες, αἰδούμεθα 〈μὰ〉\nτὴν Ἄρτεμιν ἀνάξιοι ὑμῶν εἶναι μὴ θᾶττον μανθά-\nνουσαι. πάντως 〈δέο〉 δέομαι, Μένανδρε, κἀκεῖνο παρα-\nσκευάσασθαι τὸ δρᾶμα ἐν ᾧ ἐμὲ γέγραφας, ἵνα κἄν\nμὴ παραγένωμαι σύν σοί, διὰ σοῦ πλεύσω πρὸς Πτολε-\n\n\n\n\nμαῖον, καὶ μᾶλλον αἴσθηταί ὁ βασιλεὺς ὅσον ἰσχύει\nκαὶ παρὰ σοὶ γεγραμμένους φέρειν ἑαυτοῦ τοὺς ἔρω-\nτας ἀφεὶς ἐν ἄστει τοὺς ἀληθινούς. ἀλλ᾿ οὐδὲ τού-\nτους ἀφήσεις, εὖ ἴσθι· κυβερνᾶν ἢ πρῳρατεύειν, ἕως\nδεῦρο παραγίνῃ πρὸς ἡμᾶς Πειραιόθεν, μαθήσομαι,\nἵνα σε ταῖς ἐμαῖς χερσὶν ἀκύμονα ναυστολήσω πλέουσα,\nεἰ τοῦτο ἄμεινον εἶναι φαίνοιτο. φανείη δέ, ὦ θεοὶ\nπάντες, ὃ κοινῇ λυσιτελήσει, καὶ μαντεύσαιτο ἡ Φρυγία\nτὰ συμφέροντα κρεῖσσον τῆς θεοφορουμένης σου κόρης.\nἔρρωσο.\n","locs":[{"loc":"urn:cts:greekLit:tlg0640.tlg001:1.1","start":0,"length":1455},{"loc":"urn:cts:greekLit:tlg0640.tlg001:1.2","start":1455,"length":932},{"loc":"urn:cts:greekLit:tlg0640.tlg001:1.3","start":2387,"length":903},{"loc":"urn:cts:greekLit:tlg0640.tlg001:1.4","start":3290,"length":880},{"loc":"urn:cts:greekLit:tlg0640.tlg001:1.5","start":4170,"length":609},{"loc":"urn:cts:greekLit:tlg0640.tlg001:1.6","start":4779,"length":1093},{"loc":"urn:cts:greekLit:tlg0640.tlg001:1.7","start":5872,"length":328},{"loc":"urn:cts:greekLit:tlg0640.tlg001:1.8","start":6200,"length":1026},{"loc":"urn:cts:greekLit:tlg0640.tlg001:1.9","start":7226,"length":900},{"loc":"urn:cts:greekLit:tlg0640.tlg001:1.10","start":8126,"length":1328},{"loc":"urn:cts:greekLit:tlg0640.tlg001:1.11","start":9454,"length":913},{"loc":"urn:cts:greekLit:tlg0640.tlg001:1.12","start":10367,"length":392},{"loc":"urn:cts:greekLit:tlg0640.tlg001:1.13","start":10759,"length":1481},{"loc":"urn:cts:greekLit:tlg0640.tlg001:1.14","start":12240,"length":973},{"loc":"urn:cts:greekLit:tlg0640.tlg001:1.15","start":13213,"length":1571},{"loc":"urn:cts:greekLit:tlg0640.tlg001:1.16","start":14784,"length":922},{"loc":"urn:cts:greekLit:tlg0640.tlg001:1.17","start":15706,"length":709},{"loc":"urn:cts:greekLit:tlg0640.tlg001:1.18","start":16415,"length":311},{"loc":"urn:cts:greekLit:tlg0640.tlg001:1.19","start":16726,"length":125},{"loc":"urn:cts:greekLit:tlg0640.tlg001:1.20","start":16851,"length":664},{"loc":"urn:cts:greekLit:tlg0640.tlg001:1.21","start":17515,"length":886},{"loc":"urn:cts:greekLit:tlg0640.tlg001:1.22","start":18401,"length":414},{"loc":"urn:cts:greekLit:tlg0640.tlg001:2.1","start":18815,"length":669},{"loc":"urn:cts:greekLit:tlg0640.tlg001:2.2","start":19484,"length":828},{"loc":"urn:cts:greekLit:tlg0640.tlg001:2.3","start":20312,"length":475},{"loc":"urn:cts:greekLit:tlg0640.tlg001:2.4","start":20787,"length":672},{"loc":"urn:cts:greekLit:tlg0640.tlg001:2.5","start":21459,"length":972},{"loc":"urn:cts:greekLit:tlg0640.tlg001:2.6","start":22431,"length":468},{"loc":"urn:cts:greekLit:tlg0640.tlg001:2.7","start":22899,"length":579},{"loc":"urn:cts:greekLit:tlg0640.tlg001:2.8","start":23478,"length":819},{"loc":"urn:cts:greekLit:tlg0640.tlg001:2.9","start":24297,"length":698},{"loc":"urn:cts:greekLit:tlg0640.tlg001:2.10","start":24995,"length":694},{"loc":"urn:cts:greekLit:tlg0640.tlg001:2.11","start":25689,"length":428},{"loc":"urn:cts:greekLit:tlg0640.tlg001:2.12","start":26117,"length":288},{"loc":"urn:cts:greekLit:tlg0640.tlg001:2.13","start":26405,"length":701},{"loc":"urn:cts:greekLit:tlg0640.tlg001:2.14","start":27106,"length":455},{"loc":"urn:cts:greekLit:tlg0640.tlg001:2.15","start":27561,"length":635},{"loc":"urn:cts:greekLit:tlg0640.tlg001:2.16","start":28196,"length":735},{"loc":"urn:cts:greekLit:tlg0640.tlg001:2.17","start":28931,"length":1117},{"loc":"urn:cts:greekLit:tlg0640.tlg001:2.18","start":30048,"length":601},{"loc":"urn:cts:greekLit:tlg0640.tlg001:2.19","start":30649,"length":1025},{"loc":"urn:cts:greekLit:tlg0640.tlg001:2.20","start":31674,"length":468},{"loc":"urn:cts:greekLit:tlg0640.tlg001:2.21","start":32142,"length":699},{"loc":"urn:cts:greekLit:tlg0640.tlg001:2.22","start":32841,"length":409},{"loc":"urn:cts:greekLit:tlg0640.tlg001:2.23","start":33250,"length":372},{"loc":"urn:cts:greekLit:tlg0640.tlg001:2.24","start":33622,"length":479},{"loc":"urn:cts:greekLit:tlg0640.tlg001:2.25","start":34101,"length":715},{"loc":"urn:cts:greekLit:tlg0640.tlg001:2.26","start":34816,"length":597},{"loc":"urn:cts:greekLit:tlg0640.tlg001:2.27","start":35413,"length":724},{"loc":"urn:cts:greekLit:tlg0640.tlg001:2.28","start":36137,"length":473},{"loc":"urn:cts:greekLit:tlg0640.tlg001:2.29","start":36610,"length":425},{"loc":"urn:cts:greekLit:tlg0640.tlg001:2.30","start":37035,"length":464},{"loc":"urn:cts:greekLit:tlg0640.tlg001:2.31","start":37499,"length":487},{"loc":"urn:cts:greekLit:tlg0640.tlg001:2.32","start":37986,"length":653},{"loc":"urn:cts:greekLit:tlg0640.tlg001:2.33","start":38639,"length":637},{"loc":"urn:cts:greekLit:tlg0640.tlg001:2.34","start":39276,"length":660},{"loc":"urn:cts:greekLit:tlg0640.tlg001:2.35","start":39936,"length":837},{"loc":"urn:cts:greekLit:tlg0640.tlg001:2.36","start":40773,"length":597},{"loc":"urn:cts:greekLit:tlg0640.tlg001:2.37","start":41370,"length":853},{"loc":"urn:cts:greekLit:tlg0640.tlg001:2.38","start":42223,"length":1183},{"loc":"urn:cts:greekLit:tlg0640.tlg001:2.39","start":43406,"length":811},{"loc":"urn:cts:greekLit:tlg0640.tlg001:3.1","start":44217,"length":843},{"loc":"urn:cts:greekLit:tlg0640.tlg001:3.2","start":45060,"length":1010},{"loc":"urn:cts:greekLit:tlg0640.tlg001:3.3","start":46070,"length":664},{"loc":"urn:cts:greekLit:tlg0640.tlg001:3.4","start":46734,"length":1371},{"loc":"urn:cts:greekLit:tlg0640.tlg001:3.5","start":48105,"length":1084},{"loc":"urn:cts:greekLit:tlg0640.tlg001:3.6","start":49189,"length":893},{"loc":"urn:cts:greekLit:tlg0640.tlg001:3.7","start":50082,"length":1381},{"loc":"urn:cts:greekLit:tlg0640.tlg001:3.8","start":51463,"length":710},{"loc":"urn:cts:greekLit:tlg0640.tlg001:3.9","start":52173,"length":727},{"loc":"urn:cts:greekLit:tlg0640.tlg001:3.10","start":52900,"length":1026},{"loc":"urn:cts:greekLit:tlg0640.tlg001:3.11","start":53926,"length":1203},{"loc":"urn:cts:greekLit:tlg0640.tlg001:3.12","start":55129,"length":1068},{"loc":"urn:cts:greekLit:tlg0640.tlg001:3.13","start":56197,"length":1000},{"loc":"urn:cts:greekLit:tlg0640.tlg001:3.14","start":57197,"length":1004},{"loc":"urn:cts:greekLit:tlg0640.tlg001:3.15","start":58201,"length":1027},{"loc":"urn:cts:greekLit:tlg0640.tlg001:3.16","start":59228,"length":912},{"loc":"urn:cts:greekLit:tlg0640.tlg001:3.17","start":60140,"length":1029},{"loc":"urn:cts:greekLit:tlg0640.tlg001:3.18","start":61169,"length":1063},{"loc":"urn:cts:greekLit:tlg0640.tlg001:3.19","start":62232,"length":2649},{"loc":"urn:cts:greekLit:tlg0640.tlg001:3.20","start":64881,"length":558},{"loc":"urn:cts:greekLit:tlg0640.tlg001:3.21","start":65439,"length":685},{"loc":"urn:cts:greekLit:tlg0640.tlg001:3.22","start":66124,"length":997},{"loc":"urn:cts:greekLit:tlg0640.tlg001:3.23","start":67121,"length":1335},{"loc":"urn:cts:greekLit:tlg0640.tlg001:3.24","start":68456,"length":1136},{"loc":"urn:cts:greekLit:tlg0640.tlg001:3.25","start":69592,"length":1058},{"loc":"urn:cts:greekLit:tlg0640.tlg001:3.26","start":70650,"length":1363},{"loc":"urn:cts:greekLit:tlg0640.tlg001:3.27","start":72013,"length":625},{"loc":"urn:cts:greekLit:tlg0640.tlg001:3.28","start":72638,"length":1399},{"loc":"urn:cts:greekLit:tlg0640.tlg001:3.29","start":74037,"length":1023},{"loc":"urn:cts:greekLit:tlg0640.tlg001:3.30","start":75060,"length":1110},{"loc":"urn:cts:greekLit:tlg0640.tlg001:3.31","start":76170,"length":632},{"loc":"urn:cts:greekLit:tlg0640.tlg001:3.32","start":76802,"length":556},{"loc":"urn:cts:greekLit:tlg0640.tlg001:3.33","start":77358,"length":437},{"loc":"urn:cts:greekLit:tlg0640.tlg001:3.34","start":77795,"length":1590},{"loc":"urn:cts:greekLit:tlg0640.tlg001:3.35","start":79385,"length":892},{"loc":"urn:cts:greekLit:tlg0640.tlg001:3.36","start":80277,"length":1152},{"loc":"urn:cts:greekLit:tlg0640.tlg001:3.37","start":81429,"length":546},{"loc":"urn:cts:greekLit:tlg0640.tlg001:3.38","start":81975,"length":778},{"loc":"urn:cts:greekLit:tlg0640.tlg001:3.39","start":82753,"length":1096},{"loc":"urn:cts:greekLit:tlg0640.tlg001:3.40","start":83849,"length":1170},{"loc":"urn:cts:greekLit:tlg0640.tlg001:3.41","start":85019,"length":99},{"loc":"urn:cts:greekLit:tlg0640.tlg001:3.42","start":85118,"length":721},{"loc":"urn:cts:greekLit:tlg0640.tlg001:4.1","start":85839,"length":577},{"loc":"urn:cts:greekLit:tlg0640.tlg001:4.2","start":86416,"length":1118},{"loc":"urn:cts:greekLit:tlg0640.tlg001:4.3","start":87534,"length":788},{"loc":"urn:cts:greekLit:tlg0640.tlg001:4.4","start":88322,"length":1081},{"loc":"urn:cts:greekLit:tlg0640.tlg001:4.5","start":89403,"length":601},{"loc":"urn:cts:greekLit:tlg0640.tlg001:4.6","start":90004,"length":1305},{"loc":"urn:cts:greekLit:tlg0640.tlg001:4.7","start":91309,"length":2192},{"loc":"urn:cts:greekLit:tlg0640.tlg001:4.8","start":93501,"length":1360},{"loc":"urn:cts:greekLit:tlg0640.tlg001:4.9","start":94861,"length":1384},{"loc":"urn:cts:greekLit:tlg0640.tlg001:4.10","start":96245,"length":1813},{"loc":"urn:cts:greekLit:tlg0640.tlg001:4.11","start":98058,"length":2452},{"loc":"urn:cts:greekLit:tlg0640.tlg001:4.12","start":100510,"length":779},{"loc":"urn:cts:greekLit:tlg0640.tlg001:4.13","start":101289,"length":5946},{"loc":"urn:cts:greekLit:tlg0640.tlg001:4.14","start":107235,"length":3099},{"loc":"urn:cts:greekLit:tlg0640.tlg001:4.15","start":110334,"length":170},{"loc":"urn:cts:greekLit:tlg0640.tlg001:4.16","start":110504,"length":3326},{"loc":"urn:cts:greekLit:tlg0640.tlg001:4.17","start":113830,"length":3423},{"loc":"urn:cts:greekLit:tlg0640.tlg001:4.18","start":117253,"length":4920},{"loc":"urn:cts:greekLit:tlg0640.tlg001:4.19","start":122173,"length":7674}]}
{"id":"urn:cts:greekLit:tlg0641.tlg001.perseus-grc2","text":"Ἦν ἐν Ἐφέσῳ ἀνὴρ τῶν τὰ πρῶτα ἐκεῖ δυναμένων, Λυκομήδης ὄνομα. Τούτῳ τῷ Λυκομήδει ἐκ γυναικὸς ἐπιχωρίου Θεμιστοῦς γίνεται παῖς Ἁβροκόμης, μέγα τι χρῆμα κάλλους οὔτε ἐν Ἰωνίᾳ οὔτε ἐν ἄλλῃ γῇ πρότερον γενομένου.\nΟὗτος ὁ Ἁβροκόμης ἀεὶ μὲν καὶ καθʼ ἡμέραν εἰς κάλλος ηὔξετο, συνήνθει δὲ αὐτῷ τοῖς τοῦ σώματος καλοῖς καὶ τὰ τῆς ψυχῆς ἀγαθά· παιδείαν τε γὰρ πᾶσαν ἐμελέτα καὶ μουσικὴν ποικίλην ἤσκει, θήρα δὲ αὐτῷ καὶ ἱππασία καὶ ὁπλομαχία συνήθη γυμνάσματα.\nἮν δὲ περισπούδαστος ἅπασιν Ἐφεσίοις, ἀλλὰ καὶ τοῖς τὴν ἄλλην Ἀσίαν οἰκοῦσι, καὶ μεγάλας εἶχον ἐν αὐτῷ τὰς ἐλπίδας ὅτι πολίτης ἔσοιτο διαφέρων. Προσεῖχον δὲ ὡς θεῷ τῷ μειρακίῳ· καί εἰσιν ἤδη τινὲς οἳ καὶ προσεκύνησαν ἰδόντες καὶ προσεύξαντο.\nἘφρόνει δὲ τὸ μειράκιον ἐφʼ ἑαυτῷ μέγα καὶ ἠγάλλετο μὲν καὶ τοῖς τῆς ψυχῆς κατορθώμασι, πολὺ δὲ μᾶλλον τῷ κάλλει τοῦ σώματος· πάντων δὲ τῶν ἄλλων, ὅσα δὴ ἐλέγετο καλά, ὡς ἐλαττόνων κατεφρόνει καὶ οὐδὲν αὐτῷ, οὐ θέαμα, οὐκ ἄκουσμα ἄξιον Ἁβροκόμου κατεφαίνετο·\nκαὶ εἴ τινα ἢ παῖδα καλὸν ἀκούσαι ἢ παρθένον εὔμορφον, κατεγέλα τῶν λεγόντων ὡς οὐκ εἰδότων ὅτι εἴη εἷς καλὸς αὐτός. Ἔρωτά γε μὴν οὐδὲ ἐνόμιζεν εἶναι θεόν, ἀλλὰ πάντη ἐξέβαλεν οὐδὲν ἡγούμενος, λέγων ὡς οὐκ ἄν ποτέ τις ἐρασθείη οὐδὲ ὑποταγείη τῷ θεῷ μὴ θέλων·\nεἰ δέ που ἱερὸν ἢ ἄγαλμα Ἔρωτος εἶδε, κατεγέλα, ἀπέφαινέ τε ἑαυτὸν Ἔρωτος παντὸς καλλίονα. Καὶ εἶχεν οὕτως· ὅπου γὰρ Ἁβροκόμης ὀφθείη, οὔτε ἄγαλμα καλὸν ἐφαίνετο οὔτε εἰκὼν ἐπῃνεῖτο.\nΜηνίει πρὸς ταῦτα ὁ Ἔρως· φιλόνεικος γὰρ ὁ θεὸς καὶ ὑπερηφάνοις ἀπαραίτητος· ἐζήτει δὲ τέχνην κατὰ τοῦ μειρακίου· καὶ γὰρ καὶ τῷ θεῷ δυσάλωτος ἐφαίνετο. Ἐξοπλίσας οὖν ἑαυτὸν καὶ πᾶσαν δύναμιν ἐρωτικῶν φαρμάκων περιβαλόμενος ἐστράτευεν ἐφ’ Ἁβροκόμην.\nἬγετο δὲ τῆς Ἀρτέμιδος ἐπιχώριος ἑορτὴ ἀπὸ τῆς πόλεως ἐπὶ τὸ ἱερόν· στάδιοι δέ εἰσιν ἑπτά· ἔδει δὲ πομπεύειν πάσας τὰς ἐπιχωρίους παρθένους κεκοσμημένας πολυτελῶς καὶ τοὺς ἐφήβους, ὅσοι τὴν αὐτὴν ἡλικίαν εἶχον τῷ Ἁβροκόμῃ. Ἦν δὲ αὐτὸς περὶ τὰ ἓξ καὶ δέκα ἔτη καὶ τῶν ἐφήβων προσήπτετο καὶ ἐν τῇ πομπῇ τὰ πρῶτα ἐφέρετο.\nΠολὺ δὲ πλῆθος ἐπὶ τὴν θέαν, πολὺ μὲν ἐγχώριον, πολὺ δὲ ξενικόν· καὶ γὰρ ἔθος ἦν ἐν ἐκείνῃ τῇ πανηγύρει καὶ νυμφίους ταῖς παρθένοις εὑρίσκεσθαι καὶ γυναῖκας τοῖς ἐφήβοις.\nΠαρῄεσαν δὲ κατὰ στίχον οἱ πομπεύοντες· πρῶτα μὲν τὰ ἱερὰ καὶ δᾷδες καὶ κανᾶ καὶ θυμιάματα· ἐπὶ τούτοις ἵπποι καὶ κύνες καὶ σκεύη κυνηγετικὰ ὧδε πολεμικά, τὰ δὲ πλεῖστα εἰρηνικά. ἑκάστη δὲ αὐτῶν οὕτως ὡς πρὸς ἐραστὴν ἐκεκόσμητο.\nἮρχε δὲ τῆς τῶν παρθένων τάξεως Ἄνθεια, θυγάτηρ Μεγαμήδους καὶ Εὐίππης, ἐγχωρίων. Ἦν δὲ τὸ κάλλος τῆς Ἀνθείας οἷον θαυμάσαι καὶ πολὺ τὰς ἄλλας ὑπερεβάλλετο παρθένους. Ἔτη μὲν τεσσαρεσκαίδεκα ἐγεγόνει, ἤνθει δὲ αὐτῆς τὸ σῶμα ἐπʼ εὐμορφίᾳ,\nκαὶ ὁ τοῦ σχήματος κόσμος πολὺς εἰς ὥραν συνεβάλλετο· κόμη ξανθή, ἡ πολλὴ καθειμένη, ὀλίγη πεπλεγμένη, πρὸς τὴν τῶν ἀνέμων φορὰν κινουμένη· ὀφθαλμοὶ γοργοί, φαιδροὶ μὲν ὡς κόρης, φοβεροὶ δὲ ὡς σώφρονος· χιτὼν ἁλουργής, ζωστὸς εἰς γόνυ, μεχρὶ βραχιόνων καθειμένος, νεβρὶς περικειμένη, γωρυτὸς ἀνημμένος, τόξα, ἄκοντες φερόμενοι, κύνες ἑπόμενοι.\nΠολλάκις αὐτὴν ἐπὶ τοῦ τεμένους ἰδόντες Ἐφέσιοι προσεκύνησαν ὡς Ἄρτεμιν. Καὶ τότʼ οὖν ὀφθείσης ἀνεβόησε τὸ πλῆθος, καὶ ἦσαν ποικίλαι παρὰ τῶν θεωμένων φωναί, τῶν μὲν ὑπʼ ἐκπλήξεως τὴν θεὸν εἶναι λεγόντων, τῶν δὲ ἄλλην τινὰ ὑπὸ τῆς θεοῦ περιποιημένην· προσεύχοντο δὲ πάντες καὶ προσεκύνουν καὶ τοὺς γονεῖς αὐτῆς ἐμακάριζον· ἦν δὲ διαβόητος τοῖς θεωμένοις ἅπασιν Ἄνθεια ἡ καλή.\nὩς δὲ παρῆλθε τὸ τῶν παρθένων πλῆθος, οὐδεὶς ἄλλο τι ἢ Ἄνθειαν ἔλεγεν· ὡς δὲ Ἁβροκόμης μετὰ τῶν ἐφήβων ἐπέστη, τοὐνθένδε, καίτοι καλοῦ ὄντος τοῦ κατὰ τὰς παρθένους θεάματος, πάντες ἰδόντες Ἁβροκόμην ἐκείνων ἐπελάθοντο, ἔτρεψαν δὲ τὰς ὄψεις ἐπʼ αὐτὸν βοῶντες ὑπὸ τῆς θέας ἐκπεπληγμένοι, καλὸς Ἁβροκόμης λέγοντες, καὶ οἷος οὐδὲ εἷς καλοῦ μίμημα θεοῦ.\nἬδη δέ τινες καὶ τοῦτο προσέθεσαν οἷος ἂν γάμος γένοιτο Ἁβροκόμου καὶ Ἀνθείας.\nΚαὶ ταῦτʼ ἦν πρῶτα τῆς Ἔρωτος τέχνης μελετήματα. Ταχὺ μὲν δὴ εἰς ἑκατέρους ἡ περὶ ἀλλήλων ἦλθε δόξα· καὶ ἥ τε Ἄνθεια τὸν Ἁβροκόμην ἐπεθύμει ἰδεῖν, καὶ ὁ τέως ἀνέραστος Ἁβροκόμης ἤθελεν Ἄνθειαν ἰδεῖν.\nὩς οὖν ἐτετέλεστο ἡ πομπή, ἦλθον δὲ εἰς τὸ ἱερὸν θύσοντες ἅπαν τὸ πλῆθος καὶ ὁ τῆς πομπῆς κόσμος ἐλέλυτο, ᾔεσαν δὲ ἐς ταὐτὸν ἄνδρες καὶ γυναῖκες, ἔφηβοι καὶ παρθένοι, ἐνταῦθα ὁρῶσιν ἀλλήλους, καὶ ἁλίσκεται Ἄνθεια ὑπὸ τοῦ Ἁβροκόμου, ἡττᾶται δὲ ὑπὸ τοῦ Ἔρωτος Ἁβροκόμης καὶ ἐνεώρα τε συνεχέστερον τῇ κόρῃ καὶ ἀπαλλαγῆναι τῆς ὄψεως ἐθέλων οὐκ ἐδύνατο· κατεῖχε δὲ αὐτὸν ἐγκείμενος ὁ θεός.\nΔιέκειτο δὲ καὶ Ἄνθεια πονήρως, ὅλοις μὲν καὶ ἀναπεπταμένοις τοῖς ὀφθαλμοῖς τὸ Ἁβροκόμου κάλλος εἰσρέον δεχομένη, ἤδη δὲ καὶ τῶν παρθένοις πρεπόντων καταφρονοῦσα· καὶ γὰρ ἐλάλησεν ἄν τι, ἵνα Ἁβροκόμης ἀκούσῃ, καὶ μέρη τοῦ σώματος ἐγύμνωσεν ἂν τὰ δυνατά, ἵνα Ἁβροκόμης ἴδῃ· ὁ δὲ αὑτὸν ἐδεδώκει πρὸς τὴν θέαν καὶ ἦν αἰχμάλωτος τοῦ θεοῦ.\nΚαὶ τότε μὲν θύσαντες ἀπηλλάττοντο λυπούμενοι καὶ τῷ τάχει τῆς ἀπαλλαγῆς μεμφόμενοι· καὶ ἀλλήλους βλέπειν ἐθέλοντες ἐπιστρεφόμενοι καὶ ὑφιστάμενοι πολλὰς προφάσεις διατριβῆς εὕρισκον.\nὩς δὲ ἦλθον ἑκάτερος παρʼ ἑαυτόν, ἔγνωσαν τότε οἷ κακῶν ἐγεγόνεσαν· καὶ ἔννοια ἐκείνους ὑπῄει τῆς ὄψεως θατέρου καὶ ὁ ἔρως ἐν αὐτοῖς ἀνεκαίετο καὶ τὸ περιττὸν τῆς ἡμέρας αὐξήσαντες τὴν ἐπιθυμίαν, ἐπειδὴ εἰς ὕπνον ᾔεσαν, ἐν ἀθρόῳ γίνονται τῷ δεινῷ, καὶ ὁ ἔρως ἐν ἑκατέροις ἦν ἀκατάσχετος.\nΛαβὼν δὴ τὴν κόμην ὁ Ἁβροκόμης καὶ σπαράξας τὴν ἐσθῆτα φεῦ μοι τῶν κακῶν εἶπε, τί πέπονθα ὁ δυστυχής; ὁ μέχρι νῦν ἀνδρικὸς Ἁβροκόμης, ὁ καταφρονῶν Ἔρωτος, ὁ τῷ θεῷ λοιδορούμενος ἑάλωκα καὶ νενίκημαι καὶ παρθένῳ δουλεύειν ἀναγκάζομαι, καὶ φαίνεταί τις ἤδη καλλίων ἐμοῦ καὶ θεὸν Ἔρωτα καλῶ.\nὮ πάντα ἄνανδρος ἐγὼ καὶ πονηρός· οὐ καρτερήσω νῦν; οὐ μενῶ γεννικός; οὐκ ἔσομαι καλλίων Ἔρωτος;\nνῦν οὐδὲν ὄντα θεὸν νικῆσαί με δεῖ. Καλὴ παρθένος· τί δέ; τοῖς σοῖς ὀφθαλμοῖς, Ἁβροκόμη, εὔμορφος Ἄνθεια, ἀλλ’, ἐὰν θέλῃς, οὐχὶ σοί. Δεδόχθω ταῦτα· οὐκ ἂν Ἔρως ποτέ μου κρατήσειε.\nΤαῦτα ἔλεγε, καὶ ὁ θεὸς σφοδρότερος αὐτῷ ἐνέκειτο καὶ εἷλκεν ἀντιτείνοντα καὶ ὠδύνα μὴ θέλοντα. Οὐκέτι δὴ καρτερῶν, ῥίψας ἑαυτὸν εἰς γῆν νενίκηκας εἶπεν, Ἔρως, μέγα σοι τρόπαιον ἐγήγερται καθ’ Ἁβροκόμου τοῦ σώφρονος·\nἱκέτην ἔχεις. Σὺ δὲ σῶσον τὸν ἐπὶ σὲ καταπεφευγότα τὸν πάντων δεσπότην. Μή με περιίδῃς μηδὲ ἐπὶ πολὺ τιμωρήσῃ τὸν θρασύν. Ἄπειρος ὤν, Ἔρως, ἔτι τῶν σῶν ὑπερηφάνουν· ἀλλὰ νῦν Ἄνθειαν ἡμῖν ἀπόδος· γενοῦ μὴ πικρὸς μόνον ἀντιλέγοντι, ἀλλʼ εὐεργέτης ἡττωμένῳ θεός.\nΤαῦτα ἔλεγεν, ὁ δὲ Ἔρως ἔτι ὠργίζετο καὶ μεγάλην τῆς ὑπεροψίας ἐνενόει τιμωρίαν εἰσπράξασθαι τὸν Ἁβροκόμην.\nΔιέκειτο δὲ καὶ ἡ Ἄνθεια πονήρως· καὶ οὐκέτι φέρειν δυναμένη ἐπεγείρει ἑαυτήν, πειρωμένη τοὺς παρόντας λανθάνειν. Τί φησὶν ἡ δυστυχὴς πέπονθα; παρθένος παρʼ ἡλικίαν ἐρῶ καὶ ὀδυνῶμαι καινὰ καὶ κόρῃ μὴ πρέποντα. Ἐφʼ Ἁβροκόμῃ μαίνομαι καλῷ μέν, ἀλλʼ ὑπερηφάνῳ.\nΚαὶ τίς ἔσται ὁ τῆς ἐπιθυμίας ὅρος καὶ τί τὸ πέρας τοῦ κακοῦ; Σοβαρὸς οὗτος ἐρώμενος, παρθένος ἐγὼ φρουρουμένη· τίνα βοηθὸν λήψομαι; τίνι τἀμὰ κοινώσομαι; ποῦ δ’ Ἁβροκόμην ὄψομαι;\nΤαῦθʼ ἑκάτερος αὐτῶν δι ’ ὅλης τῆς νυκτὸς ὠδύρετο, εἶχον δὲ πρὸ ὀφθαλμῶν τὰς ὄψεις τὰς ἑαυτῶν, τὰς εἰκόνας ἐπὶ τῆς ψυχῆς ἀλλήλων ἀναπλάττοντες· ὡς δὲ ἡμέρα ἐγένετο, ᾔει μὲν Ἁβροκόμης ἐπὶ τὰ συνήθη γυμνάσματα, ᾔει δὲ ἡ παρθένος ἐπὶ τὴν ἐξ ἔθους θρησκείαν τῆς θεοῦ.\nἮν δὲ αὐτοῖς καὶ τὰ σώματα ἐκ τῆς παρελθούσης νυκτὸς πεπονηκότα καὶ τὸ βλέμμα ἄθυμον καὶ οἱ χρῶτες ἠλλαγμένοι· καὶ τοῦτο ἐπὶ πολὺ ἐγίνετο καὶ πλέον οὐδὲν αὐτοῖς ἦν.\nἘν τούτῳ ἐν τῷ ἱερῷ τῆς θεοῦ διημερεύοντες ἐνεώρων ἀλλήλοις, εἰπεῖν τἀληθὲς φόβῳ πρὸς ἑκατέρους αἰδούμενοι· τοσοῦτο δέ· ἐστέναξεν ἄν ποτε Ἁβροκόμης καὶ ἐδάκρυσε καὶ προσεύχετο τῆς κόρης ἀκουούσης ἐλεεινῶς·\nἡ δὲ Ἄνθεια ἔπασχε μὲν τὰ αὐτά, πολὺ δὲ μείζονι τῇ συμφορᾷ κατείχετο· εἰ δέ ποτε ἄλλας παρθένους ἢ γυναῖκας ἴδοι βλεπούσας εἰς ἐκεῖνον (ἑώρων δὲ ἅπασαι εἰς Ἁβροκόμην), δήλη ἦν λυπουμένη, μὴ παρευδοκιμηθῇ φοβουμένη. Εὐχαὶ δὲ αὐτοῖς ἑκατέροις ἦσαν πρὸς τὴν θεὸν κοινῇ, λανθάνουσαι μέν, ἀλλʼ ἐγίνοντο ὅμοιαι.\nΧρόνου δὲ προϊόντος οὐκέτι τὸ μειράκιον ἐκαρτέρει, ἤδη δὲ αὐτῷ καὶ τὸ σῶμα πᾶν ἠφάνιστο καὶ ἡ ψυχὴ κατεπεπτώκει, ὥστε ἐν πολλῇ ἀθυμίᾳ τὸν Λυκομήδην καὶ τὴν Θεμιστὼ γεγονέναι, οὐκ εἰδότας μὲν ὅ τι εἴη τὸ συμβαῖνον Ἁβροκόμῃ, δεδοικότας δὲ ἐκ τῶν ὁρωμένων.\nἘν ὁμοίῳ δὲ φόβῳ καὶ ὁ Μεγαμήδης καὶ ἡ Εὐίππη περὶ τῆς Ἀνθείας καθειστήκεσαν, ὁρῶντες αὐτῆς τὸ μὲν κάλλος μαραινόμενον, τὴν δὲ αἰτίαν οὐ φαινομένην τῆς συμφορᾶς. Τέλος δ’ εἰσάγουσι παρὰ τὴν Ἄνθειαν μάντεις καὶ ἱερέας, ὡς εὑρήσοντας λύσιν τοῦ δεινοῦ.\nΟἱ δὲ ἐλθόντες ἔθυόν τε ἱερεῖα καὶ ποικίλα ἐπέσπενδον καὶ ἐπέλεγον φωνὰς βαρβαρικάς, ἐξιλάσκεσθαί τινας λέγοντες δαίμονας, καὶ προσεποιοῦντο ὡς εἴη τὸ δεινὸν ἐκ τῶν ὑποχθονίων θεῶν.\nΠολλὰ δὲ καὶ ὑπὲρ Ἁβροκόμου οἱ περὶ τὸν Λυκομήδην ἔθυόν τε καὶ εὔχοντο· λύσις δὲ οὐδεμία τοῦ δεινοῦ οὐδὲ ἑτέρῳ αὐτῶν ἐγίνετο, ἀλλὰ καὶ ἔτι μᾶλλον ὁ ἔρως ἀνεκάετο.\nἜκειντο μὲν δὴ ἑκάτεροι νοσοῦντες, πάνυ ἐπισφαλῶς διακείμενοι, ὅσον οὐδέπω τεθνήξεσθαι προσδοκώμενοι, κατειπεῖν αὑτῶν τὴν συμφορὰν μὴ δυνάμενοι. Τέλος δὲ πέμπουσιν οἱ πατέρες ἑκατέρων εἰς θεοῦ μαντευσόμενοι τήν τε αἰτίαν τῆς νόσου καὶ τὴν ἀπαλλαγήν.\nὈλίγον δὲ ἀπέχει τὸ ἱερὸν τοῦ ἐν Κολοφῶνι Ἀπόλλωνος· διάπλους ἀπʼ Ἐφέσου σταδίων ὀγδοήκοντα. Ἐνταῦθα οἱ παρʼ ἑκατέρων ἀφικόμενοι δέονται τοῦ θεοῦ ἀληθῆ μαντεύεσθαι· ἐληλύθεσαν δὴ κατὰ ταὐτά.\nΧρᾷ δὲ ὁ θεὸς κοινὰ ἀμφοτέροις τὰ μαντεύματα ἐμμέτρως. Τὰ δ’ ἔπη τάδε· Τίπτε ποθεῖτε μαθεῖν νούσου τέλος ἠδὲ καὶ ἀρχήν;Ἀμφοτέρους μία νοῦσος ἔχει, λύσις ἔνθεν ἀνέστη.Δεινὰ δʼ ὁρῶ τοῖσδεσσι πάθη καὶ ἀνήνυτα ἔργα·ἀμφότεροι φεύξονται ὑπεὶρ ἅλα λυσσοδίωκτοι,δεσμὰ δὲ μοχθήσουσι παρʼ ἀνδράσι μιξοθαλάσσοις καὶ τάφος ἀμφοτέροις θάλαμος καὶ πῦρ ἀΐδηλον, καὶ ποταμοῦ Νείλου παρὰ ῥεύμασιν Ἴσιδι σεμνῇ σωτείρῃ μετόπισθε παραστῇς ὄλβια δῶρα. Ἀλλʼ ἔτι που μετὰ πήματʼ ἀρείονα πότμον ἔχουσι.\nΤαῦτα ὡς ἐκομίσθη τὰ μαντεύματα εἰς Ἔφεσον, εὐθὺς μὲν οἱ πατέρες αὐτῶν ἦσαν ἐν ἀμηχανίᾳ καὶ τὸ δεινὸν ὅ τι ἦν πάνυ ἠπόρουν· συμβάλλειν δὲ τὰ τοῦ θεοῦ λόγια οὐκ ἐδύναντο· οὔτε γὰρ τίς ἡ νόσος οὔτε τίς ἡ φυγή, οὔτε τίνα τὰ δεσμὰ οὔτε ὁ τάφος τίς οὔτε ὁ ποταμὸς τίς οὔτε τίς ἡ ἐκ τοῦ θεοῦ βοήθεια.\nἜδοξεν οὖν αὐτοῖς πολλὰ βουλευσαμένοις παραμυθήσασθαι τὸν χρησμὸν ὡς οἷόν τε καὶ συζεῦξαι γάμῳ τοὺς παῖδας, ὡς τοῦτο καὶ τοῦ θεοῦ βουλομένου δι’ ὧν ἐμαντεύσατο. Ἐδόκει δὴ ταῦτα καὶ διέγνωσαν μετὰ τὸν γάμον ἐκπέμψαι χρόνῳ τινὶ ἀποδημήσοντας αὐτούς.\nΜεστὴ μὲν ἤδη ἡ πόλις ἦν τῶν εὐωχουμένων, πάντα δʼ ἦν ἐστεφανωμένα καὶ διαβόητος ὁ μέλλων γάμος· ἐμακαρίζετο δὲ ὑπὸ πάντων ὁ μὲν οἷαν ἄξεται γυναῖκα, ἡ δὲ οἵῳ μειρακίῳ συγκατακλιθήσεται.\nὉ δὲ Ἁβροκόμης ὡς ἐπύθετο καὶ τὸν χρησμὸν καὶ τὸν γάμον, ἐπὶ μὲν τῷ τὴν Ἄνθειαν ἕξειν μεγάλως ἔχαιρεν· ἐφόβει δὲ αὐτὸν οὐδὲν τὰ μεμαντευμένα, ἀλλ’ ἐδόκει παντὸς εἶναι δεινοῦ τὰ παρόντα ἡδίονα. Κατὰ ταυτὰ δὲ καὶ ἡ Ἄνθεια ἥδετο μὲν ὅτι Ἁβροκόμην ἕξει· τίς δὲ ἡ φυγὴ καὶ τίνες αἱ συμφοραὶ κατεφρόνει, πάντων τῶν ἐσομένων κακῶν Ἁβροκόμην ἔχουσα παραμυθίαν.\nὩς οὖν ἐφέστηκεν ὁ τῶν γάμων καιρός, καὶ παννυχίδες ἤγοντο καὶ ἱερεῖα πολλὰ ἐθύετο τῇ θεῷ. Καὶ ἐπειδὴ ταῦτα ἐξετετέλεστο, ἡκούσης τῆς νυκτὸς (βραδύνειν δὲ πάντα ἐδόκει Ἁβροκόμῃ καὶ Ἀνθείᾳ) ἦγον τὴν κόρην εἰς τὸν θάλαμον μετὰ λαμπάδων, τὸν ὑμέναιον ᾄδοντες, ἐπευφημοῦντες, καὶ εἰσαγαγόντες κατέκλιναν.\nἮν δʼ αὐτοῖς ὁ θάλαμος οὕτως πεποιημένος· κλίνη χρυσῆ στρώμασιν ἔστρωτο πορφυροῖς καὶ ἐπὶ τῆς κλίνης Βαβυλωνία ἐπεποίκιλτο σκηνή· παίζοντες Ἔρωτες, οἱ μὲν Ἀφροδίτην θεραπεύοντες (ἦν δὲ καὶ Ἀφροδίτης εἰκών), οἱ δὲ ἱππεύοντες ἀναβάται στρουθοῖς, οἱ δὲ στεφάνους πλέκοντες, οἱ δὲ ἄνθη φέροντες·\nταῦτα ἐν τῷ ἑτέρῳ μέρει τῆς σκηνῆς· ἐν δὲ τῷ ἑτέρῳ Ἄρης ἦν οὐχ ὡπλισμένος, ἀλλʼ ὡς πρὸς ἐρωμένην τὴν Ἀφροδίτην κεκοσμημένος, ἐστεφανωμένος, χλανίδα ἔχων· Ἔρως αὐτὸν ὡδήγει, λαμπάδα ἔχων ἡμμένην. Ὑπʼ αὐτῇ τῇ σκηνῇ κατέκλιναν τὴν Ἄνθειαν, ἀγαγόντες πρὸς τὸν Ἁβροκόμην, ἐπέκλεισάν τε τὰς θύρας.\nΤοῖς δὲ ἑκατέροις πάθος συνέβη ταὐτόν, καὶ οὔτε προσειπεῖν ἔτι ἀλλήλους ἠδύναντο οὔτε ἀντιβλέψαι τοῖς ὀφθαλμοῖς, ἔκειντο δὲ ὑφʼ ἡδονῆς παρειμένοι, αἰδούμενοι, φοβούμενοι, πνευστιῶντες· ἐπάλλετο δὲ αὐτοῖς τὰ σώματα καὶ ἐκραδαίνοντο αὐτοῖς αἱ ψυχαί.\nὈψὲ δὲ ὁ Ἁβροκόμης ἀνενεγκὼν περιέλαβε τὴν Ἄνθειαν· ἡ δὲ ἐδάκρυε τῆς ψυχῆς αὐτῆς σύμβολα προπεμπούσης τῆς ἐπιθυμίας τὰ δάκρυα. Καὶ ὁ Ἁβροκόμης ὢ τῆς ἐμοὶ φησὶ ποθεινοτάτης νυκτός, ἣν μόλις ἀπείληφα, πολλὰς πρότερον νύκτας δυστυχήσας.\nὪ φωτὸς ἡδίων ἐμοὶ κόρη καὶ τῶν πώποτε λαλουμένων εὐτυχεστέρα· τὸν ἐραστὴν ἔχεις ἄνδρα, μεθʼ οὗ ζῆν καὶ ἀποθανεῖν ὑπάρξει γυναικὶ σώφρονι. Εἰπὼν κατεφίλει τε καὶ ὑπεδέχετο τὰ δάκρυα, καὶ αὐτῷ ἐδόκει παντὸς μὲν εἶναι νέκταρος ποτιμώτερα τὰ δάκρυα, παντὸς δὲ τοῦ πρὸς ὀδύνην φαρμάκου δυνατώτερα.\nἩ δὲ ὀλίγα αὐτὸν προσφθεγξαμένη ναὶ φησὶν Ἁβροκόμη, δοκῶ σοι καλή, καὶ μετὰ τὴν σὴν εὐμορφίαν ἀρέσκω σοι; Ἄνανδρε καὶ δειλέ, πόσον ἐβράδυνας ἐρῶν χρόνον; πόσον ἠμέλησας; ἀπὸ τῶν ἐμαυτῆς κακῶν ἃ πέπονθας οἶδα.\nἈλλʼ ἰδού, δάκρυα μὲν ὑποδέχου τἀμά, καὶ ἡ καλή σου κόμη πινέτω πῶμα τὸ ἐρωτικόν, καὶ συμφύντες ἀλλήλοις ἀναμιγῶμεν, καταβρέχωμεν δὲ καὶ τοὺς στεφάνους τοῖς παρʼ ἀλλήλων δάκρυσιν, ἵνʼ ἡμῖν καὶ οὗτοι συνερῶσιν.\nΕἰποῦσα ἅπαν μὲν αὐτοῦ τὸ πρόσωπον ἠσπάζετο, ἅπασαν δὲ τὴν κόμην τοῖς αὑτῆς ὀφθαλμοῖς προσετίθει καὶ τοὺς στεφάνους ἀνελάμβανε καὶ τὰ χείλη τοῖς χείλεσι φιλοῦσα συνηρμόκει, καὶ ὅσα ἐνενόουν, διὰ τῶν χειλέων ἐκ ψυχῆς εἰς τὴν θατέρου ψυχὴν διὰ τοῦ φιλήματος παρεπέμπετο.\nΦιλοῦσα δὲ αὐτοῦ τοὺς ὀφθαλμοὺς ὦ φησὶ πολλάκις με λυπήσαντες ὑμεῖς, ὦ τὸ πρῶτον ἐνθέντες τῇ ἐμῇ κέντρον ψυχῇ, οἱ τότε μὲν σοβαροί, νῦν δὲ ἐρωτικοί, καλῶς μοι διηκονήσατε, καὶ τὸν ἔρωτα τὸν ἐμὸν καλῶς εἰς τὴν Ἁβροκόμου ψυχὴν ὡδηγήσατε.\nΤοιγαροῦν ὑμᾶς πολλὰ φιλῶ καὶ ὑμῖν ἐφαρμόζω τοὺς ὀφθαλμοὺς τοὺς ἐμούς, τοὺς Ἁβροκόμου διακόνους· ὑμεῖς δὲ ἀεὶ βλέποιτε ταῦτα, καὶ μήτε Ἁβροκόμῃ ἄλλην δείξητε καλήν, μήτε ἐμοὶ δόξῃ τις ἄλλος εὔμορφος· ἔχετε ψυχάς, ἃς αὐτοὶ ἐξεκαύσατε· ταύτας ὁμοίως τηρήσατε.\nΤαῦτα εἶπε, καὶ περιφύντες ἀνεπαύοντο καὶ τὰ πρῶτα τῶν Ἀφροδίτης ἀπέλαυον· ἐφιλονείκουν δὲ δι’ ὅλης τῆς νυκτὸς πρὸς ἀλλήλους, φιλοτιμούμενοι τίς φανεῖται μᾶλλον ἐρῶν.\nἘπειδὴ δὲ ἡμέρα ἐγένετο, ἀνίσταντο πολὺ μὲν ἡδίονες, πολὺ δὲ εὐθυμότεροι, ἀπολαύσαντες ὧν ἐπεθύμησαν χρόνῳ καλῶς.\nἙορτὴ δὲ ἦν ἅπας ὁ βίος αὐτοῖς καὶ μεστὰ εὐωχίας πάντα καὶ ἤδη καὶ τῶν μεμαντευμένων λήθη· ἀλλʼ οὐχὶ τὸ εἱμαρμένον ἐπελέληστο, οὐδʼ ὅτῳ ἐδόκει ταῦτα θεῷ ἠμέλει.\nΧρόνου δὲ διελθόντος ὀλίγου ἔγνωσαν οἱ πατέρες ἐκπέμπειν αὐτοὺς τῆς πόλεως κατὰ τὰ βεβουλευμένα· ἤμελλόν τε γὰρ ἄλλην ὄψεσθαι γῆν καὶ ἄλλας πόλεις καὶ τὸν τοῦ θεοῦ χρησμόν, ὡς οἷόν τε ἦν, παραμυθήσεσθαι ἀπαλλαγέντες χρόνῳ τινὶ Ἐφέσου.\nΠαρεσκευάζετο δὴ πάντα αὐτοῖς πρὸς τὴν ἔξοδον, ναῦς τε μεγάλη καὶ ναῦται πρὸς ἀναγωγὴν ἕτοιμοι, καὶ τὰ ἐπιτήδεια ἐνεβάλλετο, πολλὴ μὲν ἐσθὴς καὶ ποικίλη, πολὺς δὲ ἄργυρος καὶ χρυσός, ἥ τε τῶν σιτίων ὑπερβάλλουσα ἀφθονία.\nΘυσίαι δὲ πρὸ τῆς ἀναγωγῆς τῇ Ἀρτέμιδι καὶ εὐχαὶ τοῦ δήμου παντὸς καὶ δάκρυα πάντων, ὡς μελλόντων ἀπαλλάττεσθαι παίδων κοινῶν. Ἦν δὲ ὁ πλοῦς αὐτοῖς ἐπʼ Αἴγυπτον παρεσκευασμένος.\nὩς δʼ ἦλθεν ἡ τῆς ἀναγωγῆς ἡμέρα, πολλοὶ μὲν οἰκέται, πολλαὶ δὲ θεράπαιναι μελλούσης δὲ τῆς νεὼς ἐπανάξεσθαι, πᾶν μὲν τὸ Ἐφεσίων πλῆθος παρῆν παραπέμπον, πολλαὶ δὲ καὶ τῶν μετὰ λαμπάδων καὶ θυσιῶν.\nἘν τούτῳ μὲν οὖν ὁ Λυκομήδης καὶ ἡ Θεμιστώ, πάντων ἅμα ἐν ὑπομνήσει γενόμενοι, τοῦ χρησμοῦ, τοῦ παιδός, τῆς ἀποδημίας, ἔκειντο εἰς γῆν ἀθυμοῦντες· ὁ δὲ Μεγαμήδης καὶ ἡ Εὐίππη ἐπεπόνθεσαν μὲν τὰ αὐτά, εὐθυμότεροι δὲ ἦσαν, τὰ τέλη σκοποῦντες τῶν μεμαντευμένων.\nἬδη μὲν οὖν ἐθορύβουν οἱ ναῦται, καὶ ἐλύετο τὰ πρυμνήσια, καὶ ὁ κυβερνήτης τὴν αὑτοῦ χώραν κατελάμβανε, καὶ ἡ ναῦς ἀπεκινεῖτο.\nΒοὴ δὲ τῶν ἀπὸ τῆς γῆς καὶ τῶν ἐν τῇ νηὶ πολλὴ καὶ συμμιγής, τῶν μὲν ὦ παῖδες λεγόντων φίλτατοι, ἆρα ἔτι ὑμᾶς οἱ φύντες ὀψόμεθα; τῶν δὲ ὦ πατέρες, ἆρα ὑμᾶς ἀποληψόμεθα; Δάκρυα δὴ καὶ οἰμωγή, καὶ ἕκαστος ὀνομαστὶ τὸν οἰκεῖον ἐκάλει, εἰς ὑπόμνησιν ἀλλήλοις ἐγκαταλείποντες τοὔνομα.\nὉ δὲ Μεγαμήδης φιάλην λαβὼν καὶ ἐπισπένδων εὔχετο ὡς ἐξάκουστον εἶναι τοῖς ἐν τῇ νηὶ ὦ παῖδες λέγων μάλιστα μὲν εὐτυχοῖτε καὶ φύγοιτε τὰ σκληρὰ τῶν μαντευμάτων, καὶ ὑμᾶς ἀνασωθέντας ὑποδέξαιντο Ἐφέσιοι, καὶ τὴν φιλτάτην ἀπολάβοιτε πατρίδα· εἰ δὲ ἄλλο τι συμβαίη, τοῦτο μὲν ἴστε οὐδὲ ἡμᾶς ἔτι ζησομένους· προΐεμεν δὲ ὑμᾶς ὁδὸν μὲν δυστυχῆ ἀλλʼ ἀναγκαίαν.\nἜτι λέγοντα ἐξιόντα ἐπέσχε τὰ δάκρυα· καὶ οἱ μὲν ἀπῄεσαν εἰς τὴν πόλιν, τοῦ πλήθους αὐτοὺς θαρρεῖν παρακαλοῦντος, ὁ δὲ Ἁβροκόμης καὶ ἡ Ἄνθεια ἀλλήλοις περιφύντες ἔκειντο πολλὰ ἅμα ἐννοοῦντες, τοὺς πατέρας οἰκτείροντες, τῆς πατρίδος ἐπιθυμοῦντες, τὸν χρησμὸν δεδοικότες, τὴν ἀποδημίαν ὑποπτεύοντες· παρεμυθεῖτο δʼ αὐτοὺς εἰς ἅπαντα ὁ μετ’ ἀλλήλων πλοῦς.\nΚἀκείνην μὲν τὴν ἡμέραν οὐρίῳ χρησάμενοι πνεύματι, διανύσαντες τὸν πλοῦν εἰς Σάμον κατήντησαν τὴν τῆς Ἥρας ἱερὰν νῆσον· κἀνταῦθα θύσαντες καὶ δειπνοποιησάμενοι, πολλὰ εὐξάμενοι τῆς νυκτὸς ἐπιγινομένης ἐπανήγοντο.\nΚαὶ ἦν ὁ πλοῦς αὐτοῖς οὔριος· λόγοι δὲ ἐν αὐτοῖς πολλοὶ πρὸς ἀλλήλους ἆρα ἡμῖν ὑπάρξει συγκαταβιῶναι μετʼ ἀλλήλων; Καὶ δή ποτε ὁ Ἁβροκόμης μέγα ἀναστενάξας, ἐν ὑπομνήσει τῶν ἑαυτοῦ γενόμενος Ἄνθεια ἔφησε, τῆς ψυχῆς μοι ποθεινοτέρα, μάλιστα μὲν εὐτυχεῖν εἴη καὶ σώζεσθαι μετʼ ἀλλήλων·\nἂν δʼ ἄρα τι ᾖ πεπρωμένον παθεῖν, καί πως ἀλλήλων ἀπαλλαγῶμεν, ὀμόσωμεν ἑαυτοῖς, φιλτάτη, ὡς σὺ μὲν ἐμοὶ μενεῖς ἁγνὴ καὶ ἄλλον ἄνδρα οὐχ ὑπομενεῖς, ἐγὼ δὲ ὅτι οὐκ ἂν ἄλλῃ γυναικὶ συνοικήσαιμι.\nἈκούουσα δὲ Ἄνθεια μέγα ἀνωλόλυξε καὶ τί τοῦτο ἔφησεν Ἁβροκόμη, πεπίστευκας ὅτι ἐὰν ἀπαλλαγῶ σοῦ, περὶ ἀνδρὸς ἔτι καὶ γάμου σκέψομαι, ἥτις οὐδὲ ζήσομαι τὴν ἀρχὴν ἄνευ σοῦ; Ὡς ὀμνύω γέ σοι τὴν πάτριον ἡμῖν θεόν, τὴν μεγάλην Ἐφεσίων Ἄρτεμιν, καὶ ταύτην ἣν διανύομεν θάλατταν καὶ τὸν ἐπʼ ἀλλήλους ἡμᾶς καλῶς ἐκμήναντα θεόν, ὡς ἐγὼ καὶ βραχύ τι ἀποσπασθεῖσα σοῦ οὔτε ζήσομαι οὔτε τὸν ἥλιον ὄψομαι.\nΤαῦτα ἔλεγεν ἡ Ἄνθεια· ἐπώμνυε δὲ καὶ ὁ Ἁβροκόμης, καὶ ὁ καιρὸς αὐτῶν ἐποίει τοὺς ὅρκους φοβερωτέρους.\nἘν τούτῳ δὲ ἡ ναῦς Κῶ μὲν παραμείβει καὶ Κνίδον, κατεφαίνετο δʼ ἡ Ῥοδίων νῆσος μεγάλη καὶ καλή· καὶ αὐτοὺς ἐνταῦθα ἔδει καταχθῆναι πάντως· δεῖν γὰρ ἔφασκον οἱ ναῦται καὶ ὑδρεύσασθαι καὶ αὐτοὺς ἀναπαύσασθαι, μέλλοντας εἰς μακρὸν ἐμπεσεῖσθαι πλοῦν.\nΚατήγετο δὴ ἡ ναῦς εἰς Ῥόδον καὶ ἐξέβαινον οἱ ναῦται, ἐξῄει δὲ ὁ Ἁβροκόμης ἔχων μετὰ χεῖρα τὴν Ἄνθειαν· συνῄεσαν δὲ πάντες οἱ Ῥόδιοι, τὸ κάλλος τῶν παίδων καταπεπληγότες, καὶ οὐκ ἔστιν ὅστις τῶν ἰδόντων παρῆλθε σιωπῶν· ἀλλʼ οἱ μὲν ἔλεγον ἐπιδημίαν θεῶν, οἱ δὲ προσεκύνουν καὶ προσεποιοῦντο. Ταχὺ δὲ δι’ ὅλης τῆς πόλεως διεπεφοιτήκει τοὔνομα Ἁβροκόμου καὶ Ἀνθείας.\nἘπεύχονται δὲ αὐτοῖς δημοσίᾳ καὶ θυσίας τε θύουσι πολλὰς καὶ ἑορτὴν ἄγουσι τὴν ἐπιδημίαν αὐτῶν. Οἱ δὲ τήν τε πόλιν ἅπασαν ἐξιστόρησαν καὶ ἀνέθεσαν εἰς τὸ τοῦ Ἡλίου ἱερὸν πανοπλίαν χρυσῆν καὶ ἐπέγραψαν ἐπίγραμμα εἰς ὑπόμνημα τῶν ἀναθέντων Οἱ ξεῖνοι τάδε σοι χρυσήλατα τεύχε’ ἔθηκαν,Ἀνθία Ἁβροκόμης θ’, ἱερῆς Ἐφέσοιο πολῖται.\nΤαῦτα ἀναθέντες, ὀλίγας ἡμέρας ἐν τῇ νήσῳ μείναντες, ἐπειγόντων τῶν ναυτῶν ἀνήγοντο ἐπισιτισάμενοι· παρέπεμπε δὲ αὐτοὺς ἅπαν τὸ Ῥοδίων πλῆθος. Καὶ τὰ μὲν πρῶτα ἐφέροντο οὐρίῳ πνεύματι, καὶ ἦν αὐτοῖς ὁ πλοῦς ἀσμένοις, κἀκείνην τε τὴν ἡμέραν καὶ τὴν ἐπιοῦσαν νύκτα ἐφέροντο ἀναμετροῦντες τὴν Αἰγυπτίαν καλουμένην θάλατταν· τῇ δὲ δευτέρᾳ ἐπέπαυτο μὲν ὁ ἄνεμος, γαλήνη δὲ ἦν καὶ πλοῦς βραδὺς καὶ ναυτῶν ῥᾳθυμία καὶ πότος καὶ μέθη καὶ ἀρχὴ τῶν μεμαντευμένων.\nΤῷ δὲ Ἁβροκόμῃ ἐν τούτῳ ἐφίσταται γυνὴ ὀφθῆναι φοβερά, τὸ μέγεθος ὑπὲρ ἄνθρωπον, ἐσθῆτα ἔχουσα φοινικῆν· ἐπιστᾶσα δὲ τὴν ναῦν ἐδόκει κάειν καὶ τοὺς μὲν ἄλλους ἀπόλλυσθαι, αὐτὸν δὲ μετὰ τῆς Ἀνθείας διανήχεσθαι. Ταῦτα ὡς εὐθὺς εἶδεν ἐταράχθη καὶ προσεδόκα τι δεινὸν ἐκ τοῦ ὀνείρατος· καὶ τὸ δεινὸν ἐγίνετο.\nἜτυχον μὲν ἐν Ῥόδῳ πειραταὶ παρορμοῦντες αὐτοῖς, Φοίνικες τὸ γένος, ἐν τριήρει μεγάλῃ· παρώρμουν δὲ ὡς φορτίον ἔχοντες καὶ πολλοὶ καὶ γεννικοί. Οὗτοι κατεμεμαθήκεσαν τῇ νηὶ ὅτι χρυσὸς καὶ ἄργυρος καὶ ἀνδράποδα πολλὰ καὶ τίμια.\nΔιέγνωσαν οὖν ἐπιθέμενοι τοὺς μὲν ἀντιμαχομένους ἀποκτιννύειν, τοὺς δὲ ἄλλους ἄγειν εἰς Φοινίκην πραθησομένους καὶ τὰ χρήματα· κατεφρόνουν δὲ ὡς οὐκ ἀξιομάχων αὐτῶν.\nΤῶν δὲ πειρατῶν ὁ ἔξαρχος Κόρυμβος ἐκαλεῖτο, νεανίας ὀφθῆναι μέγας, φοβερὸς τὸ βλέμμα· κόμη ἦν αὐτῷ αὐχμηρὰ καθειμένη.\nὩς δὲ ταῦτα οἱ πειραταὶ ἐβουλεύσαντο, τὰ μὲν πρῶτα παρέπλεον ἡσυχῆ τοῖς περὶ Ἁβροκόμην· τελευταῖον δὲ (ἦν μὲν περὶ μέσον ἡμέρας, ἔκειντο δὲ πάντες οἱ ἐν τῇ νηὶ ὑπὸ μέθης καὶ ῥᾳθυμίας οἱ μὲν καθεύδοντες, οἱ δὲ ἀλύοντες) ἐφίστανται δὲ αὐτοῖς οἱ περὶ τὸν Κόρυμβον ἐλαυνομένῃ τῇ νηὶ σὺν ὀξύτητι πολλῇ.\nὩς δὲ πλησίον ἐγένοντο, ἀνεπήδησαν ἐπὶ τὴν ναῦν ὡπλισμένοι, τὰ ξίφη γυμνὰ ἔχοντες· κἀνταῦθα οἱ μὲν ἐρρίπτουν ἑαυτοὺς ὑπʼ ἐκπλήξεως εἰς τὴν θάλατταν καὶ ἀπώλλυντο, οἱ δὲ ἀμύνεσθαι θέλοντες ἀπεσφάζοντο.\nὉ δὲ Ἁβροκόμης καὶ ἡ Ἄνθεια προστρέχουσι τῷ Κορύμβῳ τῷ πειρατῇ, καὶ λαβόμενοι τῶν γονάτων αὐτοῦ τὰ μὲν χρήματα ἔφασαν, ὦ δέσποτα, καὶ ἡμᾶς οἰκέτας ἔχε, φεῖσαι δὲ τῆς ψυχῆς καὶ μηκέτι φόνευε τοὺς ἑκόντας ὑποχειρίους σοι γενομένους· μὴ πρὸς αὐτῆς θαλάσσης, μὴ πρὸς δεξιᾶς τῆς σῆς· ἀγαγὼν δὲ ἡμᾶς ὅποι θέλεις, ἀπόδου τοὺς σοὺς οἰκέτας· μόνον οἴκτειρον ἡμᾶς ὑφʼ ἑνὶ ποιήσας δεσπότῃ.\nἈκούσας ὁ Κόρυμβος εὐθὺς μὲν ἐκέλευσε φείσασθαι φονεύοντας, μεταθέμενος δὲ τὰ τιμιώτερα τῶν φορτίων καὶ τὸν Ἁβροκόμην καὶ τὴν Ἄνθειαν ἄλλους τε τινὰς τῶν οἰκετῶν ὀλίγους ἐνέπρησε τὴν ναῦν, καὶ οἱ λοιποὶ πάντες κατεφλέχθησαν· τὸ γὰρ πάντας ἄγειν οὔτε ἐδύνατο οὔτε ἀσφαλὲς ἑώρα.\nἮν δὲ τὸ θέαμα ἐλεεινόν, τῶν μὲν ἐν τῇ τριήρει ἀναγομένων τῶν δὲ ἐν τῇ νηὶ φλεγομένων τὰς χεῖρας ἐκτεινόντων καὶ ὀλοφυρομένων.\nΚαὶ οἱ μὲν ἔλεγον ποῖ ποτε ἀχθήσεσθε, δεσπόται; τίς ὑμᾶς ὑποδέξεται γῆ, καὶ τίνα πόλιν οἰκήσετε; οἱ δὲ ὦ μακάριοι, μέλλοντες ἀποθνήσκειν εὐτυχῶς πρὸ τοῦ πειραθῆναι δεσμῶν, πρὸ τοῦ δουλείαν λῃστρικὴν ἰδεῖν. Ταῦτα λέγοντες οἱ μὲν ἀνήγοντο, οἱ δὲ κατεφλέγοντο.\nἘν τούτῳ δὲ ὁ τροφεὺς τοῦ Ἁβροκόμου πρεσβύτης ἤδη, σεμνὸς ἰδεῖν καὶ διὰ τὸ γῆρας ἐλεεινός, οὐκ ἐνεγκὼν ἀναγόμενον τὸν Ἁβροκόμην, ῥίψας ἑαυτὸν εἰς τὴν θάλασσαν ἐνήχετο ὡς καταληψόμενος τὴν τριήρη τίνι με καταλείπεις, τέκνον λέγων, τὸν γέροντα, τὸν παιδαγωγόν;\nποῖ δὲ ἀπερχόμενος, Ἁβροκόμη; αὐτὸς ἀπόκτεινόν με τὸν δυστυχῆ καὶ θάψον· τί γάρ ἐστί μοι ζῆν ἄνευ σοῦ; Ταῦτα ἔλεγε καὶ τέλος ἀπελπίσας ἔτι Ἁβροκόμην ὄψεσθαι, παραδοὺς ἑαυτὸν τοῖς κύμασιν ἀπέθανε.\nΤοῦτο δὲ Ἁβροκόμῃ πάντων ἦν ἐλεεινότατον· καὶ γὰρ τὰς χεῖρας ἐξέτεινε τῷ πρεσβύτῃ καὶ τοὺς πειρατὰς ἀναλαμβάνειν παρεκάλει· οἱ δὲ οὐδένα λόγον ποιησάμενοι, διανύσαντες ἡμέραις τρισὶ τὸν πλοῦν κατήχθησαν εἰς πόλιν τῆς Φοινίκης Τύρον, ἔνθα ἦν τοῖς πειραταῖς τὰ οἰκεῖα.\nἮγον δὲ αὐτοὺς εἰς αὐτὴν μὲν τὴν πόλιν οὐχί, εἰς πλησίον δέ τι χωρίον ἀνδρὸς ἄρχοντος λῃστηρίου, Ἀψύρτου τοὔνομα, οὗ καὶ ὁ Κόρυμβος ἦν ὑπηρέτης ἐπὶ μισθῷ καὶ μέρει τῶν λαμβανομένων. Ἐν δὲ τῷ τοῦ πλοὸς διαστήματι ἐκ πολλῆς τῆς καθʼ ἡμέραν ὄψεως ἐρᾷ ὁ Κόρυμβος τοῦ Ἁβροκόμου σφοδρὸν ἔρωτα, καὶ αὐτὸν ἡ πρὸς τὸ μειράκιον συνήθεια ἐπὶ πλέον ἐξέκαε.\nΚαὶ ἐν μὲν τῷ πλῷ οὔτε πεῖσαι δυνατὸν ἐδόκει εἶναι· ἑώρα γὰρ ὡς διάκειται μὲν ὑπʼ ἀθυμίας πονήρως, ἑώρα δὲ καὶ τῆς Ἀνθείας ἐρῶντα· ἀλλὰ καὶ τὸ βιάζεσθαι χαλεπὸν εἶναι αὐτῷ κατεφαίνετο· ἐδεδοίκει γὰρ μή τι ἑαυτὸν ἐργάσηται δεινόν·\nἐπεὶ δὲ κατήχθησαν εἰς Τύρον, οὐκέτι καρτερῶν τὰ μὲν πρῶτα ἐθεράπευε τὸν Ἁβροκόμην καὶ θαρρεῖν παρεκάλει καὶ πᾶσαν ἐπιμέλειαν προσέφερεν·\nὁ δὲ ἐλεοῦντα τὸν Κόρυμβον ἐνόμιζεν αὐτοῦ ποιεῖσθαι τὴν ἐπιμέλειαν· τὸ δεύτερον δὲ ἀνακοινοῦται ὁ Κόρυμβος τὸν ἔρωτα τῶν συλλῃστῶν τινι, Εὐξείνῳ τοὔνομα, καὶ δεῖται βοηθὸν γενέσθαι καὶ συμβουλεῦσαι τίνι τρόπῳ δυνήσεται πεῖσαι τὸ μειράκιον.\nὉ δὲ Εὔξεινος ἄσμενος ἀκούει τὰ περὶ τοῦ Κορύμβου· καὶ γὰρ αὐτὸς ἐπʼ Ἀνθείᾳ διέκειτο πονήρως καὶ ἤρα τῆς κόρης σφοδρὸν ἔρωτα· λέγει δὲ πρὸς τὸν Κόρυμβον καὶ τὰ αὑτοῦ καὶ συνεβούλευσε μὴ ἐπὶ πλέον ἐπανιᾶσθαι, ἀλλʼ ἔργου ἔχεσθαι·\nκαὶ γὰρ ἔφη σφόδρα ἀγεννὲς κινδυνεύοντας καὶ παραβαλλομένους μὴ ἀπολαύειν μετὰ ἀδείας ὧν ἐκτησάμεθα πόνων· δυνησόμεθα δὲ αὐτοὺς ἔλεγεν ἐξαιρέτους παρὰ Ἀψύρτου λαβεῖν δωρεάν.\nΤαῦτα εἰπὼν ῥᾳδίως ἔπεισεν αὐτὸν ἐρῶντα. Καὶ δὴ συντίθενται κατὰ ταὐτὰ τοὺς ὑπὲρ ἀλλήλων ποιήσασθαι λόγους καὶ πείθειν οὗτος μὲν Ἁβροκόμην, Κόρυμβος δὲ Ἄνθειαν.\nἘν τούτῳ τῷ χρόνῳ ἔκειντο ἄθυμοι, πολλὰ προσδοκῶντες, ἀλλήλοις διαλεγόμενοι, συνεχὲς ὀμνύοντες τηρήσειν τὰ συγκείμενα.\nἜρχονται δὴ πρὸς αὐτοὺς ὁ Κόρυμβος καὶ ὁ Εὔξεινος καὶ φράσαντες ἰδίᾳ τι θέλειν εἰπεῖν, ἀπάγουσι καθʼ αὑτοὺς ὁ μὲν τὴν Ἄνθειαν, ὁ δὲ τὸν Ἁβροκόμην. Τοῖς δὲ αἵ τε ψυχαὶ ἐκραδαίνοντο καὶ οὐδὲν ὑγιὲς ὑπενόουν.\nΛέγει οὖν ὁ Εὔξεινος πρὸς τὸν Ἁβροκόμην ὑπὲρ Κορύμβου μειράκιον, εἰκὸς μέν σε ἐπὶ τῇ συμφορᾷ φέρειν χαλεπῶς, οἰκέτην μὲν ἐξ ἐλευθέρου γενόμενον, πένητα δὲ ἀντʼ εὐδαίμονος· δεῖ δέ σε τῇ τύχῃ πάντα λογίσασθαι καὶ στέργειν τὸν κατέχοντα δαίμονα καὶ τοὺς γενομένους δεσπότας ἀγαπᾶν.\nἼσθι γὰρ ὡς ἔνεστί σοι καὶ εὐδαιμοσύνην καὶ ἐλευθερίαν ἀπολαβεῖν, εἰ θελήσεις πείθεσθαι τῷ δεσπότῃ Κορύμβῳ· ἐρᾷ γὰρ σοῦ σφοδρὸν ἔρωτα καὶ πάντων ἕτοιμός ἐστι δεσπότην ποιεῖν τῶν ἑαυτοῦ. Πείσῃ δὲ χαλεπὸν μὲν οὐδέν, εὐνούστερον δὲ σεαυτῷ τὸν δεσπότην ἐργάσῃ.\nἘννόησον δὲ ἐν οἷς ὑπάρχεις· βοηθὸς μὲν οὐδείς, γῆ δὲ αὕτη ξένη καὶ δεσπόται λῃσταὶ καὶ οὐδεμία τιμωρίας ἀποφυγὴ ὑπερηφανήσαντι Κόρυμβον. Τί δέ σοι γυναικὸς δεῖ νῦν καὶ πραγμάτων; τί δὲ ἐρωμένης τηλικῷδε ὄντι; πάντα ἀπόρριψον, πρὸς μόνον δεῖ σε τὸν δεσπότην βλέπειν, τούτῳ κελεύσαντι ὑπακούειν.\nἈκούσας ὁ Ἁβροκόμης εὐθὺς μὲν ἀχανὴς ἦν καὶ οὔτε τι ἀποκρίνεσθαι εὕρισκεν, ἐδάκρυε δὲ καὶ ἀνέστενε πρὸς αὑτὸν ἀφορῶν, εἰς οἷα ἄρα ἐλήλυθε· καὶ δὴ λέγει πρὸς τὸν Εὔξενον ἐπίτρεψον, δέσποτα, βουλεύσασθαι βραχύ, καὶ πρὸς πάντα ἀποκρινοῦμαί σοι τὰ ῥηθέντα.\nΚαὶ ὁ μὲν Εὔξεινος ἀνεχώρει· ὁ δὲ Κόρυμβος τῇ Ἀνθείᾳ διείλεκτο τὸν ἔρωτα τὸν Εὐξείνου καὶ τὴν παροῦσαν ἀνάγκην καὶ ὅτι δεῖ πάντως αὐτὴν πείθεσθαι τοῖς δεσπόταις· ὑπέσχετο δὲ πολλά καὶ γάμον νόμιμον καὶ χρήματα πεισθείσῃ καὶ περιουσίαν. Ἡ δὲ αὐτῷ τὰ ὅμοια ἀπεκρίνατο, αἰτησαμένη βραχὺν βουλεύσασθαι χρόνον.\nΚαὶ ὁ μὲν Εὔξεινος καὶ ὁ Κόρυμβος μετʼ ἀλλήλων ἦσαν περιμένοντες ὅ τι ἀκούσονται, ἤλπιζον δʼ αὐτοὺς ῥᾳδίως πείσειν· ὁ δὲ Ἁβροκόμης καὶ ἡ Ἄνθεια ἧκον εἰς τὸ δωμάτιον ἔνθα συνήθως διῃτῶντο, καὶ πρὸς ἀλλήλους εἰπόντες ἅπερ ἠκηκόεσαν, καταβαλόντες ἑαυτοὺς ἔκλαον, ὠδύροντο.\nὮ πάτερ ἔλεγον, ὦ μῆτερ, ὦ πατρὶς φιλτάτη καὶ οἰκεῖοι καὶ συγγενεῖς. Τελευταῖον δὲ ἀνενεγκὼν ὁ Ἁβροκόμης ὦ κακοδαίμονες ἔφησεν ἡμεῖς, τί ἄρα πεισόμεθα ἐν γῇ βαρβάρῳ, πειρατῶν ὕβρει παραδοθέντες; Ἄρχεται τὰ μεμαντευμένα· τιμωρίαν ἤδη με ὁ θεὸς τῆς ὑπερηφανίας εἰσπράττει· ἐρᾷ Κόρυμβος ἐμοῦ, σοῦ δὲ Εὔξεινος.\nὪ τῆς ἀκαίρου πρὸς ἑκατέρους εὐμορφίας. εἰς τοῦτο ἄρα μέχρι νῦν σώφρων ἐτηρήθην, ἵνα ἐμαυτὸν ὑποθῶ λῃστῇ ἐρῶντι τὴν αἰσχρὰν ἐπιθυμίαν; Καὶ τίς ἐμοὶ βίος περιλείπεται πόρνῃ μὲν ἀντὶ ἀνδρὸς γενομένῳ, ἀποστερηθέντι δὲ Ἀνθείας τῆς ἐμῆς;\nἈλλʼ οὐ μὰ τὴν μέχρις ἄρτι σωφροσύνην ἐκ παιδός μοι σύντροφον, οὐκ ἂν ἐμαυτὸν ὑποθείην Κορύμβῳ· τεθνήξομαι δὲ πρότερον καὶ φανοῦμαι νεκρὸς σώφρων.\nΤαῦτα ἔλεγε καὶ ἐπεδάκρυεν· ἡ δὲ Ἄνθεια φεῦ τῶν κακῶν εἶπεν, ταχέως τι τῶν ὅρκων ἀναγκαζόμεθα, ταχέως τῆς δουλείας πειρώμεθα· ἐρᾷ τις ἐμοῦ καὶ πείσειν ἤλπιζεν καὶ εἰς εὐνὴν ἐλεύσεσθαι τὴν ἐμὴν μετὰ Ἁβροκόμην καὶ συγκατακλιθήσεσθαι καὶ ἀπολαύσειν ἐπιθυμίας.\nἈλλὰ μὴ οὕτως ἐγὼ φιλόζωος γενοίμην, μηδʼ ὑπομείναιμι ὑβρισθεῖσα ἰδεῖν τὸν ἥλιον. Δεδόχθω ταῦτα· ἀποθνήσκωμεν, Ἁβροκόμη· ἕξομεν ἀλλήλους μετὰ θάνατον, ὑπʼ οὐδενὸς ἐνοχλούμενοι.\nΚαὶ τοῖς μὲν ταῦτα ἐδέδοκτο· ἐν δὲ τούτῳ Ἄψυρτος ὁ προεστὼς τοῦ λῃστηρίου πυθόμενος ὅτι τε ἥκουσιν οἱ περὶ τὸν Κόρυμβον καὶ ὅτι πολλὰ εἶεν καὶ θαυμάσια κομίζοντες χρήματα, ἧκεν εἰς τὸ χωρίον καὶ εἶδέ τε τοὺς περὶτὸνἉβροκόμην καὶ κατεπλάγη τὴν εὐμορφίαν καὶ εὐθὺς μέγα κέρδος νομίζων ᾐτήσατο ἐκείνους.\nΤὰ μὲν οὖν ἄλλα χρήματα καὶ κτήματα καὶ παρθένους ὅσαι συνελήφθησαν διένειμε τοῖς περὶ τὸν Κόρυμβον πειραταῖς· ὁ δὲ Εὔξεινος καὶ ὁ Κόρυμβος ἄκοντες μὲν συνεχώρουν τοὺς περὶ τὸν Ἁβροκόμην τῷ Ἀψύρτῳ, συνεχώρουν δʼ οὖν ἀνάγκῃ.\nΚαὶ οἱ μὲν ἀπηλλάσσοντο· ὁ δὲ Ἄψυρτος παραλαβὼν τὸν Ἁβροκόμην καὶ τὴν Ἄνθειαν καὶ οἰκέτας δύο, Λεύκωνα καὶ Ῥόδην, ἤγαγεν εἰς τὴν Τύρον.\nΠερίβλεπτος δὲ ἦν αὐτῶν ἡ πομπὴ καὶ πάντες ἐτεθαυμάκεσαν τὸ κάλλος, καὶ ἄνθρωποι βάρβαροι μήπω πρότερον τοσαύτην ἰδόντες εὐμορφίαν θεοὺς ἐνόμιζον εἶναι τοὺς βλεπομένους, ἐμακάριζον δὲ τὸν Ἄψυρτον οἵους οἰκέτας εἴη κεκτημένος.\nἈγαγὼν δὲ αὐτοὺς εἰς τὴν οἰκίαν παραδίδωσιν οἰκέτῃ πιστῷ δι’ ἐπιμελείας κελεύσας ἔχειν, ὡς μεγάλα κερδανῶν εἰ ἀπόδοιτο τῆς ἀξίας αὐτοὺς τιμῆς.\nΚαὶ οἱ μὲν περὶ τὸν Ἁβροκόμην ἐν τούτοις ἦσαν· ἡμερῶν δὲ διαγενομένων ὀλίγων ὁ μὲν Ἄψυρτος ἐπ’ ἄλλην ἐμπορίαν εἰς Συρίαν ἀπῆλθε, θυγάτηρ δὲ αὐτοῦ, Μαντὼ ὄνομα, ἠράσθη τοῦ Ἁβροκόμου· ἦν δὲ καλὴ καὶ ὡραία γάμων ἤδη, πολὺ δὲ τοῦ Ἀνθείας κάλλους ἀπελείπετο.\nΑὕτη ἡ Μαντὼ ἐκ τῆς συνήθους μετὰ τοῦ Ἁβροκόμου διαίτης ἁλίσκεται καὶ ἀκατασχέτως εἶχε καὶ ἠπόρει ὅ τι ποιήσαι· οὔτε γὰρ πρὸς τὸν Ἁβροκόμην εἰπεῖν ἐτόλμα, γυναῖκα εἰδυῖα ἔχοντα καὶ πείσειν οὐδέποτε ἐλπίζουσα, οὔτε ἄλλῳ τινὶ τῶν ἑαυτῆς δέει τοῦ πατρός·\nδι’ ἃ δὴ καὶ μᾶλλον ἀνεκάετο καὶ διέκειτο πονήρως· καὶ οὐκέτι καρτεροῦσα ἔγνω πρὸς τὴν Ῥόδην, τὴν σύντροφον τῆς Ἀνθείας, οὖσαν ἡλικιῶτιν καὶ κόρην, κατειπεῖν τὸν ἔρωτα· ταύτην γὰρ μόνην ἤλπιζε συνεργήσειν αὐτῇ πρὸς τὴν ἐπιθυμίαν.\nΚαὶ δὴ σχολῆς λαβομένη ἄγει τὴν κόρην πρὸς τὰ πατρῷα ἐπὶ τῆς οἰκίας ἱερά, καὶ δεῖται μὴ κατειπεῖν αὐτῆς καὶ ὅρκους λαμβάνει καὶ λέγει τὸν ἔρωτα τοῦ Ἁβροκόμου καὶ ἱκετεύει συλλαβέσθαι καὶ πολλὰ ὑπέσχετο συλλαβομένῃ.\nἜφη δʼ ἴσθι μὲν οἰκέτις οὖσα ἐμή, ἴσθι δὲ ὀργῆς πειρασομένη βαρβάρου καὶ ἠδικημένης. Ταῦτα εἰποῦσα ἀπέπεμπε τὴν Ῥόδην· ἡ δὲ ἐν ἀμηχάνῳ κακῷ ἐγεγόνει· τὸ γὰρ εἰπεῖν Ἁβροκόμῃ παρῃτεῖτο, φιλοῦσα τὴν Ἄνθειαν· πάνυ δὲ ἐδεδοίκει τῆς βαρβάρου τὴν ὀργήν.\nἜδοξεν οὖν αὐτῇ καλῶς ἔχειν Λεύκωνι πρῶτον ἀνακοινῶσαι τὰ ὑπὸ τῆς Μαντοῦς εἰρημένα. Ἤν δὲ καὶ τῇ Ῥόδῃ κοινωνήματα ἐξ ἔρωτος γενόμενα πρὸς Λεύκωνα, καὶ συνῆσαν ἀλλήλοις ἔτι ἐν Ἐφέσῳ.\nΤότε δὴ λαβομένη μόνου ὦ Λεύκων ἔφη, ἀπολώλαμεν τελέως· νῦν οὐκέτι τοὺς συντρόφους ἕξομεν· ἡ τοῦ δεσπότου θυγάτηρ Ἀψύρτου ἐρᾷ μὲν Ἁβροκόμου σφοδρὸν ἔρωτα, ἀπειλεῖ δέ, εἰ μὴ τύχοι, δεινὰ ἡμᾶς ἐργάσεσθαι·\nσκόπει τοίνυν τί δεῖ ποιεῖν· τὸ γὰρ ἀντειπεῖν τῇ βαρβάρῳ σφαλερόν, τὸ δὲ ἀποζεῦξαι Ἁβροκόμην Ἀνθείας ἀδύνατον. Ἀκούσας ὁ Λεύκων δακρύων ἐνεπλήσθη, μεγάλας ἐκ τούτων συμφορὰς προσδοκῶν· ὀψὲ δὲ ἀνενεγκὼν σιώπα ἔφη, Ῥόδη, ἐγὼ γὰρ ἕκαστα διοικήσω.\nΤαῦτα εἰπὼν ἔρχεται πρὸς Ἁβροκόμην. Τῷ δὲ ἄρα οὐδὲν ἔργον ἦν ἢ φιλεῖν Ἄνθειαν καὶ ὑπʼ ἐκείνης φιλεῖσθαι καὶ λαλεῖν ἐκείνῃ καὶ ἀκούειν λαλούσης. Ἐλθὼν δὲ παρʼ αὐτοὺς τί ποιοῦμεν, σύντροφοι; Τί δὲ βουλευόμεθα, οἰκέται;\nΔοκεῖς τινι τῶν δεσποτῶν, Ἁβροκόμη, καλός· ἡ θυγατὴρ ἡ Ἀψύρτου πονήρως ἐπὶ σοὶ διάκειται, καὶ ἀντειπεῖν ἐρώσῃ βαρβάρῳ παρθένῳ χαλεπόν· σὺ οὖν ὅπως σοι δοκεῖ βουλευσάμενος σῶσον ἡμᾶς ἅπαντας καὶ μὴ περιίδῃς ὀργῇ δεσποτῶν ὑποπεσόντας.\nἈκούσας ὁ Ἁβροκόμης εὐθὺς μὲν ὀργῆς ἐνεπλήσθη, ἀποβλέψας δὲ ἀτενὲς εἰς τὸν Λεύκωνα ὦ πονηρὲ ἔφη καὶ Φοινίκων τῶν ἐνταῦθα βαρβαρώτερε, ἐτόλμησας εἰπεῖν πρὸς Ἁβροκόμην τοιαῦτα ῥήματα καὶ παρούσης Ἀνθείας ἄλλην παρθένον μοι διηγῇ; Δοῦλος μέν εἰμι ἀλλὰ συνθήκας οἶδα τηρεῖν.\nἜχουσιν ἐξουσίαν μου τοῦ σώματος, τὴν ψυχὴν δὲ ἐλευθέραν ἔχω. Ἀπειλείτω νῦν, εἰ θέλει, Μαντὼ ξίφη καὶ βρόχους καὶ πῦρ καὶ πάντα ὅσα δύναται σῶμα ἐνεγκεῖν οἰκέτου· οὐ γὰρ ἄν ποτε πεισθείην ἑκὼν Ἄνθειαν ἀδικῆσαι.\nΚαὶ ὁ μὲν ταῦτα ἔλεγεν, ἡ δὲ Ἄνθεια ὑπὸ τῆς συμφορᾶς ἔκειτο ἀχανής, οὐδὲ φθέγξασθαί τι δυναμένη· ὀψὲ δὲ καὶ μόλις αὑτὴν ἐγείρασα ἔχω μὲν φησίν, Ἁβροκόμη, τὴν εὔνοιαν τὴν σὴν καὶ στέργεσθαι διαφερόντως ὑπὸ σοῦ πεπίστευκα· ἀλλὰ δέομαι σοῦ, τῆς ψυχῆς τῆς ἐμῆς δέσποτα, μὴ προδῷς σεαυτὸν μηδὲ εἰς ὀργὴν ἐμβάλῃς βαρβαρικήν, συγκατάθου δὲ τῇ τῆς δεσποίνης ἐπιθυμίᾳ·\nκἀγὼ ὑμῖν ἄπειμι ἐκποδών, ἐμαυτὴν ἀποκτείνασα. Τοσοῦτον σοῦ δεήσομαι, θάψον αὐτὸς καὶ φίλησον πεσοῦσαν καὶ μέμνησο Ἀνθείας.\nΤαῦτα πάντα εἰς μείζονα συμφορὰν τὸν Ἁβροκόμην ἦγε καὶ ἠπόρει ὅστις γένηται.\nΚαὶ οἱ μὲν ἐν τούτοις ἦσαν· ἡ δὲ Μαντὼ χρονιζούσης τῆς Ῥόδης οὐκέτι καρτεροῦσα γράφει γραμματίδιον πρὸς τὸν Ἁβροκόμην· ἦν δὲ τὰ ἐγγεγραμμένα τοιάδε ‘ ΑΒΡΟΚΟΜΗι ΤΩι ΚΑΛΩι ΔΕΣΠΟΙΝΑΗ ΣΗ ΧΑΙΡΕΙΝ. Μαντὼ ἐρῶ σου, μηκέτι φέρειν δυναμένη· ἀπρεπὲς μὲν ἴσως παρθένῳ, ἀναγκαῖον δὲ φιλούσῃ· δέομαι, μή με περιίδῃς μηδὲ ὑβρίσῃς τὴν τὰ σὰ ᾑρημένην.\nἘὰν γὰρ πεισθῇς, πατέρα τὸν ἐμὸν Ἄψυρτον ἐγὼ πείσω σοί με συνοικίσαι, καὶ τὴν νῦν σοι γυναῖκα ἀποσκευασόμεθα, πλουτήσεις δὲ καὶ μακάριος ἔσῃ· ἐὰν δὲ ἀντείπῃς, ἐννόει μὲν οἷα πείσῃ τῆς ὑβρισμένης ἑαυτὴν ἐκδικούσης, οἷα δὲ οἱ μετὰ σοῦ, κοινωνοὶ τῆς σῆς ὑπερηφανίας καὶ σύμβουλοι γενόμενοι.\nΤαῦτα τὰ γράμματα λαβοῦσα καὶ κατασημηναμένη δίδωσι θεραπαίνῃ τινὶ ἑαυτῆς βαρβάρῳ, εἰποῦσα Ἁβροκόμῃ κομίζειν· ὁ δὲ ἔλαβε καὶ ἀνέγνω καὶ πᾶσι μὲν ἤχθετο τοῖς ἐγγεγραμμένοις, μάλιστα δὲ αὐτὸν ἐλύπει τὰ περὶ τῆς Ἀνθείας.\nΚἀκείνην μὲν τὴν πινακίδα κατέχει, ἄλλην δὲ γράφει καὶ δίδωσι τῇ θεραπαίνῃ· ἦν δὲ τὰ ἐγγεγραμμένα τοιάδε. Δέσποινα, ὅ τι βούλει ποίει, καὶ χρῶ σώματι ὡς οἰκέτου· καὶ εἴτε ἀποκτείνειν θέλεις, ἕτοιμος, εἴτε βασανίζειν, ὅπως ἐθέλεις βασάνιζε· εἰς εὐνὴν δὲ τὴν σὴν οὐκ ἂν ἔλθοιμι, οὐδ’ ἂν τοιαῦτα πεισθείην κελευούσῃ.\nΛαβοῦσα ταῦτα τὰ γράμματα ἡ Μαντὼ ἐν ὀργῇ ἀκατασχέτῳ γίνεται καὶ ἀναμίξασα πάντα, φθόνον, ζηλοτυπίαν, λύπην, φόβον, ἐνενόει ὅπως τιμωρήσεται τὸν ὑπερηφανοῦντα.\nΚαὶ δὴ ἐν τούτῳ ἔρχεται μὲν ἀπὸ Συρίας Ἄψυρτος, ἄγων τινὰ τῇ θυγατρὶ νυμφίον ἐκεῖθεν, Μοῖριν ὄνομα· ὡς δὲ ἀφίκετο, εὐθὺς ἡ Μαντὼ τὴν κατὰ Ἁβροκόμου τέχνην συνετάττετο, καὶ σπαράξασα τὰς κόμας καὶ περιρρηξαμένη τὴν ἐσθῆτα, ὑπαντήσασα τῷ πατρὶ καὶ προσπεσοῦσα πρὸς τὰ γόνατα οἴκτειρον ἔφη, πάτερ, θυγατέρα τὴν σὴν ὑβρισμένην ὑπʼ οἰκέτου·\nὁ γὰρ σώφρων Ἁβροκόμης ἐπείρασε μὲν παρθενίαν τὴν ἐμὴν ἀφανίσαι, ἐπεβούλευσε δὲ καὶ σοί, λέγων ἐρᾶν μου. Σὺ οὖν ὑπὲρ τηλικούτων τολμημάτων εἴσπραξαι παρʼ αὐτοῦ τιμωρίαν τὴν ἀξίαν, ἢ εἰ δίδως ἔκδοτον θυγατέρα τὴν σὴν τοῖς οἰκέταις, ἐμαυτὴν φθάσασα ἀποκτενῶ.\nἈκούσας ὁ Ἄψυρτος καὶ δόξας ἀληθῆ λέγειν αὐτὴν ἠρεύνησε μὲν τὸ πραχθὲν οὐκέτι, μεταπεμψάμενος δὲ τὸν Ἁβροκόμην ὦ τολμηρὰ καὶ μιαρὰ εἶπε κεφαλή, ἐτόλμησας εἰς δεσπότας τοὺς σοὺς ὑβρίσαι καὶ διαφθεῖραι παρθένον ἠθέλησας οἰκέτης ὤν; ἀλλ’ οὔτι χαιρήσεις· ἐγὼ γάρ σε τιμωρήσομαι καὶ τοῖς ἄλλοις οἰκέταις τὴν σὴν αἰκίαν ποιήσομαι παράδειγμα.\nΕἰπὼν οὐκέτι ἀνασχόμενος οὐδὲ λόγου ἀκοῦσαι ἐκέλευσε περιρρῆξαι τὴν ἐσθῆτα αὐτοῦ τοῖς οἰκέταις καὶ φέρειν πῦρ καὶ μάστιγας καὶ παίειν τὸ μειράκιον.\nἬν δὲ τὸ θέαμα ἐλεεινόν· αἵ τε γὰρ... τὸ σῶμα πᾶν ἠφάνιζον βασάνων ἄηθες ὂν οἰκετικῶν, τό τε αἷμα κατέρρει καὶ τὸ κάλλος ἐμαραίνετο.\nΠροσῆγεν αὐτῷ καὶ δεσμὰ φοβερὰ καὶ πῦρ καὶ μάλιστα ἐχρῆτο ταῖς βασάνοις κατʼ αὐτοῦ, τῷ νυμφίῳ τῆς θυγατρὸς ἐνδεικνύμενος ὅτι σώφρονα παρθένον ἄξεται.\nἘν τούτῳ ἡ Ἄνθεια προσπίπτει τοῖς γόνασι τοῦ Ἀψύρτου καὶ ἐδεῖτο ὑπὲρ Ἁβροκόμου· ὁ δὲ ἀλλὰ καὶ μᾶλλον ἔφη διὰ σὲ κολασθήσεται, ὅτι καὶ σὲ ἠδίκησε, γυναῖκα ἔχων ἄλλης ἐρῶν. Καὶ τότε ἐκέλευσε δήσαντας αὐτὸν ἐγκαθεῖρξαί τινι οἰκήματι σκοτεινῷ.\nΚαὶ ὁ μὲν ἐδέδετο καὶ ἦν ἐν εἱρκτῇ, δεινὴ δὲ αὐτὸν ἀθυμία καταλαμβάνει καὶ μάλιστα ἐπεὶ Ἄνθειαν οὐχ ἑώρα· ἐζήτει δὲ θανάτου τρόπους πολλούς, ἀλλ’ εὕρισκεν οὐδένα, πολλῶν τῶν φρουρούντων ὄντων. Ὁ δὲ Ἄψυρτος ἐποίει τῆς θυγατρὸς τοὺς γάμους καὶ ἑώρταζον πολλαῖς ἡμέραις.\nἌνθεια δὲ πάντα πένθος ἦν, καὶ εἴ ποτε δυνηθείη πεῖσαι τοὺς ἐπὶ τοῦ δεσμωτηρίου, εἰσῄει πρὸς Ἁβροκόμην λανθάνουσα καὶ κατωδύρετο τὴν συμφοράν.\nὩς δὲ ἤδη παρεσκευάζοντο εἰς Συρίαν ἀπιέναι, προύπεμψεν ὁ Ἄψυρτος τὴν θυγατέρα μετὰ δώρων πολλῶν, ἐσθῆτάς τε Βαβυλωνίας καὶ χρυσὸν ἄφθονον καὶ ἄργυρον ἐδίδου· ἐδωρήσατο δὲ τῇ θυγατρὶ Μαντοῖ τὴν Ἄνθειαν καὶ τὴν Ῥόδην καὶ τὸν Λεύκωνα.\nὩς οὖν ταῦτα ἔγνω ἡ Ἄνθεια καὶ ὅτι εἰς Συρίαν ἀναχθήσεται μετὰ Μαντοῦς, δυνηθεῖσα εἰσελθεῖν εἰς τὸ δεσμωτήριον, περιπλεξαμένη τῷ Ἁβροκόμῃ δέσποτα εἶπεν, εἰς Συρίαν ἄγομαι δῶρον δοθεῖσα τῇ Μαντοῖ καὶ εἰς χεῖρας τῆς ζηλοτυπούσης ἄγομαι·\nσὺ δὲ ἐν τῷ δεσμωτηρίῳ μείνας οἰκτρῶς ἀποθνήσκεις, οὐκ ἔχων οὐδὲ ὅστις σου τὸ σῶμα κοσμήσει· ἀλλʼ ὀμνύω σοι τὸν ἀμφοτέρων δαίμονα ὡς ἐγὼ μενῶ σὴ καὶ ζῶσα κἂν ἀποθανεῖν δεήσῃ.\nΤαῦτα λέγουσα ἐφίλει τε αὐτὸν καὶ περιέβαλλε καὶ τὰ δεσμὰ ἠσπάζετο καὶ τῶν ποδῶν προυκυλίετο.\nΤέλος δὲ ἡ μὲν ἐξῄει τοῦ δεσμωτηρίου, ὁ δὲ ὡς εἶχεν ἑαυτὸν ἐπὶ γῆς ῥίψας ἔστενεν, ἔκλαεν ὦ πάτερ λέγων φίλτατε, ὦ μῆτερ Θεμιστώ· ποῦ μὲν ἡ ἐν Ἐφέσῳ δοκοῦσά ποτʼ εὐδαιμονία; ποῦ δʼ οἱ λαμπροὶ καὶ οἱ περίβλεπτοι Ἄνθεια καὶ Ἁβροκόμης, οἱ καλοί; ἡ μὲν οἴχεται πόρρω ποι τῆς γῆς αἰχμάλωτος, ἐγὼ δὲ καὶ τὸ μόνον ἀφῄρημαι παραμύθιον, καὶ τεθνήξομαι ὁ δυστυχὴς ἐν δεσμωτηρίῳ μόνος.\nΤαῦτα λέγοντα αὐτὸν ὕπνος καταλαμβάνει, καὶ αὐτῷ ὄναρ ἐφίσταται. Ἔδοξεν ἰδεῖν αὐτοῦ τὸν πατέρα Λυκομήδην ἐν ἐσθῆτι μελαίνῃ πλανώμενον κατὰ πᾶσαν γῆν καὶ θάλατταν, ἐπιστάντα δὲ τῷ δεσμωτηρίῳ λῦσαί τʼ αὐτὸν καὶ ἀφιέναι ἐκ τοῦ οἰκήματος· αὐτὸν δʼ ἵππον γενόμενον ἐπὶ πολλὴν φέρεσθαι γῆν διώκοντα ἵππον ἄλλην θήλειαν, καὶ τέλος εὑρεῖν τὴν ἵππον καὶ ἄνθρωπον γενέσθαι. Ταῦτα ὡς ἔδοξεν ἰδεῖν, ἀνέθορέ τε καὶ μικρὰ εὔελπις ἦν.\nὉ μὲν οὖν ἐν τῷ δεσμωτηρίῳ κατεκέκλειστο, ἡ δὲ Ἄνθεια εἰς Συρίαν ἤγετο καὶ ὁ Λεύκων καὶ ἡ Ῥόδη. Ὡς δὲ ἧκον οἱ περὶ τὴν Μαντὼ εἰς Ἀντιόχειαν (ἐκεῖθεν γὰρ ἦν Μοῖρις), ἐμνησικάκει μὲν Ῥόδην, ἐμίσει δὲ καὶ τὴν Ἄνθειαν.\nΚαὶ δὴ τὴν μὲν Ῥόδην εὐθὺς μετὰ τοῦ Λεύκωνος κελεύει ἐμβιβάσαντάς τινας πλοίῳ ὡς πορρωτάτω τῆς Σύρων ἀποδόσθαι γῆς, τὴν δὲ Ἄνθειαν οἰκέτῃ συνουσιάζειν ἐνενόει καὶ ταῦτα τῶν ἀτιμοτάτων, αἰπόλῳ τινὶ ἀγροίκῳ, ἡγουμένη διὰ τούτου τιμωρήσεσθαι αὐτήν.\nΜεταπέμπεται δὲ τὸν αἰπόλον, Λάμπωνα τοὔνομα, καὶ παραδίδωσι τὴν Ἄνθειαν καὶ κελεύει γυναῖκα ἔχειν, καὶ ἐὰν ἀπειθῇ προσέταξε βιάζεσθαι.\nΚαὶ ἡ μὲν ἤγετο ἐπʼ ἀγρὸν συνεσομένη τῷ αἰπόλῳ· γενομένη δὲ ἐν τῷ χωρίῳ ἔνθα ὁ Λάμπων ἔνεμε τὰς αἶγας, προσπίπτει τοῖς γόνασιν αὐτοῦ καὶ ἱκετεύει κατοικτεῖραι καὶ τηρῆσαι· διηγεῖται δὲ ἥτις ἦν, τὴν προτέραν εὐγένειαν, τὸν ἄνδρα, τὴν αἰχμαλωσίαν· ἀκούσας δὲ ὁ Λάμπων οἰκτείρει τὴν κόρην καὶ ὄμνυσιν ἦ μὴν φυλάξειν ἀμόλυντον, καὶ θαρρεῖν παρεκελεύετο.\nΚαὶ ἡ μὲν παρὰ τῷ αἰπόλῳ ἦν ἐν τῷ χωρίῳ πάντα χρόνον Ἁβροκόμην θρηνοῦσα· ὁ δὲ Ἄψυρτος ἐρευνώμενος τὸ οἰκημάτιον ἔνθα ὁ Ἁβροκόμης πρὸ τῆς κολάσεως διῆγεν, ἐπιτυγχάνει τῷ γραμματιδίῳ τῷ Μαντοῦς πρὸς Ἁβροκόμην καὶ γνωρίζει τὰ γράμματα, καὶ ὅτι ἀδίκως Ἁβροκόμην τιμωρεῖται ἔμαθεν· εὐθὺς οὖν λῦσαί τε αὐτὸν προσέταξε καὶ ἀγαγεῖν εἰς ὄψιν.\nΠόνηρα δὲ καὶ ἐλεεινὰ πεπονθὼς προσπίπτει τοῖς γόνασι τοῖς Ἀψύρτου, ὁ δὲ αὐτὸν ἀνίστησι καὶ θάρρει ἔφη, ὦ μειράκιον· ἀδίκως σου κατέγνων πεισθεὶς θυγατρὸς λόγοις· ἀλλὰ νῦν μέν σε ἐλεύθερον ἀντὶ δούλου ποιήσω, δίδωμι δέ σοι τῆς οἰκίας ἄρχειν τῆς ἐμῆς καὶ γυναῖκα ἄξομαι τῶν πολιτῶν τινος θυγατέρα· σὺ δὲ μὴ μνησικακήσῃς τῶν γεγενημένων, οὐ γὰρ ἑκών σε ἠδίκησα.\nΤαῦτα ἔλεγεν ὁ Ἄψυρτος· ὁ δὲ Ἁβροκόμης ἀλλὰ χάρις ἔφη σοι, δέσποτα, ὅτι καὶ τἀληθὲς ἔμαθες καὶ τῆς σωφροσύνης ἀμείβῃ με. Ἔχαιρον δὲ πάντες οἱ κατὰ τὴν οἰκίαν ὑπὲρ Ἁβροκόμου καὶ χάριν ᾔδεσαν ὑπὲρ αὐτοῦ τῷ δεσπότῃ· αὐτὸς δὲ ἐν μεγάλῃ συμφορᾷ κατʼ Ἄνθειαν ἦν· ἐνενόει δὲ πρὸς ἑαυτὸν πολλάκις τί δεῖ ἐλευθερίας ἐμοί; τί δὲ πλούτων καὶ ἐπιμελείας τῶν Ἀψύρτου χρημάτων; οὐ τοιοῦτον εἶναί με δεῖ· ἐκείνην ἢ ζῶσαν ἢ τεθνεῶσαν εὕροιμι.\nὉ μὲν οὖν ἐν τούτοις ἦν, διοικῶν μὲν τὰ Ἀψύρτου, ἐννοῶν δὲ ὅπως καὶ ποῦ τὴν Ἄνθειαν εὑρήσει· ὁ δὲ Λεύκων καὶ ἡ Ῥόδη ἤχθησαν εἰς Λυκίαν εἰς πόλιν Ξάνθον (ἀνώτερον δὲ θαλάσσης ἡ πόλις) κἀνταῦθα ἐπράθησαν πρεσβύτῃ τινί, ὃς αὐτοὺς εἶχε μετὰ πάσης ἐπιμελείας, παῖδας αὑτοῦ νομίζων, καὶ γὰρ ἄτεκνος ἦν· διῆγον δὲ ἐν ἀφθόνοις μὲν πᾶσιν, ἐλύπουν δὲ αὐτοὺς Ἄνθεια καὶ Ἁβροκόμης οὐχ ὁρώμενοι.\nἩ δὲ Ἄνθεια ἦν μέν τινα χρόνον παρὰ τῷ αἰπόλῳ, συνεχὲς δὲ ὁ Μοῖρις ὁ ἀνὴρ τῆς Μαντοῦς εἰς τὸ χωρίον ἐρχόμενος ἐρᾷ τῆς Ἀνθείας σφοδρὸν ἔρωτα. Καὶ τὰ μὲν πρῶτα ἐπειρᾶτο λανθάνειν, τελευταῖον δὲ λέγει τῷ αἰπόλῳ τὸν ἔρωτα καὶ πολλὰ ὑπισχνεῖτο συγκύψαντι.\nὉ δὲ τῷ μὲν Μοίριδι συντίθεται, δεδοικὼς δὲ τὴν Μαντὼ ἔρχεται πρὸς αὐτὴν καὶ λέγει τὸν ἔρωτα τὸν Μοίριδος. Ἡ δὲ ἐν ὀργῇ γενομένη πασῶν ἔφη δυστυχεστάτη γυναικῶν ἐγώ· τὴν ζήλην περιάγομαι, δι’ ἣν τὰ μὲν πρῶτα ἐν Φοινίκῃ ἀφῃρέθην τοῦ ἐρωμένου, νυνὶ δὲ κινδυνεύω περὶ τοῦ ἀνδρός· ἀλλʼ οὐ χαίρουσά γε Ἄνθεια φανεῖται καλὴ καὶ Μοίριδι· ἐγὼ γὰρ αὐτὴν καὶ ὑπὲρ τῶν ἐν Τύρῳ πράξομαι δίκας.\nΤότε μὲν οὖν τὴν ἡσυχίαν ἤγαγεν· ἀποδημήσαντος δὲ τοῦ Μοίριδος μεταπέμπεται τὸν αἰπόλον καὶ κελεύει λαβόντα τὴν Ἄνθειαν εἰς τὸ δασύτατον ἀγαγόντα τῆς ὕλης ἀποκτεῖναι καὶ τούτου μισθὸν αὐτῷ δώσειν ὑπέσχετο.\nὉ δὲ οἰκτείρει μὲν τὴν κόρην, δεδοικὼς δὲ τὴν Μαντὼ ἔρχεται παρὰ τὴν Ἄνθειαν καὶ λέγει τὰ κατʼ αὐτῆς δεδογμένα. Ἡ δὲ ἀνεκώκυέ τε καὶ ἀνωδύρετο φεῦ λέγουσα, τοῦτο τὸ κάλλος ἐπίβουλον ἀμφοτέροις πανταχοῦ· διὰ τὴν ἄκαιρον εὐμορφίαν Ἁβροκόμης μὲν ἐν Τύρῳ τέθνηκεν, ἐγὼ δὲ ἐνταῦθα·\nἀλλὰ δέομαι σοῦ, Λάμπων αἰπόλε, ὃς μέχρι νῦν εὐσέβησας, ἂν ἀποκτείνῃς, κἂν ὀλίγον θάψον με τῇ παρακειμένῃ γῇ καὶ ὀφθαλμοῖς τοῖς ἐμοῖς χεῖρας ἐπίβαλε τὰς σὰς καὶ θάπτων συνεχὲς Ἁβροκόμην κάλει· αὕτη γένοιτʼ ἂν εὐδαίμων ἐμοὶ μεθʼ Ἁβροκόμου ταφή.\nἜλεγε ταῦτα, ὁ δὲ αἰπόλος εἰς οἶκτον ἔρχεται ἐννοῶν ὡς ἀνόσιον ἔργον ἐργάσεται κόρην οὐδὲν ἀδικοῦσαν ἀποκτείνων οὕτω καλήν.\nΛαβὼν δὲ τὴν κόρην ὁ αἰπόλος φονεῦσαι μὲν οὐκ ἠνέσχετο, φράζει δὲ πρὸς αὐτὴν τάδε. Ἄνθεια, οἶδας ὅτι ἡ δέσποινα Μαντὼ ἐκέλευσέ μοι λαβεῖν καὶ φονεῦσαί σε· ἐγὼ δὲ καὶ θεοὺς δεδιὼς καὶ τὸ κάλλος οἰκτείρας βούλομαί σε μᾶλλον πωλῆσαι πόρρω ποι τῆς γῆς ταύτης, μὴ μαθοῦσα ἡ Μαντὼ ὅτι οὐ τέθνηκας, ἐμὲ κακῶς διαθήσει.\nἩ δὲ μετὰ δακρύων λαβομένη τῶν ποδῶν αὐτοῦ ἔφη θεοὶ καὶ Ἄρτεμι πατρῴα, τὸν αἰπόλον ὑπὲρ τούτων τῶν ἀγαθῶν ἀμείψασθε, καὶ παρεκάλει πραθῆναι.\nὉ δὲ αἰπόλος λαβόμενος τῆς Ἀνθείας ᾤχετο ἐπὶ τὸν λιμένα· εὑρὼν δὲ ἐκεῖ ἐμπόρους ἄνδρας Κίλικας ἀπέδοτο τὴν κόρην, καὶ λαβὼν τὴν ὑπὲρ αὐτῆς τιμὴν ἧκεν εἰς τὸν ἀγρόν.\nΟἱ δὲ ἔμποροι λαβόντες τὴν Ἄνθειαν εἰς τὸ πλοῖον ἦγον καὶ νυκτὸς ἐπελθούσης ᾔεσαν τὴν ἐπὶ Κιλικίας· ἐναντίῳ δὲ πνεύματι κατεχόμενοι καὶ τῆς νεὼς διαρραγείσης μόλις ἐν σανίδι τινὲς σωθέντες ἐπʼ αἰγιαλοῦ τινος ἦλθον· εἶχον δὲ καὶ τὴν Ἄνθειαν.\nἮν δὲ ἐν τῷ τόπῳ ἐκείνῳ ὕλη δασεῖα. Τὴν οὖν νύκτα ἐκείνην πλανώμενοι ἐν αὐτῇ ὑπὸ τῶν περὶ τὸν Ἱππόθοον τὸν λῃστὴν συνελήφθησαν.\nἘν δὲ τούτῳ τις ἧκεν ἀπὸ τῆς Συρίας οἰκέτης παρὰ τῆς Μαντοῦς γράμματα κομίζων τῷ πατρὶ Ἀψύρτῳ τάδε Ἔδωκάς με ἀνδρὶ ἐν ξένῃ· Ἄνθειαν δέ, ἣν μετὰ τῶν ἄλλων οἰκετῶν ἐδωρήσω μοι, πολλὰ διαπραξαμένην κακὰ εἰς ἀγρὸν οἰκεῖν ἐκελεύσαμεν. Ταύτην συνεχῶς ἐν τῷ χωρίῳ θεώμενος ὁ καλὸς Μοῖρις ἐρᾷ· μηκέτι δὲ φέρειν δυναμένη μετεπεμψάμην τὸν αἰπόλον καὶ τὴν κόρην πραθῆναι ἐκέλευσα ἐν πόλει τινὶ τῆς Συρίας.\nΤαῦτα μαθὼν ὁ Ἁβροκόμης οὐκέτι μένειν ἐκαρτέρει· λαθὼν οὖν τὸν Ἄψυρτον καὶ πάντας τοὺς κατὰ τὸν οἶκον εἰς ἐπιζήτησιν τῆς Ἀνθείας ἔρχεται. Ἐλθὼν οὖν ἐν τῷ ἀγρῷ ἔνθα μετὰ τοῦ αἰπόλου ἡ Ἄνθεια διέτριβεν, ἄγει δὴ παρὰ τὸν αἰγιαλὸν τὸν Λάμπωνα τὸν αἰπόλον, ᾧ πρὸς γάμον ἐδεδώκει τὴν Ἄνθειαν ἡ Μαντώ, ἐδεῖτο δὲ τοῦ Λάμπωνος εἰπεῖν αὐτῷ εἴ τι οἶδε περὶ κόρης ἐκ Τύρου.\nὉ δὲ αἰπόλος καὶ τοὔνομα εἶπεν ὅτι Ἄνθεια καὶ τὸν γάμον καὶ τὴν εὐσέβειαν τὴν περὶ αὐτὴν καὶ τὸν Μοίριδος ἔρωτα καὶ τὸ πρόσταγμα τὸ κατʼ αὐτῆς καὶ τὴν εἰς Κιλικίαν ὁδόν· ἔλεγέ τε ὡς ἀεί τινος Ἁβροκόμου μέμνηται ἡ κόρη. Ὁ δὲ αὐτὸν ὅστις ἦν οὐ λέγει, ἕωθεν δὲ ἀναστὰς ἤλαυνε τὴν ἐπὶ Κιλικίας ἐλπίζων Ἄνθειαν εὑρήσειν ἐκεῖ.\nΟἱ δὲ περὶ τὸν Ἱππόθοον τὸν λῃστὴν ἐκείνης μὲν τῆς νυκτὸς ἔμεινον εὐωχούμενοι, τῇ δὲ ἑξῆς περὶ τὴν θυσίαν ἐγίνοντο. Παρεσκευάζετο δὲ πάντα καὶ ἀγάλματα τοῦ Ἄρεος καὶ σῦλα καὶ στεφανώματα·\nἔδει δὲ τὴν θυσίαν γενέσθαι τρόπῳ τῷ συνήθει. Τὸ μέλλον ἱερεῖον θύεσθαι, εἴτε ἄνθρωπος εἴτε βόσκημα εἴη, κρεμάσαντες ἐκ δένδρου καὶ διαστάντες ἠκόντιζον· καὶ ὁπόσοι μὲν ἐπέτυχον, τούτων ὁ θεὸς ἐδόκει δέχεσθαι τὴν θυσίαν· ὁπόσοι δὲ ἀπέτυχον, αὖθις ἐξιλάσκοντο· ἔδει δὲ τὴν Ἄνθειαν οὕτως ἱερουργηθῆναι.\nὩς δὲ πάντα ἕτοιμα ἦν καὶ κρεμᾶν τὴν κόρην ἤθελον, ψόφος τῆς ὕλης ἠκούετο καὶ ἀνθρώπων κτύπος. Ἦν δὲ ὁ τῆς εἰρήνης τῆς ἐν Κιλικίᾳ προεστώς, Περίλαος τοὔνομα, ἀνὴρ τῶν τὰ πρῶτα ἐν Κιλικίᾳ δυναμένων.\nΟὗτος ὁ Περίλαος ἐπέστη τοῖς λῃσταῖς μετὰ πλήθους πολλοῦ καὶ πάντας ἀπέκτεινεν, ὀλίγους δὲ καὶ ζῶντας ἔλαβε· μόνος δὲ ὁ Ἱππόθοος ἠδυνήθη διαφυγεῖν ἀράμενος τὰ ὅπλα.\nἜλαβε δὲ τὴν Ἄνθειαν Περίλαος καὶ πυθόμενος τὴν μέλλουσαν συμφορὰν ἠλέησεν· εἶχε δὲ ἄρα μεγάλης ἀρχὴν συμφορᾶς ὁ ἔλεος Ἀνθείας· ἄγει δὲ αὐτὴν καὶ τοὺς συλληφθέντας τῶν λῃστῶν εἰς Ταρσὸν τῆς Κιλικίας.\nἩ δὲ συνήθης αὐτὸν τῆς κόρης ὄψις εἰς ἔρωτα ἤγαγε, καὶ κατὰ μικρὸν ἑαλώκει Περίλαος Ἀνθείας. Ὡς δὲ ἧκον εἰς Ταρσόν, τοὺς μὲν λῃστὰς εἰς τὴν εἱρκτὴν παρέδωκε, τὴν δὲ Ἄνθειαν ἐθεράπευεν. Ἦν δὲ οὔτε γυνὴ τῷ Περιλάῳ οὔτε παῖδες, καὶ περιβολὴ χρημάτων οὐκ ὀλίγη.\nἜλεγεν οὖν πρὸς τὴν Ἄνθειαν ὡς πάντα ἂν αὐτὴ γένοιτο Περιλάῳ, γυνὴ καὶ δεσπότις καὶ παῖδες.\nἩ δὲ τὰ μὲν πρῶτα ἀντεῖχεν, οὐκ ἔχουσα δὲ ὅ τι ποιήσειε βιαζομένῳ καὶ πολλῷ ἐγκειμένῳ, δείσασα μὴ καί τι τολμήσῃ βιαιότερον, συγκατατίθεται μὲν τὸν γάμον, ἱκετεύει δὲ αὐτὸν ἀναμεῖναι χρόνον ὀλίγον ὅσον ἡμερῶν τριάκοντα, καὶ ἄχραντον τηρῆσαι· καὶ σκήπτεται ὁ δὲ Περίλαος πείθεται καὶ ἐπόμνυται τηρήσειν αὐτὴν γάμων ἁγνὴν εἰς ὅσον ἂν ὁ χρόνος διέλθῃ.\nΚαὶ ἡ μὲν ἐν Ταρσῷ ἦν μετὰ Περιλάου, τὸν χρόνον ἀναμένουσα τοῦ γάμου· ὁ δὲ Ἁβροκόμης ᾔει τὴν ἐπὶ Κιλικίας ὁδόν· καὶ οὐ πρὸ πολλοῦ τοῦ ἄντρου τοῦ λῃστρικοῦ (ἀπεπεπλάνητο γὰρ καὶ αὐτὸς τῆς ἐπ’ εὐθὺ ὁδοῦ) συντυγχάνει τῷ Ἱπποθόῳ ὡπλισμένῳ.\nὉ δὲ αὐτὸν ἰδὼν προστρέχει καὶ φιλοφρονεῖται καὶ δεῖται κοινωνὸν γενέσθαι τῆς ὁδοῦ. Ὁρῶ γάρ σε, ὦ μειράκιον, ὅστις ποτὲ εἶ, καὶ ὀφθῆναι καλὸν καὶ ἄλλως ἀνδρικόν· καὶ ἡ πλάνη φαίνεται πάντως ἀδικουμένου.\nἼωμεν οὖν Κιλικίαν μὲν ἀφέντες ἐπὶ Καππαδοκίαν καὶ τὸν ἐκεῖ Πόντον· λέγονται γὰρ οἰκεῖν ἄνδρες\nεὐδαίμονες. Ὁ δὲ Ἁβροκόμης τὴν μὲν Ἀνθείας ζήτησιν οὐ λέγει, συγκατατίθεται δὲ ἀναγκάζοντι τῷ Ἱπποθόῳ, καὶ ὅρκους ποιοῦσι συνεργήσειν τε καὶ συλλήψεσθαι· ἤλπιζε δὲ καὶ ὁ Ἁβροκόμης ἐν τῇ πολλῇ πλάνῃ τὴν Ἄνθειαν εὑρήσειν.\nἘκείνην μὲν οὖν τὴν ἡμέραν ἐπανελθόντες εἰς τὸ ἄντρον, εἴ τι αὐτοῖς ἔτι περιττὸν ἦν, αὑτοὺς καὶ τοὺς ἵππους ἀνελάμβανον· ἦν γὰρ καὶ τῷ Ἱπποθόῳ ἵππος ἐν τῇ ὕλῃ κρυπτόμενος· τῇ δὲ ἑξῆς παρῄεσαν μὲν Κιλικίαν, ἐποιοῦντο δὲ τὴν ὁδὸν ἐπὶ Μάζακον, πόλιν τῆς Καππαδοκίας μεγάλην καὶ καλήν.\nἘκεῖθεν γὰρ Ἱππόθοος ἐνενόει συλλεξάμενος νεανίσκους ἀκμάζοντας συστήσασθαι πάλιν τὸ λῃστήριον. Ἰοῦσι δὲ αὐτοῖς διὰ κωμῶν μεγάλων πάντων ἦν ἀφθονία τῶν ἐπιτηδείων· καὶ γὰρ ὁ Ἱππόθοος ἐμπείρως εἶχε τῆς Καππαδοκῶν φωνῆς, καὶ αὐτῷ πάντες ὡς οἰκείῳ προσεφέροντο.\nΔιανύσαντες δὲ τὴν ὁδὸν ἡμέραις δέκα εἰς Μάζακον ἔρχονται κἀνταῦθα πλησίον τῶν πυλῶν εἰσῳκίσαντο καὶ ἔγνωσαν ἑαυτοὺς ἡμερῶν τινων ἐκ τοῦ καμάτου θεραπεῦσαι.\nΚαὶ δὴ εὐωχουμένων αὐτῶν ἐστέναξεν ὁ Ἱππόθοος καὶ ἐπεδάκρυσεν· ὁ δὲ Ἁβροκόμης ἤρετο αὐτὸν τίς ἡ αἰτία τῶν δακρύων. Καὶ ὃς μεγάλα ἔφη τἀμὰ διηγήματα καὶ πολλὴν ἔχοντα τραγῳδίαν.\nἘδεῖτο Ἁβροκόμης εἰπεῖν, ὑπισχνούμενος καὶ τὰ καθʼ αὑτὸν διηγήσεσθαι. Ὁ δʼ ἀναλαβὼν ἄνωθεν (μόνοι δʼ ἐτύγχανον ὄντες) διηγεῖται τὰ καθʼ αὑτόν.\nἘγὼ ἔφη εἰμὶ τὸ γένος πόλεως Περίνθου (πλησίον δὲ τῆς Θρᾴκης ἡ πόλις) τῶν τὰ πρῶτα ἐκεῖ δυναμένων· ἀκούεις δὲ καὶ τὴν Πέρινθον ὡς ἔνδοξος, καὶ τοὺς ἄνδρας ὡς εὐδαίμονες ἐνταῦθα.\nΝέος ὢν ἠράσθην μειρακίου καλοῦ· ἦν δὲ τὸ μειράκιον τῶν ἐπιχωρίων· ὄνομα Ὑπεράνθης ἦν αὐτῷ. Ἠράσθην δὲ τὰ πρῶτα ἐν γυμνασίοις διαπαλαίοντα ἰδὼν καὶ οὐκ ἐκαρτέρησα.\nἙορτῆς οὖν ἀγομένης ἐπιχωρίου καὶ παννυχίδος ἐπʼ αὐτῆς πρόσειμι τῷ Ὑπεράνθῃ καὶ ἱκετεύω κατοικτεῖραι· ἀκοῦσαν δὲ τὸ μειράκιον πάντα ὑπισχνεῖται κατελεῆσάν με.\nΚαὶ τὰ πρῶτά γε τοῦ ἔρωτος ὁδοποιεῖ φιλήματα καὶ ψαύσματα καὶ πολλὰ παρʼ ἐμοῦ δάκρυα· τέλος δὲ ἠδυνήθημεν καιροῦ λαβόμενοι γενέσθαι μετʼ ἀλλήλων μόνοι καὶ τὸ τῆς ἡλικίας ἀνύποπτον ἦν. Καὶ χρόνῳ συνῆμεν πολλῷ, στέργοντες ἀλλήλους διαφερόντως, ἕως δαίμων τις ἡμῖν ἐνεμέσησε.\nΚαὶ ἔρχεταί τις ἀπὸ Βυζαντίου (πλησίον δὲ τὸ Βυζάντιον τῇ Περίνθῳ) ἀνὴρ τῶν τὰ πρῶτα ἐκεῖ δυναμένων, ἐπὶ πλούτῳ καὶ περιουσίᾳ μέγα φρονῶν· Ἀριστόμαχος ἐκαλεῖτο.\nΟὗτος εὐθὺς ἐπιβὰς τῇ Περίνθῳ, ὡς ὑπό τινος ἀπεσταλμένος κατʼ ἐμοῦ θεοῦ, ὁρᾷ τὸν Ὑπεράνθην σὺν ἐμοὶ καὶ εὐθέως ἁλίσκεται, τοῦ μειρακίου θαυμάσας τὸ κάλλος, πάντα ὁντινοῦν ἐπάγεσθαι δυνάμενον.\nἘρασθεὶς δὲ οὐκέτι μετρίως κατεῖχε τὸν ἔρωτα, ἀλλὰ τὰ μὲν πρῶτα τῷ μειρακίῳ προσέπεμπεν· ὡς δʼ ἀδύνατον ἦν αὐτῷ (ὁ γὰρ Ὑπεράνθης διὰ τὴν πρὸς ἐμὲ εὔνοιαν οὐδένα προσίετο), πείθει τὸν πατέρα αὐτοῦ, πονηρὸν ἄνδρα καὶ ἐλάττονα χρημάτων·\nὁ δὲ αὐτῷ δίδωσι τὸν Ὑπεράνθην προφάσει διδασκαλίας· ἔλεγε γὰρ εἶναι λόγων τεχνίτης. Παραλαβὼν δὲ αὐτὸν τὰ μὲν πρῶτα κατάκλειστον εἶχε, μετὰ τοῦτο δὲ ἀπῆρεν ἐς Βυζάντιον.\nΕἱπόμην κἀγώ, πάντων καταφρονήσας τῶν ἐμαυτοῦ, καὶ ὅσα ἐδυνάμην συνήμην τῷ μειρακίῳ· ἐδυνάμην δὲ ὀλίγα, καί μοι φίλημα σπάνιον ἐγίνετο καὶ λαλιὰ δυσχερής· ἐφρουρούμην γὰρ ὑπὸ πολλῶν.\nΤελευταῖον δ’ οὐκέτι καρτερῶν, ἐμαυτὸν παροξύνας ἐπάνειμι εἰς Πέρινθον καὶ πάντα ὅσα ἦν μοι κτήματα ἀποδόμενος, συλλέξας ἀργύριον εἰς Βυζάντιον ἔρχομαι καὶ λαβὼν ξιφίδιον (συνδοκοῦν τοῦτο καὶ τῷ Ὑπεράνθῃ) εἴσειμι νύκτωρ εἰς τὴν οἰκίαν τοῦ Ἀριστομάχου καὶ εὑρίσκω συγκατακείμενον τῷ παιδὶ καὶ ὀργῆς πλησθεὶς παίω τὸν Ἀριστόμαχον καιρίαν.\nἩσυχίας δὲ οὔσης καὶ πάντων ἀναπαυομένων ἔξειμι ὡς εἶχον λαθών, ἐπαγόμενος καὶ τὸν Ὑπεράνθην, καὶ δι’ ὅλης τῆς νυκτὸς ὁδεύσας εἰς Πέρινθον, εὐθὺς νεὼς ἐπιβὰς οὐδενὸς εἰδότος ἔπλεον εἰς Ἀσίαν.\nΚαὶ μέχρι μέν τινος διηνύετο εὐτυχῶς ὁ πλοῦς· τελευταῖον δὲ κατὰ Λέσβον ἡμῖν γενομένοις ἐμπίπτει πνεῦμα σφοδρὸν καὶ ἀνατρέπει τὴν ναῦν. Κἀγὼ μὲν τῷ Ὑπεράνθῃ συνενηχόμην ὑπιὼν αὐτὸν καὶ κουφοτέραν τὴν νῆξιν ἐποιούμην· νυκτὸς δὲ γενομένης οὐκέτι ἐνεγκὸν τὸ μειράκιον παρείθη τῷ κολύμβῳ καὶ ἀποθνήσκει.\nἘγὼ δὲ τοσοῦτον ἠδυνήθην τὸ σῶμα διασῶσαι ἐπὶ τὴν γῆν καὶ θάψαι· καὶ πολλὰ δακρύσας καὶ στενάξας, ἀφελὼν λείψανα καὶ δυνηθεὶς εὐπορῆσαί που ἑνὸς ἐπιτηδείου λίθου στήλην ἐπέστησα τῷ τάφῳ καὶ ἐπέγραψα εἰς μνήμην τοῦ δυστυχοῦς μειρακίου ἐπίγραμμα παρʼ αὐτὸν ἐκεῖνον τὸν καιρὸν πλασάμενος Ἱππόθοος κλεινῷ τεῦξεν τόδε σῆμ’ Ὑπεράνθῃ,οὐ τάφον ἐκ θανάτου ἀγαθὸν ἱεροῖο πολίτουἐς βάθος ἐκ γαίης, ἄνθος κλυτόν, ὅν ποτε δαίμωνἥρπασεν ἐν πελάγει μεγάλου πνεύσαντος ἀήτου.\nΤοὐντεῦθεν δὲ εἰς μὲν Πέρινθον ἐλθεῖν οὐ διέγνων, ἐτράπην δὲ δι’ Ἀσίας ἐπὶ Φρυγίαν τὴν μεγάλην καὶ Παμφυλίαν· κἀνταῦθα ἀπορίᾳ βίου καὶ ἀθυμίᾳ τῆς συμφορᾶς ἐπέδωκα ἐμαυτὸν λῃστηρίῳ. Καὶ τὰ μὲν πρῶτα ὑπηρέτης λῃστηρίου γενόμενος, τελευταῖον δὲ περὶ Κιλικίαν αὐτὸς συνεστησάμην λῃστήριον, εὐδοκιμῆσαν ἐπὶ πολύ, ἕως ἐλήφθησαν οἱ σὺν ἐμοὶ οὐ πρὸ πολλοῦ τοῦ σε ἰδεῖν.\nΑὕτη μὲν ἡ τῶν ἐμῶν διηγημάτων τύχη· σὺ δέ, ὦ φίλτατε, εἰπέ μοι τὰ σεαυτοῦ· δῆλος γὰρ εἶ μεγάλῃ τινὶ ἀνάγκῃ τῇ κατὰ τὴν πλάνην χρώμενος.\nΛέγει δὲ ὁ Ἁβροκόμης ὅτι Ἐφέσιος καὶ ὅτι ἠράσθη κόρης καὶ ὅτι ἔγημεν αὐτὴν καὶ τὰ μαντεύματα καὶ τὴν ἀποδημίαν καὶ τοὺς πειρατὰς καὶ τὸν Ἄψυρτον καὶ τὴν Μαντὼ καὶ τὰ δεσμὰ καὶ τὴν φυγὴν καὶ τὸν αἰπόλον καὶ τὴν μέχρι Κιλικίας ὁδόν.\nἜτι λέγοντος αὐτοῦ συνανεθρήνησεν ὁ Ἱππόθοος λέγων ὦ πατέρες ἐμοί, ὦ πατρίς, ἣν οὔποτε ὄψομαι, ὦ πάντων μοι Ὑπεράνθη φίλτατε· σὺ μὲν οὖν, Ἁβροκόμη, καὶ ὄψει τὴν ἐρωμένην καὶ ἀπολήψει χρόνῳ ποτέ· ἐγὼ δὲ Ὑπεράνθην ἰδεῖν οὐκέτι δυνήσομαι.\nΛέγων ἐδείκνυέ τε τὴν κόμην καὶ ἐπεδάκρυεν αὐτῇ. Ὡς δὲ ἱκανῶς ἐθρήνησαν ἀμφότεροι, ἀποβλέψας εἰς τὸν Ἁβροκόμην ὁ Ἱππόθοος ἄλλο ἔφη σοὶ διήγημα παρῆλθον οὐκ εἰπών·\nπρὸ ὀλίγου τοῦ τὸ λῃστήριον ἁλῶναι ἐπέστη τῷ ἄντρῳ κόρη καλὴ πλανωμένη, τὴν ἡλικίαν ἔχουσα τὴν αὐτὴν σοί, καὶ πατρίδα ἔλεγε τὴν σήν· πλέον γὰρ οὐδὲν ἔμαθον· ταύτην ἔδοξε τῷ Ἄρει θῦσαι. Καὶ δὴ πάντα ἦν παρεσκευασμένα καὶ ἐπέστησαν οἱ διώκοντες· κἀγὼ μὲν ἐξέφυγον, ἡ δὲ οὐκ οἶδα ὅ τι ἐγένετο.\nἮν δὲ καλὴ πάνυ, Ἁβροκόμη, καὶ ἐσταλμένη λιτῶς· κόμη ξανθή, χαρίεντες ὀφθαλμοί. Ἔτι λέγοντος αὐτοῦ ἀνεβόησεν Ἁβροκόμης τὴν ἐμὴν Ἄνθειαν ἑώρακας, Ἱππόθοε· ποῖ δὲ ἄρα καὶ πέφευγε; τίς δὲ αὐτὴν ἔχει γῆ; Ἐπὶ Κιλικίαν τραπώμεθα, ἐκείνην ζητήσωμεν, οὐκ ἔστι πόρρω τοῦ λῃστηρίου.\nΝαί, πρὸς αὐτῆς σε ψυχῆς Ὑπεράνθους, μή με ἑκὼν ἀδικήσῃς, ἀλλʼ ἴωμεν ὅπου δυνησόμεθα Ἄνθειαν εὑρεῖν. Ὑπισχνεῖται ὁ Ἱππόθοος πάντα ποιήσειν, ἔλεγε δὲ ἀνθρώπους δεῖν ὀλίγους συλλέξασθαι πρὸς ἀσφάλειαν τῆς ὁδοῦ.\nΚαὶ οἱ μὲν ἐν τούτοις ἦσαν, ἐννοοῦντες ὅπως ὀπίσω τὴν εἰς Κιλικίαν ἐλεύσονται· τῇ δὲ Ἀνθείᾳ αἱ τριάκοντα παρεληλύθεσαν ἡμέραι καὶ παρεσκευάζετο τῷ Περιλάῳ τὰ περὶ τὸν γάμον, καὶ ἱερεῖα κατήγετο ἐκ τῶν χωρίων, πολλὴ δὲ ἡ τῶν ἄλλων ἀφθονία· συμπαρῆσαν δὲ αὐτῷ οἵ τε οἰκεῖοι καὶ συγγενεῖς· πολλοὶ δὲ καὶ τῶν πολιτῶν συνεώρταζον τὸν Ἀνθείας γάμον.\nἘν δὲ τῷ χρόνῳ ὃν ἡ Ἄνθεια ληφθεῖσα ἐκ τοῦ λῃστηρίου ἦλθεν εἰς τὴν Ταρσὸν πρεσβύτης Ἐφέσιος ἰατρὸς τὴν τέχνην, Εὔδοξος τοὔνομα· ἧκε δὲ ναυαγίᾳ περιπεσὼν εἰς Αἴγυπτον πλέων.\nΟὗτος ὁ Εὔδοξος περιῄει μὲν καὶ τοὺς ἄλλους ἄνδρας, ὅσοι Ταρσέων εὐδοκιμώτατοι, οὓς μὲν ἐσθῆτας, οὓς δὲ ἀργύριον αἰτῶν, διηγούμενος ἑκάστῳ τὴν συμφοράν, προσῆλθε δὲ καὶ τῷ Περιλάῳ καὶ εἶπεν ὅτι Ἐφέσιος καὶ ἰατρὸς τὴν τέχνην.\nὉ δὲ αὐτὸν λαβὼν ἄγει πρὸς τὴν Ἄνθειαν, ἡσθήσεσθαι νομίζων ἀνδρὶ ὀφθέντι Ἐφεσίῳ. Ἡδὲ ἐφιλοφρονεῖτό τε τὸν Εὔδοξον καὶ ἀνεπυνθάνετο εἴ τι περὶ τῶν αὑτῆς λέγειν ἔχοι· ὁ δὲ ὅτι οὐδὲν ἐπίσταιτο μακρᾶς αὐτῷ τῆς ἀποδημίας τῆς ἀπὸ Ἐφέσου γεγενημένης· ἀλλʼ οὐδὲν ἧττον ἔχαιρεν αὐτῷ ἡ Ἄνθεια, ἀναμιμνησκομένη τῶν οἴκοι.\nΚαὶ δὴ συνήθης τε ἐγεγόνει τοῖς κατὰ τὴν οἰκίαν καὶ εἰσῄει παρʼ ἕκαστα πρὸς τὴν Ἄνθειαν, πάντων ἀπολαύων τῶν ἐπιτηδείων, ἀεὶ δεόμενος αὐτῆς εἰς Ἔφεσον παραπεμφθῆναι· καὶ γὰρ καὶ παῖδες ἦσαν αὐτῷ καὶ γυνή.\nὩς οὖν πάντα τὰ περὶ τὸν γάμον ἐξετετέλεστο τῷ Περιλάῳ, ἐφειστήκει δὲ ἡ ἡμέρα, δεῖπνον μὲν αὐτῷ πολυτελὲς ἡτοίμαστο καὶ ἡ Ἄνθεια ἐκεκόσμητο κόσμῳ νυμφικῷ· ἐπαύετο δὲ οὔτε νύκτωρ οὔτε μεθ’ ἡμέραν δακρύουσα, ἀλλʼ ἀεὶ πρὸ ὀφθαλμῶν εἶχεν Ἁβροκόμην.\nἘνενόει δὲ ἅμα πολλά, τὸν ἔρωτα, τοὺς ὅρκους, τὴν πατρίδα, τοὺς πατέρας, τὴν ἀνάγκην, τὸν γάμον. Καὶ δὴ καθʼ αὑτὴν γενομένη, καιροῦ λαβομένη, σπαράξασα τὰς κόμας ὦ πάντα ἄδικος ἐγὼ φησὶ καὶ πονηρά, ἥτις οὐχὶ τοῖς ἴσοις Ἁβροκόμην ἀμείβομαι.\nὉ μὲν γὰρ ἵνα ἐμὸς ἀνὴρ μείνῃ καὶ δεσμὰ ὑπομένει καὶ βασάνους καὶ ἴσως που καὶ τέθνηκεν· ἐγὼ δὲ καὶ ἐκείνων ἀμνημονῶ καὶ γαμοῦμαι ἡ δυστυχής, καὶ τὸν ὑμέναιον ᾄσει τις ἐπʼ ἐμοί, καὶ ἐπ’ εὐνὴν ἀφίξομαι τὴν Περιλάου.\nἈλλ’, ὦ φιλτάτη μου πασῶν Ἁβροκόμου ψυχή, μηδέν τι ὑπὲρ ἐμοῦ λυπηθῇς, οὐ γὰρ ἄν ποτε ἑκοῦσα ἀδικήσαιμί σε· ἐλεύσομαι, καὶ μέχρι θανάτου μείνασα νύμφη σή.\nΤαῦτα εἶπε καὶ ἀφικομένου παρʼ αὐτὴν τοῦ Εὐδόξου τοῦ Ἐφεσίου ἰατροῦ ἀπαγαγοῦσα αὐτὸν ἐπʼ οἴκημά τι ἠρεμαῖον προσπίπτει τοῖς γόνασιν αὐτοῦ καὶ ἱκετεύει μηδενὶ κατειπεῖν τῶν ῥηθησομένων μηδὲν καὶ ὁρκίζει τὴν πάτριον θεὸν Ἄρτεμιν ξυμπράξειν πάντα ὅσα ἂν αὐτοῦ δεηθῇ.\nἈνίστησιν αὐτὴν ὁ Εὔδοξος πολλὰ θρηνοῦσαν καὶ θαρρεῖν παρεκάλει καὶ ἐπώμνυε, πάντα ποιήσειν ὑπισχνούμενος. Λέγει δὴ αὐτῷ τὸν Ἁβροκόμου ἔρωτα καὶ τοὺς ὅρκους τοὺς πρὸς ἐκεῖνον καὶ τὰς περὶ τῆς σωφροσύνης συνθήκας·\nκαὶ εἰ μὲν ἦν ζῶσαν ἔφη με ἀπολαβεῖν ζῶντα Ἁβροκόμην ἢ λαθεῖν ἀποδρᾶσαν ἐντεῦθεν, περὶ τούτων ἂν ἐβουλευόμην· ἐπειδὴ δὲ ὁ μὲν τέθνηκε, φυγεῖν δὲ ἀδύνατον καὶ τὸν μέλλοντα ἀμήχανον ὑπομεῖναι γάμον (οὔτε γὰρ τὰς συνθήκας παραβήσομαι τὰς πρὸς Ἁβροκόμην οὔτε τοὺς ὅρκους ὑπερόψομαι), σὺ τοίνυν βοηθὸς ἡμῖν γενοῦ, φάρμακον εὑρών ποθεν, ὃ κακῶν με ἀπαλλάξει τὴν κακοδαίμονα.\nἜσται δὲ ἀντὶ τούτων σοι πολλὰ μὲν καὶ παρὰ τῶν θεῶν, οἷς ἐπεύξομαι καὶ πρὸ τοῦ θανάτου πολλάκις ὑπὲρ σοῦ, αὐτὴ δέ σοι καὶ ἀργύριον δώσω καὶ τὴν παραπομπὴν ἐπισκευάσω. Δυνήσῃ δὲ πρὸ τοῦ πυθέσθαι τινὰ ἐπιβὰς νεὼς τὴν ἐπʼ Ἐφέσου πλεῖν· ἐκεῖ δὲ γενόμενος, ἀναζητήσας τοὺς γονεῖς Μεγαμήδη τε καὶ Εὐίππην ἄγγελλε αὐτοῖς τὴν ἐμὴν τελευτὴν καὶ πάντα τὰ κατὰ τὴν ἀποδημίαν, καὶ ὅτι Ἁβροκόμης ἀπόλωλε λέγε.\nΕἰποῦσα τῶν ποδῶν αὐτοῦ προυκυλίετο καὶ ἐδεῖτο μηδὲν ἀντειπεῖν αὐτῇ δοῦναί τε τὸ φάρμακον. Καὶ προκομίσασα εἴκοσι μνᾶς ἀργυρίου περιδέραιά τε αὑτῆς (ἦν δὲ αὐτῇ πάντα ἄφθονα, πάντων γὰρ ἐξουσίαν εἶχε τῶν Περιλάου) δίδωσι τῷ Εὐδόξῳ. Ὁ δὲ βουλευσάμενος πολλὰ καὶ τὴν κόρην οἰκτείρας τῆς συμφορᾶς καὶ τῆς εἰς Ἔφεσον ἐπιθυμῶν ὁδοῦ καὶ τοῦ ἀργυρίου καὶ τῶν δώρων ἡττώμενος ὑπισχνεῖται δώσειν τὸ φάρμακον, καὶ ἀπῄει κομιῶν.\nἩ δὲ ἐν τούτῳ πολλὰ μὲν καταθρηνεῖ, τήν τε ἡλικίαν κατοδυρομένη τὴν ἑαυτῆς καὶ ὅτι μέλλοι πρὸ ὥρας ἀποθανεῖσθαι λυπουμένη, πολλὰ δὲ Ἁβροκόμην ὡς παρόντα ἀνεκάλει.\nἘν τούτῳ ὀλίγον διαλιπὼν ὁ Εὔδοξος ἔρχεται κομίζων θανάσιμον μὲν οὐχὶ φάρμακον, ὑπνωτικὸν δέ, ὡς μήτε τι παθεῖν τὴν κόρην καὶ αὐτὸν ἐφοδίων τυχόντα ἀνασωθῆναι. Λαβοῦσα δὲ ἡ Ἄνθεια καὶ πολλὴν γνοῦσα χάριν αὐτὸν ἀποπέμπει.\nΚαὶ ὁ μὲν εὐθὺς ἐπιβὰς νεὼς ἐπανήχθη, ἡ δὲ καιρὸν ἐπιτήδειον ἐζήτει πρὸς τὴν πόσιν τοῦ φαρμάκου.\nΚαὶ ἤδη μὲν νὺξ ἦν, παρεσκευάζετο δὲ ὁ θάλαμος, καὶ ἧκον οἱ ἐπὶ τούτῳ τεταγμένοι τὴν Ἄνθειαν ἐξάξοντες· ἡ δὲ ἄκουσα καὶ δεδακρυμένη ἐξῄει, ἐν τῇ χειρὶ κρύπτουσα τὸ φάρμακον· καὶ ὡς πλησίον τοῦ θαλάμου γίνεται, οἱ οἰκεῖοι ἀνευφήμησαν τὸν ὑμέναιον·\nἡ δὲ ἀνωδύρετο καὶ ἐδάκρυεν οὕτως ἐγὼ λέγουσα πρότερον ἠγόμην Ἁβροκόμῃ νυμφίῳ, καὶ παρέπεμπεν ἡμᾶς πῦρ ἐρωτικόν, καὶ ὑμέναιος ᾔδετο ἐπὶ γάμοις εὐδαίμοσι.\nΝυνὶ δὲ τί ποιήσεις, Ἄνθεια; ἀδικήσεις Ἁβροκόμην τὸν ἄνδρα, τὸν ἐρώμενον, τὸν διὰ σὲ τεθνηκότα; Οὐχ οὕτως ἄνανδρος ἐγὼ οὐδʼ ἐν τοῖς κακοῖς δειλή. Δεδόχθω ταῦτα, πίνωμεν τὸ φάρμακον· Ἁβροκόμην εἶναί μοι δεῖ ἄνδρα· ἐκεῖνον καὶ τεθνηκότα βούλομαι.\nΤαῦτα ἔλεγε καὶ ἤγετο εἰς τὸν θάλαμον.\nΚαὶ δὴ μόνη μὲν ἐγεγόνει, ἔτι γὰρ Περίλαος μετὰ τῶν φίλων εὐωχεῖτο· σκηψαμένη δὲ τῇ ἀγωνίᾳ ὑπὸ δίψους κατειλῆφθαι ἐκέλευσεν αὑτῇ τινι τῶν οἰκετῶν ὕδωρ ἐνεγκεῖν, ὡς δὴ πιομένη· καὶ δὴ κομισθέντος ἐκπώματος, λαβοῦσα οὐδενὸς ἔνδον αὐτῇ παρόντος ἐμβάλλει τὸ φάρμακον καὶ δακρύσασα\nὦ φιλτάτου φησὶν Ἁβροκόμου ψυχή, ἰδού σοι τὰς ὑποσχέσεις ἀποδίδωμι καὶ ὁδὸν ἔρχομαι τὴν παρὰ σέ, δυστυχῆ μὲν ἀλλʼ ἀναγκαῖαν· καὶ δέχου με ἄσμενος καὶ μοι πάρεχε τὴν ἐκεῖ μετὰ σοῦ δίαιταν εὐδαίμονα.\nΕἰποῦσα ἔπιε τὸ φάρμακον, καὶ εὐθὺς ὕπνος τε αὐτὴν κατεῖχε καὶ ἔπιπτεν εἰς γῆν, καὶ ἐποίει τὸ φάρμακον ὅσα ἐδύνατο.\nὩς δὲ εἰσῆλθεν ὁ Περίλαος, εὐθὺς ἰδὼν τὴν Ἄνθειαν κειμένην ἐξεπλάγη καὶ ἀνεβόησε, θόρυβός τε πολὺς τῶν κατὰ τὴν οἰκίαν ἦν καὶ πάθη συμμιγῆ, οἰμωγή, φόβος, ἔκπληξις. Οἱ μὲν ᾤκτειρον τὴν δοκοῦσαν τεθνηκέναι, οἱ δὲ συνήχθοντο Περιλάῳ, πάντες δὲ ἐθρήνουν τὸ γεγονός.\nὉ δὲ Περίλαος τὴν ἐσθῆτα περιρρηξάμενος, ἐπιπεσὼν τῷ σώματι ὦ φιλτάτη μοι κόρη φησίν, ὦ πρὸ τῶν γάμων καταλιποῦσα τὸν ἐρῶντα, ὀλίγαις ἡμέραις νύμφη Περιλάου γενομένη, εἰς οἷόν σε θάλαμον τὸν τάφον ἄξομεν;\nεὐδαίμων ἄρα ὅστις ποτε Ἁβροκόμης ἦν· μακάριος ἐκεῖνος ὡς ἀληθῶς, τηλικαῦτα παρʼ ἐρωμένης λαβὼν δῶρα.\nὉ μὲν οὖν τοιαῦτα ἐθρήνει, περιεβεβλήκει δὲ ἅπασαν καὶ ἠσπάζετο χεῖράς τε καὶ πόδας νύμφη λέγων ἀθλία, γύναι δυστυχεστέρα.\nἘκόσμει δὲ αὐτὴν πολλὴν μὲν ἐσθῆτα ἐνδύων, πολὺν δὲ περιθεὶς χρυσόν· καὶ οὐκέτι φέρων τὴν θέαν, ἡμέρας γενομένης ἐνθέμενος κλίνῃ τὴν Ἄνθειαν (ἡ δὲ ἔκειτο ἀναισθητοῦσα) ἦγεν εἰς τοὺς πλησίον τῆς πόλεως τάφους· κἀνταῦθα κατέθετο ἔν τινι οἰκήματι, πολλὰ μὲν ἐπισφάξας ἱερεῖα, πολλὴν δὲ ἐσθῆτα καὶ κόσμον ἄλλον ἐπικαύσας.\nΚαὶ ὁ μὲν ἐκτελέσας τὰ νομιζόμενα ὑπὸ τῶν οἰκείων εἰς τὴν πόλιν ἤγετο· καταλειφθεῖσα δὲ ἐν τῷ τάφῳ ἡ Ἄνθεια ἑαυτῆς γενομένη καὶ συνεῖσα ὅτι μὴ τὸ φάρμακον θανάσιμον ἦν, στενάξασα καὶ δακρύσασα ὦ ψευσάμενόν με φησίν, ὦ κωλῦσαν ὁδεῦσαι πρὸς τὸν Ἁβροκόμην ὁδὸν εὐτυχῆ· ἐσφάλην ἄρα (πάντα καινὰ καὶ τῆς ἐπιθυμίας τοῦ θανάτου.\nἈλλ’ ἔνεστί γε ἐν τῷ τάφῳ μείνασαν τὸ ἔργον ἐργάσασθαι τοῦ φαρμάκου λιμῷ. Οὐ γὰρ ἂν ἐντεῦθέν μέ τις ἀνέλοιτο, οὐδʼ ἂν ἐπίδοιμι τὸν ἥλιον οὐδʼ εἰς φῶς ἐλεύσομαι. Ταῦτα εἰποῦσα ἐκαρτέρει, τὸν θάνατον προσδεχομένη γενναίως.\nἘν δὲ τούτῳ νυκτὸς ἐπιγενομένης λῃσταί τινες μαθόντες ὅτι κόρη τέθαπται πλουσίως, καὶ πολὺς μὲν αὐτῇ κόσμος συγκατάκειται γυναικεῖος, πολὺς δὲ ἄργυρος καὶ χρυσός, ἦλθον ἐπὶ τὸν τάφον καὶ ἀναρρήξαντες τοῦ τάφου τὰς θύρας, εἰσελθόντες τόν τε κόσμον ἀνῃροῦντο καὶ τὴν Ἄνθειαν ζῶσαν ὁρῶσι· μέγα δὲ καὶ τοῦτο κέρδος ἡγούμενοι ἀνίστων τε αὐτὴν καὶ ἄγειν ἐβούλοντο.\nἩ δὲ τῶν ποδῶν αὐτῶν προκυλιομένη πολλὰ ἐδεῖτο ἄνδρες, οἵτινές ποτ’ ἐστὲ λέγουσα, τὸν μὲν κόσμον τοῦτον ἅπαντα ὅστις ἐστὶ καὶ ἅπαντα τὰ συνταφέντα λαβόντες κομίζετε, φείσασθε δὲ τοῦ σώματος.\nΔυοῖν ἀνάκειμαι θεοῖς, Ἔρωτι καὶ Θανάτῳ· τούτοις ἐάσατε σχολάσαι με. Ναὶ πρὸς θεῶν αὐτῶν τῶν πατρῴων ὑμῖν, μή με. ἡμέρᾳ δείξητε τὴν ἄξια νυκτὸς καὶ σκότους δυστυχοῦσαν. Ταῦτα ἔλεγεν· οὐκ ἔπειθε δὲ τοὺς λῃστάς, ἀλλʼ ἐξαγαγόντες αὐτὴν τοῦ τάφου κατήγαγον ἐπὶ θάλατταν καὶ ἐνθέμενοι σκάφει τὴν εἰς Ἀλεξάνδρειαν ἀνήγοντο· ἐν δὲ τῷ πλῷ ἐθεράπευον αὐτὴν καὶ θαρρεῖν παρεκάλουν.\nἩ δὲ ἐν οἵοις κακοῖς ἐγεγόνει ἐννοήσασα, θρηνοῦσα καὶ ὀδυρομένη πάλιν ἔφησε λῃσταὶ καὶ θάλαττα, πάλιν αἰχμάλωτος ἐγώ· ἀλλὰ νῦν δυστυχέστερον, ὅτι μὴ μετὰ Ἁβροκόμου.\nΤίς με ἄρα ὑποδέξεται γῆ; τίνας δὲ ἀνθρώπους ὄψομαι; μὴ Μοῖριν ἔτι, μὴ Μαντώ, μὴ Περίλαον, μὴ Κιλικίαν· ἔλθοιμι δὲ ἔνθα κἂν τάφον Ἁβροκόμου μόνον ὄψομαι. Ταῦτα ἑκάστοτε ἐδάκρυε καὶ αὐτὴ μὲν οὐ πότον, οὐ τροφὴν προσίετο, ἠνάγκαζον δὲ οἱ λῃσταί.\nΚαὶ οἱ μὲν ἀνύσαντες ἡμέραις οὐ πολλαῖς τὸν πλοῦν κατῆραν εἰς Ἀλεξάνδρειαν κἀνταῦθα ἐξεβίβασαν τὴν Ἄνθειαν καὶ διέγνωσαν ἐκ τοῦ πλοῦ ἀνενεγκοῦσαν παραδοῦναί τισιν ἐμπόροις· ὁ δὲ Περίλαος μαθὼν τὴν τοῦ τάφου διορυγὴν καὶ τὴν τοῦ σώματος ἀπώλειαν ἐν πολλῇ καὶ ἀκατασχέτῳ λύπῃ ἦν.\nὉ δὲ Ἁβροκόμης ἐζήτει καὶ ἐπολυπραγμόνει εἴ τις ἐπίσταιτο κόρην ποθὲν ξένην αἰχμάλωτον μετὰ λῃστῶν ἀχθεῖσαν· ὡς δὲ οὐδὲν εὗρεν, ἀποκαμὼν ἦλθεν οὗ κατήγοντο. Δεῖπνον δὲ αὑτοῖς οἱ περὶ τὸν Ἱππόθοον παρεσκεύασαν.\nΚαὶ οἱ μὲν ἄλλοι ἐδειπνοποιοῦντο, ὁ δὲ Ἁβροκόμης πάνυ ἄθυμος ἦν καὶ αὑτὸν ἐπὶ τῆς εὐνῆς ῥίψας ἔκλαε καὶ ἔκειτο οὐδὲν προσιέμενος.\nΠροιόντος δὲ τοῦ πότου εὐκαίρως τοῖς περὶ τὸν Ἱππόθοον παροῦσά τις πρεσβῦτις ἄρχεται διηγήματος, ᾗ ὄνομα Χρυσίον. Ἀκούσατε ἔφη, ὦ ξένοι, πάθους οὐ πρὸ πολλοῦ γενομένου ἐν τῇ πόλει.\nΠερίλαός τις, ἀνὴρ τῶν τὰ πρῶτα δυναμένων, ἄρχειν μὲν ἐχειροτονήθη τῆς εἰρήνης τῆς ἐν Κιλικίᾳ, ἐξελθὼν δὲ ἐπὶ λῃστῶν ζήτησιν, ἤγαγέ τινας συλλαβὼν λῃστὰς καὶ μετʼ αὐτῶν κόρην καλὴν καὶ ταύτην ἔπεισεν αὐτῷ γαμηθῆναι.\nΚαὶ πάντα μὲν τὰ πρὸς τὸν γάμον ἐξετετέλεστο· ἡ δὲ εἰς τὸν θάλαμον εἰσελθοῦσα, εἴτε μανεῖσα εἴτε ἄλλου τινὸς ἐρῶσα, πιοῦσα φάρμακόν ποθεν ἀποθνήσκει· οὗτος γὰρ ὁ τοῦ θανάτου τρόπος αὐτῆς ἐλέγετο. Ἀκούσας ὁ Ἱππόθοος αὕτη ἔφησεν ἐστὶν ἡ κόρη, ἣν Ἁβροκόμης ζητεῖ.\nὉ δὲ Ἁβροκόμης ἤκουε μὲν τοῦ διηγήματος, παρεῖτο δὲ ὑπὸ ἀθυμίας· ὀψὲ δὲ καὶ ἀναθορῶν ἐκ τῆς τοῦ Ἱπποθόου φωνῆς ἀλλὰ νῦν μὲν σαφῶς τέθνηκεν Ἄνθεια καὶ τάφος ἴσως αὐτῆς ἐστιν ἐνθάδε καὶ τὸ σῶμα σώζεται.\nΛέγων ἐδεῖτο τῆς πρεσβύτιδος τῆς Χρυσίου ἄγειν ἐπὶ τὸν τάφον αὐτῆς καὶ δεῖξαι τὸ σῶμα· ἡ δὲ ἀναστενάξασα τοῦτο γὰρ ἔφη τῇ κόρῃ τῇ ταλαιπώρῳ τὸ δυστυχέστατον· ὁ μὲν γὰρ Περίλαος καὶ ἔθαψεν αὐτὴν πολυτελῶς καὶ ἐκόσμησε· πυθόμενοι δὲ τὰ συνταφέντα λῃσταί, ἀνορύξαντες τὸν τάφον τόν τε κόσμον ἀνείλοντο καὶ τὸ σῶμα ἀφανὲς ἐποίησαν· ἐφ’ οἷς πολλὴ καὶ μεγάλη ζήτησις ὑπὸ Περιλάου γίνεται.\nἈκούσας ὁ Ἁβροκόμης περιερρήξατο τὸν χιτῶνα καὶ μεγάλως ἀνωδύρετο καλῶς μὲν καὶ σωφρόνως ἀποθανοῦσαν Ἄνθειαν, δυστυχῶς δὲ μετὰ τὸν θάνατον ἀπολομένην.\nΤίς ἄρα λῃστὴς οὕτως ἐρωτικός, ἵνα καὶ νεκρᾶς ἐπιθυμήσῃ σου; ἵνα καὶ τὸ σῶμα ἀφέληται; Ἀπεστερήθην σοῦ ὁ δυστυχὴς τῆς μόνης ἐμοὶ παραμυθίας.\nἈποθανεῖν μὲν οὖν ἔγνωσται πάντως· ἀλλὰ τὰ πρῶτα καρτερήσω, μέχρι οὗ τὸ σῶμα εὕρω τὸ σὸν καὶ περιβαλὼν ἐμαυτὸν ἐκείνῳ συγκαταθάψω. Ταῦτα ἔλεγεν ὀδυρόμενος· θαρρεῖν δὲ αὐτὸν παρεκάλουν οἱ περὶ τὸν Ἱππόθοον.\nΚαὶ τότε μὲν ἀνεπαύσαντο δι’ ὅλης τῆς νυκτός· ἔννοια δὲ πάντων Ἁβροκόμην εἰσήρχετο, Ἀνθείας, τοῦ θανάτου, τοῦ τάφου, τῆς ἀπωλείας. Καὶ δὴ οὐκέτι καρτερῶν, λαθὼν πάντας (ἔκειντο δὲ ὑπὸ μέθης οἱ περὶ τὸν Ἱππόθοον) ἔξεισιν ὡς δή τινος χρῄζων, καὶ καταλιπὼν πάντας ἐπὶ τὴν θάλατταν ἔρχεται καὶ ἐπιτυγχάνει νεὼς εἰς Ἀλεξάνδρειαν ἀναγομένης, καὶ ἐπιβὰς ἀνάγεται ἐλπίζων δὴ τοὺς λῃστὰς τοὺς συλήσαντας πάντα ἐν Αἰγύπτῳ καταλήψεσθαι· ὡδήγει δὲ αὐτὸν εἰς ταῦτα ἐλπὶς δυστυχής.\nΚαὶ ὁ μὲν ἔπλει τὴν ἐπʼ Ἀλεξανδρείας, ἡμέρας δὲ γενομένης οἱ περὶ τὸν Ἱππόθοον ἠνιῶντο μὲν ἐπὶ τῷ ἀπαλλαγῆναι τοῦ Ἁβροκόμου, ἀναλαβόντες δʼ αὑτοὺς ἡμερῶν ὀλίγων ἔγνωσαν τὴν ἐπὶ Συρίας καὶ Φοινίκης λῃστεύοντες ἰέναι.\nΟἱ δὲ λῃσταὶ τὴν Ἄνθειαν εἰς Ἀλεξάνδρειαν παρέδωκαν ἐμπόροις πολὺ λαβόντες ἀργύριον· οἱ δὲ ἔτρεφόν τε αὐτὴν πολυτελῶς καὶ τὸ σῶμα ἐθεράπευον, ζητοῦντες ἀεὶ τὸν ὠνησόμενον κατʼ ἀξίαν.\nἜρχεται δή τις εἰς Ἀλεξάνδρειαν ἐκ τῆς Ἰνδικῆς τῶν ἐκεῖ βασιλέων κατὰ θέαν τῆς πόλεως καὶ κατὰ χρείαν ἐμπορίας, Ψάμμις τοὔνομα.\nΟὗτος ὁ Ψάμμις ὁρᾷ τὴν Ἄνθειαν παρὰ τοῖς ἐμπόροις καὶ ἰδὼν ἁλίσκεται καὶ ἀργύριον δίδωσι τοῖς ἐμπόροις πολὺ καὶ λαμβάνει θεράπαιναν αὐτήν.\nὨνησάμενος δὲ ἄνθρωπος βάρβαρος εὐθὺς ἐπιχειρ εῖ βιάζεσθαι καὶ χρῆσθαι πρὸς συνουσίαν· οὐ θέλουσα δὲ τὰ μὲν πρῶτα ἀντέλεγε, τελευταῖον δὲ σκήπτεται πρὸς τὸν Ψάμμιν (δεισιδαίμονες δὲ φύσει βάρβαροι) ὅτι αὐτὴν ὁ πατὴρ γεννωμένην ἀναθείῃ τῇ Ἴσιδι μέχρι ὥρας γάμων καὶ ἔλεγεν ἔτι τὸν χρόνον ἐνιαυτῷ τίθεσθαι.\nἪν οὖν φησὶν ἐξυβρίσῃς εἰς τὴν ἱερὰν τῆς θεοῦ, μηνίσει μὲν ἐκείνη, χαλεπὴ δὲ ἡ τιμωρία. Πείθεται Ψάμμις καὶ τὴν θεὸν προσεκύνει καὶ Ἀνθείας ἀπέχεται· ἡ δὲ ἔτι παρὰ Ψάμμιδι ἦν φρουρουμένη, ἱερὰ τῆς Ἴσιδος νομιζομένη.\nἩ δὲ ναῦς ἡ τὸν Ἁβροκόμην ἔχουσα τοῦ μὲν κατ’ Ἀλεξάνδρειαν πλοῦ διαμαρτάνει, ἐκπίπτει δὲ ἐπὶ τὰς ἐκβολὰς τοῦ Νείλου τήν τε Παραίτιον καλουμένην καὶ Φοινίκης ὅση παραθαλάσσιος.\nἘκπεσοῦσι δὲ αὐτοῖς ἐπιδραμόντες τῶν ἐκεῖ ποιμένων τά τε φορτία διαρπάζουσι καὶ τοὺς ἄνδρας δεσμεύουσι καὶ ἄγουσιν ὁδὸν ἔρημον πολλὴν εἰς Πηλούσιον τῆς Αἰγύπτου πόλιν, κἀνταῦθα πιπράσκουσιν ἄλλον ἄλλῳ. Ὠνεῖται δὴ τὸν Ἁβροκόμην πρεσβύτης στρατιώτης (ἦν δὲ πεπαυμένος), Ἄραξος τοὔνομα.\nΟὗτος ὁ Ἄραξος εἶχε γυναῖκα ὀφθῆναι μιαράν, ἀκουσθῆναι πολὺ χείρω, ἅπασαν ἀκρασίαν ὑπερβεβλημένην, Κυνὼ τοὔνομα. Αὕτη ἡ Κυνὼ ἐρᾷ τοῦ Ἁβροκόμου εὐθὺς ἀχθέντος εἰς τὴν οἰκίαν καὶ οὐκέτι κατεῖχε· δεινὴ καὶ ἐρασθῆναι καὶ ἀπολαύειν ἐθέλειν τῆς ἐπιθυμίας.\nὉ μὲν δὴ Ἄραξος ἠγάπα τὸν Ἁβροκόμην καὶ παῖδα ἐποιεῖτο, ἡ δὲ Κυνὼ προσφέρει λόγον περὶ συνουσίας καὶ δεῖται πείθεσθαι καὶ ἄνδρα ἕξειν ὑπισχνεῖτο καὶ Ἄραξον ἀποκτενεῖν. Δεινὸν ἐδόκει τοῦτο Ἁβροκόμῃ, καὶ πολλὰ ἅμα ἐσκόπει, τὴν Ἄνθειαν, τοὺς ὅρκους, τὴν πολλάκις αὐτὸν σωφροσύνην ἀδικήσασαν ἤδη· τέλος δὲ ἐγκειμένης τῆς Κυνοῦς συγκατατίθεται.\nΚαὶ νυκτὸς γενομένης ἡ μὲν ὡς ἄνδρα ἕξουσα τὸν Ἁβροκόμην τὸν Ἄραξον ἀποκτιννύει καὶ λέγει τὸ πραχθὲν τῷ Ἁβροκόμῃ, ὁ δὲ οὐκ ἐνεγκὼν τὴν τῆς γυναικὸς ἀσέλγειαν ἀπηλλάγη τῆς οἰκίας, καταλιπὼν αὐτήν, οὐκ ἄν ποτε μιαιφόνῳ συγκατακλιθῆναι φήσας.\nἩ δὲ ἐν αὑτῇ γενομένη, ἅμα τῇ ἡμέρᾳ προσελθοῦσα ἔνθα τὸ πλῆθος τῶν Πηλουσιωτῶν ἦν, ἀνωδύρετο τὸν ἄνδρα καὶ ἔλεγεν ὅτι αὐτὸν ὁ νεώνητος δοῦλος ἀποκτείνειε καὶ. πολλὰ ὅσα ἐπεθρήνει καὶ ἐδόκει λέγειν τῷ πλήθει πιστά. Οἱ δὲ εὐθὺς συνέλαβον τὸν Ἁβροκόμην καὶ δήσαντες ἀνέπεμπον τῷ τῆς Αἰγύπτου τότε ἄρχοντι.\nΚαὶ ὁ μὲν δίκην δώσων εἰς Ἀλεξάνδρειαν ἤγετο ὑπὲρ ὧν ἐδόκει τὸν δεσπότην Ἄραξον ἀποκτεῖναι· οἱ δὲ περὶ τὸν Ἱππόθοον ἀπὸ Ταρσοῦ κινήσαντες ᾔεσαν τὴν ἐπὶ Συρίας, πᾶν ὅ τι ἐμποδὼν λάβοιεν ὑποχείριον ποιούμενοι· ἐνέπρησαν δὲ καὶ κώμας καὶ ἄνδρας ἀπέσφαξαν πολλούς. Καὶ οὕτως ἀπελθόντες εἰς Λαοδίκειαν τῆς Συρίας ἔρχονται κἀνταῦθα ἐπεδήμουν οὐκέτι ὡς λῃσταί, ἀλλʼ ὡς κατὰ θέαν τῆς πόλεως ἥκοντες.\nἘνταῦθα ὁ Ἱππόθοος ἐπολυπραγμόνει εἴ ποθεν Ἁβροκόμην εὑρεῖν δυνήσεται· ὡς δʼ οὐδὲν ἤνυε, ἀναλαβόντες αὑτούς, τὴν ἐπὶ Φοινίκης ἐτράποντο, κἀκεῖθεν ἐπʼ Αἴγυπτον· ἐδόκει γὰρ αὐτοῖς καταδραμεῖν Αἴγυπτον.\nΚαὶ συλλεξάμενοι μέγα λῃστήριον ἔρχονται τὴν ἐπὶ Πηλουσίου καὶ τῷ ποταμῷ τῷ Νείλῳ πλεύσαντες εἰς Ἑρμοῦ πόλιν τῆς Αἰγύπτου καὶ Σχεδίαν, ἐμβαλόντες εἰς διώρυγα τοῦ ποταμοῦ τὴν ὑπὸ Μενελάου γενομένην Ἀλεξάνδρειαν μὲν παρῆλθον, ἦλθον δὲ ἐπὶ Μέμφιν τὴν ἱερὰν τῆς Ἴσιδος, κἀκεῖθεν ἐπὶ Μένδην·\nπαρέλαβον δὲ καὶ τῶν ἐπιχωρίων κοινωνοὺς τοῦ λῃστηρίου καὶ ἐξηγητὰς τῆς ὁδοῦ. Διελθόντες μὲν δὴ ταῦτα ἐπὶ Λεόντων ἔρχονται πόλιν καὶ ἄλλας παρελθόντες κώμας οὐκ ὀλίγας, ὧν αἱ πολλαὶ ἀφανεῖς, εἰς Κοπτὸν ἔρχονται τῆς Αἰθιοπίας πλησίον.\nἘνταῦθα ἔγνωσαν λῃστεύειν· πολὺ γὰρ πλῆθος ἐμπόρων τὸ διοδεῦον ἦν τῶν τε ἐπʼ Αἰθιοπίαν καὶ τῶν ἐπὶ Ἰνδικὴν φοιτώντων· ἦν δὲ αὐτοῖς καὶ τὸ λῃστήριον ἀνθρώπων πεντακοσίων. Καταλαβόντες δὲ τῆς Αἰθιοπίας τὰ ἄκρα, καὶ πάντα καταστησάμενοι διέγνωσαν τοὺς παριόντας λῃστεύειν.\nὉ δὲ Ἁβροκόμης ὡς ἧκε παρὰ τὸν ἄρχοντα τῆς Αἰγύπτου (ἐπεστάλκεσαν δὲ οἱ Πηλουσιῶται τὰ γενόμενα αὐτῷ καὶ τὸν τοῦ Ἀράξου φόνον καὶ ὅτι οἰκέτης ὢν τοιαῦτα ἐτόλμησε) μαθὼν οὖν ἕκαστα, οὐκέτι οὐδὲ πυθόμενος τὰ γενόμενα κελεύει τὸν Ἁβροκόμην ἀγαγόντας προσαρτῆσαι σταυρῷ.\nὉ δὲ ὑπὸ μὲν τῶν κακῶν ἀχανὴς ἦν, παρεμυθεῖτο δὲ αὐτὸν τῆς τελευτῆς ὅτι ἐδόκει καὶ Ἄνθειαν τεθνηκέναι. Ἄγουσι δὲ αὐτὸν οἷς τοῦτο προσετέτακτο παρὰ τὰς ὄχθας τοῦ Νείλου· ἦν δὲ κρημνὸς ἀπότομος εἰς τὸ ῥεῦμα τοῦ ποταμοῦ βλέπων·\nκαὶ ἀναστήσαντες τὸν σταυρὸν προσαρτῶσι, σπάρτοις τὰς χεῖρας σφίγξαντες καὶ τοὺς πόδας· τοῦτο γὰρ τῆς ἀνασταυρώσεως ἔθος τοῖς ἐκεῖ· καταλιπόντες δὲ ᾤχοντο, ὡς ἐν ἀσφαλεῖ τοῦ προσηρτημένου μενοῦντος.\nὉ δὲ ἀναβλέψας εἰς τὸν ἥλιον καὶ τὸ ῥεῦμα ἰδὼν τοῦ Νείλου ὦ θεῶν φησὶ φιλανθρωπότατε, ὃς Αἴγυπτον ἔχεις, δι’ ὃν καὶ γῆ καὶ θάλασσα πᾶσιν ἀνθρώποις πέφηνεν, εἰ μέν τι Ἁβροκόμης ἀδικῶ, καὶ ἀπολοίμην οἰκτρῶς καὶ μείζονα τιμωρίαν εἴ τις ἐστὶ ταύτης ὑποσχοῖμι·\nεἰ δὲ ὑπὸ γυναικὸς προδέδομαι πονηρᾶς, μήτε τὸ Νείλου ῥεῦμα μιανθείη ποτε ἀδίκως ἀπολομένου σώματος, μήτε σὺ τοιοῦτον ἴδοις θέαμα, ἄνθρωπον οὐδὲν ἀδικήσαντα ἀπολλύμενον ἐπὶ τῆς σῆς.\nΤαῦτα εὔξατο, καὶ αὐτὸν ὁ θεὸς οἰκτείρει, καὶ πνεῦμα ἐξαίφνης ἀνέμου γίνεται καὶ ἐμπίπτει τῷ σταυρῷ καὶ ἀποβάλλει μὲν τοῦ κρημνοῦ τὸ γεῶδες, εἰς ὃ ἦν ὁ σταυρὸς ἐρηρεισμένος, ἐμπίπτει δὲ ὁ Ἁβροκόμης τῷ ῥεύματι καὶ ἐφέρετο οὔτε τοῦ ὕδατος αὐτὸν ἀδικοῦντος οὔτε τῶν δεσμῶν ἐμποδιζόντων οὔτε τῶν θηρίων παραβλαπτόντων, ἀλλὰ παραπέμποντος τοῦ ῥεύματος·\nφερόμενος δὲ εἰς τὰς ἐκβολὰς ἔρχεται τὰς εἰς τὴν θάλασσαν τοῦ Νείλου, κἀνταῦθα οἱ παραφυλάσσοντες λαμβάνουσιν αὐτὸν καὶ ὡς δραπέτην τῆς τιμωρίας ἄγουσι παρὰ τὸν διοικοῦντα τὴν Αἴγυπτον.\nὉ δὲ ἔτι μᾶλλον ὀργισθεὶς καὶ πονηρὸν εἶναι νομίσας τελέως κελεύει πυρὰν ποιήσαντας, ἐπιθέντας καταφλέξαι τὸν Ἁβροκόμην. Καὶ ἦν μὲν ἅπαντα παρεσκευασμένα, καὶ ἡ πυρὰ παρὰ τὰς ἐκβολὰς τοῦ Νείλου, καὶ ἐπετέθειτο μὲν ὁ Ἁβροκόμης καὶ τὸ πῦρ ὑπετέθειτο, ἄρτι δὲ τῆς φλογὸς μελλούσης ἅπτεσθαι τοῦ σώματος εὔχετο πάλιν ὀλίγα, ὅσα ἐδύνατο, σῶσαι αὐτὸν ἐκ τῶν καθεστώτων κακῶν.\nΚἀνταῦθα κυματοῦται μὲν ὁ Νεῖλος, ἐπιπίπτει δὲ τῇ πυρᾷ τὸ ῥεῦμα καὶ κατασβέννυσι τὴν φλόγα· θαῦμα δὲ τὸ γενόμενον τοῖς παροῦσιν ἦν, καὶ λαβόντες ἄγουσι τὸν Ἁβροκόμην πρὸς τὸν ἄρχοντα τῆς Αἰγύπτου καὶ λέγουσι τὰ συμβάντα καὶ τὴν τοῦ Νείλου βοήθειαν διηγοῦνται.\nἘθαύμασεν ἀκούσας τὰ γενόμενα καὶ ἐκέλευσεν αὐτὸν τηρεῖσθαι μὲν ἐν τῇ εἱρκτῇ, ἐπιμέλειαν δὲ ἔχειν πᾶσαν, ἕως ἔφη μάθωμεν ὅστις ὁ ἄνθρωπός ἐστιν καὶ ὅ τι οὕτως αὐτοῦ μέλει θεοῖς.\nΚαὶ ὁ μὲν ἦν ἐν τῇ εἱρκτῇ· ὁ δὲ Ψάμμις ὁ τὴν Ἄνθειαν ὠνησάμενος διέγνω μὲν ἀπιέναι τὴν ἐπʼ οἴκου καὶ πάντα πρὸς τὴν ὁδοιπορίαν παρεσκευάζετο· ἔδει δὲ αὐτὸν ὁδεύσαντα τὴν ἄνω Αἴγυπτον ἐπʼ Αἰθιοπίαν ἐλθεῖν, ἔνθα ἦν τὸ Ἱπποθόου λῃστήριον.\nἮν δὲ πάντα εὐτρεπῆ, κάμηλοί τε πολλαὶ καὶ ὄνοι καὶ ἵπποι σκευαγωγοί· ἦν δὲ πολὺ μὲν πλῆθος χρυσοῦ, πολὺ δὲ ἀργύρου, πολλὴ δὲ ἐσθής· ἦγε δὲ καὶ τὴν Ἄνθειαν.\nἩ δὲ ὡς Ἀλεξάνδρειαν παρελθοῦσα ἐγένετο ἐν Μέμφει, εὔχετο τῇ Ἴσιδι στᾶσα πρὸ τοῦ ἱεροῦ ὦ μεγίστη θεῶν, μέχρι μὲν νῦν ἁγνὴ μένω λογιζομένη σή, καὶ γάμον ἄχραντον Ἁβροκόμῃ τηρῶ· τοὐντεῦθεν δὲ ἐπὶ Ἰνδοὺς ἔρχομαι, μακρὰν μὲν τῆς Ἐφεσίων γῆς, μακρὰν δὲ τῶν Ἁβροκόμου λειψάνων.\nἪ σῶσον οὖν ἐντεῦθεν τὴν δυστυχῆ καὶ ζῶντι ἀπόδος Ἁβροκόμῃ, ἢ εἰ πάντως εἵμαρται χωρὶς ἀλλήλων ἀποθανεῖν, ἔργασαι τοῦτο, μεῖναί με σωφρονοῦσαν τῷ νεκρῷ.\nΤαῦτα εὔχετο, καὶ προῄεσαν τῆς ὁδοῦ, καὶ ἤδη μὲν διεληλύθεσαν Κοπτόν, ἐνέβαινον δὲ τοῖς Αἰθιόπων ὅροις, καὶ αὐτοῖς Ἱππόθοος ἐπιπίπτει καὶ αὐτὸν μὲν τὸν Ψάμμιν ἀποκτιννύει καὶ πολλοὺς τῶν σὺν αὐτῷ καὶ τὰ χρήματα λαμβάνει καὶ τὴν Ἄνθειαν αἰχμάλωτον·\nσυλλεξάμενος δὲ τὰ ληφθέντα χρήματα ἦγεν εἰς ἄντρον τὸ ἀποδεδειγμένον αὐτοῖς εἰς ἀπόθεσιν τῶν χρημάτων· ἐνταῦθα ἤγετο καὶ ἡ Ἄνθεια· οὐκ ἐγνώριζε δὲ Ἱππόθοον, οὐδὲ Ἱππόθοος τὴν Ἄνθειαν. Ὁπότε δὲ αὐτῆς πύθοιτο ἥτις τε εἴη καὶ πόθεν, τὸ μὲν ἀληθὲς οὐκ ἔλεγεν, ἔφασκε δὲ Αἰγυπτία εἶναι ἐπιχώριος, τοὔνομα Μεμφῖτις.\nΚαὶ ἡ μὲν ἦν παρὰ τῷ Ἱπποθόῳ ἐν τῷ ἄντρῳ τῷ λῃστρικῷ· ἐν τούτῳ δὲ μεταπέμπεται τὸν Ἁβροκόμην ὁ ἄρχων τῆς Αἰγύπτου καὶ πυνθάνεται τὰ κατʼ αὐτὸν καὶ μανθάνει τὸ διήγημα καὶ οἰκτείρει τὴν τύχην καὶ δίδωσι χρήματα καὶ εἰς Ἔφεσον ἄξειν ὑπισχνεῖτο.\nὉ δὲ ἅπασαν μὲν ᾔδει χάριν αὐτῷ τῆς σωτηρίας, ἐδεῖτο δὲ ἐπιτρέψαι ζητῆσαι τὴν Ἄνθειαν. Καὶ ὁ μὲν πολλὰ δῶρα λαβών, ἐπιβὰς σκάφους ἀνήγετο τὴν ἐπ’ Ἰταλίας, ὡς ἐκεῖ πευσόμενός τι περὶ Ἀνθείας. Ὁ δὲ ἄρχων τῆς Αἰγύπτου μαθὼν τὰ κατὰ τὸν Ἄραξον, μεταπεμψάμενος ἀνεσταύρωσε τὴν Κυνώ.\nΤῆς δὲ Ἀνθείας οὔσης ἐν τῷ ἄντρῳ ἐρᾷ τῶν φρουρούντων αὐτὴν λῃστῶν εἷς, Ἀγχίαλος τοὔνομα. Οὗτος ὁ Ἀγχίαλος ἦν μὲν τῶν ἀπὸ Συρίας Ἱπποθόῳ συνεληλυθότων, Λαοδικεὺς τὸ γένος, ἐτιμᾶτο δὲ παρὰ τῷ Ἱπποθόῳ νεανικός τε καὶ μεγάλα ἐν τῷ λῃστηρίῳ δυνάμενος.\nἘρασθεὶς δὲ αὐτῆς τὰ μὲν πρῶτα λόγους προσέφερεν ὡς πείσων καὶ ἔφασκε λόγῳ λήψεσθαι καὶ παρὰ τοῦ Ἱπποθόου δῶρον αἰτήσειν.\nἩ δὲ πάντα ἠρνεῖτο, καὶ οὐδὲν αὐτὴν ἐδυσώπει, οὐκ ἄντρον, οὐ δεσμά, οὐ λῃστὴς ἀπειλῶν· ἐφύλασσε δὲ ἑαυτὴν ἔτι Ἁβροκόμῃ καὶ δοκοῦντι τεθνηκέναι, καὶ πολλάκις ἀνεβόα εἴποτε λαθεῖν ἠδύνατο Ἁβροκόμου μόνου γυνὴ μενῶ, κἂν ἀποθανεῖν δέῃ, κἂν ὧν πέπονθα χείρω παθεῖν.\nΤαῦτα εἰς μείζω συμφορὰν ἦγε τὸν Ἀγχίαλον, καὶ ἡ καθʼ ἡμέραν τῆς Ἀνθείας ὄψις ἐξέκαεν αὐτὸν εἰς τὸν ἔρωτα· οὐκέτι δὲ φέρειν δυνάμενος, ἐπεχείρει βιάζεσθαι τὴν Ἄνθειαν.\nΚαὶ νύκτωρ ποτέ, οὐ παρόντος Ἱπποθόου, ἀλλὰ μετὰ τῶν ἄλλων ὄντος ἐν τῷ λῃστηρίῳ, ἐπανίστατο καὶ ὑβρίζειν ἐπειρᾶτο· ἡ δὲ ἐν ἀμηχάνῳ κακῷ γενομένη, σπασαμένη τὸ παρακείμενον ξίφος παίει τὸν Ἀγχίαλον, καὶ ἡ πληγὴ γίνεται καιρία· ὁ μὲν γὰρ περιληψόμενος καὶ φιλήσων ὅλος ἐνενεύκει πρὸς αὐτήν, ἡ δὲ κατεγκοῦσα τὸ ξίφος κατὰ τῶν στέρνων ἔπληξε.\nΚαὶ Ἀγχίαλος μὲν δίκην ἱκανὴν ἐδεδώκει τῆς πονηρᾶς ἐπιθυμίας, ἡ δὲ Ἄνθεια εἰς φόβον τῶν δεδραμένων ἔρχεται καὶ πολλὰ ἐβουλεύετο ποτὲ μὲν ἑαυτὴν ἀποκτεῖναι (ἀλλʼ ἔτι ὑπὲρ Ἁβροκόμου τι ἤλπιζε), ποτὲ δὲ φυγεῖν ἐκ τοῦ ἄντρου (ἀλλὰ τοῦτο ἀμήχανον ἦν· οὔτε γὰρ ἡ ὁδὸς αὐτῇ εὔπορος ἦν οὔτε ὁ ἐξηγησόμενος τὴν πορείαν). Ἔγνω οὖν μένειν ἐν τῷ ἄντρῳ καὶ φέρειν ὅ τι ἂν τῷ δαίμονι δοκῇ.\nΚἀκείνην μὲν τὴν νύκτα ἔμεινεν, οὔτε ὕπνου τυχοῦσα καὶ πολλὰ ἐννοοῦσα· ἐπεὶ δὲ ἡμέρα ἐγένετο, ἧκον οἱ περὶ τὸν Ἱππόθοον καὶ ὁρῶσι τὸν Ἀγχίαλον ἀνῃρημένον καὶ τὴν Ἄνθειαν παρὰ τῷ σώματι καὶ εἰκάζουσι τὸ γενόμενον καὶ ἀνακρίναντες αὐτὴν μανθάνουσι πάντα.\nἜδοξεν οὖν αὐτοῖς ἐν ὀργῇ τὸ γενόμενον ἔχειν καὶ τὸν τεθνηκότα ἐκδικῆσαι φίλον· καὶ ἐβουλεύοντο κατὰ Ἀνθείας ποικίλα, ὁ μέν τις ἀποκτεῖναι κελεύων καὶ συνθάψαι τῷ Ἀγχιάλου σώματι, ἄλλος δὲ ἀνασταυρῶσαι·\nὁ δὲ Ἱππόθοος ἠνιᾶτο μὲν ἐπὶ τῷ Ἀγχιάλῳ, ἐβουλεύετο δὲ κατὰ Ἀνθείας μείζονα κόλασιν· καὶ δὴ κελεύει τάφρον ὀρύξαντας μεγάλην καὶ βαθεῖαν ἐμβάλλειν τὴν Ἄνθειαν καὶ κύνας μετʼ αὐτῆς δύο, ἵνα ἐκ τούτου μεγάλην δίκην ὑπόσχῃ τῶν τετολμημένων.\nΚαὶ οἱ μὲν ἐποίουν τὸ προσταχθέν, ἤγετο δὲ ἡ Ἄνθεια ἐπὶ τὴν τάφρον καὶ οἱ κύνες· ἦσαν δὲ Αἰγύπτιοι, καὶ τἆλλα μεγάλοι καὶ ὀφθῆναι φοβεροί. Ὡς δὲ ἐνεβλήθησαν, ξύλα ἐπιτιθέντες μεγάλα ἐπέχωσαν τὴν τάφρον (ἦν δὲ τοῦ Νείλου ὀλίγον ἀπέχουσα) καὶ κατέστησαν φρουρὸν ἕνα τῶν λῃστῶν, Ἀμφίνομον τοὔνομα.\nΟὗτος ὁ Ἀμφίνομος ἤδη μὲν καὶ πρότερον ἑαλώκει τῆς Ἀνθείας, τότε δʼ οὖν ἠλέει μᾶλλον αὐτὴν καὶ τῆς συμφορᾶς ᾤκτειρεν· ἐνενόει δὲ ὅπως ἐπὶ πλέον αὐτὴ ζήσεται, ὅπως τε οἱ κύνες αὐτῇ μηδὲν ἐνοχλήσουσι, καὶ ἑκάστοτε ἀφαιρῶν τῶν ἐπικειμένων τῇ τάφρῳ ξύλων ἄρτους ἐνέβαλλε καὶ ὕδωρ παρεῖχε καὶ ἐκ τούτου τὴν Ἄνθειαν θαρρεῖν παρεκάλει.\nΚαὶ οἱ κύνες τρεφόμενοι οὐδέν τι δεινὸν αὐτὴν εἰργάζοντο, ἀλλʼ ἤδη τιθασοὶ ἐγίνοντο καὶ ἥμεροι· ἡ δὲ Ἄνθεια ἀποβλέψασα εἰς ἑαυτὴν καὶ τὴν παροῦσαν τύχην ἐννοήσασα οἴμοι φησὶ τῶν κακῶν, οἵαν ὑπομένω τιμωρίαν; τάφρος καὶ δεσμωτήριον καὶ κύνες συγκαθειργμένοι πολὺ τῶν λῃστῶν ἡμερώτεροι· τὰ αὐτά, Ἁβροκόμη, σοι πάσχω·\nἦς γάρ ποτε ἐν ὁμοίᾳ τύχῃ καὶ σύ· καὶ σὲ ἐν Τύρῳ κατέλιπον ἐν δεσμωτηρίῳ· ἀλλʼ εἰ μὲν ζῇς ἔτι, δεινὸν οὐδέν· ἴσως γάρ ποτε ἀλλήλους ἕξομεν· εἰ δὲ ἤδη τέθνηκας, μάτην ἐγὼ φιλοτιμοῦμαι ζῆν, μάτην δὲ οὗτος, ὅστις ποτέ ἐστιν, ἐλεεῖ με τὴν δυστυχῆ. Ταῦτα ἔλεγε καὶ ἐπεθρήνει συνεχῶς.\nΚαὶ ἡ μὲν ἐν τῇ τάφρῳ κατεκέκλειστο μετὰ τῶν κυνῶν, ὁ δʼ Ἀμφίνομος ἑκάστοτε κἀκείνην παρεμυθεῖτο καὶ τοὺς κύνας ἡμέρους ἐποίει τρέφων· ὁ δὲ Ἁβροκόμης διανύσας τὸν ἀπ’ Αἰγύπτου πλοῦν εἰς αὐτὴν μὲν Ἰταλίαν οὐκ ἔρχεται (τὸ γὰρ πνεῦμα τὴν ναῦν ἀπῶσαν τοῦ κατʼ εὐθὺ ἀπέσφηλε πλοῦ), ἤγαγε δὲ εἰς Σικελίαν καὶ κατήχθησαν εἰς πόλιν Συρακούσας μεγάλην καὶ καλήν.\nἘνταῦθα ὁ Ἁβροκόμης γενόμενος ἔγνω περιιέναι τὴν νῆσον καὶ ἀναζητεῖν εἴ τι περὶ Ἀνθείας πύθοιτο. Καὶ δὴ ἐνοικίζεται πλησίον τῆς θαλάττης παρὰ ἀνδρὶ Αἰγιαλεῖ πρεσβύτῃ, ἁλιεῖ τὴν τέχνην. Οὗτος ὁ Αἰγιαλεὺς πένης μὲν ἦν καὶ ξένος καὶ ἀγαπητῶς αὑτὸν διέτρεφεν ἐκ τῆς τέχνης· ὑπεδέξατο δὲ τὸν Ἁβροκόμην ἄσμενος καὶ παῖδα ἐνόμιζεν αὑτοῦ καὶ ἠγάπα διαφερόντως.\nΚαὶ ἤδη ποτὲ καὶ ἐκ πολλῆς τῆς πρὸς ἀλλήλους συνηθείας ὁ μὲν Ἁβροκόμης αὐτῷ διηγήσατο τὰ καθʼ αὑτόν, καὶ τὴν Ἄνθειαν εἰρήκει καὶ τὸν ἔρωτα καὶ τὴν πλάνην, ὁ δὲ Αἰγιαλεὺς ἄρχεται τῶν αὑτοῦ διηγημάτων.\nἘγὼ ἔφη, τέκνον Ἁβροκόμη, οὔτε Σικελιώτης οὔτε ἐπιχώριος, ἀλλὰ Σπαρτιάτης Λακεδαιμόνιος τῶν τὰ πρῶτα ἐκεῖ δυναμένων, καὶ περιουσίαν ἔχων πολλήν.\nΝέος δὲ ὢν ἠράσθην κόρης πολίτιδος Θελξινόης τοὔνομα, ἀντερᾷ δέ μου καὶ ἡ Θελξινόη. Καὶ τῇ πόλει παννυχίδος ἀγομένης συνήλθομεν ἀλλήλοις, ἀμφοτέρους ὁδηγοῦντος τοῦ θεοῦ, καὶ ἀπελαύσαμεν ὧν ἕνεκα συνήλθομεν.\nΚαὶ χρόνῳ τινὶ ἀλλήλοις συνῆμεν λανθάνοντες καὶ ὠμόσαμεν ἀλλήλοις πολλάκις στέρξειν καὶ μέχρι θανάτου· ἐνεμέσησε δέ τις ἄρα θεῶν. Κἀγὼ μὲν ἔτι ἐν τοῖς ἐφήβοις ἤμην, τὴν δὲ Θελξινόην ἐδίδοσαν πρὸς γάμον οἱ πατέρες ἐπιχωρίῳ τινὶ νεανίσκῳ Ἀνδροκλεῖ τοὔνομα· ἤδη δὲ αὐτῆς καὶ ἤρα ὁ Ἀνδροκλῆς.\nΤὰ μὲν οὖν πρῶτα ἡ κόρη πολλὰς προφάσεις ἐποιεῖτο ἀναβαλλομένη τὸν γάμον· τελευταῖον δὲ δυνηθεῖσα ἐν ταὐτῷ μοι γενέσθαι συντίθεται νύκτωρ ἐξελθεῖν Λακεδαίμονος μετʼ ἐμοῦ. Καὶ δὴ ἐστείλαμεν ἑαυτοὺς νεανικῶς, ἀπέκειρα δὲ καὶ τὴν κόμην τῆς Θελξινόης.\nἘν αὐτῇ οὖν τῇ τῶν γάμων νυκτὶ ἐξελθόντες τῆς πόλεως ᾔειμεν ἐπʼ Ἄργος καὶ Κόρινθον, κἀκεῖθεν ἀναγόμενοι ἐπλεύσαμεν εἰς Σικελίαν. Λακεδαιμόνιοι δὲ πυθόμενοι τὴν φυγὴν ἡμῶν θάνατον κατεψηφίσαντο. Ἡμεῖς δὲ ἐνταῦθα διήγομεν ἀπορίᾳ μὲν τῶν ἐπιτηδείων, ἡδόμενοι δὲ καὶ πάντων ἀπολαύειν δοκοῦντες, ὅτι ἦμεν μετʼ ἀλλήλων.\nΚαὶ τέθνηκεν ἐνταῦθα οὐ πρὸ πολλοῦ Θελξινόη καὶ τὸ σῶμα οὐ τέθαπται, ἀλλʼ ἔχω γὰρ μετ’ ἐμαυτοῦ καὶ ἀεὶ φιλῶ καὶ σύνειμι.\nΚαὶ ἅμα λέγων εἰσάγει τὸν Ἁβροκόμην εἰς τὸ ἐνδότερον δωμάτιον καὶ δεικνύει τὴν Θελξινόην, γυναῖκα πρεσβῦτιν μὲν ἤδη, καλὴν δὲ γενομένην ἔτι Αἰγιαλεῖ κόρην· τὸ δὲ σῶμα αὐτῆς ἐτέθαπτο ταφῇ Αἰγυπτίᾳ· ἦν γὰρ καὶ τούτων ἔμπειρος ὁ γέρων.\nΤαύτῃ οὖν ἔφη, ὦ τέκνον Ἁβροκόμη, ἀεί τε ὡς ζώσῃ λαλῶ καὶ συγκατάκειμαι καὶ συνευωχοῦμαι· κἂν ἔλθω ποτὲ ἐκ τῆς ἁλιείας κεκμηκώς, αὕτη με παραμυθεῖται βλεπομένη· οὐ γὰρ οἵα νῦν ὁρᾶται σοὶ τοιαύτη φαίνεται ἐμοί· ἀλλʼ ἐννοῶ, τέκνον, οἵα μὲν ἦν ἐν Λακεδαίμονι, οἵα δὲ ἐν τῇ φυγῇ· τὰς παννυχίδας ἐννοῶ, τὰς συνθήκας ἐννοῶ.\nἜτι λέγοντος τοῦ Αἰγιαλέως ἀνωδύρετο ὁ Ἁβροκόμης σὲ δὲ λέγων, ὦ πασῶν δυστυχεστάτη κόρη, πότε ἀνευρήσω κἂν νεκράν; Αἰγιαλεῖ μὲν γὰρ τοῦ βίου μεγάλη παραμυθία τὸ σῶμα τὸ Θελξινόης, καὶ νῦν ἀληθῶς μεμάθηκα ὅτι ἔρως ἀληθινὸς ὅρον ἡλικίας οὐκ ἔχει·\nἐγὼ δὲ πλανῶμαι μὲν κατὰ πᾶσαν γῆν καὶ θάλασσαν, οὐ δεδύνημαι δὲ οὐδὲν ἀκοῦσαι περὶ σοῦ. Ὦ μαντεύματα δυστυχῆ, ὦ τὰ πάντων ἡμῖν Ἄπολλον χρήσας χαλεπώτατα, οἴκτειρον ἤδη καὶ τὰ τέλη τῶν μεμαντευμένων ἀποδίδου.\nΚαὶ ὁ μὲν Ἁβροκόμης ταυτὶ κατοδυρόμενος, παραμυθουμένου αὐτὸν Αἰγιαλέως διῆγεν ἐν Συρακούσαις, ἤδη καὶ τῆς τέχνης Αἰγιαλεῖ κοινωνῶν· οἱ δὲ περὶ τὸν Ἱππόθοον μέγα μὲν ἤδη τὸ λῃστήριον κατεστήσαντο, ἔγνωσαν δὲ ἀπαίρειν Αἰθιοπίας καὶ μείζοσιν ἤδη πράγμασιν ἐπιτίθεσθαι.\nΟὐ γὰρ ἐδόκει τῷ Ἱπποθόῳ αὔταρκες εἶναι λῃστεύειν κατʼ ἄνδρα, εἰ μὴ καὶ κώμαις καὶ πόλεσιν ἐπιβάλοι. Καὶ ὁ μὲν παραλαβὼν τοὺς σὺν αὐτῷ καὶ ἐπιφορτισάμενος πάντα (ἦν δὲ αὐτῷ καὶ ὑποζύγια πολλὰ καὶ κάμηλοι οὐκ ὀλίγαι) Αἰθιοπίαν μὲν κατέλιπεν, ᾔει δὲ ἐπʼ Αἴγυπτόν τε καὶ Ἀλεξάνδρειαν καὶ ἐνενόει Φοινίκην καὶ Συρίαν πάλιν·\nτὴν δὲ Ἄνθειαν προσεδόκα τεθνηκέναι· ὁ δὲ Ἀμφίνομος, ὁ φρουρῶν ἐν τῇ τάφρῳ αὐτήν, ἐρωτικῶς διακείμενος, οὐχ ὑπομένων ἀποσπασθῆναι τῆς κόρης διὰ τὴν πρὸς αὐτὴν φιλοστοργίαν καὶ τὴν ἐπικειμένην συμφοράν, Ἱπποθόῳ μὲν οὐχ εἵπετο, λανθάνει δὲ ἐν πολλοῖς τοῖς ἄλλοις καὶ ἀποκρύπτεται ἐν ἄντρῳ τινὶ σὺν τοῖς ἐπιτηδείοις οἷς συνελέξατο.\nΝυκτὸς δὲ γενομένης οἱ περὶ τὸν Ἱππόθοον ἐπὶ κώμην ἐληλύθεσαν τῆς Αἰγύπτου, Ἀρείαν καλουμένην, πορθῆσαι θέλοντες· ὁ δὲ Ἀμφίνομος ἀνορύσσει τὴν τάφρον καὶ ἐξάγει τὴν Ἄνθειαν καὶ θαρρεῖν παρεκάλει.\nτῆς δὲ ἔτι φοβουμένης καὶ ὑποπτευούσης, τὸν ἥλιον ἐπόμνυσι καὶ τοὺς ἐν Αἰγύπτῳ θεοὺς ἦ μὴν τηρήσειν γάμων ἁγνήν, μέχρι ἂν καὶ αὐτή ποτε πεισθεῖσα θελήσῃ συγκαταθέσθαι. Πείθεται τοῖς ὅρκοις Ἀμφινόμου Ἄνθεια καὶ ἕπεται αὐτῷ· οὐκ ἀπελείποντο δὲ οἱ κύνες ἀλλʼ ἔστεργον συνήθεις γενόμενοι.\nἜρχονται δὴ εἰς Κοπτόν, κἀνταῦθα ἔγνωσαν ἡμέρας διαγαγεῖν, μέχρι ἂν προέλθωσιν οἱ περὶ τὸν Ἱππόθοον τῆς ὁδοῦ· ἐπεμελοῦντο δὲ τῶν κυνῶν ὡς ἔχοιεν τὰ ἐπιτήδεια.\nΟἱ δὲ περὶ τὸν Ἱππόθοον προσβαλόντες τῇ κώμῃ τῇ Ἀρείᾳ πολλοὺς μὲν τῶν ἐνοικούντων ἀπέκτειναν καὶ τὰ οἰκήματα ἐνέπρησαν καὶ κατῄεσαν οὐ τὴν αὐτὴν ὁδὸν ἀλλὰ διὰ τοῦ Νείλου· πάντα γὰρ τὰ ἐκ τῶν μεταξὺ κωμῶν σκάφη συλλεξάμενοι, ἐπιβάντες ἔπλεον ἐπὶ Σχεδίαν, καὶ ...... κἀντεῦθεν ἐκβάντες παρὰ τὰς ὄχθας τοῦ Νείλου διώδευον τὴν ἄλλην Αἴγυπτον.\nἘν τούτῳ δὲ ὁ ἄρχων τῆς Αἰγύπτου ἐπέπυστο μὲν τὰ περὶ τὴν Ἀρείαν καὶ τὸ Ἱπποθόου λῃστήριον καὶ ὅτι ἀπʼ Αἰθιοπίας ἔρχονται· παρασκευάσας δὲ στρατιώτας πολλοὺς καὶ ἄρχοντα τούτοις ἐπιστήσας τῶν συγγενῶν τῶν αὑτοῦ Πολύιδον, νεανίσκον ὀφθῆναι χαρίεντα, δρᾶσαι γεννικόν, ἔπεμψεν ἐπὶ τοὺς λῃστάς.\nΟὗτος ὁ Πολύιδος παραλαβὼν τὸ στράτευμα, ἀπήντα κατὰ Πηλούσιον τοῖς περὶ τὸν Ἱππόθοον, καὶ εὐθὺς παρὰ τὰς ὄχθας μάχη τε αὐτῶν γίνεται καὶ πίπτουσιν ἑκατέρων πολλοί· νυκτὸς. δὲ ἐπιγενομένης τρέπονται μὲν οἱ λῃσταὶ καὶ πάντες ὑπὸ τῶν στρατιωτῶν φονεύονται· εἰσὶ δὲ οἳ καὶ ζῶντες ἐλήφθησαν.\nἹππόθοος μόνος, ἀπορρίψας τὰ ὅπλα, ἔφυγε τῆς νυκτὸς καὶ ἦλθεν εἰς Ἀλεξάνδρειαν· κἀκεῖθεν, δυνηθεὶς λαθεῖν, ἐπιβὰς ἀναγομένου πλοίου ἐπανήχθη. Ἦν δὲ αὐτῷ ἡ πᾶσα ἐπὶ Σικελίαν ὁρμή· ἐκεῖ γὰρ ἐδόκει μάλιστα διαλήσεσθαί τε καὶ διατραφήσεσθαι· ἤκουε δὲ τὴν νῆσον εἶναι μεγάλην τε καὶ εὐδαίμονα.\nὉ δὲ Πολύιδος οὐχ ἱκανὸν εἶναι ἐνόμισε κρατῆσαι τῶν συμβαλόντων λῃστῶν, ἀλλʼ ἔγνω δεῖν ἀνερευνῆσαί τε καὶ ἐκκαθῆραι τὴν Αἴγυπτον, εἴ που ἢ τὸν Ἱππόθοον ἢ τῶν σὺν αὐτῷ τινα ἀνεύροι.\nΠαραλαβὼν οὖν μέρος τι τοῦ στρατιωτικοῦ καὶ τοὺς εἰλημμένους τῶν λῃστῶν, ἵν’, εἴ τις φαίνοιτο, οἱ μηνύσειαν, ἀνέπλει τὸν Νεῖλον καὶ τὰς πόλεις διηρεύνα καὶ ἐνενόει μέχρι Αἰθιοπίας ἐλθεῖν.\nἜρχονται δὴ καὶ εἰς Κοπτόν, ἔνθα ἦν Ἄνθεια μετὰ Ἀμφινόμου. Καὶ αὐτὴ μὲν ἔτυχεν ἐπὶ τῆς οἰκίας, τὸν δὲ Ἀμφίνομον γνωρίζουσιν οἱ τῶν λῃστῶν εἰλημμένοι καὶ λέγουσι τῷ Πολυΐδῳ· καὶ Ἀμφίνομος λαμβάνεται καὶ ἀνακρινόμενος τὰ περὶ τὴν Ἄνθειαν διηγεῖται.\nὉ δὲ ἀκούσας κελεύει καὶ αὐτὴν ἄγεσθαι καὶ ἐλθούσης ἀνεπυνθάνετο ἥτις εἴη καὶ πόθεν· ἡ δὲ τῶν μὲν ἀληθῶν οὐδὲν λέγει, ὅτι δὲ Αἰγυπτία εἴη καὶ ὑπὸ τῶν λῃστῶν εἴληπτο.\nἘν τούτῳ ἐρᾷ καὶ ὁ Πολύιδος Ἀνθείας ἔρωτα σφοδρόν (ἦν δὲ αὐτῷ ἐν Ἀλεξανδρείᾳ γυνή)· ἐρασθεὶς δὲ τὰ μὲν πρῶτα ἐπειρᾶτο πείθειν μεγάλα ὑπισχνούμενος· τελευταῖον δὲ ὡς κατῄεσαν εἰς Ἀλεξάνδρειαν ἐγένοντο δὲ ἐν Μέμφει, ἐπεχείρησεν ὁ Πολύιδος βιάζεσθαι τὴν Ἄνθειαν·\nἡ δὲ ἐκφυγεῖν δυνηθεῖσα, ἐπὶ τὸ τῆς Ἴσιδος ἱερὸν ἔρχεται καὶ ἱκέτις γενομένη σύ με εἶπεν, ὦ δέσποινα Αἰγύπτου, πάλιν σῶσον, ᾗ ἐβοήθησας πολλάκις· φεισάσθω μου καὶ Πολύιδος τῆς διὰ σὲ σώφρονος Ἁβροκόμῃ τηρουμένης.\nὉ δὲ Πολύιδος ἅμα μὲν τὴν θεὸν ἐδεδοίκει, ἅμα δὲ ἤρα τῆς Ἀνθείας καὶ τῆς τύχης αὐτὴν ἠλέει· πρόσεισι δὲ τῷ ἱερῷ μόνος καὶ ὄμνυσι μήποτε βιάσασθαι τὴν Ἄνθειαν, μηδὲ ὑβρίσαι τι εἰς αὐτήν, ἀλλὰ τηρῆσαι ἁγνὴν ἐς ὅσον αὐτὴ θελήσει· αὔταρκες γὰρ αὐτῷ φιλοῦντι ἐδόκει εἶναι κἂν βλέπειν μόνον καὶ λαλεῖν αὐτῇ.\nἘπείσθη τοῖς ὅρκοις ἡ Ἄνθεια καὶ κατῆλθεν ἐκ τοῦ ἱεροῦ· κἀπειδὴ ἔγνωσαν ἡμέραις τρισὶν αὑτοὺς ἀναλαβεῖν ἐν Μέμφει, ἔρχεται ἡ Ἄνθεια εἰς τὸ τοῦ Ἄπιδος ἱερόν. Διασημότατον δὲ τοῦτο ἐν Αἰγύπτῳ, καὶ ὁ θεὸς τοῖς βουλομένοις μαντεύεται.\nἘπειδὰν γάρ τις προσελθὼν εὔξηται καὶ δεηθῇ τοῦ θεοῦ, αὐτὸς μὲν ἔξεισιν, οἱ δὲ πρὸ τοῦ νεὼ παῖδες Αἰγύπτιοι ἃ μὲν καταλογάδην ἃ δʼ ἐν μέτρῳ προλέγουσι τῶν ἐσομένων ἕκαστα.\nἘλθοῦσα δὴ καὶ ἡ Ἄνθεια προσπίπτει τῷ Ἄπιδι. Ὦ θεῶν ἔφη φιλανθρωπότατε, ὁ πάντας οἰκτείρων ξένους, ἐλέησον κἀμὲ τὴν κακοδαίμονα καί μοι μαντείαν ἀληθῆ περὶ Ἁβροκόμου πρόειπε.\nΕἰ μὲν γὰρ αὐτὸν ἔτι ὄψομαι καὶ ἄνδρα λήψομαι, καὶ μενῶ καὶ ζήσομαι· εἰ δὲ ἐκεῖνος τέθνηκεν, ἀπαλλαγῆναι κἀμὲ καλῶς ἔχει τοῦ πονήρου τούτου βίου. Εἰποῦσα καὶ καταδακρύσασα ἐξῄει τοῦ ἱεροῦ· κἀν τούτῳ οἱ παῖδες οἱ πρὸ τοῦ τεμένους παίζοντες ἅμα ἐξεβόησαν Ἀνθία Ἁβροκόμην ταχὺ λήψεται ἄνδρα τὸν αὑτῆς. Ἀκούσασα εὐθυμοτέρα ἐγένετο καὶ προσεύχεται τοῖς θεοῖς· καὶ ἅμα μὲν ἀπῄεσαν εἰς Ἀλεξάνδρειαν.\nἘπέπυστο δὲ ἡ Πολυΐδου γυνὴ ὅτι ἄγει κόρην ἐρωμένην, καὶ φοβηθεῖσα μή πως αὐτὴν ἡ ξένη παρευδοκιμήσῃ, Πολυΐδῳ μὲν οὐδὲν λέγει, ἐβουλεύετο δὲ καθʼ αὑτὴν ὅπως τιμωρήσεται τὴν δοκοῦσαν ἐπιβουλεύειν τοῖς γάμοις.\nΚαὶ δὴ ὁ μὲν Πολύιδος ἀπήγγελλέ τε τῷ ἄρχοντι τῆς Αἰγύπτου τὰ γενόμενα καὶ τὰ λοιπὰ ἐπὶ τοῦ στρατοπέδου διῴκει τὰ τῆς ἀρχῆς· ἀπόντος δὲ αὐτοῦ Ῥηναία (τοῦτο γὰρ ἐκαλεῖτο ἡ τοῦ Πολυΐδου γυνὴ) μεταπέμπεται τὴν Ἄνθειαν (ἦν δὲ ἐπὶ τῆς οἰκίας) καὶ περιρρήγνυσι τὴν ἐσθῆτα καὶ αἰκίζεται τὸ σῶμα\nὦ πονηρὰ λέγουσα καὶ τῶν γάμων τῶν ἐμῶν ἐπίβουλε, ματαίως ἔδοξας Πολυΐδῳ καλή, οὐ γάρ σε ὀνήσει τὸ κάλλος τοῦτο. Ἴσως μὲν γὰρ πείθειν λῃστὰς ἐδύνασο καὶ συγκαθεύδειν νεανίσκοις μεθύουσι πολλοῖς· τὴν δὲ Ῥηναίας εὐνὴν οὔποτε ὑβριεῖς χαίρουσα.\nΤαῦτα εἰποῦσα ἀπέκειρε τὴν κόμην αὐτῆς καὶ δεσμὰ περιτίθησι καὶ παραδοῦσα οἰκέτῃ τινὶ πιστῷ, Κλυτῷ τοὔνομα, κελεύει ἐμβιβάσαντα εἰς ναῦν, ἀπαγαγόντα εἰς Ἰταλίαν ἀποδόσθαι πορνοβοσκῷ τὴν Ἄνθειαν. Οὕτω γὰρ ἔφη δυνήσῃ ἡ καλὴ τῆς ἀκρασίας κόρον λαβεῖν.\nἬγετο δὲ ἡ Ἄνθεια ὑπὸ τοῦ Κλυτοῦ κλάουσα καὶ ὀδυρομένη ὦ κάλλος ἐπίβουλον λέγουσα, ὦ δυστυχὴς εὐμορφία, τί μοι παραμένετε ἐνοχλοῦντα; τί δὲ αἴτια πολλῶν κακῶν μοι γίνεσθε; οὐκ ἤρκουν οἱ τάφοι, οἱ φόνοι, τὰ δεσμά, τὰ λῃστήρια, ἀλλʼ ἤδη καὶ ἐπὶ οἰκήματος στήσομαι καὶ τὴν μέχρι νῦν Ἁβροκόμῃ τηρουμένην σωφροσύνην πορνοβοσκὸς ἀναγκάσει με λύειν;\nἈλλ’, ὦ δέσποτα, προσπεσοῦσα ἔλεγε τοῖς γόνασι τοῦ Κλυτοῦ, μή με ἐπʼ ἐκείνην τὴν τιμωρίαν ἅμα προαγάγῃς, ἀλλʼ ἀπόκτεινόν με αὐτός· οὐκ οἴσω πορνοβοσκὸν δεσπότην· σωφρονεῖν, πίστευσον, εἰθίσμεθα. Ταῦτα ἐδεῖτο, ἠλέει δὲ αὐτὴν ὁ Κλυτός.\nΚαὶ ἡ μὲν ἀπήγετο εἰς Ἰταλίαν, ἡ δὲ Ῥηναία ἐλθόντι τῷ Πολυΐδῳ λέγει ὅτι ἀπέδρα ἡ Ἄνθεια, κἀκεῖνος ἐκ τῶν ἤδη πεπραγμένων ἐπίστευσεν αὐτῇ. Ἡ δὲ Ἄνθεια κατήχθη μὲν εἰς Τάραντα, πόλιν τῆς Ἰταλίας· ἐνταῦθα δὲ ὁ Κλυτὸς δεδοικὼς τὰς τῆς Ῥηναίας ἐντολὰς ἀποδίδοται αὐτὴν πορνοβοσκῷ.\nὉ δὲ ἰδὼν κάλλος οἷον οὔπω πρότερον ἐτεθέατο, μέγα κέρδος ἕξειν τὴν παῖδα ἐνόμιζε, καὶ ἡμέραις μέν τισιν αὐτὴν ἀνελάμβανεν ἐκ τοῦ πλοῦ κεκμηκυῖαν καὶ ἐκ τῶν ὑπὸ τῆς Ῥηναίας βασάνων· ὁ δὲ Κλυτὸς ἧκεν εἰς Ἀλεξάνδρειαν καὶ τὰ πραχθέντα ἐμήνυσε τῇ Ῥηναίᾳ.\nὉ δὲ Ἱππόθοος διανύσας τὸν πλοῦν κατήχθη μὲν εἰς Σικελίαν, οὐκ εἰς Συρακούσας δέ, ἀλλʼ εἰς Ταυρομένιον καὶ ἐζήτει καιρόν, δι’ οὗ τὰ ἐπιτήδεια ἕξει. Τῷ δὲ Ἁβροκόμῃ ἐν Συρακούσαις ὡς χρόνος πολὺς ἐγένετο, ἀθυμία ἐμπίπτει καὶ ἀπορία δεινή, ὅτι μήτε Ἄνθειαν εὑρίσκοι μήτε εἰς τὴν πατρίδα ἀνασώζοιτο.\nΔιέγνω οὖν ἀποπλεύσας ἐκ Σικελίας εἰς Ἰταλίαν ἀνελθεῖν κἀκεῖθεν, εἰ μηδὲν εὑρίσκοι τῶν ζητουμένων, εἰς Ἔφεσον πλεῦσαι πλοῦν δυστυχῆ. Ἤδη δὲ καὶ οἱ γονεῖς αὐτῶν καὶ οἱ Ἐφέσιοι πάντες ἐν πολλῷ πένθει ἦσαν, οὔτε ἀγγέλου παρʼ αὐτῶν ἀφιγμένου οὔτε γραμμάτων· ἀπέπεμπον δὲ πανταχοῦ τοὺς ἀναζητήσοντας.\nὙπὸ ἀθυμίας δὲ καὶ γήρως οὐ δυνηθέντες ἀντισχεῖν οἱ γονεῖς ἑκατέρων ἑαυτοὺς ἐξήγαγον τοῦ βίου. Καὶ ὁ μὲν Ἁβροκόμης ᾔει τὴν ἐπὶ Ἰταλίας ὁδόν· ὁ δὲ Λεύκων καὶ ἡ Ῥόδη, οἱ σύντροφοι τοῦ Ἁβροκόμου καὶ τῆς Ἀνθείας, τεθνηκότος αὐτοῖς ἐν Ξάνθῳ τοῦ δεσπότου καὶ τὸν κλῆρον (ἦν δὲ πολὺς) ἐκείνοις καταλιπόντος, διέγνωσαν εἰς Ἔφεσον πλεῖν, ὡς ἤδη μὲν αὐτοῖς τῶν δεσποτῶν σεσωσμένων, ἱκανῶς δὲ τῆς κατὰ τὴν ἀποδημίαν συμφορᾶς πεπειραμένοι.\nἘνθέμενοι δὲ πάντα τὰ αὑτῶν νηὶ ἀνήγοντο εἰς Ἔφεσον, καὶ ἡμέραις οὐ πολλαῖς διανύσαντες τὸν πλοῦν ἧκον εἰς Ῥόδον· κἀκεῖ μαθόντες ὅτι οὐδέπω μὲν Ἁβροκόμης καὶ Ἄνθεια σώζοιντο, τεθνήκασι δὲ αὐτῶν οἱ πατέρες, διέγνωσαν εἰς Ἔφεσον μὴ κατελθεῖν, χρόνῳ δέ τινι ἐκεῖ γενέσθαι, μέχρι οὗ τι περὶ τῶν δεσποτῶν πύθωνται.\nὉ δὲ πορνοβοσκὸς ὁ τὴν Ἄνθειαν ὠνησάμενος χρόνου διελθόντος ἠνάγκασεν αὐτὴν οἰκήματος προεστάναι. Καὶ δὴ κοσμήσας καλῇ μὲν ἐσθῆτι πολλῷ δὲ χρυσῷ ἦγεν ὡς προστησομένην τέγους· ἡ δὲ μέγα ἀνακωκύσασα φεῦ μοι τῶν κακῶν εἶπεν,\nοὐχ ἱκαναὶ γὰρ αἱ πρότερον συμφοραί, τὰ δεσμά, τὰ λῃστήρια, ἀλλʼ ἔτι καὶ πορνεύειν ἀναγκάζομαι; ὦ κάλλος δικαίως ὑβρισμένον, τί γὰρ ἡμῖν ἀκαίρως παραμένεις; Ἀλλὰ τί ταῦτα θρηνῶ καὶ οὐχ εὑρίσκω τινὰ μηχανήν, δι’ ἧς φυλάξω τὴν μέχρι νῦν τετηρημένην σωφροσύνην;\nΤαῦτα λέγουσα ἤγετο ἐπὶ τὸ οἴκημα τοῦ πορνοβοσκοῦ τὰ μὲν δεομένου θαρρεῖν τὰ δὲ ἀπειλοῦντος. Ὡς δὲ ἦλθε καὶ προέστη, πλῆθος ἐπέρρει τῶν τεθαυμακότων τὸ κάλλος, οἵ τε πολλοὶ ἦσαν ἕτοιμοι ἀργύριον κατατίθεσθαι τῆς ἐπιθυμίας.\nἩ δὲ ἐν ἀμηχάνῳ γενομένη κακῷ εὑρίσκει τέχνην ἀποφυγῆς· πίπτει μὲν γὰρ εἰς γῆν καὶ παρεῖται τὸ σῶμα καὶ ἐμιμεῖτο τοὺς νοσοῦντας τὴν ἐκ θεῶν καλουμένην νόσον· ἦν δὲ τῶν παρόντων ἔλεος ἅμα καὶ φόβος καὶ τοῦ μὲν ἐπιθυμεῖν συνουσίας ἀπείχοντο, ἐθεράπευον δὲ τὴν Ἄνθειαν·\nὁ δὲ πορνοβοσκὸς συνεὶς οἷ κακῶν ἐγεγόνει καὶ νομίσας ἀληθῶς νοσεῖν τὴν κόρην, ἦγεν εἰς τὴν οἰκίαν καὶ κατέκλινέ τε καὶ ἐθεράπευε, καὶ ὡς ἔδοξεν αὑτῆς γεγονέναι, ἀνεπυνθάνετο τὴν αἰτίαν τῆς νόσου.\nἩ δὲ Ἄνθεια καὶ πρότερον ἔφη, δέσποτα, εἰπεῖν πρὸς σὲ ἐβουλόμην τὴν συμφορὰν τὴν ἐμὴν καὶ διηγήσασθαι τὰ συμβάντα, ἀλλὰ ἀπέκρυπτον αἰδουμένη· νυνὶ δὲ οὐδὲν χαλεπὸν εἰπεῖν πρὸς σέ, πάντα ἤδη μεμαθηκότα τὰ κατʼ ἐμέ.\nΠαῖς ἔτι οὖσα ἐν ἑορτῇ καὶ παννυχίδι ἀποπλανηθεῖσα τῶν ἐμαυτῆς ἧκον πρός τινα τάφον ἀνδρὸς νεωστὶ τεθνηκότος· κἀνταῦθα ἐφάνη μοί τις ἀναθορῶν ἐκ τοῦ τάφου καὶ κατέχειν ἐπειρᾶτο·\nἐγὼ δʼ ἀπέφευγον καὶ ἐβόων· ὁ δὲ ἄνθρωπος ἦν μὲν ὀφθῆναι φοβερός, φωνὴν δὲ πολλῷ εἶχε χαλεπωτέραν· καὶ τέλος ἡμέρα μὲν ἤδη ἐγίνετο, ἀφεὶς δέ με ἔπληξέ τε κατὰ τοῦ στήθους καὶ νόσον ταύτην ἔλεγεν ἐμβεβληκέναι.\nἘκεῖθεν ἀρξαμένη ἄλλοτε ἄλλως ὑπὸ τῆς συμφορᾶς κατέχομαι. Ἀλλὰ δέομαί σου, δέσποτα, μηδέν μοι χαλεπήνῃς· οὐ γὰρ ἐγὼ τούτων αἰτία. Δυνήσῃ γάρ με ἀποδόσθαι καὶ μηδὲν ἀπολέσαι τῆς δοθείσης τιμῆς. Ἀκούσας ὁ πορνοβοσκὸς ἠνιᾶτο μέν, συνεγίνωσκε δὲ αὐτῇ, ὡς οὐχ ἑκούσῃ ταῦτα πασχούσῃ.\nΚαὶ ἡ μὲν ἐθεραπεύετο ὡς νοσοῦσα παρὰ τῷ πορνοβοσκῷ· ὁ δὲ Ἁβροκόμης ἀπὸ τῆς Σικελίας ἐπαναχθεὶς καταίρει μὲν εἰς Νουκέριον τῆς Ἰταλίας, ἀπορίᾳ δὲ τῶν ἐπιτηδείων ἀμηχανῶν ὅ τι ποιήσειε, τὰ μὲν πρῶτα περιῄει τὴν Ἄνθειαν ζητῶν·\nαὕτη γὰρ ἦν αὐτῷ τοῦ βίου παντὸς καὶ τῆς πλάνης ἡ ὑπόθεσις· ὡς δὲ οὐδὲν εὕρισκεν (ἦν γὰρ ἐν Τάραντι ἡ κόρη παρὰ τῷ πορνοβοσκῷ), αὑτὸν ἀπεμίσθωσε τοῖς τοὺς λίθους ἐργαζομένοις.\nΚαὶ ἦν αὐτῷ τὸ ἔργον ἐπίπονον, οὐ γὰρ συνείθιστο τὸ σῶμα οὐδὲ αὑτὸν ὑποβάλλειν ἔργοις εὐτόνοις καὶ σκληροῖς· διέκειτο δὲ πονήρως καὶ πολλάκις κατοδυρόμενος τὴν αὑτοῦ τύχην ἰδοὺ φησὶν Ἄνθεια, ὁ σὸς Ἁβροκόμης ἐργάτης τέχνης πονήρας καὶ τὸ σῶμα ὑποτέθεικα δουλείᾳ·\nκαὶ εἰ μὲν εἶχόν τινα ἐλπίδα εὑρήσειν σὲ καὶ τοῦ λοιποῦ συγκαταβιώσεσθαι, τοῦτο πάντων ἂν τῶν δεινῶν με παρεμυθεῖτο· νυνὶ δὲ ἴσως κἀγὼ ὁ δυστυχὴς κενὰ καὶ ἀνόνητα πονῶ, καὶ σύ που τέθνηκας πόθῳ τῷ πρὸς Ἁβροκόμην. Πέπεισμαι γάρ, φιλτάτη, ὡς οὐκ ἄν ποτε οὐδὲ ἀποθανοῦσα ἐκλάθοιό μου.\nΚαὶ ὁ μὲν ταῦτα ὠδύρετο καὶ τοὺς πόνους ἔφερεν ἀλγεινῶς, τῇ δὲ Ἀνθείᾳ ὄναρ ἐπέστη ἐν Τάραντι κοιμωμένῃ. Ἐδόκει μὲν αὑτὴν εἶναι μετὰ Ἁβροκόμου, καλὴν οὖσαν μετʼ ἐκείνου καλοῦ καὶ τὸν πρῶτον εἶναι τοῦ ἔρωτος αὐτοῖς χρόνον·\nφανῆναι δέ τινα ἄλλην γυναῖκα καλὴν καὶ ἀφέλκειν αὐτῆς τὸν Ἁβροκόμην· καὶ τέλος ἀναβοῶντος καὶ καλοῦντος ὀνομαστὶ ἐξαναστῆναί τε καὶ παύσασθαι τὸ ὄναρ.\nΤαῦτα ὡς ἔδοξεν ἰδεῖν, εὐθὺς μὲν ἀνέθορέ τε καὶ ἀνεθρήνησε καὶ ἀληθῆ τὰ ὀφθέντα ἐνόμιζεν οἴμοι τῶν κακῶν λέγουσα, ἐγὼ μὲν καὶ πόνους ὑπομένω πάντας καὶ ποικίλων πειρῶμαι ἡ δυστυχὴς συμφορῶν καὶ τέχνας σωφροσύνης ὑπὲρ γυναῖκας εὑρίσκω Ἁβροκόμῃ· σοὶ δὲ ἴσως ἄλλη που δέδοκται καλή· ταῦτα γάρ μοι σημαίνει τὰ ὀνείρατα.\nΤί οὖν ἔτι ζῶ; τί δʼ ἐμαυτὴν λυπῶ; κάλλιον οὖν ἀπολέσθαι καὶ ἀπαλλαγῆναι μὲν τοῦ πονήρου τούτου βίου, ἀπαλλαγῆναι δὲ τῆς ἀπρεποῦς ταύτης καὶ ἐπισφαλοῦς δουλείας.\nἉβροκόμης μὲν εἰ καὶ τοὺς ὅρκους παραβέβηκε, μηδὲν οἱ θεοὶ τιμωρήσαιντο τοῦτον· ἴσως ἀνάγκῃ τι εἴργασται· ἐμοὶ δὲ ἀποθανεῖν καλῶς ἔχει σωφρονούσῃ. Ταῦτα ἔλεγε θρηνοῦσα καὶ μηχανὴν ἐζήτει τελευτῆς.\nὉ δὲ Ἱππόθοος ὁ Περίνθιος ἐν τῷ Ταυρομενίῳ τὰ μὲν πρῶτα διῆγε πονήρως ἀπορίᾳ τῶν ἐπιτηδείων· χρόνου δὲ προϊόντος ἠράσθη πρεσβῦτις αὐτοῦ, καὶ ἔγημέ τε ὑπʼ ἀνάγκης τῆς κατὰ τὴν ἀπορίαν τὴν πρεσβῦτιν, καὶ ὀλίγῳ συγγενόμενος χρόνῳ, ἀποθανούσης αὐτῆς πλοῦτόν τε διαδέχεται πολὺν καὶ εὐδαιμονίαν· πολλὴ μὲν οἰκετῶν παραπομπή, πολλὴ δὲ ἐσθήτων ὕπαρξις καὶ σκευῶν πολυτέλεια.\nΔιέγνω δὲ πλεῦσαι μὲν εἰς Ἰταλίαν, ὠνήσασθαι δὲ οἰκέτας ὡραίους καὶ θεραπαίνας καὶ ἄλλην σκευῶν περιβολήν, ὅση γένοιτʼ ἂν ἀνδρὶ εὐδαίμονι· ἐμέμνητο δὲ ἀεὶ τοῦ Ἁβροκόμου καὶ τοῦτον ἀνευρεῖν εὔχετο, περὶ πολλοῦ ποιούμενος κοινωνῆσαί τε αὐτῷ τοῦ βίου παντὸς καὶ τῶν κτημάτων.\nΚαὶ ὁ μὲν ἐπαναχθεὶς κατῆρεν εἰς Ἰταλίαν, εἵπετο δὲ αὐτῷ μειράκιον τῶν ἐν Σικελίᾳ εὖ γεγονότων, Κλεισθένης τοὔνομα, καὶ πάντων μετεῖχε τῶν Ἱπποθόου κτημάτων, καλὸς ὤν.\nὉ δὲ πορνοβοσκὸς ἤδη τῆς Ἀνθείας ὑγιαίνειν δοκούσης ἐνενόει ὅπως αὐτὴν ἀποδώσεται, καὶ δὴ προῆγεν αὐτὴν εἰς τὴν ἀγορὰν καὶ τοῖς ὠνησομένοις ἐπεδείκνυεν.\nἘν τούτῳ δʼ ὁ Ἱππόθοος περιῄει τὴν πόλιν τὴν Τάραντα, εἴ τι καλὸν ὠνήσασθαι ζητῶν· καὶ ὁρᾷ τὴν Ἄνθειαν καὶ γνωρίζει καὶ ἐπὶ τῷ συμβάντι καταπλήσσεται καὶ πολλὰ πρὸς ἑαυτὸν ἐλογίζετο οὐχ αὕτη ἡ κόρη, ἣν ἐγώ ποτε ἐν Αἰγύπτῳ τιμωρῶν τῷ Ἀγχιάλου φόνῳ εἰς τάφρον κατώρυξα καὶ κύνας αὐτῇ συγκαθεῖρξα; Τίς οὖν ἡ μεταβολή; πῶς δὲ σώζεται; τίς ἡ ἐκ τῆς τάφρου φυγή; τίς ἡ παράλογος σωτηρία;\nΕἰπὼν ταῦτα προσῆλθεν ὡς ὠνήσασθαι θέλων, καὶ παραστὰς αὐτῇ ὦ κόρη ἔφησεν, Αἴγυπτον οὐκ οἶδας οὐδὲ λῃσταῖς ἐν Αἰγύπτῳ περιπέπτωκας οὐδὲ ἄλλο τι ἐν ἐκείνῃ τῇ γῇ πέπονθας δεινόν; εἰπὲ θαρροῦσα, γνωρίζω γάρ σε.\nΑἴγυπτον ἀκούσασα καὶ ἀναμνησθεῖσα Ἀγχιάλου καὶ τοῦ λῃστηρίου καὶ τῆς τάφρου ἀνῴμωξέ τε καὶ ἀνωδύρατο, ἀποβλέψασα δὲ εἰς τὸν Ἱππόθοον (ἐγνώρισε δὲ αὐτὸν οὐδαμῶς) πέπονθα φησὶν ἐν Αἰγύπτῳ πολλά, ὦ ξένε, καὶ δεινά, ὅστις ποτε ὢν τυγχάνεις, καὶ λῃσταῖς περιπέπτωκα· ἀλλὰ σὺ πῶς εἶπε γνωρίζεις τὰ ἐμὰ διηγήματα;\nπόθεν δὲ εἰδέναι λέγεις ἐμὲ τὴν δυστυχῆ; διαβόητα μὲν γὰρ καὶ ἔνδοξα πέπονθα, ἀλλὰ σὲ οὐ γινώσκω τὸ σύνολον.\nἈκούσας ὀ Ἱππόθοος καὶ μᾶλλον ἐξ ὧν ἔλεγεν ἀναγνωρίσας αὐτὴν τότε μὲν ἡσυχίαν ἤγαγεν, ὠνησάμενος δὲ αὐτὴν παρὰ τοῦ πορνοβοσκοῦ ἄγει πρὸς ἑαυτὸν καὶ θαρρεῖν παρεκελεύετο καὶ ὅστις ἦν λέγει καὶ τῶν ἐν Αἰγύπτῳ γενομένων ἀναμιμνήσκει καὶ τὸν ἑαυτοῦ πλοῦτον διηγεῖται καὶ τὴν φυγήν.\nἩ δὲ ᾐτεῖτο συγγνώμην ἔχειν καὶ αὐτῷ διηγεῖτο ὅτι Ἀγχίαλον ἀπέκτεινε μὴ σωφρονοῦντα, καὶ τὴν τάφρον καὶ τὸν Ἀμφίνομον καὶ τὴν τῶν κυνῶν πραότητα καὶ τὴν σωτηρίαν διηγεῖται.\nΚατῴκτειρεν αὐτὴν ὁ Ἱππόθοος καὶ ἥτις μὲν ἦν ἐπέπυστο οὐδέπω, ἐκ δὲ τῆς καθημερινῆς σὺν τῇ κόρῃ διαίτης εἰς ἐπιθυμίαν Ἀνθείας καὶ Ἱππόθοος ἔρχεται καὶ συνελθεῖν ἐβούλετο καὶ πολλὰ ὑπισχνεῖται αὐτῇ.\nἩ δὲ τὰ μὲν πρῶτα ἀντέλεγεν αὐτῷ, ἀναξία εἶναι λέγουσα εὐνῆς δεσποτικῆς· τελευταῖον δὲ ὡς ἐνέκειτο Ἱππόθοος, οὐκέτʼ ἔχουσα ὅ τι ποιήσειε, κάλλιον εἶναι νομίζουσα εἰπεῖν πάντα αὐτῷ τὰ ἀπόρρητα ἢ παραβῆναι τὰς πρὸς Ἁβροκόμην συνθήκας, λέγει τὸν Ἁβροκόμην, τὴν Ἔφεσον, τὸν ἔρωτα, τοὺς ὅρκους, τὰς συμφοράς, τὰ λῃστήρια καὶ συνεχὲς Ἁβροκόμην ἀνωδύρετο·\nὁ δὲ Ἱππόθοος ἀκούσας ὅτι τε Ἄνθεια εἴη καὶ ὅτι γυνὴ τοῦ πάντων αὐτῷ φιλτάτου, ἀσπάζεταί τε αὐτὴν καὶ εὐθυμεῖν παρεκάλει καὶ τὴν αὑτοῦ πρὸς Ἁβροκόμην φιλίαν διηγεῖται. Καὶ τὴν μὲν εἶχεν ἐπὶ τῆς οἰκίας, πᾶσαν προσάγων ἐπιμέλειαν, Ἁβροκόμην αἰδούμενος· αὐτὸς δὲ πάντα ἀνηρεύνα, εἴ που τὸν Ἁβροκόμην ἀνεύροι.\nὉ δὲ Ἁβροκόμης τὰ μὲν πρῶτα ἐπιπόνως ἐν τῷ Νουκερίῳ εἰργάζετο, τελευταῖον δὲ οὐκέτι φέρων τοὺς πόνους διέγνω νεὼς ἐπιβάς εἰς Ἔφεσον ἀνάγεσθαι.\nΚαὶ ὁ μὲν νύκτωρ κατελθὼν ἐπὶ θάλασσαν ἐπιτυγχάνει πλοίῳ ἀναγομένῳ καὶ ἐπιβὰς ἔπλει τὴν ἐπὶ Σικελίας πάλιν, ὡς ἐκεῖθεν ἐπὶ Κρήτην τε καὶ Κύπρον καὶ Ῥόδον ἀφιξόμενος κἀκεῖθεν εἰς Ἔφεσον γενησόμενος· ἤλπιζε δὲ ἐν τῷ μακρῷ πλῷ καὶ περὶ Ἀνθείας τι πεύσεσθαι.\nΚαὶ ὁ μὲν ὀλίγα ἔχων τὰ ἐπιτήδεια ἀναγαγόμενος καὶ διανύσας τὸν πλοῦν τὰ μὲν πρῶτα ἐπὶ τῆς Σικελίας ἔρχεται καὶ εὑρίσκει τὸν πρότερον ξένον τὸν Αἰγιαλέα τεθνηκότα· ἐπενέγκας δὲ αὐτῷ χοὰς καὶ πολλὰ καταδακρύσας, ἀναχθεὶς πάλιν καὶ Κρήτην παρελθών, ἐν Κύπρῳ γενόμενος, ἡμέρας διατρίψας ὀλίγας καὶ εὐξάμενος τῇ πατρίῳ Κυπρίων θεῷ ἀνήγετο καὶ ἧκεν εἰς Ῥόδον· ἐνταῦθα πλησίον τοῦ λιμένος εἰσῳκίσατο.\nΚαὶ ἤδη τε ἐγγὺς ἐγίνετο Ἐφέσου καὶ πάντων αὐτὸν ἔννοια τῶν δεινῶν εἰσήρχετο, τῆς πατρίδος, τῶν πατέρων, τῆς Ἀνθείας, τῶν οἰκετῶν· καὶ ἀναστενάξας φεῦ ἔφη τῶν κακῶν· εἰς Ἔφεσον ἵξομαι μόνος καὶ πατράσιν ὀφθήσομαι τοῖς ἐμαυτοῦ χωρὶς Ἀνθείας καὶ πλεύσομαι πλοῦν ὁ δυστυχὴς κενὸν καὶ διηγήσομαι διηγήματα ἴσως ἄπιστα, κοινωνὸν ὧν πέπονθα οὐκ ἔχων·\nἀλλὰ καρτέρησον, Ἁβροκόμη, καὶ γενόμενος ἐν Ἐφέσῳ τοσοῦτον ἐπιβίωσον χρόνον· τάφον ἔγειρον Ἀνθείᾳ καὶ θρήνησον αὐτὴν καὶ χοὰς ἐπένεγκον καὶ σαυτὸν ἤδη παρʼ αὐτὴν ἄγε. Ταῦτα ἔλεγε καὶ περιῄει τὴν πόλιν ἀλύων, ἀπορίᾳ μὲν τῶν κατὰ τὴν Ἄνθειαν, ἀπορίᾳ δὲ τῶν ἐπιτηδείων.\nὉ δὲ Λεύκων ἐν τούτῳ καὶ ἡ Ῥόδη διατρίβοντες ἐν Ῥόδῳ ἀνάθημα ἀνατεθείκεσαν ἐν τῷ τοῦ Ἡλίου ἱερῷ παρὰ τὴν χρυσῆν πανοπλίαν, ἣν Ἄνθεια καὶ Ἁβροκόμης ἀνατεθείκεσαν· ἀνέθεσαν στήλην γράμμασι χρυσοῖς γεγραμμένην ὑπὲρ Ἁβροκόμου καὶ Ἀνθείας, ἀνεγέγραπτο δὲ καὶ τῶν ἀναθέντων τὰ ὀνόματα,\nὅ τε Λεύκων καὶ ἡ Ῥόδη. Ταύτῃ τῇ στήλῃ ὁ Ἁβροκόμης ἐπιτυγχάνει, ἐληλύθει δὲ προσεύξασθαι τῷ θεῷ. Ἀναγνοὺς οὖν καὶ γνωρίσας τοὺς ἀναθέντας καὶ τὴν τῶν οἰκετῶν εὔνοιαν, πλησίον δὲ καὶ τὴν πανοπλίαν ἰδών, μέγα ἀνωδύρετο παρακαθεσθεὶς τῇ στήλῃ.\nὮ πάντα ἔλεγεν ἐγὼ δυστυχής· ἐπὶ τὸ τέρμα ἥκω τοῦ βίου καὶ εἰς ἀνάμνησιν τῶν ἐμαυτοῦ συμφορῶν· ἰδοὺ ταύτην μὲν τὴν πανοπλίαν ἐγὼ μετ’ Ἀνθείας ἀνέθηκα καὶ μετʼ ἐκείνης ἀποπλεύσας Ῥόδου ἥκω νῦν ἐκείνην οὐκ ἄγων· εἰ δὲ αὕτη ἡ στήλη τῶν συντρόφων τῶν ἡμετέρων ὑπὲρ ἀμφοτέρων τὸ ἀνάθημα, τίς οὖν γένωμαι μόνος; ποῦ δὲ τοὺς φιλτάτους ἀνεύρω;\nΤαῦτα ἐθρήνει λέγων· καὶ ἐν τούτῳ ἐφίστανται ὁ Λεύκων καὶ ἡ Ῥόδη συνήθως εὐχόμενοι τῷ θεῷ καὶ θεωροῦσι τὸν Ἁβροκόμην τῇ στήλῃ παρακαθεζόμενον καὶ εἰς τὴν πανοπλίαν ἀποβλέποντα καὶ γνωρίζουσι μὲν οὐχί, θαυμάζουσι δὲ ὅστις ὢν ἀλλοτρίοις ἀναθήμασι παραμένοι.\nΚαὶ δὴ ὁ Λεύκων ἔφη ὦ μειράκιον, τί βουλόμενος ἀναθήμασιν οὐδέν σοι προσήκουσι παρακαθεζόμενος ὀδύρῃ καὶ θρηνεῖς; τί δὲ σοὶ τούτων μέλει; τί δὲ τῶν ἐνταῦθα ἀναγεγραμμένων κοινωνεῖ σοί; Ἀποκρίνεται πρὸς αὐτὸν Ἁβροκόμης ἐμὰ φησὶν ἐμὰ τὰ ἀναθήματα Λεύκωνος καὶ Ῥόδης, οὓς ἰδεῖν εὔχομαι μετὰ Ἀνθειαν Ἁβροκόμης ὁ δυστυχής.\nἈκούσαντες οἱ περὶ τὸν Λεύκωνα εὐθὺς μὲν ἀχανεῖς ἐγένοντο, ἀνενεγκόντες δὲ κατὰ μικρὸν ἐγνώριζον ἐκ τοῦ σχήματος, ἐκ τῆς φωνῆς, ἐξ ὧν ἔλεγεν, ἐξ ὧν Ἀνθείας ἐμέμνητο, καὶ πίπτουσι πρὸ τῶν ποδῶν αὐτοῦ καὶ τὰ καθʼ αὑτοὺς διηγοῦνται, τὴν ὁδὸν τὴν εἰς Συρίαν ἀπὸ Τύρου, τὴν Μαντοῦς ὀργήν, τὴν ἔκδοσιν, τὴν πρᾶσιν τὴν εἰς Λυκίαν, τὴν τοῦ δεσπότου τελευτήν, τὴν περιουσίαν, τὴν εἰς Ῥόδον ἄφιξιν·\nκαὶ δὴ παραλαβόντες ἄγουσιν εἰς τὴν οἰκίαν, ἔνθα αὐτοὶ κατήγοντο, καὶ τὰ κτήματα αὑτῶν παραδιδόασι καὶ ἐπεμελοῦντο καὶ ἐθεραπεύοντο καὶ θαρρεῖν παρεκάλουν· τῷ δὲ ἦν οὐδὲν Ἀνθείας τιμιώτερον, ἀλλʼ ἐκείνην ἐθρήνει παρʼ ἕκαστα.\nΚαὶ ὁ μὲν ἐν Ῥόδῳ διῆγε μετὰ τῶν συντρόφων, ὅ τι πράξει βουλευόμενος· ὁ δὲ Ἱππόθοος διέγνω τὴν Ἄνθειαν ἀγαγεῖν ἀπὸ Ἰταλίας εἰς Ἔφεσον, ὡς ἀποδώσων τε τοῖς γονεῦσι καὶ περὶ Ἁβροκόμου ἐκεῖ τι πευσόμενος· καὶ δὴ ἐμβαλὼν πάντα τὰ αὑτοῦ εἰς ναῦν μεγάλην Ἐφεσίαν, μετὰ τῆς Ἀνθείας ἀνήγετο,\nκαὶ διανύσας μάλα ἄσμενος τὸν πλοῦν οὐ πολλαῖς ἡμέραις εἰς Ῥόδον καταίρει νυκτὸς ἔτι κἀνταῦθα κατάγεται παρά τινι πρεσβύτιδι, Ἀλθαίᾳ τοὔνομα, πλησίον τῆς θαλάσσης, καὶ τήν τε Ἄνθειαν ἀνάγει παρὰ τὴν ξένην καὶ αὐτὸς ἐκείνης μὲν τῆς νυκτὸς ἀνεπαύσατο, τῇ δὲ ἑξῆς ἤδη μὲν περὶ τὸν πλοῦν ἐγίνοντο, ἑορτὴ δέ τις ἤγετο μεγαλοπρεπὴς δημοσίᾳ τῶν Ῥοδίων ἀγόντων τῷ Ἡλίῳ, καὶ πομπή τε καὶ θυσία καὶ πολιτῶν ἑορταζόντων πλῆθος.\nἘνταῦθα παρῆσαν ὁ Λεύκων καὶ ἡ Ῥόδη, οὐ τοσοῦτον τῆς ἑορτῆς μεθέξοντες, ὅσον ἀναζητήσοντες εἴ τι περὶ Ἀνθείας πύθοιντο. Καὶ δὴ ἧκεν ὁ Ἱππόθοος εἰς τὸ ἱερόν, ἄγων τὴν Ἄνθειαν· ἡ δὲ ἀπιδοῦσα εἰς τὰ ἀναθήματα καὶ ἐν ἀναμνήσει τῶν πρότερον γενομένη\nὦ τὰ πάντων ἔφησεν ἀνθρώπων ἐφορῶν Ἥλιε, μόνην ἐμὲ τὴν δυστυχῆ παρελθών, πρότερον μὲν ἐν Ῥόδῳ γενομένη εὐτυχῶς τέ σε προσεκύνουν καὶ θυσίας ἔθυον μετὰ Ἁβροκόμου καὶ εὐδαίμων τότε ἐνομιζόμην· νυνὶ δὲ δούλη μὲν ἀντ’ ἐλευθέρας, αἰχμάλωτος δὲ ἡ δυστυχὴς ἀντὶ τῆς μακαρίας, καὶ εἰς Ἔφεσον ἔρχομαι μόνη καὶ φανοῦμαι τοῖς οἰκείοις Ἁβροκόμην οὐκ ἔχουσα.\nΤαῦτα ἔλεγε καὶ πολλὰ ἐπεδάκρυε καὶ δεῖται τοῦ Ἱπποθόου ἐπιτρέψαι αὐτῇ τῆς κόμης ἀφελεῖν τῆς αὑτῆς καὶ ἀναθεῖναι τῷ Ἡλίῳ καὶ εὔξασθαί τι περὶ Ἁβροκόμου.\nΣυγχωρεῖ ὁ Ἱππόθοος· καὶ ἀποτεμοῦσα τῶν πλοκάμων ὅσα ἐδύνατο καὶ ἐπιτηδείου καιροῦ λαβομένη, πάντων ἀπηλλαγμένων, ἀνατίθησιν ἐπιγράψασα ΥΠΕΡ. ΤΟΥ. ΑΝΔΡΟΣ. ΑΒΡΟΚΟΜΟΥ. ΑΝΘΕΙΑ. ΤΗΝ. ΚΟΜΗΝ. ΤΩΙ. ΘΕΩΙ. ΑΝΕΘΗΚΕ. Ταῦτα ποιήσασα καὶ εὐξαμένη ἀπῄει μετὰ τοῦ Ἱπποθόου.\nὉ δὲ Λεύκων καὶ ἡ Ῥόδη τέως ὄντες περὶ τὴν πομπὴν ἐφίστανται τῷ ἱερῷ καὶ βλέπουσι τὰ ἀναθήματα καὶ γνωρίζουσι τῶν δεσποτῶν τὰ ὀνόματα καὶ πρῶτον ἀσπάζονται τὴν κόμην καὶ πολλὰ κατωδύροντο οὕτως ὡς Ἄνθειαν βλέποντες, τελευταῖον δὲ περιῄεσαν, εἴ που κἀκείνην εὑρεῖν δυνήσονται (ἤδη δὲ καὶ τὸ πλῆθος τῶν Ῥοδίων ἐγνώριζεν τὰ ὀνόματα ἐκ τῆς προτέρας ἐπιδημίας).\nΚἀκείνην μὲν τὴν ἡμέραν οὐδὲν εὑρίσκοντες ἀπηλλάγησαν καὶ τῷ Ἁβροκόμῃ τὰ ἐν τῷ ἱερῷ ὄντα ἐμήνυσαν· ὁ δὲ ἔπαθε μὲν τὴν ψυχὴν ἐπὶ τῷ παραδόξῳ τοῦ πράγματος, εὔελπις δὲ ἦν ὡς Ἄνθειαν εὑρήσων.\nΤῇ δὲ ἑξῆς ἧκεν ἡ Ἄνθεια πάλιν εἰς τὸ ἱερὸν μετὰ τοῦ Ἱπποθόου, οὐκ ὄντος αὐτοῖς πλοός, προσκαθίσασα δὲ τοῖς ἀναθήμασιν ἐδάκρυέ τε καὶ ἀνέστενεν· ἐν τούτῳ δὲ ἐπεισίασιν ὁ Λεύκων καὶ ἡ Ῥόδη τὸν Ἁβροκόμην καταλιπόντες ἔνδον, ἀθύμως ἐπὶ τοῖς αὐτοῖς διακείμενον· ἐλθόντες δὲ ὁρῶσι τὴν Ἄνθειαν καὶ ἦν μὲν ἔτι ἄγνωστος αὐτοῖς, συμβάλλουσι δὲ πάντα ἅμα, τὰ δάκρυα, τὰ ἀναθήματα, τὰ ὀνόματα, τὸ εἶδος.\nΟὕτως κατὰ βραχὺ ἐγνώριζον αὐτήν· προσπεσόντες δὲ τοῖς γόνασιν ἔκειντο ἀχανεῖς· ἡ δὲ ἐτεθαυμάκει τίνες τε ἦσαν καὶ τί βούλοιντο· οὐ γὰρ ἄν ποτε Λεύκωνα καὶ Ῥόδην ἤλπισεν.\nΟἱ δʼ ἐν ἑαυτοῖς γενόμενοι ὦ δέσποινα ἔφασαν Ἄνθεια, ἡμεῖς οἰκέται σοί, Λεύκων καὶ Ῥόδη, οἱ τῆς ἀποδημίας κοινωνήσαντες καὶ τοῦ λῃστηρίου· ἀλλὰ τίς ἐνταῦθα ἄγει σε τύχη; θάρρει, δέσποινα, Ἁβροκόμης σώζεται καὶ ἔστιν ἐνταῦθα ἀεί σε θρηνῶν.\nἈκούσασα ἡ Ἄνθεια ἐξεπλάγη τοῦ λόγου, μόγις δὲ ἀνενεγκοῦσα καὶ γνωρίσασα περιβάλλει τε αὐτοὺς καὶ ἀσπάζεται καὶ σαφέστατα τὰ κατὰ Ἁβροκόμην μανθάνει.\nΣυνέρρει δὲ ἅπαν τὸ πλῆθος τῶν Ῥοδίων, πυνθανόμενον τὴν Ἀνθείας εὕρεσιν καὶ Ἁβροκόμου· παρῆν δὲ ἐν τούτῳ καὶ ὁ Ἱππόθοος, ἐγνωρίσθη τε τοῖς περὶ τὸν Λεύκωνα καὶ αὐτὸς ἔμαθεν οἵ τινές εἰσι· καὶ ἦν τὰ μὲν ἄλλα ἐν αὐτοῖς ἐπιτηδείως, τὸ δὲ... ὅτι μηδέπω Ἁβροκόμης ταῦτα ἐπίσταται· ἔτρεχον δὲ ὡς εἶχον ἐπὶ τὴν οἰκίαν.\nὉ δὲ ὡς ἤκουσεν παρά τινος τῶν Ῥοδίων τὴν τῆς Ἀνθείας εὕρεσιν, διὰ μέσης τῆς πόλεως βοῶν Ἄνθεια ἐοικὼς μεμηνότι ἔθει. Καὶ δὴ συντυγχάνει τοῖς περὶ τὴν Ἄνθειαν πρὸς τῷ ἱερῷ τῆς Ἴσιδος, πολὺ δὲ τῶν Ῥοδίων πλῆθος ἐφείπετο.\nὩς δὲ εἶδον ἀλλήλους, εὐθὺς ἀνεγνώρισαν· τοῦτο γὰρ αὐτοῖς ἐβούλοντο αἱ ψυχαί· καὶ περιλαβόντες ἀλλήλους εἰς γῆν κατηνέχθησαν· κατεῖχε δὲ αὐτοὺς πολλὰ ἅμα πάθη, ἡδονή, λύπη, φόβος, ἡ τῶν προτέρων μνήμη, τὸ τῶν μελλόντων δέος· ὁ δὲ δῆμος ὁ Ῥοδίων ἀνευφήμησέ τε καὶ ἀνωλόλυξε, μεγάλην θεὸν ἀνακαλοῦντες τὴν Ἶσιν, πάλιν λέγοντες ὁρῶμεν Ἁβροκόμην καὶ Ἄνθειαν τοὺς καλούς.\nΟἱ δὲ ἀναλαβόντες ἑαυτούς, ἐξαναστάντες εἰς τὸ τῆς Ἴσιδος ἱερὸν εἰσῆλθον σοὶ λέγοντες, ὦ μεγίστη θεά, τὴν ὑπὲρ τῆς σωτηρίας ἡμῶν χάριν οἴδαμεν· διὰ σέ, ὦ πάντων ἡμῖν τιμιωτάτη, ἑαυτοὺς ἀπειλήφαμεν· προυκυλίοντό τε τοῦ τεμένους καὶ τῷ βωμῷ προσέπιπτον.\nΚαὶ τότε μὲν αὐτοὺς ἄγουσι παρὰ τὸν Λεύκωνα εἰς τὴν οἰκίαν καὶ ὁ Ἱππόθοος τὰ αὑτοῦ μετεσκευάζετο παρὰ τὸν Λεύκωνα, καὶ ἦσαν ἕτοιμοι πρὸς τὸν εἰς Ἔφεσον πλοῦν· ὡς δὲ ἔθυσαν ἐκείνης τῆς ἡμέρας καὶ εὐωχήθησαν, πολλὰ καὶ ποικίλα παρὰ πάντων τὰ διηγήματα, ὅσα τε ἔπαθεν ἕκαστος καὶ ὅσα ἔδρασε, παρεξέτεινόν τε ἐπὶ πολὺ τὸ συμπόσιον, ὡς αὑτοὺς ἀπολαβόντες χρόνῳ.\nἘπεὶ δὲ νὺξ ἤδη ἐγεγόνει, ἀνεπαύοντο οἱ μὲν ἄλλοι πάντες ὅπως ἔτυχον, Λεύκων μὲν καὶ Ῥόδη, Ἱππόθοος δὲ καὶ τὸ μειράκιον τὸ ἐκ Σικελίας τὸ ἀκολουθῆσαν εἰς Ἰταλίαν ἰόντι αὐτῷ ὁ Κλεισθένης ὁ καλός· ἡ δὲ Ἄνθεια ἀνεπαύετο μετὰ Ἁβροκόμου.\nὩς δὲ οἱ μὲν ἄλλοι πάντες κατεκοιμήθησαν, ἡσυχία δὲ ἦν ἀκριβής, περιλαβοῦσα ἡ Ἄνθεια τὸν Ἁβροκόμην ἔκλαεν ἄνερ λέγουσα καὶ δέσποτα, ἀπείληφά σε πολλὴν γῆν πλανηθεῖσα καὶ θάλασσαν, λῃστῶν ἀπειλὰς ἐκφυγοῦσα καὶ πειρατῶν ἐπιβουλὰς καὶ πορνοβοσκῶν ὕβρεις καὶ δεσμὰ καὶ τάφρους καὶ ξύλα καὶ φάρμακα καὶ τάφους·\nἀλλʼ ἥκω σοι τοιαύτη, τῆς ἐμῆς ψυχῆς Ἁβροκόμη δέσποτα, οἵα τὸ πρῶτον ἀπηλλάγην εἰς Συρίαν ἐκ Τύρου· ἔπεισε δέ με ἁμαρτεῖν οὐδείς, οὐ Μοῖρις ἐν Συρίᾳ, οὐ Περίλαος ἐν Κιλικίᾳ, οὐκ ἐν Αἰγύπτῳ Ψάμμις καὶ Πολύιδος, οὐκ Ἀγχίαλος ἐν Αἰθιοπίᾳ, οὐκ ἐν Τάραντι ὁ δεσπότης, ἀλλʼ ἁγνὴ μένω σοι πᾶσαν σωφροσύνης μηχανὴν πεποιημένη·\nσὺ δὲ ἆρα, Ἁβροκόμη, σώφρων ἔμεινας, ἢ μέ τις παρευδοκίμησεν ἄλλη καλή; ἢ μή τις ἠνάγκασέ σε ἐπιλαθέσθαι τῶν ὅρκων τε κἀμοῦ;\nΤαῦτα ἔλεγε καὶ κατεφίλει συνεχῶς, ὁ δὲ Ἁβροκόμης ἀλλʼ ὀμνύω σοι φησὶ τὴν μόγις ἡμῖν ἡμέραν ποθεινὴν εὑρημένην ὡς οὔτε παρθένος ἐμοί τις ἔδοξεν εἶναι καλή, οὔτʼ ἄλλη τις ὀφθεῖσα ἤρεσε γυνή, ἀλλὰ τοιοῦτον εἴληφας Ἁβροκόμην, οἷον ἐν Τύρῳ κατέλιπες ἐν δεσμωτηρίῳ.\nΤαῦτα δι’ ὅλης τῆς νυκτὸς ἀλλήλοις ἀπελογοῦντο καὶ ῥᾳδίως ἔπειθον ἀλλήλους ἐπεὶ τοῦτο ἤθελον· ἐπειδὴ δὲ ἡμέρα ἐγένετο, ἐπιβάντες νεώς, πάντα ἐνθέμενοι τὰ αὑτῶν ἐπανήγοντο παραπέμποντος αὐτοὺς παντὸς τοῦ Ῥοδίων πλήθους· συναπῄει δὲ καὶ ὁ Ἱππόθοος τά τε αὑτοῦ πάντα ἐπαγόμενος καὶ τὸν Κλεισθένη· καὶ ἡμέραις ὀλίγαις διανύσαντες τὸν πλοῦν κατῆραν εἰς Ἔφεσον.\nΠροεπέπυστο τὴν σωτηρίαν αὐτῶν ἡ πόλις ἅπασα· ὡς δὲ ἐξέβησαν, εὐθὺς ὡς εἶχον ἐπὶ τὸ ἱερὸν τῆς Ἀρτέμιδος ᾔεσαν καὶ πολλὰ εὔχοντο καὶ θύσαντες ἄλλα τε ἀνέθεσαν ἀναθήματα καὶ δὴ καὶ γραφῇ τῇ θεῷ ἀνέθεσαν πάντα ὅσα τε ἔπαθον καὶ ὅσα ἔδρασαν·\nκαὶ ταῦτα ποιήσαντες, ἀνελθόντες εἰς τὴν πόλιν τοῖς γονεῦσιν αὑτῶν τάφους κατεσκεύασαν μεγάλους (ἔτυχον γὰρ ὑπὸ γήρως καὶ ἀθυμίας προτεθνηκότες), καὶ αὐτοὶ τοῦ λοιποῦ διῆγον ἑορτὴν ἄγοντες τὸν μετʼ ἀλλήλων βίον.\nΚαὶ ὁ Λεύκων καὶ ἡ Ῥόδη κοινωνοὶ πάντων τοῖς συντρόφοις ἦσαν, διέγνω δὲ καὶ ὁ Ἱππόθοος ἐν Ἐφέσῳ τὸν λοιπὸν διαβιῶναι χρόνον. Καὶ δὴ Ὑπεράνθους τάφον ἤγειρε μέγαν κατὰ Λέσβον γενόμενος, καὶ τὸν Κλεισθένη παῖδα ποιησάμενος ὁ Ἱππόθοος διῆγεν ἐν Ἐφέσῳ μεθʼ Ἁβροκόμου καὶ Ἀνθείας.\nΞενοφῶντος τῶν κατὰ Ἄνθειαν καὶ Ἁβροκόμην Ἐφεσιακῶν λόγων τέλος\n","locs":[{"loc":"urn:cts:greekLit:tlg0641.tlg001:1.1.1","start":0,"length":210},{"loc":"urn:cts:greekLit:tlg0641.tlg001:1.1.2","start":210,"length":243},{"loc":"urn:cts:greekLit:tlg0641.tlg001:1.1.3","start":453,"length":242},{"loc":"urn:cts:greekLit:tlg0641.tlg001:1.1.4","start":695,"length":259},{"loc":"urn:cts:greekLit:tlg0641.tlg001:1.1.5","start":954,"length":259},{"loc":"urn:cts:greekLit:tlg0641.tlg001:1.1.6","start":1213,"length":183},{"loc":"urn:cts:greekLit:tlg0641.tlg001:1.2.1","start":1396,"length":250},{"loc":"urn:cts:greekLit:tlg0641.tlg001:1.2.2","start":1646,"length":319},{"loc":"urn:cts:greekLit:tlg0641.tlg001:1.2.3","start":1965,"length":171},{"loc":"urn:cts:greekLit:tlg0641.tlg001:1.2.4","start":2136,"length":229},{"loc":"urn:cts:greekLit:tlg0641.tlg001:1.2.5","start":2365,"length":238},{"loc":"urn:cts:greekLit:tlg0641.tlg001:1.2.6","start":2603,"length":344},{"loc":"urn:cts:greekLit:tlg0641.tlg001:1.2.7","start":2947,"length":376},{"loc":"urn:cts:greekLit:tlg0641.tlg001:1.2.8","start":3323,"length":349},{"loc":"urn:cts:greekLit:tlg0641.tlg001:1.2.9","start":3672,"length":279},{"loc":"urn:cts:greekLit:tlg0641.tlg001:1.3.1","start":3951,"length":385},{"loc":"urn:cts:greekLit:tlg0641.tlg001:1.3.2","start":4336,"length":335},{"loc":"urn:cts:greekLit:tlg0641.tlg001:1.3.3","start":4671,"length":184},{"loc":"urn:cts:greekLit:tlg0641.tlg001:1.3.4","start":4855,"length":288},{"loc":"urn:cts:greekLit:tlg0641.tlg001:1.4.1","start":5143,"length":289},{"loc":"urn:cts:greekLit:tlg0641.tlg001:1.4.2","start":5432,"length":97},{"loc":"urn:cts:greekLit:tlg0641.tlg001:1.4.3","start":5529,"length":180},{"loc":"urn:cts:greekLit:tlg0641.tlg001:1.4.4","start":5709,"length":217},{"loc":"urn:cts:greekLit:tlg0641.tlg001:1.4.5","start":5926,"length":368},{"loc":"urn:cts:greekLit:tlg0641.tlg001:1.4.6","start":6294,"length":258},{"loc":"urn:cts:greekLit:tlg0641.tlg001:1.4.7","start":6552,"length":180},{"loc":"urn:cts:greekLit:tlg0641.tlg001:1.5.1","start":6732,"length":264},{"loc":"urn:cts:greekLit:tlg0641.tlg001:1.5.2","start":6996,"length":165},{"loc":"urn:cts:greekLit:tlg0641.tlg001:1.5.3","start":7161,"length":206},{"loc":"urn:cts:greekLit:tlg0641.tlg001:1.5.4","start":7367,"length":306},{"loc":"urn:cts:greekLit:tlg0641.tlg001:1.5.5","start":7673,"length":254},{"loc":"urn:cts:greekLit:tlg0641.tlg001:1.5.6","start":7927,"length":250},{"loc":"urn:cts:greekLit:tlg0641.tlg001:1.5.7","start":8177,"length":182},{"loc":"urn:cts:greekLit:tlg0641.tlg001:1.5.8","start":8359,"length":163},{"loc":"urn:cts:greekLit:tlg0641.tlg001:1.5.9","start":8522,"length":250},{"loc":"urn:cts:greekLit:tlg0641.tlg001:1.6.1","start":8772,"length":191},{"loc":"urn:cts:greekLit:tlg0641.tlg001:1.6.2","start":8963,"length":479},{"loc":"urn:cts:greekLit:tlg0641.tlg001:1.7.1","start":9442,"length":295},{"loc":"urn:cts:greekLit:tlg0641.tlg001:1.7.2","start":9737,"length":248},{"loc":"urn:cts:greekLit:tlg0641.tlg001:1.7.3","start":9985,"length":187},{"loc":"urn:cts:greekLit:tlg0641.tlg001:1.7.4","start":10172,"length":353},{"loc":"urn:cts:greekLit:tlg0641.tlg001:1.8.1","start":10525,"length":301},{"loc":"urn:cts:greekLit:tlg0641.tlg001:1.8.2","start":10826,"length":292},{"loc":"urn:cts:greekLit:tlg0641.tlg001:1.8.3","start":11118,"length":292},{"loc":"urn:cts:greekLit:tlg0641.tlg001:1.9.1","start":11410,"length":248},{"loc":"urn:cts:greekLit:tlg0641.tlg001:1.9.2","start":11658,"length":234},{"loc":"urn:cts:greekLit:tlg0641.tlg001:1.9.3","start":11892,"length":294},{"loc":"urn:cts:greekLit:tlg0641.tlg001:1.9.4","start":12186,"length":209},{"loc":"urn:cts:greekLit:tlg0641.tlg001:1.9.5","start":12395,"length":210},{"loc":"urn:cts:greekLit:tlg0641.tlg001:1.9.6","start":12605,"length":269},{"loc":"urn:cts:greekLit:tlg0641.tlg001:1.9.7","start":12874,"length":236},{"loc":"urn:cts:greekLit:tlg0641.tlg001:1.9.8","start":13110,"length":258},{"loc":"urn:cts:greekLit:tlg0641.tlg001:1.9.9","start":13368,"length":167},{"loc":"urn:cts:greekLit:tlg0641.tlg001:1.10.1","start":13535,"length":114},{"loc":"urn:cts:greekLit:tlg0641.tlg001:1.10.2","start":13649,"length":161},{"loc":"urn:cts:greekLit:tlg0641.tlg001:1.10.3","start":13810,"length":235},{"loc":"urn:cts:greekLit:tlg0641.tlg001:1.10.4","start":14045,"length":221},{"loc":"urn:cts:greekLit:tlg0641.tlg001:1.10.5","start":14266,"length":178},{"loc":"urn:cts:greekLit:tlg0641.tlg001:1.10.6","start":14444,"length":198},{"loc":"urn:cts:greekLit:tlg0641.tlg001:1.10.7","start":14642,"length":259},{"loc":"urn:cts:greekLit:tlg0641.tlg001:1.10.8","start":14901,"length":127},{"loc":"urn:cts:greekLit:tlg0641.tlg001:1.10.9","start":15028,"length":280},{"loc":"urn:cts:greekLit:tlg0641.tlg001:1.10.10","start":15308,"length":354},{"loc":"urn:cts:greekLit:tlg0641.tlg001:1.11.1","start":15662,"length":353},{"loc":"urn:cts:greekLit:tlg0641.tlg001:1.11.2","start":16015,"length":213},{"loc":"urn:cts:greekLit:tlg0641.tlg001:1.11.3","start":16228,"length":284},{"loc":"urn:cts:greekLit:tlg0641.tlg001:1.11.4","start":16512,"length":193},{"loc":"urn:cts:greekLit:tlg0641.tlg001:1.11.5","start":16705,"length":394},{"loc":"urn:cts:greekLit:tlg0641.tlg001:1.11.6","start":17099,"length":350},{"loc":"urn:cts:greekLit:tlg0641.tlg001:1.12.1","start":17449,"length":364},{"loc":"urn:cts:greekLit:tlg0641.tlg001:1.12.2","start":17813,"length":324},{"loc":"urn:cts:greekLit:tlg0641.tlg001:1.12.3","start":18137,"length":454},{"loc":"urn:cts:greekLit:tlg0641.tlg001:1.12.4","start":18591,"length":305},{"loc":"urn:cts:greekLit:tlg0641.tlg001:1.13.1","start":18896,"length":227},{"loc":"urn:cts:greekLit:tlg0641.tlg001:1.13.2","start":19123,"length":166},{"loc":"urn:cts:greekLit:tlg0641.tlg001:1.13.3","start":19289,"length":119},{"loc":"urn:cts:greekLit:tlg0641.tlg001:1.13.4","start":19408,"length":298},{"loc":"urn:cts:greekLit:tlg0641.tlg001:1.13.5","start":19706,"length":201},{"loc":"urn:cts:greekLit:tlg0641.tlg001:1.13.6","start":19907,"length":379},{"loc":"urn:cts:greekLit:tlg0641.tlg001:1.14.1","start":20286,"length":277},{"loc":"urn:cts:greekLit:tlg0641.tlg001:1.14.2","start":20563,"length":127},{"loc":"urn:cts:greekLit:tlg0641.tlg001:1.14.3","start":20690,"length":258},{"loc":"urn:cts:greekLit:tlg0641.tlg001:1.14.4","start":20948,"length":259},{"loc":"urn:cts:greekLit:tlg0641.tlg001:1.14.5","start":21207,"length":196},{"loc":"urn:cts:greekLit:tlg0641.tlg001:1.14.6","start":21403,"length":267},{"loc":"urn:cts:greekLit:tlg0641.tlg001:1.14.7","start":21670,"length":345},{"loc":"urn:cts:greekLit:tlg0641.tlg001:1.15.1","start":22015,"length":230},{"loc":"urn:cts:greekLit:tlg0641.tlg001:1.15.2","start":22245,"length":138},{"loc":"urn:cts:greekLit:tlg0641.tlg001:1.15.3","start":22383,"length":240},{"loc":"urn:cts:greekLit:tlg0641.tlg001:1.15.4","start":22623,"length":228},{"loc":"urn:cts:greekLit:tlg0641.tlg001:1.15.5","start":22851,"length":174},{"loc":"urn:cts:greekLit:tlg0641.tlg001:1.15.6","start":23025,"length":161},{"loc":"urn:cts:greekLit:tlg0641.tlg001:1.16.1","start":23186,"length":119},{"loc":"urn:cts:greekLit:tlg0641.tlg001:1.16.2","start":23305,"length":206},{"loc":"urn:cts:greekLit:tlg0641.tlg001:1.16.3","start":23511,"length":279},{"loc":"urn:cts:greekLit:tlg0641.tlg001:1.16.4","start":23790,"length":257},{"loc":"urn:cts:greekLit:tlg0641.tlg001:1.16.5","start":24047,"length":295},{"loc":"urn:cts:greekLit:tlg0641.tlg001:1.16.6","start":24342,"length":253},{"loc":"urn:cts:greekLit:tlg0641.tlg001:1.16.7","start":24595,"length":306},{"loc":"urn:cts:greekLit:tlg0641.tlg001:2.1.1","start":24901,"length":270},{"loc":"urn:cts:greekLit:tlg0641.tlg001:2.1.2","start":25171,"length":307},{"loc":"urn:cts:greekLit:tlg0641.tlg001:2.1.3","start":25478,"length":233},{"loc":"urn:cts:greekLit:tlg0641.tlg001:2.1.4","start":25711,"length":147},{"loc":"urn:cts:greekLit:tlg0641.tlg001:2.1.5","start":25858,"length":257},{"loc":"urn:cts:greekLit:tlg0641.tlg001:2.1.6","start":26115,"length":177},{"loc":"urn:cts:greekLit:tlg0641.tlg001:2.2.1","start":26292,"length":301},{"loc":"urn:cts:greekLit:tlg0641.tlg001:2.2.2","start":26593,"length":224},{"loc":"urn:cts:greekLit:tlg0641.tlg001:2.2.3","start":26817,"length":136},{"loc":"urn:cts:greekLit:tlg0641.tlg001:2.2.4","start":26953,"length":226},{"loc":"urn:cts:greekLit:tlg0641.tlg001:2.2.5","start":27179,"length":143},{"loc":"urn:cts:greekLit:tlg0641.tlg001:2.3.1","start":27322,"length":254},{"loc":"urn:cts:greekLit:tlg0641.tlg001:2.3.2","start":27576,"length":252},{"loc":"urn:cts:greekLit:tlg0641.tlg001:2.3.3","start":27828,"length":230},{"loc":"urn:cts:greekLit:tlg0641.tlg001:2.3.4","start":28058,"length":215},{"loc":"urn:cts:greekLit:tlg0641.tlg001:2.3.5","start":28273,"length":247},{"loc":"urn:cts:greekLit:tlg0641.tlg001:2.3.6","start":28520,"length":182},{"loc":"urn:cts:greekLit:tlg0641.tlg001:2.3.7","start":28702,"length":203},{"loc":"urn:cts:greekLit:tlg0641.tlg001:2.3.8","start":28905,"length":244},{"loc":"urn:cts:greekLit:tlg0641.tlg001:2.4.1","start":29149,"length":217},{"loc":"urn:cts:greekLit:tlg0641.tlg001:2.4.2","start":29366,"length":233},{"loc":"urn:cts:greekLit:tlg0641.tlg001:2.4.3","start":29599,"length":271},{"loc":"urn:cts:greekLit:tlg0641.tlg001:2.4.4","start":29870,"length":211},{"loc":"urn:cts:greekLit:tlg0641.tlg001:2.4.5","start":30081,"length":360},{"loc":"urn:cts:greekLit:tlg0641.tlg001:2.4.6","start":30441,"length":201},{"loc":"urn:cts:greekLit:tlg0641.tlg001:2.5.1","start":30642,"length":335},{"loc":"urn:cts:greekLit:tlg0641.tlg001:2.5.2","start":30977,"length":288},{"loc":"urn:cts:greekLit:tlg0641.tlg001:2.5.3","start":31265,"length":218},{"loc":"urn:cts:greekLit:tlg0641.tlg001:2.5.4","start":31483,"length":314},{"loc":"urn:cts:greekLit:tlg0641.tlg001:2.5.5","start":31797,"length":160},{"loc":"urn:cts:greekLit:tlg0641.tlg001:2.5.6","start":31957,"length":336},{"loc":"urn:cts:greekLit:tlg0641.tlg001:2.5.7","start":32293,"length":257},{"loc":"urn:cts:greekLit:tlg0641.tlg001:2.6.1","start":32550,"length":336},{"loc":"urn:cts:greekLit:tlg0641.tlg001:2.6.2","start":32886,"length":148},{"loc":"urn:cts:greekLit:tlg0641.tlg001:2.6.3","start":33034,"length":133},{"loc":"urn:cts:greekLit:tlg0641.tlg001:2.6.4","start":33167,"length":150},{"loc":"urn:cts:greekLit:tlg0641.tlg001:2.6.5","start":33317,"length":240},{"loc":"urn:cts:greekLit:tlg0641.tlg001:2.7.1","start":33557,"length":268},{"loc":"urn:cts:greekLit:tlg0641.tlg001:2.7.2","start":33825,"length":143},{"loc":"urn:cts:greekLit:tlg0641.tlg001:2.7.3","start":33968,"length":233},{"loc":"urn:cts:greekLit:tlg0641.tlg001:2.7.4","start":34201,"length":235},{"loc":"urn:cts:greekLit:tlg0641.tlg001:2.7.5","start":34436,"length":269},{"loc":"urn:cts:greekLit:tlg0641.tlg001:2.8.1","start":34705,"length":374},{"loc":"urn:cts:greekLit:tlg0641.tlg001:2.8.2","start":35079,"length":420},{"loc":"urn:cts:greekLit:tlg0641.tlg001:2.9.1","start":35499,"length":215},{"loc":"urn:cts:greekLit:tlg0641.tlg001:2.9.2","start":35714,"length":246},{"loc":"urn:cts:greekLit:tlg0641.tlg001:2.9.3","start":35960,"length":136},{"loc":"urn:cts:greekLit:tlg0641.tlg001:2.9.4","start":36096,"length":350},{"loc":"urn:cts:greekLit:tlg0641.tlg001:2.10.1","start":36446,"length":334},{"loc":"urn:cts:greekLit:tlg0641.tlg001:2.10.2","start":36780,"length":360},{"loc":"urn:cts:greekLit:tlg0641.tlg001:2.10.3","start":37140,"length":427},{"loc":"urn:cts:greekLit:tlg0641.tlg001:2.10.4","start":37567,"length":383},{"loc":"urn:cts:greekLit:tlg0641.tlg001:2.11.1","start":37950,"length":251},{"loc":"urn:cts:greekLit:tlg0641.tlg001:2.11.2","start":38201,"length":382},{"loc":"urn:cts:greekLit:tlg0641.tlg001:2.11.3","start":38583,"length":206},{"loc":"urn:cts:greekLit:tlg0641.tlg001:2.11.4","start":38789,"length":277},{"loc":"urn:cts:greekLit:tlg0641.tlg001:2.11.5","start":39066,"length":244},{"loc":"urn:cts:greekLit:tlg0641.tlg001:2.11.6","start":39310,"length":124},{"loc":"urn:cts:greekLit:tlg0641.tlg001:2.11.7","start":39434,"length":312},{"loc":"urn:cts:greekLit:tlg0641.tlg001:2.11.8","start":39746,"length":141},{"loc":"urn:cts:greekLit:tlg0641.tlg001:2.11.9","start":39887,"length":165},{"loc":"urn:cts:greekLit:tlg0641.tlg001:2.11.10","start":40052,"length":241},{"loc":"urn:cts:greekLit:tlg0641.tlg001:2.11.11","start":40293,"length":128},{"loc":"urn:cts:greekLit:tlg0641.tlg001:2.12.1","start":40421,"length":395},{"loc":"urn:cts:greekLit:tlg0641.tlg001:2.12.2","start":40816,"length":362},{"loc":"urn:cts:greekLit:tlg0641.tlg001:2.12.3","start":41178,"length":321},{"loc":"urn:cts:greekLit:tlg0641.tlg001:2.13.1","start":41499,"length":188},{"loc":"urn:cts:greekLit:tlg0641.tlg001:2.13.2","start":41687,"length":301},{"loc":"urn:cts:greekLit:tlg0641.tlg001:2.13.3","start":41988,"length":198},{"loc":"urn:cts:greekLit:tlg0641.tlg001:2.13.4","start":42186,"length":165},{"loc":"urn:cts:greekLit:tlg0641.tlg001:2.13.5","start":42351,"length":200},{"loc":"urn:cts:greekLit:tlg0641.tlg001:2.13.6","start":42551,"length":258},{"loc":"urn:cts:greekLit:tlg0641.tlg001:2.13.7","start":42809,"length":92},{"loc":"urn:cts:greekLit:tlg0641.tlg001:2.13.8","start":42901,"length":349},{"loc":"urn:cts:greekLit:tlg0641.tlg001:2.14.1","start":43250,"length":236},{"loc":"urn:cts:greekLit:tlg0641.tlg001:2.14.2","start":43486,"length":203},{"loc":"urn:cts:greekLit:tlg0641.tlg001:2.14.3","start":43689,"length":95},{"loc":"urn:cts:greekLit:tlg0641.tlg001:2.14.4","start":43784,"length":220},{"loc":"urn:cts:greekLit:tlg0641.tlg001:3.1.1","start":44004,"length":282},{"loc":"urn:cts:greekLit:tlg0641.tlg001:3.1.2","start":44286,"length":259},{"loc":"urn:cts:greekLit:tlg0641.tlg001:3.1.3","start":44545,"length":157},{"loc":"urn:cts:greekLit:tlg0641.tlg001:3.1.4","start":44702,"length":177},{"loc":"urn:cts:greekLit:tlg0641.tlg001:3.1.5","start":44879,"length":143},{"loc":"urn:cts:greekLit:tlg0641.tlg001:3.2.1","start":45022,"length":178},{"loc":"urn:cts:greekLit:tlg0641.tlg001:3.2.2","start":45200,"length":164},{"loc":"urn:cts:greekLit:tlg0641.tlg001:3.2.3","start":45364,"length":159},{"loc":"urn:cts:greekLit:tlg0641.tlg001:3.2.4","start":45523,"length":273},{"loc":"urn:cts:greekLit:tlg0641.tlg001:3.2.5","start":45796,"length":161},{"loc":"urn:cts:greekLit:tlg0641.tlg001:3.2.6","start":45957,"length":192},{"loc":"urn:cts:greekLit:tlg0641.tlg001:3.2.7","start":46149,"length":234},{"loc":"urn:cts:greekLit:tlg0641.tlg001:3.2.8","start":46383,"length":171},{"loc":"urn:cts:greekLit:tlg0641.tlg001:3.2.9","start":46554,"length":183},{"loc":"urn:cts:greekLit:tlg0641.tlg001:3.2.10","start":46737,"length":337},{"loc":"urn:cts:greekLit:tlg0641.tlg001:3.2.11","start":47074,"length":192},{"loc":"urn:cts:greekLit:tlg0641.tlg001:3.2.12","start":47266,"length":300},{"loc":"urn:cts:greekLit:tlg0641.tlg001:3.2.13","start":47566,"length":460},{"loc":"urn:cts:greekLit:tlg0641.tlg001:3.2.14","start":48026,"length":362},{"loc":"urn:cts:greekLit:tlg0641.tlg001:3.2.15","start":48388,"length":137},{"loc":"urn:cts:greekLit:tlg0641.tlg001:3.3.1","start":48525,"length":231},{"loc":"urn:cts:greekLit:tlg0641.tlg001:3.3.2","start":48756,"length":236},{"loc":"urn:cts:greekLit:tlg0641.tlg001:3.3.3","start":48992,"length":163},{"loc":"urn:cts:greekLit:tlg0641.tlg001:3.3.4","start":49155,"length":291},{"loc":"urn:cts:greekLit:tlg0641.tlg001:3.3.5","start":49446,"length":273},{"loc":"urn:cts:greekLit:tlg0641.tlg001:3.3.6","start":49719,"length":209},{"loc":"urn:cts:greekLit:tlg0641.tlg001:3.3.7","start":49928,"length":344},{"loc":"urn:cts:greekLit:tlg0641.tlg001:3.4.1","start":50272,"length":173},{"loc":"urn:cts:greekLit:tlg0641.tlg001:3.4.2","start":50445,"length":225},{"loc":"urn:cts:greekLit:tlg0641.tlg001:3.4.3","start":50670,"length":311},{"loc":"urn:cts:greekLit:tlg0641.tlg001:3.4.4","start":50981,"length":205},{"loc":"urn:cts:greekLit:tlg0641.tlg001:3.5.1","start":51186,"length":245},{"loc":"urn:cts:greekLit:tlg0641.tlg001:3.5.2","start":51431,"length":240},{"loc":"urn:cts:greekLit:tlg0641.tlg001:3.5.3","start":51671,"length":215},{"loc":"urn:cts:greekLit:tlg0641.tlg001:3.5.4","start":51886,"length":154},{"loc":"urn:cts:greekLit:tlg0641.tlg001:3.5.5","start":52040,"length":264},{"loc":"urn:cts:greekLit:tlg0641.tlg001:3.5.6","start":52304,"length":213},{"loc":"urn:cts:greekLit:tlg0641.tlg001:3.5.7","start":52517,"length":369},{"loc":"urn:cts:greekLit:tlg0641.tlg001:3.5.8","start":52886,"length":398},{"loc":"urn:cts:greekLit:tlg0641.tlg001:3.5.9","start":53284,"length":417},{"loc":"urn:cts:greekLit:tlg0641.tlg001:3.5.10","start":53701,"length":163},{"loc":"urn:cts:greekLit:tlg0641.tlg001:3.5.11","start":53864,"length":318},{"loc":"urn:cts:greekLit:tlg0641.tlg001:3.6.1","start":54182,"length":247},{"loc":"urn:cts:greekLit:tlg0641.tlg001:3.6.2","start":54429,"length":154},{"loc":"urn:cts:greekLit:tlg0641.tlg001:3.6.3","start":54583,"length":245},{"loc":"urn:cts:greekLit:tlg0641.tlg001:3.6.4","start":54828,"length":316},{"loc":"urn:cts:greekLit:tlg0641.tlg001:3.6.5","start":55144,"length":314},{"loc":"urn:cts:greekLit:tlg0641.tlg001:3.7.1","start":55458,"length":263},{"loc":"urn:cts:greekLit:tlg0641.tlg001:3.7.2","start":55721,"length":205},{"loc":"urn:cts:greekLit:tlg0641.tlg001:3.7.3","start":55926,"length":225},{"loc":"urn:cts:greekLit:tlg0641.tlg001:3.7.4","start":56151,"length":318},{"loc":"urn:cts:greekLit:tlg0641.tlg001:3.8.1","start":56469,"length":322},{"loc":"urn:cts:greekLit:tlg0641.tlg001:3.8.2","start":56791,"length":221},{"loc":"urn:cts:greekLit:tlg0641.tlg001:3.8.3","start":57012,"length":359},{"loc":"urn:cts:greekLit:tlg0641.tlg001:3.8.4","start":57371,"length":191},{"loc":"urn:cts:greekLit:tlg0641.tlg001:3.8.5","start":57562,"length":372},{"loc":"urn:cts:greekLit:tlg0641.tlg001:3.8.6","start":57934,"length":165},{"loc":"urn:cts:greekLit:tlg0641.tlg001:3.8.7","start":58099,"length":244},{"loc":"urn:cts:greekLit:tlg0641.tlg001:3.9.1","start":58343,"length":278},{"loc":"urn:cts:greekLit:tlg0641.tlg001:3.9.2","start":58621,"length":210},{"loc":"urn:cts:greekLit:tlg0641.tlg001:3.9.3","start":58831,"length":130},{"loc":"urn:cts:greekLit:tlg0641.tlg001:3.9.4","start":58961,"length":181},{"loc":"urn:cts:greekLit:tlg0641.tlg001:3.9.5","start":59142,"length":216},{"loc":"urn:cts:greekLit:tlg0641.tlg001:3.9.6","start":59358,"length":261},{"loc":"urn:cts:greekLit:tlg0641.tlg001:3.9.7","start":59619,"length":201},{"loc":"urn:cts:greekLit:tlg0641.tlg001:3.9.8","start":59820,"length":383},{"loc":"urn:cts:greekLit:tlg0641.tlg001:3.10.1","start":60203,"length":151},{"loc":"urn:cts:greekLit:tlg0641.tlg001:3.10.2","start":60354,"length":141},{"loc":"urn:cts:greekLit:tlg0641.tlg001:3.10.3","start":60495,"length":206},{"loc":"urn:cts:greekLit:tlg0641.tlg001:3.10.4","start":60701,"length":468},{"loc":"urn:cts:greekLit:tlg0641.tlg001:3.10.5","start":61169,"length":216},{"loc":"urn:cts:greekLit:tlg0641.tlg001:3.11.1","start":61385,"length":183},{"loc":"urn:cts:greekLit:tlg0641.tlg001:3.11.2","start":61568,"length":128},{"loc":"urn:cts:greekLit:tlg0641.tlg001:3.11.3","start":61696,"length":139},{"loc":"urn:cts:greekLit:tlg0641.tlg001:3.11.4","start":61835,"length":305},{"loc":"urn:cts:greekLit:tlg0641.tlg001:3.11.5","start":62140,"length":216},{"loc":"urn:cts:greekLit:tlg0641.tlg001:3.12.1","start":62356,"length":176},{"loc":"urn:cts:greekLit:tlg0641.tlg001:3.12.2","start":62532,"length":284},{"loc":"urn:cts:greekLit:tlg0641.tlg001:3.12.3","start":62816,"length":250},{"loc":"urn:cts:greekLit:tlg0641.tlg001:3.12.4","start":63066,"length":340},{"loc":"urn:cts:greekLit:tlg0641.tlg001:3.12.5","start":63406,"length":240},{"loc":"urn:cts:greekLit:tlg0641.tlg001:3.12.6","start":63646,"length":303},{"loc":"urn:cts:greekLit:tlg0641.tlg001:4.1.1","start":63949,"length":392},{"loc":"urn:cts:greekLit:tlg0641.tlg001:4.1.2","start":64341,"length":200},{"loc":"urn:cts:greekLit:tlg0641.tlg001:4.1.3","start":64541,"length":287},{"loc":"urn:cts:greekLit:tlg0641.tlg001:4.1.4","start":64828,"length":234},{"loc":"urn:cts:greekLit:tlg0641.tlg001:4.1.5","start":65062,"length":270},{"loc":"urn:cts:greekLit:tlg0641.tlg001:4.2.1","start":65332,"length":267},{"loc":"urn:cts:greekLit:tlg0641.tlg001:4.2.2","start":65599,"length":225},{"loc":"urn:cts:greekLit:tlg0641.tlg001:4.2.3","start":65824,"length":199},{"loc":"urn:cts:greekLit:tlg0641.tlg001:4.2.4","start":66023,"length":256},{"loc":"urn:cts:greekLit:tlg0641.tlg001:4.2.5","start":66279,"length":182},{"loc":"urn:cts:greekLit:tlg0641.tlg001:4.2.6","start":66461,"length":348},{"loc":"urn:cts:greekLit:tlg0641.tlg001:4.2.7","start":66809,"length":186},{"loc":"urn:cts:greekLit:tlg0641.tlg001:4.2.8","start":66995,"length":369},{"loc":"urn:cts:greekLit:tlg0641.tlg001:4.2.9","start":67364,"length":260},{"loc":"urn:cts:greekLit:tlg0641.tlg001:4.2.10","start":67624,"length":178},{"loc":"urn:cts:greekLit:tlg0641.tlg001:4.3.1","start":67802,"length":236},{"loc":"urn:cts:greekLit:tlg0641.tlg001:4.3.2","start":68038,"length":157},{"loc":"urn:cts:greekLit:tlg0641.tlg001:4.3.3","start":68195,"length":272},{"loc":"urn:cts:greekLit:tlg0641.tlg001:4.3.4","start":68467,"length":153},{"loc":"urn:cts:greekLit:tlg0641.tlg001:4.3.5","start":68620,"length":248},{"loc":"urn:cts:greekLit:tlg0641.tlg001:4.3.6","start":68868,"length":311},{"loc":"urn:cts:greekLit:tlg0641.tlg001:4.4.1","start":69179,"length":243},{"loc":"urn:cts:greekLit:tlg0641.tlg001:4.4.2","start":69422,"length":278},{"loc":"urn:cts:greekLit:tlg0641.tlg001:4.5.1","start":69700,"length":247},{"loc":"urn:cts:greekLit:tlg0641.tlg001:4.5.2","start":69947,"length":122},{"loc":"urn:cts:greekLit:tlg0641.tlg001:4.5.3","start":70069,"length":261},{"loc":"urn:cts:greekLit:tlg0641.tlg001:4.5.4","start":70330,"length":168},{"loc":"urn:cts:greekLit:tlg0641.tlg001:4.5.5","start":70498,"length":339},{"loc":"urn:cts:greekLit:tlg0641.tlg001:4.5.6","start":70837,"length":376},{"loc":"urn:cts:greekLit:tlg0641.tlg001:4.6.1","start":71213,"length":253},{"loc":"urn:cts:greekLit:tlg0641.tlg001:4.6.2","start":71466,"length":203},{"loc":"urn:cts:greekLit:tlg0641.tlg001:4.6.3","start":71669,"length":238},{"loc":"urn:cts:greekLit:tlg0641.tlg001:4.6.4","start":71907,"length":295},{"loc":"urn:cts:greekLit:tlg0641.tlg001:4.6.5","start":72202,"length":329},{"loc":"urn:cts:greekLit:tlg0641.tlg001:4.6.6","start":72531,"length":315},{"loc":"urn:cts:greekLit:tlg0641.tlg001:4.6.7","start":72846,"length":279},{"loc":"urn:cts:greekLit:tlg0641.tlg001:5.1.1","start":73125,"length":354},{"loc":"urn:cts:greekLit:tlg0641.tlg001:5.1.2","start":73479,"length":353},{"loc":"urn:cts:greekLit:tlg0641.tlg001:5.1.3","start":73832,"length":200},{"loc":"urn:cts:greekLit:tlg0641.tlg001:5.1.4","start":74032,"length":145},{"loc":"urn:cts:greekLit:tlg0641.tlg001:5.1.5","start":74177,"length":207},{"loc":"urn:cts:greekLit:tlg0641.tlg001:5.1.6","start":74384,"length":289},{"loc":"urn:cts:greekLit:tlg0641.tlg001:5.1.7","start":74673,"length":248},{"loc":"urn:cts:greekLit:tlg0641.tlg001:5.1.8","start":74921,"length":314},{"loc":"urn:cts:greekLit:tlg0641.tlg001:5.1.9","start":75235,"length":121},{"loc":"urn:cts:greekLit:tlg0641.tlg001:5.1.10","start":75356,"length":233},{"loc":"urn:cts:greekLit:tlg0641.tlg001:5.1.11","start":75589,"length":318},{"loc":"urn:cts:greekLit:tlg0641.tlg001:5.1.12","start":75907,"length":245},{"loc":"urn:cts:greekLit:tlg0641.tlg001:5.1.13","start":76152,"length":209},{"loc":"urn:cts:greekLit:tlg0641.tlg001:5.2.1","start":76361,"length":267},{"loc":"urn:cts:greekLit:tlg0641.tlg001:5.2.2","start":76628,"length":320},{"loc":"urn:cts:greekLit:tlg0641.tlg001:5.2.3","start":76948,"length":329},{"loc":"urn:cts:greekLit:tlg0641.tlg001:5.2.4","start":77277,"length":196},{"loc":"urn:cts:greekLit:tlg0641.tlg001:5.2.5","start":77473,"length":285},{"loc":"urn:cts:greekLit:tlg0641.tlg001:5.2.6","start":77758,"length":159},{"loc":"urn:cts:greekLit:tlg0641.tlg001:5.2.7","start":77917,"length":339},{"loc":"urn:cts:greekLit:tlg0641.tlg001:5.3.1","start":78256,"length":291},{"loc":"urn:cts:greekLit:tlg0641.tlg001:5.3.2","start":78547,"length":288},{"loc":"urn:cts:greekLit:tlg0641.tlg001:5.3.3","start":78835,"length":289},{"loc":"urn:cts:greekLit:tlg0641.tlg001:5.4.1","start":79124,"length":181},{"loc":"urn:cts:greekLit:tlg0641.tlg001:5.4.2","start":79305,"length":188},{"loc":"urn:cts:greekLit:tlg0641.tlg001:5.4.3","start":79493,"length":247},{"loc":"urn:cts:greekLit:tlg0641.tlg001:5.4.4","start":79740,"length":166},{"loc":"urn:cts:greekLit:tlg0641.tlg001:5.4.5","start":79906,"length":260},{"loc":"urn:cts:greekLit:tlg0641.tlg001:5.4.6","start":80166,"length":213},{"loc":"urn:cts:greekLit:tlg0641.tlg001:5.4.7","start":80379,"length":302},{"loc":"urn:cts:greekLit:tlg0641.tlg001:5.4.8","start":80681,"length":231},{"loc":"urn:cts:greekLit:tlg0641.tlg001:5.4.9","start":80912,"length":172},{"loc":"urn:cts:greekLit:tlg0641.tlg001:5.4.10","start":81084,"length":175},{"loc":"urn:cts:greekLit:tlg0641.tlg001:5.4.11","start":81259,"length":393},{"loc":"urn:cts:greekLit:tlg0641.tlg001:5.5.1","start":81652,"length":208},{"loc":"urn:cts:greekLit:tlg0641.tlg001:5.5.2","start":81860,"length":288},{"loc":"urn:cts:greekLit:tlg0641.tlg001:5.5.3","start":82148,"length":241},{"loc":"urn:cts:greekLit:tlg0641.tlg001:5.5.4","start":82389,"length":249},{"loc":"urn:cts:greekLit:tlg0641.tlg001:5.5.5","start":82638,"length":343},{"loc":"urn:cts:greekLit:tlg0641.tlg001:5.5.6","start":82981,"length":234},{"loc":"urn:cts:greekLit:tlg0641.tlg001:5.5.7","start":83215,"length":276},{"loc":"urn:cts:greekLit:tlg0641.tlg001:5.5.8","start":83491,"length":252},{"loc":"urn:cts:greekLit:tlg0641.tlg001:5.6.1","start":83743,"length":296},{"loc":"urn:cts:greekLit:tlg0641.tlg001:5.6.2","start":84039,"length":296},{"loc":"urn:cts:greekLit:tlg0641.tlg001:5.6.3","start":84335,"length":428},{"loc":"urn:cts:greekLit:tlg0641.tlg001:5.6.4","start":84763,"length":310},{"loc":"urn:cts:greekLit:tlg0641.tlg001:5.7.1","start":85073,"length":222},{"loc":"urn:cts:greekLit:tlg0641.tlg001:5.7.2","start":85295,"length":259},{"loc":"urn:cts:greekLit:tlg0641.tlg001:5.7.3","start":85554,"length":223},{"loc":"urn:cts:greekLit:tlg0641.tlg001:5.7.4","start":85777,"length":267},{"loc":"urn:cts:greekLit:tlg0641.tlg001:5.7.5","start":86044,"length":197},{"loc":"urn:cts:greekLit:tlg0641.tlg001:5.7.6","start":86241,"length":214},{"loc":"urn:cts:greekLit:tlg0641.tlg001:5.7.7","start":86455,"length":178},{"loc":"urn:cts:greekLit:tlg0641.tlg001:5.7.8","start":86633,"length":209},{"loc":"urn:cts:greekLit:tlg0641.tlg001:5.7.9","start":86842,"length":278},{"loc":"urn:cts:greekLit:tlg0641.tlg001:5.8.1","start":87120,"length":225},{"loc":"urn:cts:greekLit:tlg0641.tlg001:5.8.2","start":87345,"length":176},{"loc":"urn:cts:greekLit:tlg0641.tlg001:5.8.3","start":87521,"length":262},{"loc":"urn:cts:greekLit:tlg0641.tlg001:5.8.4","start":87783,"length":282},{"loc":"urn:cts:greekLit:tlg0641.tlg001:5.8.5","start":88065,"length":221},{"loc":"urn:cts:greekLit:tlg0641.tlg001:5.8.6","start":88286,"length":152},{"loc":"urn:cts:greekLit:tlg0641.tlg001:5.8.7","start":88438,"length":316},{"loc":"urn:cts:greekLit:tlg0641.tlg001:5.8.8","start":88754,"length":162},{"loc":"urn:cts:greekLit:tlg0641.tlg001:5.8.9","start":88916,"length":197},{"loc":"urn:cts:greekLit:tlg0641.tlg001:5.9.1","start":89113,"length":368},{"loc":"urn:cts:greekLit:tlg0641.tlg001:5.9.2","start":89481,"length":273},{"loc":"urn:cts:greekLit:tlg0641.tlg001:5.9.3","start":89754,"length":168},{"loc":"urn:cts:greekLit:tlg0641.tlg001:5.9.4","start":89922,"length":153},{"loc":"urn:cts:greekLit:tlg0641.tlg001:5.9.5","start":90075,"length":382},{"loc":"urn:cts:greekLit:tlg0641.tlg001:5.9.6","start":90457,"length":208},{"loc":"urn:cts:greekLit:tlg0641.tlg001:5.9.7","start":90665,"length":308},{"loc":"urn:cts:greekLit:tlg0641.tlg001:5.9.8","start":90973,"length":109},{"loc":"urn:cts:greekLit:tlg0641.tlg001:5.9.9","start":91082,"length":278},{"loc":"urn:cts:greekLit:tlg0641.tlg001:5.9.10","start":91360,"length":173},{"loc":"urn:cts:greekLit:tlg0641.tlg001:5.9.11","start":91533,"length":198},{"loc":"urn:cts:greekLit:tlg0641.tlg001:5.9.12","start":91731,"length":349},{"loc":"urn:cts:greekLit:tlg0641.tlg001:5.9.13","start":92080,"length":306},{"loc":"urn:cts:greekLit:tlg0641.tlg001:5.10.1","start":92386,"length":143},{"loc":"urn:cts:greekLit:tlg0641.tlg001:5.10.2","start":92529,"length":255},{"loc":"urn:cts:greekLit:tlg0641.tlg001:5.10.3","start":92784,"length":395},{"loc":"urn:cts:greekLit:tlg0641.tlg001:5.10.4","start":93179,"length":345},{"loc":"urn:cts:greekLit:tlg0641.tlg001:5.10.5","start":93524,"length":267},{"loc":"urn:cts:greekLit:tlg0641.tlg001:5.10.6","start":93791,"length":280},{"loc":"urn:cts:greekLit:tlg0641.tlg001:5.10.7","start":94071,"length":241},{"loc":"urn:cts:greekLit:tlg0641.tlg001:5.10.8","start":94312,"length":336},{"loc":"urn:cts:greekLit:tlg0641.tlg001:5.10.9","start":94648,"length":256},{"loc":"urn:cts:greekLit:tlg0641.tlg001:5.10.10","start":94904,"length":318},{"loc":"urn:cts:greekLit:tlg0641.tlg001:5.10.11","start":95222,"length":389},{"loc":"urn:cts:greekLit:tlg0641.tlg001:5.10.12","start":95611,"length":225},{"loc":"urn:cts:greekLit:tlg0641.tlg001:5.11.1","start":95836,"length":284},{"loc":"urn:cts:greekLit:tlg0641.tlg001:5.11.2","start":96120,"length":417},{"loc":"urn:cts:greekLit:tlg0641.tlg001:5.11.3","start":96537,"length":245},{"loc":"urn:cts:greekLit:tlg0641.tlg001:5.11.4","start":96782,"length":346},{"loc":"urn:cts:greekLit:tlg0641.tlg001:5.11.5","start":97128,"length":153},{"loc":"urn:cts:greekLit:tlg0641.tlg001:5.11.6","start":97281,"length":259},{"loc":"urn:cts:greekLit:tlg0641.tlg001:5.12.1","start":97540,"length":357},{"loc":"urn:cts:greekLit:tlg0641.tlg001:5.12.2","start":97897,"length":189},{"loc":"urn:cts:greekLit:tlg0641.tlg001:5.12.3","start":98086,"length":393},{"loc":"urn:cts:greekLit:tlg0641.tlg001:5.12.4","start":98479,"length":171},{"loc":"urn:cts:greekLit:tlg0641.tlg001:5.12.5","start":98650,"length":239},{"loc":"urn:cts:greekLit:tlg0641.tlg001:5.12.6","start":98889,"length":150},{"loc":"urn:cts:greekLit:tlg0641.tlg001:5.13.1","start":99039,"length":312},{"loc":"urn:cts:greekLit:tlg0641.tlg001:5.13.2","start":99351,"length":220},{"loc":"urn:cts:greekLit:tlg0641.tlg001:5.13.3","start":99571,"length":367},{"loc":"urn:cts:greekLit:tlg0641.tlg001:5.13.4","start":99938,"length":609},{"loc":"urn:cts:greekLit:tlg0641.tlg001:5.13.5","start":100547,"length":233},{"loc":"urn:cts:greekLit:tlg0641.tlg001:5.14.1","start":100780,"length":306},{"loc":"urn:cts:greekLit:tlg0641.tlg001:5.14.2","start":101086,"length":319},{"loc":"urn:cts:greekLit:tlg0641.tlg001:5.14.3","start":101405,"length":125},{"loc":"urn:cts:greekLit:tlg0641.tlg001:5.14.4","start":101530,"length":261},{"loc":"urn:cts:greekLit:tlg0641.tlg001:5.15.1","start":101791,"length":356},{"loc":"urn:cts:greekLit:tlg0641.tlg001:5.15.2","start":102147,"length":238},{"loc":"urn:cts:greekLit:tlg0641.tlg001:5.15.3","start":102385,"length":212},{"loc":"urn:cts:greekLit:tlg0641.tlg001:5.15.4","start":102597,"length":340}]}
{"id":"urn:cts:greekLit:tlg0658.tlg001.perseus-grc1","text":"Ἡμέρας ἄρτι διαγελώσης καὶ ἡλίου τὰς ἀκρωρείας\nκαταυγάζοντος ἄνδρες ἐν ὅπλοις λῃστρικοῖς ὄρους ὑπερκύψαντες,\nὃ δὴ κατ̓ ἐκβολὰς τοῦ Νείλου καὶ στόμα\nτὸ καλούμενον Ἡρακλεωτικὸν, ὑπερτείνει, μικρὸν ἐπιστάντες\nτὴν ὑποκειμένην θάλατταν ὀφθαλμοῖς ἐπήρχοντο,\nκαὶ τῷ πελάγει τὰς ὄψεις τὸ πρῶτον ἐπαφέντες,\nὡς οὐδὲν ἄγρας λῃστρικῆς ἐπηγγέλλετο μὴ πλεόμενον,\nἐπὶ τὸν πλησίον αἰγιαλὸν τῇ θέᾳ κατήγοντο. καὶ ἦν\nτὰ ἐν αὐτῷ τοιάδε. ὁλκὰς ἀπὸ πρυμνησίων ὥρμει, τῶν,\nμὲν ἐμπλεόντων χηρεύουσα φόρτου δὲ πλήθουσα. καὶ\nτοῦτο παρῆν συμβάλλειν καὶ τοῖς πόρρωθεν: τὸ γὰρ\nἄχθος ἄχρι καὶ ἐπὶ τρίτον ζωστῆρα τῆς νεὼς τὸ ὕδωρ\nἀνέθλιβεν. ὁ δὲ αἰγιαλός, μεστὰ πάντα σωμάτων νεοσφαγῶν,\nτῶν μὲν ἄρδην ἀπολωλότων τῶν δὲ ἡμιθνήτων\nκαὶ μέρεσι τῶν σωμάτων ἔτι σπαιρόντων, ἄρτι πεπαῦσθαι\nτὸν πόλεμον κατηγορούντων. ἦν δὲ οὐ πολέμου\nκαθαροῦ τὰ φαινόμενα σύμβολα, ἀλλ̓ ἀναμέμικτο καὶ\nεὐωχίας οὐκ εὐτυχοῦς ἀλλ̓ εἰς τοῦτο ληξάσης ἐλεεινὰ\nλείψανα, τράπεζαι τῶν ἐδεσμάτων ἔτι πλήθουσαι, καὶ\nἄλλαι πρὸς τῇ γῇ τῶν κειμένων ἐν χερσίν, ἀνθ̓ ὅπλων\nἐνίοις παρὰ τὴν μάχην γεγενημέναι: ὁ γὰρ πόλεμος ἐσχεδίαστο.\nἕτεραι δὲ ἄλλους ἔκρυπτον, ὡς ᾤοντο, ὑπελθόντας.\nκρατῆρες ἀνατετραμμένοι, καὶ χειρῶν ἔνιοι\nτῶν ἐσχηκότων ἀπορρέοντες, τῶν μὲν πινόντων τῶν δὲ\nἀντὶ λίθων κεχρημένων: τὸ γὰρ αἰφνίδιον τοῦ κακοῦ\nτὰς χρείας ἐκαινοτόμει καὶ βέλεσι κεχρῆσθαι τοῖς ἐκπώμασιν\nἐδίδασκεν. ἔκειντο δὲ ὃ μὲν πελέκει τετρωμένος,\n\n\nὃ δὲ κάχληκι βεβλημένος αὐτόθεν ἀπὸ τῆς ῥαχίας πεπορισμένῳ,\nἕτερος ξύλῳ κατεαγώς, ὃ δὲ δαλῷ κατάφλεκτος,\nκαὶ ἄλλος ἄλλως, οἱ δὲ πλεῖστοι βελῶν ἔργον καὶ\nτοξείας γεγενημένοι. καὶ μυρίον εἶδος ὁ δαίμων ἐπὶ μικροῦ\nτοῦ χωρίου διεσκεύασεν, οἶνον αἵματι μιάνας καὶ\nσυμποσίοις πόλεμον ἐπιστήσας, φόνους καὶ πότους,\nσπονδὰς καὶ σφαγὰς ἐπισυνάψας, καὶ τοιοῦτον θέατρον\nλῃσταῖς Αἰγυπτίοις ἐπιδείξας. οἳ γὰρ δὴ κατὰ τὸ ὄρος\nθεωροὺς ἑαυτοὺς τῶνδε καθίσαντες οὐδὲ συνιέναι τὴν\nσκηνὴν ἐδύναντο, τοὺς μὲν ἑαλωκότας ἔχοντες, οὐδαμοῦ\nδὲ τοὺς κεκρατηκότας ὁρῶντες, καὶ τὴν μὲν νίκην λαμπρὰν\nτὰ λάφυρα δὲ ἀσκύλευτα, καὶ τὴν ναῦν μόνην,\nἀνδρῶν μὲν ἔρημον, τἆλλα δὲ ἄσυλον ὥσπερ ὑπὸ πολλῶν\nφρουρουμένην καὶ ὥσπερ ἐν εἰρήνῃ σαλεύουσαν.\nἀλλὰ καίπερ τὸ γεγονὸς ὅ τι ποτέ ἐστιν ἀποροῦντες, εἰς\nτὸ κέρδος ἔβλεπον καὶ τὴν λείαν. ἑαυτοὺς οὖν νικητὰς\nἀποδείξαντες ὥρμησαν.\nἤδη δὲ αὐτοῖς κεκινηκόσιν ἄπωθεν μικρὸν τῆς νεὼς\nκαὶ τῶν κειμένων θέαμα προσπίπτει τῶν προτέρων\nἀπορώτερον. κόρη καθῆστο ἐπὶ πέτρας, ἀμήχανόν τι\nκάλλος, καὶ θεὸς εἶναι ἀναπείθουσα, τοῖς μὲν παροῦσι\nπεριαλγοῦσα, φρονήματος δὲ εὐγενοῦς ἔτι πνέουσα.\nδάφνῃ τὴν κεφαλὴν ἔστεπτο, καὶ φαρέτραν τῶν ὤμων\nἐξῆπτο, καὶ τῷ λαιῷ βραχίονι τὸ τόξον ὑπεστήρικτο: ἡ\nλοιπὴ δὲ χεὶρ ἀφροντίστως ἀπῃωρεῖτο. μηρῷ δὲ τῷ δεξιῷ\nτὸν ἀγκῶνα θατέρας χειρὸς ἐφεδράζουσα, καὶ τοῖς\nδακτύλοις τὴν παρειὰν ἐπιτρέψασα, κάτω νεύουσα καί\nτινα προκείμενον ἔφηβον περισκοποῦσα τὴν κεφαλὴν\nἀνεῖχεν. ὃ δὲ τραύμασι μὲν κατῄκιστο, καὶ μικρὸν ἀναφέρειν\nὥσπερ ἐκ βαθέος ὕπνου τοῦ παῤ ὀλίγον θανάτου\nκατεφαίνετο, ἤνθει δὲ καὶ ἐν τούτοις ἀνδρείῳ τῷ\nκάλλει, καὶ ἡ παρειὰ καταρρέοντι τῷ αἵματι φοινιττομένη\n\n\nλευκότητι πλέον ἀντέλαμπεν. ὀφθαλμοὺς δὲ ἐκείνου\nοἱ μὲν πόνοι κατέσπων, ἡ δὲ ὄψις τῆς κόρης ἐφ̓\nἑαυτὴν ἀνεῖλκε, καὶ τοῦτο ὁρᾶν αὐτοὺς ἠνάγκαζεν, ὅτι\nἐκείνην ἑώρων. ὡς δὲ πνεῦμα συλλεξάμενος καὶ βύθιόν\nτι ἀσθμήνας λεπτὸν ὑπεφθέγξατο, καὶ ὦ γλυκεῖα ἔφη,\nσώζῃ μοι ὡς ἀληθῶς, ἢ γέγονας καὶ αὐτὴ τοῦ πολέμου\nπάρεργον, οὐκ ἀνέχῃ δὲ ὅμως οὐδὲ μετὰ θάνατον ἀποστατεῖν\nἡμῶν, ἀλλὰ φάσμα τὸ σὸν καὶ ψυχὴ τὰς ἐμὰς\nπεριέπει τύχας; ἐν σοί, ἔφη, τὰ ἐμά, ἡ κόρη, σώζεσθαί\nτε καὶ μή. τοῦτο γοῦν, ὁρᾷς; δείξασα ἐπὶ τῶν γονάτων\nξίφος, εἰς δεῦρο ἤργησεν ὑπὸ τῆς σῆς ἀναπνοῆς ἐπεχόμενον.\nκαὶ ἅμα λέγουσα ἣ μὲν τῆς πέτρας ἀνέθορεν,\nοἳ δὲ ἐπὶ τοῦ ὄρους ὑπὸ θαύματος ἅμα καὶ ἐκπλήξεως,\nὥσπερ ὑπὸ πρηστῆρος τῆς ὄψεως βληθέντες, ἄλλος ἄλλον\nὑπεδύετο θάμνον: μεῖζον γάρ τι καὶ θειότερον αὐτοῖς\nὀρθωθεῖσα ἔδοξε, τῶν μὲν βελῶν τῇ ἀθρόᾳ κινήσει\nκλαγξάντων, χρυσοϋφοῦς δὲ τῆς ἐσθῆτος πρὸς τὸν ἥλιον\nἀνταυγαζούσης, καὶ τῆς κόμης ὑπὸ τῷ στεφάνῳ βακχεῖον\nσοβουμένης καὶ τοῖς νώτοις πλεῖστον ὅσον ἐπιτρεχούσης.\nτοὺς μὲν ταῦτα ἐξεδειμάτου, καὶ πλέον τῶν\nὁρωμένων ἡ τῶν γενομένων ἄγνοια. οἳ μὲν γὰρ θεόν\nτινα ἔλεγον, καὶ θεὸν Ἄρτεμιν ἢ τὴν ἐγχώριον Ἶσιν, οἳ\nδὲ ἱέρειαν ὑπό του θεῶν ἐκμεμηνυῖαν καὶ τὸν ὁρώμενον\nπολὺν φόνον ἐργασαμένην. καὶ οἳ μὲν ταῦτα ἐγίνωσκον,\nτὰ ὄντα δὲ οὔπω ἐγίνωσκον: ἣ δὲ ἀθρόον κατενεχθεῖσα\nἐπὶ τὸν νεανίαν, καὶ πανταχόθεν αὐτῷ περιχυθεῖσα,\nἐδάκρυεν ἐφίλει κατέματτεν ἀνῴμωζεν, ἠπίστει\nκατέχουσα. ταῦτα ὁρῶντες οἱ Αἰγύπτιοι πρὸς ἑτέρας\nἐννοίας τὴν γνώμην μετέβαλον, καὶ ποῦ ταῦτα ἄν\nεἴη θεοῦ τὰ ἔργα; λέγοντες, ποῦ δ̓ ἂν νεκρὸν σῶμα φιλοίη\nδαίμων οὕτω περιπαθῶς; τολμᾶν ἑαυτοῖς παρεκελεύοντο,\nκαὶ πορευθέντες ἐγγύθεν λαμβάνειν τὴν\n\n\nτῶν ἀληθῶν γνῶσιν. ἀναλαβόντες οὖν ἑαυτοὺς καταθέουσι\nκαὶ τὴν κόρην ἔτι πρὸς τοῖς τραύμασιν οὖσαν\nτοῦ νεανίου καταλαμβάνουσι. καὶ ἐπιστάντες ὄπισθεν\nεἶχον ἑαυτούς, οὔτε τι λέγειν οὔτε τι πράττειν ἀποθαρροῦντες.\nκτύπου δὲ περιηχήσαντος, καὶ τῆς ἐξ αὐτῶν\nσκιᾶς τοῖς ὀφθαλμοῖς παρεμπεσούσης, ἀνένευσεν ἡ κόρη,\nκαὶ ἰδοῦσα αὖθις ἐπένευσε, πρὸς μὲν τὸ ἄηθες τῆς\nχροιᾶς καὶ τὸ λῃστρικὸν τῆς ὄψεως ἐν ὅπλοις δεικνυμένης\nοὐδὲ κατὰ μικρὸν ἐκπλαγεῖσα, πρὸς δὲ τὴν θεραπείαν\nτοῦ κειμένου πᾶσαν ἑαυτὴν τρέψασα. οὕτως ἄρα\nπόθος ἀκριβὴς καὶ ἔρως ἀκραιφνὴς τῶν μὲν ἔξωθεν\nπροσπιπτόντων ἀλγεινῶν τε καὶ ἡδέων πάντων ὑπερφρονεῖ,\nπρὸς ἓν δὲ τὸ φιλούμενον καὶ ὁρᾶν καὶ συννεύειν\nτὸ φρόνημα καταναγκάζει.\nὡς δὲ παραμείψαντες οἱ λῃσταὶ κατὰ πρόσωπον\nἔστησαν καί τι καὶ μέλλειν ἐπιχειρεῖν ἐῴκεσαν, αὖθις\nἡ παῖς ἀνένευσε, καὶ μέλανας ἰδοῦσα τὴν χροιὰν καὶ τὴν\nὄψιν αὐχμηρούς, εἰ μὲν εἴδωλα τῶν κειμένων ἐστέ, φησίν,\nοὐκ ἐν δίκῃ παρενοχλεῖτε ἡμῖν: οἱ μὲν γὰρ πλεῖστοι\nχερσὶ ταῖς ἀλλήλων ἀνῄρησθε, ὅσοι δὲ πρὸς ἡμῶν,\nἀμύνης νόμῳ καὶ ἐκδικίας τῆς εἰς σωφροσύνην ὕβρεως\nπεπόνθατε. εἰ δέ τινες τῶν ζώντων ἐστέ, λῃστρικὸς μὲν\nὑμῖν, ὡς ἔοικεν, ὁ βίος, εἰς καιρὸν δὲ ἥκετε. λύσατε\nτῶν περιεστηκότων ἀλγεινῶν, φόνῳ τῷ καθ̓ ἡμῶν\nδρᾶμα τὸ περὶ ἡμᾶς καταστρέψαντες. ἣ μὲν ταῦτα ἐπετραγῴδει,\nοἳ δὲ οὐδὲν συνιέναι τῶν λεγομένων ἔχοντες\nτοὺς μὲν αὐτοῦ καταλείπουσιν, ἰσχυρὰν αὐτοῖς φυλακὴν\nτὴν ἀσθένειαν αὐτῶν ἐπιστήσαντες, ἐπὶ δὲ τὴν ναῦν\nὁρμήσαντες τὸν φόρτον ἐξήντλουν, τῶν μὲν ἄλλων\nὑπερορῶντες ʽπολλὰ δὲ ἦν καὶ ποικίλἀ, χρυσοῦ δὲ καὶ\nἀργύρου καὶ λίθων πολυτίμων καὶ σηρικῆς ἐσθῆτος,\nὅση δύναμις ἑκάστοις, ἐκφοροῦντες. ἐπεὶ δὲ ἅλις ἔχειν\n\n\nἐδόκει, καὶ τοσαῦτα ἦν ὡς καὶ λῃστρικὴν κορέσαι πλεονεξίαν,\nτὴν λείαν ἐπὶ τὸν αἰγιαλὸν καταθέντες εἰς φορτία\nκαὶ μοίρας κατενέμοντο, οὐ πρὸς τὴν ἑκάστου τῶν\nληφθέντων ἀξίαν ἀλλὰ πρὸς τὸ ἴσον βάρος τὴν νέμησιν\nποιούμενοι. τὰ δὲ περὶ τὴν κόρην καὶ τὸν νεανίαν\nτὰ δὲ περὶ τὴν κόρην καὶ τὸν νεανίαν\nἐν δευτέροις πράξειν ἔμελλον.\nκἀν τούτῳ πλῆθος ἕτερον ἐφίσταται λῃστρικόν, ἱππέων\nδύω τοῦ τάγματος ἡγουμένων. ὅπερ ὡς εἶδον οἱ\nπρότεροι, οὔτε χεῖρας ἀνταράμενοι οὔτε τι τῶν σύλων\nἀπενεγκάμενοι, τοῦ μὴ ἐπιδιωχθῆναι ἕνεκεν, ὡς δρόμου\nεἶχον ἔφευγον, αὐτοὶ μὲν εἰς δέκα τὸν ἀριθμὸν ὄντες,\nτρὶς δὲ τοσούτους τοὺς ἐπελθόντας θεασάμενοι.\nκαὶ οἱ μὲν ἀμφὶ τὴν κόρην δεύτερον ἤδη ἡλίσκοντο,\nοὐδέπω ληφθέντες: οἱ δὲ λῃσταί, πρὸς τὴν διαρπαγὴν\nκαὶ ταῦτα σπεύδοντες, ὑπὸ τῆς τῶν ὁρωμένων ἀγνοίας\nἅμα καὶ ἐκπλήξεως τέως ἀνεστέλλοντο. τοὺς μὲν γὰρ\nπολλοὺς φόνους ὑπὸ τῶν προτέρων γεγενῆσθαι λῃστῶν\nεἴκαζον, τὴν κόρην δὲ ὁρῶντες ἐν ξένῃ καὶ περιβλέπτῳ\nτῇ στολῇ, καὶ τῶν μὲν προσπιπτόντων φοβερῶν ὡς ἂν\nμηδὲ γινομένων ὑπερορῶσαν, ὅλην δὲ τοῦ νεανίου πρὸς\nτοῖς τραύμασιν οὖσαν καὶ ὡς ἴδιον τὸ ἐκείνου πάθος\nἀλγοῦσαν, τὴν μὲν τοῦ κάλλους καὶ τοῦ φρονήματος\nἐθαύμαζον, τὸν δὲ καὶ τραυματίαν ἐξεπλήττοντο: τοιοῦτος\nτὴν μορφὴν καὶ τοσοῦτος τὸ μέγεθος ἔκειτο, κατὰ\nμικρὸν ἤδη πως ἀνειληφὼς ἑαυτὸν καὶ πρὸς τὸ σύνηθες\nβλέμμα ἀποκαθιστάμενος.\nὄψε δὴ οὖν ποτὲ πλησιάσας ὁ λῄσταρχος ἐπιβάλλει\nτε τῇ κόρῃ τὴν χεῖρα, καὶ ἀνίστασθαί τε καὶ ἕπεσθαι\nἐκέλευεν. ἣ δὲ τῶν μὲν λεγομένων οὐδὲν συνιεῖσα, τὸ\nδὲ προσταττόμενον συμβάλλουσα, συνεφείλκετο τὸν\nνεανίσκον οὐδὲ αὐτὸν μεθιέντα, καὶ τὸ ξίφος ἐπιφέρουσα\nτοῖς στέρνοις ἑαυτὴν ἀποσφάξειν ἠπείλει, εἰ μὴ\n\n\nἀμφοτέρους ἄγοιεν. συνεὶς οὖν ὁ λῄσταρχος τὸ μέν τι\nτοῖς λεγομένοις, πλέον δέ τοῖς νεύμασι, καὶ ἅμα συνεργὸν\nἕξειν εἰς τὰ μέγιστα τὸν νεανίαν, εἰ περισωθείη,\nπροσδοκήσας, καταβιβάσας τόν τε ὑπασπιστὴν καὶ ἑαυτὸν\nτῶν ἵππων ἀνατίθεται τοὺς αἰχμαλώτους, τοὺς μὲν\nἄλλους τὰ λάφυρα συσκευασαμένους ἕπεσθαι προστάξας,\nαὐτὸς δὲ ἐκ ποδὸς παραθέων καὶ προσανέχων, εἴ\nποί τις αὐτῶν περιτρέποιτο. καὶ ἦν δόξης οὐκ ἐκτὸς τὸ\nγινόμενον: δουλεύειν ὁ ἄρχων ἐφαίνετο, καὶ ὑπηρετεῖσθαι\nὁ κρατῶν τοῖς ἑαλωκόσιν ᾑρεῖτο, οὕτως εὐγενείας\nἔμφασις καὶ κάλλους ὄψις καὶ λῃστρικὸν ἦθος\nοἶδεν ὑποτάττειν, καὶ κρατεῖν καὶ τῶν αὐχμηροτέρων\nδύναται.\nπαραμείψαντες οὖν ὅσον δύο στάδια τὸν αἰγιαλόν,\nἐκτραπέντες εὐθὺ τοῦ ὄρους πρὸς τὰ ὄρθια ἐχώρουν,\nτὴν θάλατταν ἐν δεξιᾷ ποιησάμενοι, καὶ ὑπερβάντες\nχαλεπῶς τὰς ἀκρωρείας ἐπί τινα λίμνην κατὰ θατέραν\nτοῦ ὄρους πλευρὰν ὑποτείνουσαν ἠπείγοντο. ἦν δὲ\nτοιάδε τις. Βουκόλια μὲν σύμπας κέκληται πρὸς Αἰγυπτίων\nὁ τόπος, ἔστι δὲ κοιλὰς τῆς αὐτόθι γῆς, τοῦ Νείλου\nὑπερεκχύσεις τινὰς ὑποδεχομένη καὶ λίμνη γινομένη,\nτὸ μὲν κατὰ μέσου βάθος ἄπειρος, ἐπὶ δὲ τὰς\nἄκρας εἰς ἕλος ἀποτελευτῶσα: ὃ γὰρ ταῖς θαλάτταις\nαἰγιαλοί, τοῦτο ταῖς λίμναις τὰ ἕλη γίνεται. ἐν δὴ τούτοις\nὅσον Αἰγυπτίων λῃστρικὸν πολιτεύεται. ὃ μὲν ἐπὶ\nγῆς ὀλίγης, εἴ πῄ τις ὑπερέχει τοῦ ὕδατος, καλύβην πηξάμενος,\nὃ δὲ ἐπὶ σκάφους βιοτεύει, πορθμεῖον τὸ αὐτὸ\nκαὶ οἰκητήριον ἔχων. ἐπ̓ αὐτοῦ μὲν αὐτοῖς αἱ γυναῖκες\nἐριθεύουσιν, ἐπ̓ αὐτοῦ δὲ ἀποτίκτουσιν. ἐπὰν δὲ γένοιτο\nπαιδίον, τὰ μὲν πρῶτα τῷ μητρῴῳ γάλακτι, τὰ δὲ\nἀπὸ τούτου τοῖς ἀπὸ τῆς λίμνης ἰχθύσι πρὸς ἥλιον\nὀπτωμένοις ἐκτρέφει. ἕρπειν δὲ ὀρεγόμενον εἰ αἴσθοιτο,\n\n\nἱμάντα τῶν σφυρῶν ἐξάψας, ὅσον ἐπ̓ ἄκρου τοῦ σκάφους\nἢ τῆς καλιᾶς προβαίνειν ἐπέτρεψε, καινόν τινα\nχειραγωγὸν αὐτῷ τὸν δεσμὸν τοῦ ποδὸς ἐπιστήσας.\nκαί\nπού τις βουκόλος ἀνὴρ ἐτέχθη τε ἐν τῇ λίμνῃ καὶ τροφὸν\nἔσχε ταύτην, καὶ πατρίδα τὴν λίμνην ἐνόμισεν.\nἱκανὴ δὲ φρούριον ἰσχυρὸν εἶναι λῃσταῖς. διὸ καὶ συρρεῖ\nἐπ̓ αὐτὴν ὁ τοιοῦτος βίος, τῷ μὲν ὕδατι πάντες ὅσα\nτείχει χρώμενοι, τὸν δὲ πολὺν κατὰ τὸ ἕλος κάλαμον\nἀντὶ χαρακώματος προβεβλημένοι: σκολιὰς γάρ τινας\nἀτραποὺς τεμόμενοι καὶ πολλοῖς ἑλιγμοῖς πεπλανημένας,\nκαὶ σφίσι μὲν διὰ τὴν γνῶσιν ῥᾴστους τοῖς δ̓ ἄλλοις\nἀπόρους τοὺς διέκπλους κατασκευάσαντες, μέγιστον\nὀχύρωμα πρὸς τὸ μὴ ἄν τι παθεῖν ἐξ ἐπιδρομῆς\nἐμηχανήσαντο.\nκαὶ τὰ μὲν κατὰ τὴν λίμνην καὶ τοὺς ἐνοικοῦντας\nαὐτῇ βουκόλους ὧδέ πως ἔχει: ἤδη δὲ ἡλίου πρὸς δυσμὰς\nἰόντος ἀφικνοῦνται ἐπ̓ αὐτὴν οἱ ἀμφὶ τὸν λῄσταρχον.\nκαὶ οἳ μὲν τῶν τε ἵππων ἀπεβίβαζον τοὺς νέους,\nκαὶ τὴν λείαν ἐνετίθεντο τοῖς σκάφεσιν: ὁ δὲ πολὺς\nτῶν κατὰ χώραν μεινάντων λῃστῶν ὅμιλος, ἄλλος ἄλλοθεν\nτοῦ ἕλους ἐκδὺς ἀνεφαίνετο, καὶ συνέθεον καὶ τὸν\nλῄσταρχον οἱονεὶ βασιλέα τινὰ ἑαυτῶν προσαπαντῶντες\nὑπεδέχοντο. τῶν δὲ λαφύρων τὸ πλῆθος ὁρῶντες, καὶ\nτὸ κάλλος τῆς κόρης θεσπέσιόν τι χρῆμα περισκοποῦντες,\nἱερά τινα ἢ ναοὺς πολυχρύσους ἀποσεσυλῆσθαι\nπαρὰ τῶν ὁμοτέχνων ὑπελάμβανον, προσαφῃρῆσθαι δὲ\nκαὶ τὴν ἱέρειαν αὐτήν, ἢ καὶ αὐτὸ ἔμπνουν μετῆχθαι τὸ\nἄγαλμα διὰ τῆς κόρης ὑπ̓ ἀγροικίας εἴκαζον: καὶ πολλὰ\nτὸν λῄσταρχον τῆς ἀνδραγαθίας εὐφημοῦντες, ἐπὶ\nτὴν οἴκησιν αὐτοῦ παρέπεμπον. ἣ δὲ νησίδιον ἦν ἄπωθεν\nτῶν ἄλλων, εἰς καταγώγιον μόνῳ σὺν ὀλίγοις τοῖς\nπερὶ αὐτὸν ἀποτετμημένον. ἐνταῦθα ὡς κατήχθη, τοὺς\n\n\nμὲν πολλοὺς οἴκαδε ἀπιέναι προσέταττεν, εἰς τὴν ὑστεραίαν\nἅπαντας ἥκειν ὡς αὑτὸν ἐπιστείλας: αὐτὸς δὲ\nσὺν ὀλίγοις τοῖς εἰωθόσιν ὑπολειφθείς, καὶ δείπνου\nπρὸς βραχὺ τοῖς τ̓ ἄλλοις μεταδοὺς καὶ αὐτὸς μεταλαβών,\nτοὺς μὲν νέους Ἕλληνί τινι παραδίδωσι νεανίσκῳ,\nοὐ πρὸ πολλοῦ παῤ αὐτοῖς αἰχμαλώτῳ γεγονότι, τοῦ\nδιαλέγεσθαι ἕνεκεν, καλύβην τῆς ἑαυτοῦ πλησίον ἀποκληρώσας,\nτά τε ἄλλα ἐπιμεληθῆναι τοῦ νέου προστάξας\nκαὶ τὴν κόρην ἀνύβριστον ἀπὸ πάντων διαφυλάττειν,\nαὐτὸς δὲ καμάτῳ τε τῆς ὁδοιπορίας βαρούμενος\nκαὶ φροντίδι τῶν παρόντων συνεχόμενος πρὸς ὕπνον\nἐτέτραπτο.\nσιγῆς δὲ τὸ ἕλος κατασχούσης καὶ νυκτὸς εἰς πρώτην\nφυλακὴν προελθούσης, τὴν ἐρημίαν τῶν ὀχλησόντων\nεὐπορίαν εἰς θρήνους οἱ περὶ τὴν κόρην ἐλάμβανον,\nἀνακινούσης αὐτοῖς, οἶμαι, πλέον τὰ πάθη τῆς\nνυκτός, ἅτε οὐδεμιᾶς οὔτε ἀκοῆς οὔτε ὄψεως ἐφ̓ ἑαυτὴν\nἀντισπώσης, ἀλλὰ μόνῳ τῷ λυποῦντι σχολάζειν ἐπιτρεπούσης.\nπολλὰ δὴ οὖν ἀνοιμώξασα καθ̓ ἑαυτὴν ἡ\nκόρη ʽκεχώριστο γάρ, τοῦτο προσταχθέν, ἐπί τινος χαμεύνης\nκατακεκλιμένἠ καὶ ὅσον πλεῖστον ἐπιδακρύσασα,\nἌπολλον ἔφη, ὡς λίαν ἡμᾶς καὶ πικρότερον ἀμύνῃ\nτῶν ἁμαρτημάτων, οὐδὲ ἱκανά σοι πρὸς τιμωρίαν\nτὰ παρελθόντα, στέρησις τῶν οἰκείων, καταποντιστῶν\nἅλωσις, θαλασσῶν μυρίος κίνδυνος, λῃστῶν ἐπὶ γῆς\nἤδη δευτέρα σύλληψις, καὶ πικρότερα τῶν ἐν πείρᾳ τὰ\nπροσδοκώμενα. καὶ ποῖ ταῦτα στήσεις; εἰ μὲν εἰς θάνατον\nἀνύβριστον, ἡδὺ τὸ τέλος, εἰ δέ με γνώσεταί τις\nαἰσχρῶς, ἣν μηδέπω μηδὲ Θεαγένης, ἐγὼ μὲν ἀγχόνῃ\nπρολήψομαι τὴν ὕβριν, καθαρὰν ἐμαυτὴν ὥσπερ φυλάττω,\nκαὶ μέχρι θανάτου φυλάξασα, καὶ καλὸν ἐντάφιον\nτὴν σωφροσύνην ἀπενεγκαμένη, σοῦ δὲ οὐδεὶς\n\n\nἔσται δικαστὴς πικρότερος. καὶ ἔτι λέγουσαν ἐπεῖχεν ὁ\nΘεαγένης, παῦε, λέγων, ὦ φιλτάτη καὶ ψυχὴ ἐμὴ Χαρίκλεια.\nθρηνεῖς μὲν εἰκότα, παροξύνεις δὲ πλέον ἢ δοκεῖς\nτὸ θεῖον: οὐ γὰρ ὀνειδίζειν ἀλλὰ παρακαλεῖν\nχρεών. εὐχαῖς, οὐκ αἰτίαις ἐξιλεοῦται τὸ κρεῖττον. ἣ\nδέ, εὖ μὲν λέγεις, σὺ δέ μοι πῶς ἔχεις; διηρώτα. ῥᾷον,\nἔφη, καὶ βέλτιον ἀπὸ τῆς ἑσπέρας, ἐκ τῆς τοῦ μειρακίου\nθεραπείας, ἣ τὰ φλεγμαίνοντά μοι τῶν τραυμάτων ἐπεκούφισεν.\nἀλλὰ καὶ μᾶλλον εἰς ἕω κουφισθήσῃ, ἔφη ὁ\nτὴν φρουρὰν αὐτῶν ἐπιτετραμμένος: τοιαύτην σοι ποριοῦμαι\nβοτάνην, ἣ διὰ τρίτης ἑνώσει τὰς πληγάς. ἔχω\nδὲ αὐτῆς ἔργῳ τὴν πεῖραν λαβών: ἐξ οὗ γάρ με δεῦρο\nαἰχμάλωτον οἵδε ἤγαγον, εἴ τίς ποτε τῶν ὑπηκόων τῷδε\nτῷ ἄρχοντι συμβολῆς γενομένης τραυματίας ἧκεν, οὐ\nπολλῶν ἐδεήθη πρὸς ἴασιν ἡμερῶν, ᾗ λέγω ταύτῃ βοτάνῃ\nχρησάμενος. εἰ δέ μοι μέλει τῶν ὑμετέρων, οὐκ\nἄξιον ὑμῖν θαυμάζειν: τύχης τε γάρ μοι τῆς αὐτῆς ἐοίκατε\nκοινωνεῖν, καὶ ἅμα Ἕλληνας ὄντας οἰκτείρω καὶ\nαὐτὸς Ἕλλην γεγονώς. Ἕλλην; ὦ θεοί, ἐπεβόησαν ὑφ̓\nἡδονῆς ἅμα οἱ ξένοι. Ἕλλην ὡς ἀληθῶς τὸ γένος καὶ\nτὴν φωνήν: τάχα τις ἔσται τῶν κακῶν ἀνάπνευσις.\nἀλλὰ τίνα σε χρὴ καλεῖν; ἔφη ὁ Θεαγένης. ὃ δέ, Κνήμωνα.\nπόθεν δὲ γνωρίζειν; Ἀθηναῖον. τύχῃ τίνι κεχρημένον;\nπαῦε; ἔφη: τί ταῦτα κινεῖς κἀναμοχλεύεις;\nτοῦτο δὴ τὸ τῶν τραγῳδῶν. οὐκ ἐν καιρῷ γένοιτ̓ ἂν\nἐπεισόδιον ὑμῖν τῶν ὑμετέρων τὰ ἐμὰ ἐπεισφέρειν\nκακά. καὶ ἅμα οὐδ̓ ἂν ἐπαρκέσειε τὸ λειπόμενον πρὸς\nτὸ διήγημα τῆς νυκτός, ὕπνου καὶ ταῦτα δεομένοις\nὑμῖν ἀπὸ πολλῶν τῶν πόνων καὶ ἀναπαύσεως.\nἐπεὶ δὲ οὐκ ἀνίεσαν ἀλλὰ παντοίως λέγειν ἱκέτευον,\nμεγίστην ἡγούμενοι παραψυχὴν τὴν τῶν ὁμοίων ἀκοήν,\nἄρχεται ὁ Κνήμων ἐντεῦθεν.\nἦν μοι πατὴρ Ἀρίστιππος, το μὲν γένος Ἀθηναῖος,\nβουλῆς δὲ τῆς ἄνω, τὴν περιουσίαν τῶν μέσων. οὗτος,\nἐπειδή μοι τὴν μητέρα τελευτῆσαι συνέβη, πρὸς δευτέρους\nἀπεκλίνετο γάμους, ἐπὶ μόνῳ μοι παιδὶ σαλεύειν\nἐπιμεμφόμενος, καὶ τοῖς οἴκοις ἐπεισάγει γύναιον ἀστεῖον\nμὲν ἀλλ̓ ἀρχέκακον, ὄνομα Δημαινέτην. ὡς γὰρ τάχιστα\nεἰσῆλθεν, ὅλον ὑπεποιεῖτο καὶ πράττειν ὅτι βούλοιτο\nἔπειθε, τῇ τε ὥρᾳ τὸν πρεσβύτην ἐπαγομένη καὶ\nτἆλλα ὑπερθεραπεύουσα, δεινὴ δέ; εἴπερ τις γυναικῶν,\nἐφ̓ ἑαυτὴν ἐκμῆναι, καὶ τέχνην τὴν ἐπαγωγὸν\nἐκτόπως ἠκριβωμένη, προόδοις τε τοὐμοῦ πατρὸς ἐπιστένουσα\nκαὶ εἰσόδοις προστρέχουσα, καὶ βραδύνοντι\nμεμφομένη, καὶ ὡς ἀπώλετ̓ ἂν εἰ ὀλίγον ἐμέλλησε, καὶ\nπεριβάλλουσα ἐφ̓ ἑκάστῳ ῥήματι, καὶ ἐπιδακρύουσα\nτοῖς φιλήμασιν. οἷς ἅπασιν ὁ πατήρ μου σαγηνευθεὶς\nὅλην ἐκείνην καὶ ἔπνει καὶ ἔβλεπεν. ἣ δὲ κἀμὲ τὰ\nπρῶτα ἴσα καὶ παῖδα ὁρᾶν ἐπλάττετο, κἀν τούτῳ τὸν\nἈρίστιππον ὑποποιουμένη, καί ποτε καὶ ἐφίλησεν ἂν\nπροσελθοῦσα, καὶ ὄνασθαί μου συνεχῶς ηὔξατο. κἀγὼ\nπροσιέμην, τῶν μὲν ὄντων οὐδὲν ὑποπτεύων, ὅτι δὲ\nμητρῴαν ἐπιδείκνυται περὶ ἐμὲ θαυμάζων διάθεσιν.\nἐπεὶ δὲ ἰταμώτερον προσῄει, καὶ θερμότερα ἦν τὰ φιλήματα\nτοῦ πρέποντος, καὶ τὸ βλέμμα τοῦ σώφρονος\nἐξιστάμενον πρὸς ὑπόνοιαν ἦγεν ἤδη, τὰ πολλὰ καὶ\nὑπέφευγον καὶ πλησιάζουσαν ἀπωθούμην. καὶ τὰ μὲν\nἄλλα τί δεῖ μηκύνοντα ἐνοχλεῖν; τὰς πείρας ἃς καθῆκε,\nτὰς ὑποσχέσεις ἃς ἐπηγγείλατο, νῦν μὲν παιδίον νῦν\nδὲ γλυκύτατον ὀνομάζουσα, καὶ αὖθις κληρονόμον καὶ\nμετ̓ ὀλίγον ψυχὴν ἑαυτῆς ἀποκαλοῦσα, καὶ ἁπλῶς τὰ\nκαλὰ τῶν ὀνομάτων τοῖς ἐπαγωγοῖς παραμιγνῦσα, καὶ\nοἷς τισὶ μᾶλλον προστρέχω περισκοποῦσα, ὡς ἐν μὲν\nτοῖς σεμνοτέροις μητέρα ἑαυτὴν ἀναπλάττουσα, ἐν δὲ\n\n\nτοῖς ἀτοπωτέροις τοῦτο ἐκεῖνο λαμπρῶς ἐρωμένην\nἀποφαίνουσα.\nτέλος δὲ γίνεταί τι τοιοῦτον. Παναθηναίων τῶν\nμεγάλων ἀγομένων, ὅτε τὴν ναῦν Ἀθηναῖοι ἐπὶ γῆς τῇ\nἈθηνᾷ πέμπουσιν, ἐτύγχανον μὲν ἐφηβεύων, ᾅσας δὲ\nτὸν εἰωθότα παιᾶνα τῇ θεῷ καὶ τὰ νενομισμένα προπομπεύσας,\nὡς εἶχον στολῆς, αὐτῇ χλαμύδι καὶ αὐτοῖς\nστεφάνοις ἔρχομαι οἴκαδε ὡς ἐμαυτόν. ἣ δὲ ἐπειδὴ τὸ\nπρῶτον εἶδεν, ἐκτὸς ἑαυτῆς γίνεται, καὶ οὐδὲ ἐσοφίστευεν\nἔτι τὸν ἔρωτα, ἀλλ̓ ἀπὸ γυμνῆς τῆς ἐπιθυμίας\nπροσέτρεχε, καὶ περιβαλοῦσα ὁ νέος Ἱππόλυτος, ὁ\nΘησεὺς ὁ ἐμὸς ἔλεγε. τίνα με οἴεσθε γεγενῆσθαι, ὃς καὶ\nνῦν ἐρυθριῶ διηγούμενος; ἀλλ̓ ἑσπέρας γενομένης ὁ\nμὲν πατὴρ εἰς τὸ πρυτανεῖον ἐσιτεῖτο, καὶ ὡς ἂν ἐν\nτοιαύτῃ πανηγύρει καὶ πότῳ πανδήμῳ καὶ διανυκτερεύειν\nἔμελλεν: ἣ δὲ ἐπιγίνεταί μοι νυκτός, καὶ ἐπειρᾶτό\nτινος τῶν ἀθεμίτων τυγχάνειν. ὡς δὲ παντοίως\nἀντεῖχον καὶ πρὸς πᾶσαν θεραπείαν καὶ ὑπόσχεσιν καὶ\nἀπειλὴν ἀπεμαχόμην, βαρύ τι καὶ βύθιον στενάξασα\nἀπιοῦσα ᾤχετο. καὶ μόνην ἡ παλαμναία τὴν νύκτα\nὑπερθεμένη τῶν ἐπιβουλῶν τῶν εἰς ἐμὲ κατήρχετο. καὶ\nπρῶτον μὲν οὐδὲ διανέστη τότε τῆς εὐνῆς, ἀλλ̓ ἥκοντι\nτῷ πατρί, καὶ τί τοῦτο πυνθανομένῳ, μαλακῶς τε ἔχειν\nἐσκήπτετο καὶ οὐδὲ ἀπεκρίνατο τὴν πρώτην. ὡς δὲ\nἐνέκειτο, καὶ τί πεπόνθοι πολλάκις ἀνηρώτα, ὁ θαυμαστός,\nφησί, καὶ εἰς ἐμὲ νεανίας, ὁ κοινὸς ἡμῶν παῖς,\nὃν ἐγὼ πλέον καὶ σοῦ πολλάκις ἠγάπησα ʽκαὶ μάρτυρες\nοἱ θεοἴ, κύειν με πρὸς τινῶν αἰσθόμενος, ὃ δή σε τέως\nἔκρυπτον ἕως ἂν τὸ ἀσφαλὲς γνοίην, τὴν σὴν ἀπουσίαν\nἐπιτηρήσας, ταῦτα δὴ τὰ εἰωθότα παραινοῦσαν καὶ\nσωφρονεῖν παρακελευομένην, μηδὲ πρὸς ἑταίραις ἔχειν\nτὸν νοῦν καὶ μέθαις ʽοὐ γάρ με ἐλάνθανεν οὕτως ἔχων,\n\n\nσοὶ δὲ οὐκ ἔφραζον, μή τινα λάβοιμι μητρυιᾶς ὑπόνοιαν̓,\nταῦτα λέγουσαν μόνην πρὸς μόνον τοῦ μὴ ἐρυθριᾶν\nαὐτὸν ἕνεκεν, τὰ μὲν ἄλλα ὅσα σέ τε κἀμὲ περιύβρισεν\nαἰσχύνομαι λέγειν, λὰξ δὲ κατὰ τῆς γαστρὸς ἐναλόμενος\nοὕτως ἔχειν ὡς ὁρᾷς διέθηκεν.\nταῦτα ὡς ἤκουσεν, οὐκ εἶπεν, οὐκ ἠρώτησεν, οὐκ\nἀπολογίαν προύθηκεν, ἀλλὰ πιστεύων μηδὲν ἂν ψεύσασθαι\nκατ̓ ἐμοῦ τὴν οὕτω περὶ ἐμὲ διακειμένην, εὐθὺς\nὡς εἶχε, κατά τι μέρος τῆς οἰκίας περιτυχών, οὐδὲν εἰδότα\nπύξ τε ἔπαιε, καὶ παῖδας προσκαλεσάμενος μάστιξιν\nᾐκίζετο, μηδὲ τὸ κοινὸν δὴ τοῦτο διότι ξαινοίμην\nγινώσκοντα, ὡς δὲ ἐνεπέπληστο τῆς ὀργῆς, ἀλλὰ νῦν\nγε ἔφην, ὦ πάτερ, εἰ καὶ μὴ πρότερον, δίκαιος ἂν εἴην\nτὴν αἰτίαν τῶν πληγῶν μανθάνειν. ὃ δὲ μᾶλλον παροξυνθεὶς\nὢ τῆς εἰρωνείας φησί: τὰς πράξεις αὑτοῦ τὰς\nἀνοσίας παῤ ἐμοῦ βούλεται μανθάνειν. καὶ ἀποστραφεὶς\nἐπὶ τὴν Δημαινέτην ἔσπευδεν.\nἣ δέ ʽοὔπω γὰρ κεκόρεστὀ δευτέρας ἐπιβουλῆς κατ̓\nἐμοῦ τοιᾶσδε ἥπτετο. Θίσβη παιδισκάριον ἦν αὐτῇ,\nψάλλειν τε πρὸς κιθάραν ἐπιστάμενον καὶ τὴν ὄψιν οὐκ\nἄωρον. τοῦτο ἐπ̓ ἐμὲ καθίησιν, ἐρᾶν μου δῆθεν προστάξασα.\nκαὶ ἤρα παραχρῆμα ἡ Θίσβη, καὶ ἡ πολλάκις\nπειρῶντά με ἀπωσαμένη τότε παντοίως ἐφείλκετο βλέμμασι\nνεύμασι συνθήμασιν. ἐγὼ δὲ ὁ μάταιος ἄθροον\nκαλὸς γεγενῆσθαι ἐπεπείσμην, καὶ τέλος ἐπὶ τὸν θάλαμον\nἐλθοῦσαν νυκτὸς ὑπεδεχόμην. ἣ δὲ καὶ αὖθις\nἐπανῆκε καὶ πάλιν, καὶ τοῦ λοιποῦ συνεχῶς ἐφοίτα.\nἐπεὶ δέ ποτε φυλάττεσθαι αὐτῇ τὰ πολλὰ παρῄνουν, μὴ\nγνωσθείη παρὰ τῆς δεσποίνης, ὦ Κνήμων ἔφη, ὡς λίαν\nἁπλοϊκός τις εἶναί μοι δοκεῖς: εἰ γὰρ ἐμὲ θεράπαιναν\nοὖσαν καὶ ἀργυρώνητον ἡγῇ χαλεπὸν εἶναι σοὶ προσομιλοῦσαν\nἁλῶναι, τίνος ἂν ἐκείνην ἀξίαν εἴποις τιμωρίας,\n\n\nἣ καὶ εὐγενὴς εἶναι φάσκουσα καὶ νόμῳ τὸν συνοικοῦντα\nἔχουσα, καὶ θάνατον τὸ τέλος τοῦ παρανομήματος\nγινώσκουσα, μοιχᾶται; παῦε, ἔφην: οὐ γὰρ ἔχω\nσοι πιστεύειν. καὶ μήν, εἴ σοι δόξειεν, ἐπ̓ αὐτοφώρῳ\nπαραδώσω τὸν μοιχόν. εἰ γὰρ οὕτω βουληθείης, ἔφην.\nκαὶ μὴν βουλήσομαί γε, ἀπεκρίνατο, δοῦ τε ἕνεκεν\nοὕτω πρὸς αὐτῆς περιυβρισμένου, καὶ ἐμαυτῆς δὲ οὐκ\nἔλαττον, ἣ πάσχω τὰ ἔσχατα, ἐφ̓ ἑκάστης ζηλοτυπίαν\nματαίαν ἐκείνης ἐπ̓ ἐμὲ γυμναζούσης. ἀλλ̓ ὅπως ἀνὴρ\nἔσῃ καταλαβών.\nἐπεὶ δὲ οὕτως ἕξειν ὑπεσχόμην, τότε μὲν ἀπιοῦσα\nᾤχετο, τρίτῃ δὲ ὕστερον νυκτὶ καθεύδοντά με ἐξανίστησι,\nκαὶ τὸν μοιχὸν ἔνδον εἶναι κατεμήνυε, τὸν πατέρα\nμὲν εἰς ἀγρὸν αἰφνιδίου τινὸς χρείας καλούσης\nπεπορεῦσθαι λέγουσα, τὸν δέ, οὕτω συγκείμενον αὐτῷ\nπρὸς τὴν Δημαινέτην, ἄρτι παρεισδεδυκέναι. προσήκειν\nδὲ καὶ πρὸς ἄμυναν εὐτρεπίζεσθαι καὶ ξιφήρη ποιεῖσθαι\nτὴν ἔφοδον τοῦ μὴ διαδρᾶναι τὸν ὑβριστήν.\nἐποίουν οὕτως, καὶ λαβὼν ἐγχειρίδιον, τῆς Θίσβης\nἡγουμένης καὶ δᾷδας προαπτούσης, ἐπὶ τὸν θάλαμον\nᾔειν. ἐπεὶ δὲ ἐπέστην, λύχνου τέ τινος ἔνδοθεν αὐγὴ\nδιεξέπιπτε, καὶ τὰς θύρας ἐπικειμένας, ὡς ὀργῆς εἶχον,\nἐρραγεὶς ἀνοίγω. καὶ εἰσδραμών, ποῦ ποτὲ ὁ ἀλιτήριος,\nἐβόων, ὁ λαμπρὸς τῆς πάντα σωφρονούσης ἐρώμενος;\nκαὶ ἅμα λέγων ἐπῄειν ὡς ἄμφω διαχειρισόμενος.\nἐκ δὲ τῆς εὐνῆς ὁ πατήρ, ὦ θεοί, περιτραπεὶς\nπροσπίπτει μου τοῖς γόνασι, καὶ ὦ τέκνον, ἐπίσχες μικρόν,\nἔλεγεν: οἴκτειρον τὸν γεννήσαντα φεῖσαι πολιῶν\nαἵ σε ἀνέθρεψαν. ὑβρίσαμέν σε, ἀλλ̓ οὐ μέχρι\nθανάτου τιμωρητέοι. μὴ γίνου τῆς ὀργῆς ὅλος, μηδὲ\nφόνῳ πατρῴῳ χεῖρας μιάνης τὰς σάς. ὃ μὲν ταῦτα καὶ\nἕτερα πρὸς τούτοις ἐλεεινῶς ἱκέτευεν, ἐγὼ δὲ ὥσπερ\n\n\nτυφῶνι βληθείς, αὖος ἀπόπληκτος εἱστήκειν. τὴν Θίσβην\nπεριέβλεπον, οὐκ οἶδ̓ ὅπως ἑαυτὴν ὑποστείλασαν:\nτὴν κλίνην καὶ τὸν θάλαμον ἐν κύκλῳ περιεσκόπουν,\nεἰπεῖν τι διαπορῶν, πρᾶξαι ἀμηχανῶν. ἐκπίπτει μου\nκαὶ τὸ ξίφος τῶν χειρῶν. καὶ τὸ μὲν ἡ Δημαινέτη προσδραμοῦσα\nσπουδαίως ἀνήρπασεν: ὁ δὲ πατὴρ ἐν τῷ\nἀκινδύνῳ γεγονὼς ἐπιβάλλει τέ μοι τὰς χεῖρας καὶ δεσμεῖν\nἐκέλευε, πολλὰ τῆς Δημαινέτης παροξυνούσης,\nκαὶ οὐ ταῦτα ἦν ἃ προηγόρευον; βοώσης, ὡς φυλάττεσθαι\nπροσήκει τὸ μειράκιον, ὡς ἐπιβουλεύσει καιροῦ\nλαβόμενον; ἑώρων τὸ βλέμμα, συνίην τῆς διανοίας.\nὃ δὲ προηγόρευες εἰπών, ἀλλ̓ ἠπίστουν, τότε μὲν ἐν\nδεσμοῖς εἶχε, λέγειν τι βουλομένῳ τῶν ὄντων καὶ φράζειν\nοὐκ ἐπιτρέψας.\nἅμα δὲ τῇ ἕω λαβὼν οὕτως ὡς εἶχον δεσμῶν, ἐπὶ\nτὸν δῆμον ἦγε, καὶ τῆς κεφαλῆς κόνιν καταχεάμενος,\nοὐκ ἐπὶ τοιαύταις μὲν ἐλπίσιν, ὦ Ἀθηναῖοι, τόνδε ἀνέτρεφον,\nἔλεγεν, ἀλλὰ τοῦ γήρως τοὐμοῦ βακτηρίαν\nἔσεσθαι προσδοκῶν, ἐπειδὴ τάχιστά μοι ἐγένετο, ἐλευθερίου\nτε τροφῆς μεταδοὺς καὶ τὰ πρῶτα τῶν γραμμάτων\nδιδαξάμενος, εἰς τοὺς φράτορας καὶ γεννήτας εἰσαγαγών,\nεἰς ἐφήβους ἐγγράψας, πολίτην ὑμέτερον κατὰ\nτοὺς νόμους ἀποφήνας, πάντα τὸν βίον ἐπὶ τούτῳ τὸν\nἐμὸν ἐσάλευον. ἐπεὶ δὲ τούτων ἁπάντων λήθην λαβὼν\nἐμὲ μὲν ὕβρισε τὰ πρῶτα, καὶ πληγαῖς ταυτηνὶ τὴν κατὰ\nνόμους συνοικοῦσάν μοι ᾐκίσατο, τέλος δὲ καὶ ξιφήρης\nνύκτωρ ἐπῆλθε, καὶ παρὰ τοσοῦτον γέγονε πατραλοίας\nπαῤ ὅσον ἀντέσχεν ἡ τύχη ἀπροσδοκήτῳ φόβῳ\nτὸ ξίφος τῶν τούτου χειρῶν ἐκπεσεῖν παρασκευάσασα,\nκαταπέφευγά τε πρὸς ὑμᾶς καὶ προσαγγέλλω τοῦτον,\nαὐτόχειρ μὲν αὐτοῦ γενέσθαι κατὰ τοὺς νόμους ἐξὸν οὐ\nʽ??ʼληθείς, ὑμῖν δὲ τὸ πᾶν καταλιπών, νόμῳ βέλτιον\n\n\nἡγούμενος ἢ φόνῳ παιδὸς τὴν δίκην λαμβάνειν. καὶ\nἅμα ἐπεδάκρυεν. ἐπεκώκυε δὲ καὶ ἡ Δημαινέτη, καὶ\nπεριαλγεῖν ἐπ̓ ἐμοὶ δῆθεν ἐπεδείκνυτο, τὸν ἄθλιον ἀποκαλοῦσα,\nτὸν ἐν δίκῃ μὲν ἀλλὰ πρὸ ὥρας τεθνηξόμενον,\nτὸν ὑπὸ δαιμόνων ἀλαστόρων ἐπὶ τοὺς γεννήσαντας\nἐλαθέντα, οὐ θρηνοῦσα μᾶλλον ἢ καταμαρτυροῦσα τοῖς\nθρήνοις, καὶ ὡς ἀληθῆ τὴν κατηγορίαν βεβαιοῦσα τοῖς\nγόοις. ἐπεὶ δὲ μεταδοῦναι κἀμοὶ λόγων ἠξίουν, ὁ γραμματεὺς\nπροσελθὼν ἠρώτα στενὸν ἐρώτημα, εἰ τῷ πατρὶ\nξιφήρης ἐπῆλθον. ἐμοῦ δέ ἐπῆλθον μέν εἰπόντος, ἀλλ̓\nὅπως, ἀκούσατε, ἀνεβόησαν ἅπαντες, καὶ οὐδὲ ἀπολογίας\nμοι μετεῖναι κρίναντες οἳ μὲν λίθοις βαλεῖν, οἳ δὲ\nτῷ δημίῳ παραδιδόναι καὶ ὠθεῖσθαι εἰς τὸ βάραθρον\nἐδοκίμαζον. ἐμοῦ δὲ παρὰ πάντα τὸν θόρυβον καὶ τὸν\nχρόνον ὃν περὶ τῆς τιμωρίας διεχειροτόνουν, ὦ μητρυιά\nβοῶντος, διὰ μητρυιὰν ἀναιροῦμαι, μητρυιά με ἄκριτον\nἀπόλλυσι, προσέστη τοῖς πολλοῖς τὸ λεγόμενον καὶ\nεἰσῄει τῶν ὄντων ὑποψία. καὶ ἠκούσθην μὲν οὐδὲ τότε:\nπροκατείληπτο γὰρ ὁ δῆμος ἀκαταπαύστῳ θορύβῳ:\nτῶν δὲ ψήφων διακρινομένων οἱ μὲν τὸν θάνατον\nκαταχειροτονήσαντες ἦσαν εἰς ἑπτακοσίους καὶ χιλίους,\nοἳ μὲν καταλεῦσαι οἳ δὲ εἰς τὸ βάραθρον πέμψαι κρίναντες,\nοἱ λοιποὶ δὲ εἰς χιλίους, ὅσοι τι καὶ τῇ ὑπονοίᾳ\nτῇ κατὰ τῆς μητρυιᾶς δόντες φυγῇ με ἐς τὸ διηνεκὲς\nἐζημίωσαν. ἀλλ̓ ὅμως ἡ τούτων ἐκράτει ψῆφος: τῶν\nμὲν γὰρ ἄλλων ὁμοῦ πάντων ἦσαν ἐλάττους, ἐκείνων\nδὲ διάφορα ψηφισαμένων εἰς τὸ μέρος οἱ χίλιοι πλείους\nἐγίνοντο. κἀγὼ μὲν οὕτως ἐξηλαυνόμην ἑστίας τε πατρῴας\nκαὶ τῆς ἐνεγκούσης, οὐ μὴν ἀτιμώρητός γε ἡ\nθεοῖς ἐχθρὰ Δημαινέτη περιελείφθη. τὸν δὲ τρόπον\nεἰσαῦθις ἀκούσεσθε. τὸ δὲ νῦν καὶ ὕπνου μεταληπτέον:\n\n\nτό τε γὰρ πολὺ προέβη τῆς νυκτός, καὶ ὑμῖν πολλῆς δεῖ\nτῆς ἀναπαύσεως.\nκαὶ μὴν προσεπιτρίψεις γε ἡμᾶς, ἔφη ὁ Θεαγένης,\nεἰ τὴν κακίστην ἀτιμώρητον ἐάσεις ἐν τῷ λόγῳ Δημαινέτην.\nοὐκοῦν ἀκούοιτ̓ ἄν, ἔφη ὁ Κνήμων, ἐπειδήπερ\nὑμῖν οὕτω φίλον.\nἐγὼ μὲν ὡς εἶχον μετὰ τὴν κρίσιν εἰς τὸν Πειραιᾶ\nκατέβην, καὶ νεὼς ἀναγομένης ἐπιτυχὼν τὸν πλοῦν εἰς\nΑἴγιναν ἐποιούμην, ἀνεψιοὺς εἶναί μοι τῆς μητρὸς ἐνταῦθα\nπυνθανόμενος. κατάρας δὲ καὶ τοὺς ἐπιζητουμένους\nἀνευρὼν οὐκ ἀηδῶς τὰ πρῶτα διῆγον. εἰκοστῇ\nδὲ ὕστερον ἡμέρᾳ συνήθως ἀλύων ἐπὶ λιμένα κατῆλθον,\nκαὶ λέμβος ἄρτι κατεφέρετο. μικρὸν οὖν ἐπιστάς, ὁπόθεν\nτε ἑ??ʼη καὶ τίνας ἄγοι περιεσκόπουν. οὔπω δὲ τῆς\nἀποβάθρας ἀκριβῶς κειμένης ἐξήλατό τις καί με προσδραμὼν\nπεριέβαλεν. ἦν δ̓ ἄρα Χαρίας τῶν ἐμῶν συνεφήβων.\nκαὶ ὦ Κνήμων, εὐαγγέλιά σοι κομίζω, φησίν:\nἔχεις παρὰ τῆς πολεμίας τὴν δίκην: Δημαινέτη τέθνηκεν.\nἀλλὰ σώζοιο μέν, ἔφην, ὦ Χαρία: τί δὲ παρατρέχεις\nτὸ εὐαγγέλιον ὥσπερ τι τῶν ἀτόπων ἀπαγγέλλων;\nεἰπὲ δὲ καὶ τὸν τρόπον, ὡς σφόδρα δέδοικα μὴ τῷ κοινῷ\nκέχρηται θανάτῳ καὶ διέδρα τὸν πρὸς ἀξίαν. οὐ παντάπασιν,\nἔφη ὁ Χαρίας, ἐκλέλοιπεν ἡμᾶς ἡ δίκη καθ̓\nἩσίοδον, ἀλλὰ μικρὸν μὲν ἄν τι καὶ παρίδοι ποτέ, τῷ\nχρόνῳ τὴν ἄμυναν παρέλκουσα, τοῖς δὲ οὕτως ἀθέσμοις\nὀξὺν ἐπιβάλλει τὸν ὀφθαλμόν, ὡς δὴ καὶ τὴν ἀλιτήριον\nμετῆλθε Δημαινέτην. ἔλαθε δέ με τῶν γεγονότων ἢ\nλεχθέντων οὐδέν, τῆς Θίσβης, ὡς οἶσθα, κατὰ τὴν\nπρός με συνήθειαν πάντα διηγουμένης. τῆς γὰρ ἀδίκου\nσοι φυγῆς ἐπιβληθείσης, ὁ μὲν ἄθλιός σοι πατὴρ ἐπὶ\nτοῖς πραχθεῖσι μεταμελόμενος εἰς ἀγρόν τινα καὶ ἐσχατιὰν\nἑαυτὸν ἀπῴκισε, κἀκεῖ διῆγεν ὃν θυμὸν κατέδων,\n\n\nτοῦτο δὴ τὸ τοῦ ἔπους: τὴν δὲ εὐθὺς ἐρινύες ἤλαυνον,\nκαὶ μανικώτερον ἤρα σου μὴ παρόντος, καὶ θρήνων\nοὐκ ἐπαύετο, δῆθεν μὲν τῶν ἐπὶ σοί, τὸ δ̓ ἀληθὲς τῶν\nἐφ̓ ἑαυτῇ, καὶ Κνήμων ἐβόα νύκτα τε καὶ μεθ̓ ἡμέραν,\nπαιδίον γλυκύτατον, ψυχὴν ἑαυτῆς ὀνομάζουσα, ὥστε\nκαὶ αἱ γνώριμοι τῶν γυναικῶν φοιτῶσαι παῤ αὐτὴν\nσφόδρα μὲν ἐθαύμαζον καὶ ἐπῄνουν, εἰ μητρὸς ἡ μητρυιὰ\nπάθος ἐπιδείκνυται, παραμυθεῖσθαί τε καὶ ἐπιρρωννύναι\nἐπειρῶντο. ἣ δὲ ἀπαραμύθητον εἶναι τὸ κακόν,\nκαὶ οἷον ἐγκεῖσθαι τῇ καρδίᾳ κέντρον ἀγνοεῖν τὰς\nἄλλας ἔλεγεν.\nεἰ δέ ποτε γένοιτο καθ̓ ἑαυτήν, πολλὰ\nτὴν Θίσβην ἐμέμφετο ὡς οὐ προσηκόντως ὑπηρετησαμένην,\nἡ σπουδαία περὶ τὰ δεινά λέγουσα, ἡ πρὸς μὲν\nτὸν ἔρωτα μὴ συμπράξασα, ἐπὶ δὲ τῷ στερηθῆναί με\nτοῦ φιλτάτου καὶ λόγου ταχίων ἀποδειχθεῖσα, μηδὲ\nμεταβουλεύσασθαί μοι συγχωρήσασα. καὶ δήλη παντοίως\nἐγένετο κακόν τι διαθήσουσα τὴν Θίσβην. ἣ δὲ\nβαρυμηνιῶσαν ὁρῶσα, καὶ πάντῃ λυπηθεῖσαν ἐπιβουλεῦσαι\nπρόχειρον, καὶ οὐχ ἥκιστα τῷ τε θυμῷ καὶ ἔρωτι\nπεριμανῆ τυγχάνουσαν, ἔγνω προλαβεῖν καὶ φθῆναι,\nτῇ κατ̓ ἐκείνης ἐπιβουλῇ σωτηρίαν ἑαυτῇ περιποιοῦσα.\nκαὶ προσελθοῦσα, τί ταῦτα ὦ δέσποινα; ἔλεγε: τί μάτην\nἔχεις ἐν αἰτίᾳ θεραπαινίδα τὴν σήν; ἐγὼ μέν σοι\nπρὸς τὸ βούλημα τὸ σὸν ἀεί τε καὶ νῦν ὑπηρετησάμην:\nεἰ δέ τι τῶν μὴ κατὰ γνώμην ἐκβέβηκεν, ἐκεῖνα μὲν τῇ\nτύχῃ λογιστέον, ἕτοιμος δέ, εἰ κελεύεις, ἐπινοεῖν τινὰ\nτῶν παρόντων λύσιν. ἣ δέ, καὶ τίς ἂν εὑρεθείη, φιλτάτη,\nἔφη, τοῦ δυναμένου λῦσαι τὰ νῦν ἐκποδὼν γεγονότος,\nκἀμὲ τῆς παῤ ἐλπίδα τῶν δικαζόντων φιλανθρωπίας\nἀνελούσης. εἰ γὰρ ἐβέβλητο τοῖς λίθοις, εἰ\nγὰρ ἀνῄρητο, πάντως ἄν κἀμοὶ συνετεθνήκει τὰ τοῦ\nπάθους: τὸ γὰρ ἀπελπισθὲν ἅπαξ ἐξῄρηται τῆς ψυχῆς,\n\n\nκαὶ τὸ μηδαμόθεν ἔτι προσδοκώμενον ἀπαλγεῖν παρασκευάζει\nτοὺς κάμνοντας. νῦν δὲ ὁρᾶν φαντάζομαι, παρόντος\nἀκούειν ἀπατῶμαι, ὀνειδίζοντα τὴν ἄδικον ἐπιβουλὴν\nαἰσχύνομαι, συντεύξεσθαί ποτε ἐπελθόντι καὶ\nἀπολαύσειν, ἢ καὶ αὐτὴ παῤ ἐκεῖνον φοιτήσειν ὅπου\nποτ̓ ἂν ᾖ γῆς, ὑποτίθεμαι. ταῦτα ὑπεκκαίει, ταῦτα\nἐκμαίνει. δίκαια μέν, ὦ θεοί, πάσχω. τί γὰρ οὐ περιεῖπον\nἀλλ̓ ἐπεβούλευον; τί δὲ οὐχ ἱκέτευον ἀλλ̓ ἐδίωκον;\nἠρνήσατο τὴν πρώτην; ἀλλὰ προσηκόντως. ἀλλοτρίαν\nμέν, ἀλλ̓ οὖν γε πατρῴαν εὐνὴν ᾐσχύνετο.\nτυχὸν ἂν μετεπείσθη χρόνῳ πρὸς τὸ ἡμερώτερον καὶ\nπειθοϊ μεταπλαττόμενος. ἀλλ̓ ἡ θηριώδης ἐγὼ καὶ\nἀνήμερος, ὥσπερ οὐκ ἐρῶσά τινος ἀλλ̓ ἄρχουσα, δεινὸν\nὅτι μὴ ἐξ ἐπιτάγματος ὑπήκουσεν ἐποιησάμην, καὶ\nεἰ τῆς Δημαινέτης ὑπερεῖδε πολὺ τὴν ὥραν αὐτῆς\nὑπερβάλλων. ἀλλ̓ ὦ γλυκεῖα Θίσβη, τίνα λύσιν ὠνόμαζες\nῥᾳδίαν; ὦ δέσποινα, ἔφη, τοῖς πολλοῖς μὲν ὁ\nΚνήμων ὑπεξῆλθε τοῦ ἄστεος καὶ τῆς Ἀττικῆς ἐξώρμησε\nτῇ κρίσει πειθόμενος, ἐμὲ δὲ ἅπαντα διὰ σὲ πραγματευομένην\nοὐκ ἔλαθεν αὐτοῦ που πρὸ τοῦ ἄστεος κρυπτόμενος.\nἈρσινόην ἀκούεις που πάντως τὴν αὐλητρίδα:\nταύτῃ ἐκέχρητο. μετὰ δὲ τὴν δυστυχίαν ὑποδέχεται\nαὐτὸν ἡ μεῖραξ, καὶ συναπαίρειν ἐπαγγελλομένη\nπαῤ ἑαυτῇ κατέχει, κρυπτόμενον τέως ἕως ἂν συσκευάσηται.\nκαὶ ἡ Δημαινέτη, μακαρία μὲν Ἀρσινόη, φησί,\nτῆς τε πρότερον πρὸς Κνήμωνα συνηθείας καὶ τῆς σὺν\nαὐτῷ νυνὶ προσδοκωμένης ἐκδημίας: ἀλλὰ τί ταῦτα ἂν\nεἴη πρὸς ἡμᾶς; μεγάλα, ἔφη, ὦ δέσποινα. ἐρᾶν μὲν\nἐγὼ προσποιήσομαι τοῦ Κνήμωνος, παρακαλέσω δὲ τὴν\nἈρσινόην, οὖσάν μοι πάλαι γνώριμον ἀπὸ τῆς τέχνης,\nεἰσαγαγεῖν με ὡς αὐτὸν νύκτωρ ἀνθ̓ ἑαυτῆς. ἅπερ εἰ\nγένοιτο, σὸν ἂν εἴη τὸ ἐντεῦθεν Ἀρσινόην εἶναι δοκεῖν,\n\n\nκαὶ φοιτᾶν παῤ αὐτὸν ὡς ἐκείνην. μελήσει δέ μοι καὶ\nὑποβεβρεγμένον αὐτὸν κατακλῖναι παρασκευάσαι. εἰ\nδὲ τύχοις ὧν βούλει, μάλιστα μὲν εἰκὸς σχολάσαι τὸν\nἔρωτα. πολλαῖς κατὰ τὴν πρώτην πεῖραν ἐναπεσβέσθη\nτὰ τῆς ἐπιθυμίας: κόρος γὰρ ἔρωτος τῶν ἔργων τὸ τέλος.\nεἰ δὲ ἐναπομείνειεν, ὃ μὴ γένοιτο, δεύτερος ἔσται,\nφασί, πλοῦς καὶ ἑτέρα βουλή. τὸ παρὸν τέως\nθεραπεύωμεν.\nἐπῄνει ταῦτα ἡ Δημαινέτη, καὶ προστιθέναι τάχος\nτοῖς δεδογμένοις ἱκέτευεν. ἣ δὲ μίαν ἡμέραν ἐνδοθῆναι\nαὐτῇ πρὸς τὸ διανύσαι ταῦτα παρὰ τῆς δεσποίνης\nαἰτήσασα, παρὰ μὲν τὴν Ἀρσινόην ἐλθοῦσα, Τελέδημον\nοἶσθα; ἔλεγε. τῆς δὲ ὁμολογούσης, ὑπόδεξαι\nἡμᾶς, ἔφη, τὸ τήμερον: ὑπεσχόμην γὰρ αὐτῷ συγκαθευδήσειν.\nἥξει δὲ πρότερος, ἐγὼ δὲ ὅταν κατακλίνω\nτὴν δέσποιναν. πρὸς δὲ τὸν Ἀρίστιππον εἰς ἀγρὸν διαδραμοῦσα,\nὦ δέσποτα, ἔλεγεν, ἥκω σοι κατήγορος\nἐμαυτῆς, καὶ κέχρησο ὅ τι βούλει. τὸν παῖδα δἰ ἐμὲ\nἀπολώλεκας, οὐχ ἑκοῦσαν μέν, ἀλλ̓ ὅμως συναιτίαν\nγενομένην. αἰσθομένη γὰρ τὴν δέσποιναν οὐκ ὀρθῶς\nβιοῦσαν ἀλλ̓ εὐνὴν τὴν σὴν ἐνυβρίζουσαν, αὐτή τε\nπερὶ ἐμαυτῆς δείσασα, μή ποτε κακὸν λάβοιμι, τὸ\nπρᾶγμα εἰ δἰ ἄλλου φωραθείη, καὶ ἐπὶ σοὶ περιαλγήσασα,\nεἰ οὕτω περιέπων τὴν συνοικοῦσαν τοιαῦτα ἀντιπάσχοις,\nαὐτὴ μέν σοι προσαγγεῖλαι κατώκνησα,\nφράζω δὲ τῷ νέῳ δεσπότῃ, νύκτωρ παῤ αὐτὸν ἐλθοῦσα\nὡς ἄν γνοίη μηδείς, καὶ ἔλεγον ὡς μοιχὸς ἅμα τῇ δεσποίνῃ\nσυγκαθεύδοι. ὃ δέ ʽπρουλελύπητο γάρ, ὡς οἶσθα,\nπρὸς αὐτῆσ̓ ἔνδον εἶναι τότε με λέγειν τὸν μοιχὸν\nνομίσας, ὀργῆς ἀκατασχέτου πληρωθείς, ἀνελόμενος\nτὸ ἐγχειρίδιον, ἐμοῦ πολλὰ κατέχειν πειρωμένης\nκαὶ ὡς οὐδὲν εἴη τοιοῦτον ἐπὶ τοῦ παρόντος λεγούσης\n\n\nμικρὰ φροντίσας, ἢ καὶ μεταβαλέσθαι προσδοκήσας,\nἐπὶ τὸν θάλαμον ἐμμανὴς ἵεται. καὶ τὰ λοιπὰ γινώσκεις.\nτὸ δὲ παρὸν ἔνεστί σοι βουλομένῳ πρὸς τὸν\nπαῖδα, καὶ εἰ φεύγει τὰ νῦν, ἀπολογήσασθαι, καὶ παρὰ\nτῆς ἀμφοτέρους ὑμᾶς ἀδικούσης τιμωρίαν λαβεῖν: ἐπιδείξω\nγάρ σοι τήμερον ἅμα τῷ μοιχῷ τὴν Δημαινέτην,\nἐν οἰκίᾳ καὶ ταῦτα ἀλλοτρίᾳ, ἐκτὸς τοῦ ἄστεος, κατακεκλιμένην.\nεἰ γὰρ ταῦτα οὕτως ἐπιδείξειας, φησὶν ὁ\nἈρίστιππος, σοὶ μὲν ἐλευθερία μισθὸς ἀποκείσεται,\nἐγὼ δὲ τάχ̓ ἄν ἐπιβιῴην τὴν πολεμίαν ἀμυνάμενος,\nὡς πάλαι γε σμύχομαι ἐν ἐμαυτῷ, καὶ τὸ πρᾶγμα δἰ\nὑποψίας ἔχων ἀπορίᾳ τῶν ἐλέγχων ἡσύχαζον. ἀλλα, τί\nδεῖ ποιεῖν; ἣ δέ, τὸν κῆπον οἶσθα, ἔλεγεν, ἔνθα τὸ\nμνῆμα τῶν Ἐπικουρείων; ἐνταῦθα εἰς ἑσπέραν ἐλθὼν\nπερίμενε.\nκαὶ ἅμα εἰποῦσα ἀπέτρεχε, καὶ πρὸς τὴν Δημαινέτην\nἐλθοῦσα, κόσμει, ἔφη, σαυτήν: ἁβροτέρως ἔχουσαν\nἥκειν προσήκει: πάντα σοι τὰ ἐπηγγελμένα ηὐτρέπισται.\nἥ δὲ περιέβαλέ τε καὶ ἔπραττεν ὡς ἐκέλευσεν.\nἤδη δὲ ἑσπέρας οὔσης ἀναλαβοῦσα ἦγεν ὡς συνετέτακτο.\nἐπεὶ δὲ ἐπλησίαζον, τὴν μὲν ἐπιστῆναι μικρὸν\nἐκέλευεν, αὐτὴ δὲ προλαβοῦσα παρεκάλει τὴν Ἀρσινόην\nεἰς ἕτερον μεταστῆναι δωμάτιον καὶ σχολὴν αὐτῇ\nπαρασχεῖν: ἐρυθριᾶν γὰρ ἔφη τὸ μειράκιον, ἄρτι τῶν\nἈφροδίτης μυούμενον. τῆς δὲ πεισθείσης ἐπανελθοῦσα\nπαραλαμβάνει τὴν Δημαινέτην, καὶ εἰσαγαγοῦσα κατακλίνει\nτε καὶ τὸν λύχνον ἀφαιρεῖ, τοῦ μὴ γνωρισθῆναι\nαὐτὴν παρὰ σοῦ δῆθεν τοῦ ἐν Αἰγίνῃ διάγοντος. καὶ\nσιωπῶσαν πληροῦν τὴν ἐπιθυμίαν παρεγγυήσασα, ἐγὼ\nδὲ ἐπὶ τὸν νεανίαν ἄπειμι, φησί, καὶ ἥξω σοι φέρουσα:\nπίνει δὲ ἐνταῦθα ἐκ γειτόνων. καὶ ὑπεξελθοῦσα τὸν\nἈρίστιππον ἔνθα προείρητο καταλαμβάνει, καὶ δεσμεῖν\n\n\nἐπιστάντα τὸν μοιχὸν ἤπειγεν. ὃ δὲ εἵπετο, καὶ ἐπιστὰς\nεἰστρέχει τε εἰς τὸ δωμάτιον, καὶ τὴν κλίνην πρὸς μικρὰν\nτῆς σεληναίας αὐγὴν χαλεπῶς ἀνευρών, ἔχω σε,\nεἶπεν, ὦ θεοῖς ἐχθρά. καὶ ἡ Θίσβη παραχρῆμα, ταῦτα\nλέγοντος, τάς τε θύρας ὡς ὅτι πλεῖστον ἐψόφησε, καὶ\nὢ τῆς ἀτοπίας, διαδέδρακεν ἡμᾶς ὁ μοιχός, ἀνεβόησε:\nκαὶ ὅρα δέσποτα μὴ καὶ τὰ δεύτερα σφαλῇς. ὃ δὲ θάρσει\nἔφη: τὴν ἀλιτήριον, ἣν μάλιστα ἐβουλόμην, ἔχω.\nκαὶ συλλαβόμενος ἦγεν ὡς ἐπὶ τὴν πόλιν. ἣ δὲ ἅμα\nπάντα τὰ περιεστῶτα, ὡς εἰκός, ἐννοήσασα, τὴν ἀποτυχίαν\nτῶν προσδοκηθέντων, τὴν ἐπὶ τοῖς παροῦσιν ἀτιμίαν,\nτὴν ἐκ τῶν νόμων τιμωρίαν, ἀνιωμένη μὲν ἐφ̓\nοἷς ἡλίσκετο, χαλεπαίνουσα δὲ ἐφ̓ οἷς ἠπάτητο, ἐπειδὴ\nκατὰ τὸν βόθρον ἐγένετο τὸν ἐν Ἀκαδημείᾳ ʽπάντως\nγινώσκεισ̓, ἔνθα τοῖς ἥρωσιν οἱ πολέμαρχοι τὸ πάτριον\nἐναγίζουσιν, ἐνταῦθα ἀθρόον τοῦ πρεσβύτου σπαράξασα\nτὰς χεῖρας, ὦσεν ἑαυτὴν ἐπὶ κεφαλήν. καὶ ἣ μὲν\nἔκειτο κακὴ κακῶς, ὁ δὲ Ἀρίστιππος ἔχω παρὰ σοῦ\nκαὶ πρὸ τῶν νόμων τὴν δίκην εἰπὼν τότε, τῷ δήμῳ\nπάντα εἰς τὴν ἑξῆς ἀνεκοινοῦτο, καὶ μόλις συγγνώμης\nτυχὼν τοὺς φίλους περιενόστει καὶ γνωρίμους, εἴ πῃ\nσοὶ κάθοδον λάβοι πρυτανευόμενος. καὶ εἰ μέν τι πέπρακται\nτούτων, οὐκ ἔχω λέγειν: ἔφθην γὰρ δεῦρο, ὡς\nὁρᾷς, κατά τι χρέος ἐμὸν ἴδιον ἐκπλεύσας. πλὴν ἀλλὰ\nχρή σε προσδοκᾶν τήν τε κάθοδον ἐπινεύσειν τὸν δῆμον,\nκαὶ τὸν πατέρα σοι κατὰ ζήτησιν ἥξειν: τοῦτο γὰρ\nἐπηγγέλλετο.\nταῦτά μοι ὁ Χαρίας ἀπήγγειλε. τὰ δὲ ἑξῆς, καὶ\nὅπως δεῦρο ἀφικόμην ἢ τίσι ποτὲ κεχρημένος τύχαις,\nμακροτέρου δεῖται καὶ λόγου καὶ χρόνου.\nκαὶ ἅμα ἐδάκρυεν. ἐδάκρυον δὲ καὶ οἱ ξένοι, τὰ μὲν\nἐκείνου πρόφασιν, μνήμῃ δὲ τῶν ἰδίων ἕκαστος. καὶ\n\n\nοὐδ̓ ἂν ἔληξαν θρηνοῦντες, εἰ μή τις ὕπνος ἐπιπτὰς\nὑφ̓ ἡδονῆς τῶν γόων ἔπαυσε τῶν δακρύων.\nκαὶ οἳ μὲν οὕτως ἐκάθευδον, ὁ δὲ Θύαμις ʽτοῦτο\nγὰρ ἦν ὄνομα τῷ λῃστάρχᾠ τῆς νυκτὸς τὸ πλεῖστον\nἐνηρεμήσας, ὑπὸ τινῶν ὀνειράτων πεπλανημένων τεταραγμένος\nἀθρόον τῶν ὕπνων ἀποσεσύλητο, καὶ τὴν\nἐπίλυσιν διαπορῶν ἐπηγρύπνει τοῖς φροντίσμασι. καθ̓\nὃν γὰρ καιρὸν ἀλεκτρυόνες ᾅδουσιν, εἴτε, ὡς λόγος, αἰσθήσει\nφυσικῇ τῆς τοῦ ἡλίου καθ̓ ἡμᾶς περιστροφῆς\nἐπὶ τὴν τοῦ θεοῦ πρόσρησιν κινούμενοι, εἴτε ὑπὸ θερμότητος\nἅμα καὶ τῆς περὶ τὸ κινεῖσθαι καὶ σιτεῖσθαι\nθᾶττον ἐπιθυμίας τοὺς συνοικοῦντας ἰδίῳ κηρύγματι\nἐπὶ ἔργον ἐγείροντες, ὄναρ αὐτῷ θεῖον ἔρχεται τοιόνδε.\nκατὰ τὴν Μέμφιν τὴν ἑαυτοῦ πόλιν τὸν νεὼν τῆς Ἴσιδος\nἐπερχόμενος, λαμπαδίῳ πυρὶ τὸν ὅλον ἐδόκει καταλάμπεσθαι,\nπεπλῆσθαι δὲ βωμοὺς μὲν καὶ ἐσχάρας\nζώων παντοίων, αἵματι διαβρόχους, προπύλαια δὲ καὶ\nπεριδρόμους ἀνθρώπων κρότου καὶ θορύβου συμμιγοῦς\nπάντα πληρούντων. ἐπεὶ δὲ καὶ αὐτῶν ἐντὸς\nἥκειν τῶν ἀνακτόρων, τὴν θεὸν ὑπαντῶσαν ἐγχειρίζειν\nτε τὴν Χαρίκλειαν, καὶ λέγειν, ὦ Θύαμι, τήνδε σοι τὴν\nπαρθένον ἐγὼ παραδίδωμι. σὺ δὲ ἔχων οὐχ ἕξεις, ἀλλ̓\nἄδικος ἔσῃ καὶ φονεύσεις τὴν ξένην: ἣ δὲ οὐ φονευθήσεται.\nταῦτα ὡς εἶδεν, ἀμηχάνως διῆγε, τῇδε κἀκεῖσε\nτὸ δηλούμενον ὅ τι ποτέ ἐστιν ἀναστρέφων. ἤδη δὲ\nἀπειρηκὼς ἕλκει πρὸς τὴν ἑαυτοῦ βούλησιν τὴν ἐπίλυσιν:\nτὸ μὲν γὰρ ἕξεις καὶ οὐχ ἕξεις γυναῖκα καὶ οὐκέτι\nπαρθένον ὑπετίθετο, τὸ δὲ φονεύσεις τὰς παρθενίους\nτρώσεις εἴκαζεν, ὑφ̓ ὦν οὐκ ἀποθανεῖσθαι τὴν\nΧαρίκλειαν.\nκαὶ τὸ μὲν ὄναρ τοῦτον ἔφραζε τὸν τρόπον, οὕτως\nαὐτῷ τῆς ἐπιθυμίας ἐξηγουμένης, ἅμα δὲ τῇ ἕῳ τούς\n\n\nτε πρώτους τῶν ὑφ̓ αὑτὸν ἥκειν ἐκέλευε, καὶ λάφυρα\nτὰ σῦλα σεμνότερον ὀνομἅ??ʼν φέρειν εἰς μέσους\nἐπέταττε. καὶ τὸν Κνήμωνα ὡς αὑτὸν μετεπέμπετο,\nἄγειν καὶ τοὺς φρουρουμένους ἐντειλάμενος.\nἐπεὶ δὲ ἤγοντο, τίς ἄρα τύχη διαδέξεται ἡμᾶς,\nἐβόων, καὶ πολλὰ τὸν Κνήμωνα ἱκέτευον, εἴ τι δύναιτο\nσυμπράττειν. ὃ δὲ ἐπηγγέλλετο καὶ θυμὸν ἔχειν ἀγαθὸν\nπρούτρεπεν, οὐ παντάπασι βάρβαρον εἶναι τὰ ἤθη\nτὸν λῄσταρχον ἐγγυώμενος, ἀλλ̓ ἔχειν τι καὶ ἥμερον,\nγένος τε ὄντα τῶν ἐπὶ δόξης καὶ πρὸς ἀνάγκης τὸν παρόντα\nβίον ἑλόμενον. ἐπεὶ δὲ ἤχθησαν, ἤθροιστο δὲ\nκαὶ ὁ λοιπὸς ὅμιλος, ἐπί τινος ὑψηλοῦ προκαθίσας ἑαυτὸν\nὁ Θύαμις, καὶ τὴν νῆσον ἐκκλησίαν ἀποφήνας, καὶ\nτὰ λεχθησόμενα φράζειν τὸν Κνήμωνα καὶ τοῖς αἰχμαλώτοις\nπροστάξας ʽσυνίη γὰρ ἤδη τῶν Αἰγυπτίων, ὁ δὲ\nΘύαμις οὐκ ἠκρίβου τὰ Ἑλλήνων̓, ἄνδρες, ἔλεγε, συστρατιῶται,\nτὴν ἐμὴν ἐπίστασθε γνώμην, οἵαν ἀεὶ κέχρημαι\nπρὸς ὑμᾶς. ἐγὼ γάρ, ὡς ἴστε, παῖς μὲν προφήτου\nτοῦ ἐν Μέμφει γεγονώς, ἀποτυχὼν δὲ τῆς ἱερωσύνης\nμετὰ τὴν τοῦ πατρὸς ὑπαναχώρησιν, ἀδελφοῦ νεωτέρου\nταύτην παρανομήσαντος παρελέσθαι, ἐφ̓ ὑμᾶς τε\nκαταφυγὼν ἐφ̓ ᾧ τε τιμωρίαν μὲν λαβεῖν τὴν τιμὴν\nδὲ ἀπολαβεῖν, καὶ τοῦ ἄρχειν ὑμῶν παῤ ὑμῶν ἀξιωθείς,\nεἰς τὴν δεῦρο διήγαγον οὐδὲν τῶν πολλῶν ἐμαυτῷ\nπλέον ἀπονέμων, ἀλλ̓ εἴτε χρημάτων νέμησις, ἰσομοιρίαν\nἠγάπησα, εἴτε αἰχμαλώτων διάπρασις, εἰς τὸ\nκοινὸν κατέθηκα, προσήκειν ἡγούμενος τὸν οὕτω δὴ\nκαλῶς ἐξηγούμενον τῶν μὲν ἔργων πλεῖστον μετέχειν\nτῶν δὲ ποριζομένων τὸ ἴσον, τῶν δὲ ἁλισκομένων τοὺς\nμὲν ἄνδρας ἡμῖν αὐτοῖς ἐγκαταλέγων, ὅσοι τι ῥώμῃ σώματος\nὠφελήσειν ἔμελλον, τοὺς δὲ ἀσθενεστέρους\nἀπεμπολῶν, γυναικῶν δὲ ὕβρεως ἀπείρατος, τὰς μὲν εὖ\n\n\nγεγονυίας ἢ χρημάτων ἀφιεὶς ἢ τῆς τύχης μόνης οἰκτείρων,\nτὰς δὲ ἐλάττους, καὶ ἃς δουλεύειν οὐχ ἡ αἰχμαλωσία\nμᾶλλον ἀλλ̓ ἡ συνήθεια κατηνάγκαζε, θεραπαίνας\nἑκάστοις διανέμων. τὸ δὲ νῦν παρὸν ἕν τι τῶν λαφύρων\nαἰτῶ παῤ ὑμῶν, τὴν κόρην ταυτηνὶ τὴν ξένην,\nἣν δυνατὸν ἐμαυτῷ με δοῦναι, βέλτιον παρὰ τοῦ κοινοῦ\nλαβεῖν ἡγοῦμαι: καὶ γὰρ εὔηθες τὴν αἰχμάλωτον\nβιασάμενον, ἀκόντων τι τῶν φίλων φαίνεσθαι διαπραττόμενον.\nἀλλὰ καὶ ταύτην αἰτῶ παῤ ὑμῶν οὐ\nπροῖκα τὴν χάριν, ἀλλ̓ ἀντιδοὺς τὸ μηδὲν αὐτὸς\nτῶν ἄλλων τῆς λείας μεταλαβεῖν. ἐπειδὴ γὰρ τὴν\nπάνδημον Ἀφροδίτην τὸ προφητικὸν ἀτιμάζει γένος,\nοὐ τῆς καθ̓ ἡδονὴν χρείας ἀλλὰ τῆς εἰς διαδοχὴν\nσπορᾶς τήνδε ἐμαυτῷ γενέσθαι διεσκεψάμην.\nἐγὼ\nδὲ καὶ τὰς αἰτίας ὑμῖν ἀπολογίσασθαι βούλομαι.\nπρῶτον μὲν εὐγενὴς εἶναί μοι δοκεῖ. τεκμαίρομαι\nδὲ τῷ τε ἀμφ̓ αὐτὴν εὑρεθέντι πλούτῳ, καὶ ὅτι\nπρὸς τὰς παρούσας οὐ πέπτωκε συμφοράς, ἀλλὰ τὸ\nφρόνημα πρὸς τὴν ἐξ ἀρχῆς ἀν̔??ʼέρει τύχην. ἔπειτα τὴν\nψυχὴν ἀγαθήν τε καὶ σώφρονα στοχάζομαι: εἰ γὰρ εὐμορφίᾳ\nνικῶσα τὰς πάσας, αἰδοῖ τοῦ βλέμματος καὶ\nτοὺς ὁρῶντας καταστέλλει πρὸς τὸ σεμνότερον, πῶς οὐ\nτὴν βελτίονα περὶ αὑτῆς εἰκότως παρίστησι φαντασίαν;\nὃ δὲ μέγιστόν ἐστι τῶν εἰρημένων, ἱέρεια θεῶν τινὸς\nεἶναί μοι φαίνεται: τὴν γοῦν ἱερὰν στολὴν καὶ τὰ στέμματα\nμεθεῖναι καὶ δυστυχοῦσα δεινὸν καὶ οὐ θεμιτὸν\nἡγεῖται.\nτίς οὖν γένοιτ̓ ἄν, ὦ παρόντες, γάμος ἁρμοδιώτερος\nτοῦ προφητικοῦ τὴν ἱερωμένην λαμβάνοντος;\nἐπευφήμησαν ἅπαντες, καὶ γαμεῖν ἐπ̓ αἰσίοις ἐκέλευον.\nὃ δὲ ἀναλαβὼν τὸν λόγον, ὑμῖν μὲν ἔχω τὴν\nχάριν, ἔφη: εἰκότα δ̓ ἂν ποιοῖμεν, εἰ καὶ τὴν γνώμην\nὅπως ἔχει πρὸς τοῦτο τῆς κόρης μάθοιμεν. εἰ μὲν γὰρ\n\n\nἔδει τῷ τῆς ἀρχῆς ἀποχρήσασθαι νόμῳ, πάντως ἐξήρκει\nμοι τὸ βούλεσθαι βιάζεσθαι γὰρ οἷς ἐξόν, τὸ πυνθάνεσθαι\nπεριττόν. εἰ δὲ γ̔??ʼος τὸ γινόμενον, τὸ παῤ\nἀμφοτέρων βούλημα συννεύειν ἀναγκαῖον. καὶ ἀποστρέψας\nτὸν λόγον, πῶς οὖν ἔχεις ὦ κόρη πρὸς τὸ συνοικεῖν\nἡμῖν; διηρώτα. καὶ ἅμα τίνες εἶεν ἢ ἐκ τίνων,\nφράζειν ἐκέλευεν.\nἣ δὲ πολύν τινα χρόνον τὸ βλέμμα τῇ γῇ προσερείσασα,\nκαὶ πυκνὰ τὴν κεφαλὴν ἐπισείουσα, λόγον τινὰ\nκαὶ ἐννοίας ἀθροίζειν ἐῴκει: καὶ δή ποτε πρὸς τὸν\nΘύαμιν ἀντωπήσασα, καὶ πλέον ἤ πρότερον αὐτὸν τῷ\nκάλλει καταστράψασα ʽκαὶ γὰρ πεφοίνικτο τὴν παρειὰν\nὑπὸ τῶν ἐνθυμημάτων πλέον ἢ σύνηθες, καὶ τὸ βλέμμα\nκεκίνητο πρὸς τὸ γοργότερον̓, ἑρμηνεύοντος τοῦ\nΚνήμωνος, μᾶλλον, ἔφη, ὁ μὲν λόγος ἥρμοζεν ἀδελφῷ\nτῷ ἐμῷ Θεαγένει τούτῳ: πρέπειν γὰρ οἶμαι γυναικὶ\nμὲν σιγὴν ἀνδρὶ δὲ ἀπόκρισιν ἐν ἀνδράσιν:\nἐπειδὴ δὲ κἀμοὶ λόγου μεταδεδώκατε, καὶ τοῦτο\nπρῶτον ἔνδειγμα φιλανθρωπίας παρέχεσθε, τὸ πειθοῖ\nμᾶλλον ἢ βίᾳ τῶν δικαίων πειρᾶσθαι τυγχάνειν, ἄλλως\nτε διότι καὶ τὸ πᾶν εἰς ἐμὲ τείνει τῶν εἰρημένων, ἐκβαίνειν\nἀναγκάζομαι τοὺς ἐμαυτῆς τε καὶ παρθένων\nνόμ̔??ʼυς, καὶ πρὸς τὴν πεῦσιν τοῦ κρατοῦντος ἀποκρίνασθαι,\nπερὶ γάμου καὶ ταῦτα καὶ ἐν ὁμίλῳ τοσούτων\nἀνδρῶν. ἔστι δὲ τὰ περὶ ἡμῶν τοιάδε. γένος μέν ἐσμεν\nἼωνες, Ἐφεσίων δὲ τὰ πρῶτα γεγονότες καὶ ἀμφιθαλεῖς\nὄντες, νόμου τοὺς τοιούτους καλοῦντος ἱερατεύειν,\nἐγὼ μὲν Ἀρτέμιδος, Ἀπόλλωνος δὲ ὁ ἐμὸς ἀδελφὸς οὗτος\nἐλαγχάνομεν. ἐπετείου δὲ τῆς τιμῆς οὔσης καὶ τοῦ\nχρόνου πληρουμένου θεωρίαν εἰς Δῆλον ἤγομεν, ἔνθα\nμουσικούς τε καὶ γυμνικοὺς ἀγῶνας διαθήσεσθαι καὶ\nτὴν ἱερωσύνην ἀποθήσεσθαι κατά τι-πάτριον ἐμέλλομεν.\n\n\nὁλκὰς οὖν ἐπληροῦτο χρυσοῦ τε καὶ ἀργύρου καὶ\nἐσθήτων καὶ τῶν ἄλλων ὅσα πρός τε τοὺς ἀγῶνας καὶ\nτὴν πάνδημον εὐωχίαν ἐπαρκέσειν ἔμελλε, καὶ ἀνηγόμεθα,\nτῶν μὲν πατέρων γήραι τε προηκόντων καὶ δέει\nτοῦ πλοῦ καὶ τῆς θαλάττης οἴκαδε καταμεινάντων, ἄλλων\nδὲ πολιτῶν εἰς πλῆθος τῶν μὲν κατὰ τὴν αὐτὴν\nὁλκάδα συνεισβάντων, τῶν δὲ σκάφεσιν ἰδίοις χρωμένων.\nἐπεὶ δὲ τὸ πολὺ τοῦ πλοῦ διήνυστο, κλυδώνιον\nἀθρόως ἐμπεσὸν καὶ ἄνεμος ἐξ̔??ʼστης καὶ λαίλαπες συμμιγεῖς\nκαὶ πρηστῆρες τὴν θάλατταν καταιγίζουσαι, τὴν\nναῦν τοῦ εὐθέος παραφέρουσι, τοῦ κυβερνήτου πρὸς\nτὸ ὑπερβάλλον κακὸν ἐνδόντος καὶ τῷ βιαίῳ τῆς ὁλκάδος\nἐκστάντος καὶ τῇ τύχῃ κυβερνᾶν ἐπιτρέψαντος.\nἠγόμεθα οὖν ὑπ̔??ʼ τοῦ ἀεὶ πνέοντος ἡμέρας μὲν ἑπτὰ\nνύκτας δὲ ἴσας, καὶ τέλος εἰς τὴν ἀκτὴν ἐξωκείλαμεν\nἔνθα πρὸς ὑμῶν ἑάλωμεν: οὗ καὶ τὸν πολὺν ἑωράκατε\nφόνον, τῶν ναυτῶν ἡμῖν παρὰ τὴν εὐωχίαν, ἣν ἐπὶ\nσωτηρίοις ἤγομεν, ἐπιθεμένων, ἀνελεῖν τε διὰ τὰ χρήματα\nβουλευσαμένων, ἕως σὺν πολλῷ τῷ κακῷ καὶ ὀλέθρῳ\nτῶν οἰκείων ὁμοῦ πάντων, αὐτῶν δὲ ἐκείνων ὀλλύντων\nκαὶ ὀλλυμένων, ἐπεκρατήσαμεν ἐξ ἁπάντων,\nὡς μή ποτε ὄφελον, οἰκτρὸν περισωθέντες λείψανον,\nἓν μόνον ἐν δυστυχήμασιν εὐπραγοῦντες, ὅτι θεῶν τις\nεἰς χεῖρας τὰς ὑμετέρας ἤγαγε καὶ οἱ περὶ θανάτου δεδιότες\nπερὶ γάμου σκοπεῖν ἐπετράπημεν, ὃν οὐ βούλομαι\nκατ̓ οὐδένα τρόπον ἀρνήσασθαι: τό τε γὰρ αἰχμάλωτον\nοὖσαν τῆς τοῦ κρατοῦντος εὐνῆς ἀξιοῦσθαι πᾶσαν\nεὐδαίμονα τύχην ὑπερβέβληκε, τό τε θεοῖς ἀνακειμένην\nπροφήτου παιδὶ μετ̓ ὀλίγον θεοῦ νεύοντος καὶ\nπροφήτῃ συνοικεῖν οὐ παντάπασιν ἔοικεν εἶναι τῆς ἐκ\nτοῦ θείου κηδεμονίας ἄμοιρον. ἕν μόνον αἰτῶ, καὶ δὸς\nὦ Θύαμι. συγχώρησον εἰς ἄστυ με πρότερον ἐλθοῦσαν,\n\n\nἢ ἔνθα βωμὸς ἢ ναὸς Ἀπόλλωνι νενόμισται, τὴν ἱερωσύνην\nκαὶ τὰ ταύτης ἀποθέσθαι σύμβολα. βέλτιον μὲν\nγὰρ εἰς Μέμφιν, ὅταν καὶ τὴν τιμὴν ἀνακτήσῃ τῆς προφητείας:\nοὕτω καὶ ὁ γάμος εὐθυμότερος ἂν ἄγοιτο,\nνίκῃ συναπτόμενος καὶ ἐπὶ κατορθουμένοις τελούμενος:\nεἰ δὲ καὶ πρότερον, ἐν σοὶ καταλείψω τὴν σκέψιν. μόνον\nτελεσθείη μοι τὰ πάτρια πρότερον. καὶ οἶδα ὡς ἐπινεύσεις,\nἱεροῖς τε ἐκ παίδων, ὡς φῄς, ἀνακείμενος, καὶ\nτὸ περὶ τοὺς θεοὺς ὅσιον ἀποσεμνύνων.\nκαὶ ἣ μὲν ἐνταῦθα τῶν λόγων ἐπαύσατο, δακρύων\nδὲ ἤρξατο: τῶν δὲ παρόντων οἱ μὲν ἄλλοι πάντες ἐπῄνουν,\nκαὶ πράττειν οὕτως ἐκέλευόν τε καὶ ἑτοίμως ἔχειν\nἐβόων, ἐπῄνει δὲ καὶ ὁ Θύαμις, ἑκών τε τὸ μέρος καὶ\nἄκων, ὑπὸ μὲν τῆς περὶ τὴν Χαρίκλειαν ἐπιθυμίας\nκαὶ τὴν παροῦσαν ὥραν ἀπέραντον χρόνου μῆκος εἰς\nὑπέρθεσιν ἡγούμενος, ὑπὸ δὲ τῶν λόγων ὥσπερ\nτινὸς σειρῆνος κεκηλημένος καὶ πρὸς τὸ πείθεσθαι\nκατηναγκασμένος, ἅμα δέ τι καὶ πρὸς τὸ ἐνύπνιον\nἀναφέρων, καὶ τὸν γάμον κατὰ τὴν Μέμφιν ἔσεσθαι\nκαταπιστεύων. καὶ διαλύει μὲν τὸν σύλλογον,\nτὴν λείαν πρότερον διανείμας, πολλὰ τῶν ἐξαιρέτων\nαὐτὸς ἑκοντὶ παραχωρούντων κομισάμενος:\nἐπιστέλλει\nδὲ εἰς δεκάτην ηὐτρεπισμένους εἶναι, τὴν\nὁρμὴν ὡς ἐπὶ τὴν Μέμφιν ποιησομένους. τοῖς δὲ\nἝλλησι τὴν προτέραν ἀπεκλήρου σκηνήν. συνεσκήνου\nδὲ αὐτοῖς καὶ ὁ Κνήμων αὖθις ἐκ προστάγματος, οὐ\nφρουρὸς ἔτι τὸ ἐντεῦθεν ἀλλὰ συνόμιλος ἀποδεδειγμένος.\nκαὶ δίαιτάν τε ἁβροτέραν τῆς οὔσης παρεῖχεν ὁ\nΘύαμις, καὶ δὴ καὶ τὸν Θεαγένην εἰς αἰδῶ τῆς ἀδελφῆς\nὁμοδίαιτον ἐποιεῖτο. αὐτὴν δὲ τὴν Χαρίκλειαν οὐδὲ\nὁρᾶν τὰ πολλὰ διεγνώκει, τοῦ μὴ τὴν θέαν ὑπέκκαυμα\n\n\nγίνεσθαι τοῦ ἐγκειμένου πόθου, καὶ πρᾶξαί τι παρὰ τὰ\nδόξαντα καὶ προδηλωθέντα καταναγκασθείη.\nκαὶ ὁ μὲν Θύαμις ἐκ τούτων παρῃτεῖτο τὴν ὄψιν\nτῆς κόρης, οὐ δυνατὸν βλέπειν ἅμα καὶ σωφρονεῖν\nἡγούμενος: ὁ δὲ Κνήμων, ἐπειδὴ τάχιστα πάντες ἐκποδὼν\nἦσαν ἄλλος κατ̓ ἄλλο τῆς λίμνης καταδύντες,\nἣν τῷ Θεαγένει βοτάνην ὑπέσχετο τῇ προτεραίᾳ,\nμαστεύων ὀλίγον τῆς λίμνης ἄπωθεν ἐπορεύετο.\nκἀν τούτῳ σχολῆς ἐπιλαβόμενος ὁ Θεαγένης ἐδάκρυέ\nτε καὶ ἀνῴμωζε, πρὸς μὲν τὴν Χαρίκλειαν οὐδ̓\nὁτιοῦν διαλεγόμενος, θεοὺς δὲ συνεχῶς ἐπικαλούμενος\nμάρτυρας. τῆς δέ, εἰ τὰ συνήθη καὶ κοινὰ ταῦτα θρηνεῖ\nπυνθανομένης, ἢ μή τι πεπόνθοι καινότερον, καὶ τί\nγένοιτ̓ ἄν, ἔφη ὁ Θεαγένης, καινότερον ἢ τί ἀθεμιστότερον\nὅρκων μὲν καὶ σπονδῶν παραβαινομένων, Χαρικλείας\nδὲ λήθην ἐμοῦ λαβούσης καὶ πρὸς ἄλλων γάμους\nἐπινευούσης; εὐφήμησον, ἔφη ἡ κόρη, μηδέ μοι γίνου\nτῶν συμφορῶν βαρύτερος, μηδὲ τοσαύτην ἔχων ἐκ τῶν\nπαρελθόντων τὴν κατ̓ ἐμοῦ διὰ τῶν ἔργων δοκιμασίαν,\nἐκ λόγων ἐπικαίρων καὶ πρός τι χρειῶδες εἰρημένων\nἄγε δἰ ὑποψίας. εἰ δὲ μή, γίνεται τοὐναντίον, καὶ\nμᾶλλον αὐτὸς μεταβάλλεσθαι δόξεις ἢ μεταβαλλομένην\nεὑρήσεις. ἐγὼ γὰρ δυστυχεῖν μὲν οὐκ ἀρνοῦμαι, μὴ\nσωφρονεῖν δὲ οὐδὲν οὕτω βίαιον ὥστε με μεταπεισθῆναι.\nἓν μόνον οἶδα μὴ σωφρονοῦσα, τὸν ἐξ ἀρχῆς ἐπὶ\nσοὶ πόθον, ἀλλὰ καὶ τοῦτον ἔννομον. οὐ γὰρ ὡς ἐραστῇ\nπειθομένη ἀλλ̓ ὡς ἀνδρὶ συνθεμένη τό τε πρῶτον\nἐμαυτὴν ἐπέδωκα, καὶ εἰς δεῦρο διετέλεσα καθαρὰν\nἐμαυτὴν καὶ ἀπὸ τῆς σῆς ὁμιλίας φυλάττουσα, πολλάκις\nμὲν ἐπιχειροῦντα διωσαμένη, τὸν δὲ ἐξ ἀρχῆς ἡμῖν\nσυγκείμενόν τε καὶ ἐνώμοτον ἐπὶ παισὶ γάμον ἔνθεσμον\nεἴ πῃ γένοιτο περισκοποῦσα. πῶς οὖν οὐκ ἂν εἴης\n\n\nἄτοπος, εἰ τὸν βάρβαρόν με τοῦ Ἕλληνος, τὸν λῃστὴν\nτοῦ ἐρωμένου πιστεύοις ἐπίπροσθεν ἄγειν; τί οὖν\nἐβούλετό σοι τὰ τῆς καλῆς δημηγορίας ἐκείνης; ἔφη ὁ\nΘεαγένης. τὸ μὲν γὰρ ἀδελφόν με σαυτῆς ἀναπλάττειν\nσοφὸν εἰς ὑπερβολήν, καὶ πόρρω τὸν Θύαμιν τῆς ἐφ̓\nἡμῖν ζηλοτυπίας ἀπάγον, καὶ συνεῖναι ἡμᾶς ἀλλήλοις\nἀδεῶς παρασκευάζον. συνίην καὶ τῆς Ἰωνίας καὶ τῆς\nκατὰ τὴν Δῆλον πλάνης, ὅτι τῶν ὄντων ἦν καὶ ἀληθῶν\nἐπικαλύμματα, καὶ πλάνην τῷ ὄντι τοῖς ἀκούουσιν ἐπάγοντα.\nτὸ δὲ ἑτοίμως οὕτως ἐπινεύειν τὸν γάμον καὶ συντίθεσθαι\nδιαρρήδην καὶ καιρὸν ὁρίζειν, ταῦτα συμβάλλειν\nοὔτε ἐδυνάμην οὔτε ἐβουλόμην. εὐχόμην δὲ καταδῦναι\nμᾶλλον ἢ τοιαύτην ἐπιδεῖν τῶν ἐπὶ σοὶ πόνων τε\nκαὶ ἐλπίδων τὴν τελευτήν. καὶ ἡ Χαρίκλεια περιβαλοῦσα\nτὸν Θεαγένην καὶ μυρία φιλήσασα καὶ διάβροχον\nποιήσασα τοῖς δάκρυσιν, ὡς ἥδιστα, ἔφη, δέχομαί σου\nτοὺς ἐπ̓ ἐμοὶ τούτους φόβους: εὔδηλος γὰρ εἶ κἀκ\nτούτων μὴ ὀκλάσας τὸν ἐπ̓ ἐμοὶ πόθον ὑπὸ τῶν πολλῶν\nσυμφορῶν. ἀλλ̓ εὖ ἴσθι, Θεάγενες, οὐδ̓ ἂν τὸ\nπαρὸν τοῦτο ἀλλήλοις διελεγόμεθα, μὴ τούτων οὕτως\nἐπηγγελμένων. ὁρμὴν γάρ, ὡς οἶσθα, κρατούσης ἐπιθυμίας\nμάχη μὲν ἀντίτυπος ἐπιτείνει, λόγος δὲ εἴκων\nκαὶ πρὸς τὸ βούλημα συντρέχων τὴν πρώτην καὶ ζέουσαν\nφορὰν ἀνέστειλε καὶ τὸ κάτοξυ τῆς ὀρέξεως τῷ ἡδεῖ\nτῆς ἐπαγγελίας κατεύνασε. πρώτην γάρ, ὡς οἶμαι, πεῖραν\nοἱ ἀγροικότερον ἐρῶντες τὴν ὑπόσχεσιν νομίζουσι,\nκαὶ κρατεῖν, ἐπὸ τῆς ἐπαγγελίας ἡγούμενοι πραότερον\nδιάγουσιν, ἐπὶ τῶν ἐλπίδων σαλεύοντες. ἃ δὴ καὶ αὐτὴ\nπρομηθουμένη τοῖς λόγοις ἐμαυτὴν ἐξεδόμην, θεοῖς τὰ\nἑξῆς ἐπιτρέψασα καὶ δαίμονι τῷ τὴν ἀρχὴν λαχόντι τὸν\nἡμέτερον ἐπιτροπεύειν ἔρωτα. πολλὰ μία ἡμέρα καὶ\n\n\nδύο πολλάκις ἔδοσαν τῶν εἰς σωτηρίαν, καὶ τύχαι παρέσχον\nἃ βουλαῖς ἄνθρωποι μυρίαις οὐκ ἐξεῦρον. τοῦτό\nτοι καὶ αὐτὴ τὸ παρὸν ἐπινοίαις ὑπερεθέμην, τὰ\nπρόδηλα τοῖς ἀδήλοις διακρουσαμένη. φυλακτέον οὖν,\nὦ γλυκύτατε, καθάπερ πάλαισμα τὸ πλάσμα, καὶ σιγητέον\nοὐ πρὸς τοὺς ἄλλους μόνον ἀλλὰ καὶ πρὸς αὐτὸν\nΚνήμωνα. φιλάνθρωπος μὲν γάρ ἐστι περὶ ἡμᾶς καὶ\nἝλλην, ἀλλ̓ αἰχμάλωτος καὶ τῷ κρατοῦντι πλέον, ἂν\nοὕτω τύχῃ, χαριούμενος. οὔτε γὰρ φιλίας χρόνος οὔτε\nἀγχιστείας θεσμὸς ἐνέχυρον ἡμῖν ἀκριβὲς τῆς πίστεως\nαὐτοῦ τῆς περὶ ἡμᾶς δίδωσι. διὸ κἂν ἔκ τινος ὑπονοίας\nἐπιψαύσῃ ποτὲ τῶν ἡμετέρων, ἀρνητέον τὴν πρώτην.\nκαλὸν γάρ ποτε καὶ τὸ ψεῦδος, ὅταν ὠφελοῦν τοὺς λέγοντας\nμηδὲν καταβλάπτῃ τοὺς ἀκούοντας.\nταῦτα τῆς Χαρικλείας καὶ τοιαῦτα πρὸς τὸ βέλτιστον\nὑποτιθεμένης, ὁ Κνήμων εἰστρέχει λίαν ἐσπουδασμένως\nκαὶ πολὺν ἐκ τῶν ὄψεων θόρυβον ἐπαγγελλόμενος.\nκαὶ ὦ Θεάγενες, τὴν μὲν πόαν ἥκω σοι φέρων, ἔλεγε,\nκαὶ θεράπευε τὰς πληγὰς ἐπιθέμενος: χρὴ δὲ πρὸς\nἕτερα τραύματα καὶ φόνους ἴσους εἶναι παρεσκευασμένους.\nτοῦ δὲ σαφέστερον ὅ τι ποτὲ λέγοι δηλοῦν ἱκετεύοντος,\nοὐ καιρός, ἔφη, τὸ παρὸν ἀκούειν: δέος γὰρ\nπροληφθῆναι τοὺς λόγους ὑπὸ τῶν ἔργων. ἀλλ̓ ἕπου\nτὴν ταχίστην. συνεπέσθω δὲ καὶ ἡ Χαρίκλεια. καὶ παραλαβὼν\nἄμφω παρὰ τὸν Θύαμιν ἦγε. καὶ κράνος τι\nδιασμῶντα καὶ παλτὸν θήγοντα καταλαβών, εἰς καιρόν,\nἔφη, πρὸς ὅπλοις τυγχάνεις. ἀλλ̓ αὐτός τε ἔνδυναι καὶ\nτοὺς ἄλλους κέλευε: πλῆθος γὰρ πολεμίων ὅσον οὐδέπω\nπερὶ ἡμᾶς, καὶ τοσοῦτον ἀπολειπόμενον ὅσον τοῦ\nλόφου τοῦ πλησίον ὑπερκύπτοντας προϊδὼν ἥκω δρομαῖος\nτὴν ἔφοδον προμηνύσων, οὐδὲν τάχους ἀνείς,\n\n\nἀλλὰ καὶ ὅσους ἐδυνάμην ἐν τῷ διέκπλῳ τῷ μέχρι δεῦρο\nπαρασκευάζεσθαι διαγγείλας.\nἀνήλατο πρὸς ταῦτα ὁ Θύαμις, καὶ ποῦ Χαρίκλεια\nδιηρώτα, καθάπερ περὶ ἐκείνης πλέον ἢ περὶ αὑτοῦ δεδιώς.\nἐπεὶ δὲ ἐπὶ τῇ φλιᾷ τῇ πλησίον ὑπεσταλμένην\nἔδειξεν ὁ Κνήμων, σὺ μὲν λαβὼν ταύτην ἄγε εἰς τὸ\nσπήλαιον, πρὸς μόνον ἔλεγεν, οὗ καὶ τὰ κειμήλια ἡμῖν\nἐν ἀσφαλεῖ τεθησαύρισται, καὶ καθείς, ὦ φίλος, καὶ τῷ\nστομίῳ τὸ πῶμα ὡς ἔθος ἐπαγαγὼν ἧκε τὴν ταχίστην\nὡς ἡμᾶς: ὁ δὲ πόλεμος ἡμῖν μελήσει. τὸν δὲ ὑπασπιστὴν\nἱερεῖον ἄγειν προσέταττεν, ὡς ἂν θεοῖς ἐγχωρίοις\nἐναγίσαντες οὕτω τῆς μάχης ἄρχοιεν.\nκαὶ ὁ μὲν Κνήμων τὸ προστεταγμένον ἔπραττε, καὶ\nπολλὰ τὴν Χαρίκλειαν ὀδυρομένην καὶ θαμὰ πρὸς τὸν\nΘεαγένην ἐπιστρέφουσαν ἦγέ τε καὶ ἐς τὸ ἄντρον ἐνέβαλε.\nτὸ δὲ ἦν οὐ φύσεως ἔργον, οἷα πολλὰ περὶ γῆν\nτε καὶ ὑπὸ γῆν αὐτόματα σηραγγοῦται, ἀλλὰ τέχνης λῃστρικῆς\nτὴν φύσιν μιμησαμένης καὶ χειρῶν Αἰγυπτίων\nὄρυγμα, πρὸς σύλων φυλακὴν περιέργως κοιλαινόμενον.\nεἴργαστο δὲ ὧδέ πως. στόμιον ἦν αὐτῷ στενόπορόν\nτε καὶ ζοφῶδες, οἰκήματος κρυφίου θύραις ὑποκείμενον,\nὡς τὸν οὐδὸν θύραν ἄλλην τῇ καθόδῳ γίνεσθαι\nὡς πρὸς τὴν χρείαν. ἐνέπιπτέ τε αὐτῇ ῥᾳδίως καὶ ἀνεπτύσσετο:\nτὸ δὲ αὐτόθεν εἰς αὐλῶνας σκολιοὺς ἀτάκτως\nσχιζόμενον. οἱ γὰρ ἐπὶ τοὺς μυχοὺς πόροι καὶ αὔλακες,\nπῇ μὲν ἕκαστος ἰδίᾳ τεχνικῶς πλανώμενοι, πῇ δὲ ἀλλήλοις\nἐμπίπτοντες καὶ ῥιζηδὸν πλεκόμενοι, πρὸς μίαν\nεὐρυχωρίαν τὴν ἐπὶ τὸν πυθμένα συρρέοντες ἀνεστομοῦντο,\nκαθ̓ ὃ καὶ φέγγος ἀμυδρὸν ἔκ τινος διατρήσεως\nπρὸς ἄκροις τῆς λίμνης ἐνέπιπτεν.\nἐνταῦθα ὡς καθῆκε τὴν Χαρίκλειαν ὁ Κνήμων, καὶ\nπρὸς τὸ ἔσχατον τοῦ ἄντρου διεβίβασε τῇ πείρᾳ χειραγωγήσας,\n\n\nπολλὰ καὶ ἐπιθαρσύνας, καὶ ὡς εἰς ἑσπέραν\nἅμα τῷ Θεαγένει φοιτήσει κατεπαγγειλάμενος ʽοὐ γὰρ\nἐπιτρέψειν αὐτῷ συμπλακῆναι τοῖς πολεμίοις, ἀλλὰ διαδρᾶναί\nοἱ τὴν μάχην̓, οὐδὲν φθεγξαμένην ἀλλ̓ ὥσπερ\nθανάτῳ τῷ κακῷ βεβλημένην καὶ ὥσπερ ψυχῆς τοῦ\nΘεαγένους ἀφῃρημένην, ἄπνουν καὶ σιγῶσαν ἀπολιπὼν\nἀνεδύετο τοῦ σπηλαίου: καὶ τὸν οὐδὸν ἐπαγαγών, καί\nτι καὶ ἐπιδακρύσας, αὑτόν τε τῆς ἀνάγκης κἀκείνην τῆς\nτύχης, ὅτι μόνον οὐχὶ ζῶσαν εἴη καταθάψας καὶ τὸ φαιδρότατον\nτῶν ἐν ἀνθρώποις Χαρίκλειαν νυκτὶ καὶ ζόφῳ\nπαραδεδωκώς, ἀπέτρεχεν ὡς τὸν Θύαμιν. καὶ καταλαμβάνει\nζέοντα πρὸς τὴν μάχην, καὶ αὐτόν τε ἅμα τῷ\nΘεαγένει λαμπρῶς ἐξωπλισμένον, καὶ τοὺς ἤδη παῤ\nαὐτὸν συνειλεγμένους πρὸς τὸ μανικώτερον τῷ λόγῳ\nπαρασκευάζοντα. στὰς γὰρ εἰς μέσους ἔλεγε\nσυστρατιῶται, προτρέπειν μὲν ὑμᾶς οὐκ οἶδ̓ ὅ τι\nδεῖ διὰ πλειόνων, αὐτούς τε ὑπομνήσεως οὐδὲν δεομένους,\nἀλλὰ βίον ἀεὶ τὸν πόλεμον ἡγουμένους, καὶ ἄλλως\nτῆς ἀπροσδοκήτου τῶν ἐναντίων ἐφόδου τὸ παρέλκον\nτῶν λόγων ὑποτεμνομένης: ὧν γὰρ ἐν ἔργοις οἱ\nπολέμιοι, τούτους μὴ διὰ τῶν ὁμοίων σὺν τάχει τὴν\nἄμυναν ἐπάγειν παντάπασίν ἐστι τοῦ προσήκοντος\nὑστερούντων. εἰδότες οὖν ὡς οὐχ ὑπὲρ γυναικῶν ἐστὶ\nκαὶ παίδων ὁ λόγος, ὃ δὴ πολλοῖς εἰς τὸ παροξῦναι καὶ\nμόνον πρὸς μάχην ἤρκεσε ʽταυτὶ γὰρ ἡμῖν ἐλάττονος λόγου,\nκαὶ τοσαῦτα ἔχειν ἐξέσται ὅσα καὶ νικᾶν περιγίνεταἰ,\nἀλλ̓ ὑπὲρ αὐτοῦ τοῦ εἶναι καὶ ψυχῶν τῶν ἡμετέρων\nʽοὐ γὰρ ἐπὶ ῥητοῖς ποτὲ λῃστρικὸς ἔληξε πόλεμος,\nοὐδὲ ἔνσπονδον ἔσχε τὴν τελευτήν, ἀλλ̓ ἢ περιεῖναι\nκρατοῦντας ἢ τεθνάναι ἁλόντας ἀναγκαῖον̓, οὕτω τοῖς\nἐχθίστοις ψυχήν τε ἅμα καὶ σῶμα τεθηγμένοι\nσυμπίπτωμεν.\nταῦτα εἰπὼν τὸν ὑπασπιστὴν περιεσκόπει, καὶ ὀνομαστὶ\nΘέρμουθιν ἐκάλει πολλάκις: ὡς δὲ ἦν οὐδαμοῦ,\nπολλὰ διαπειλήσας ἐπὶ τὴν πορθμίδα δρομαῖος ἔσπευδεν.\nὁ γὰρ πόλεμος ἤδη συνερράγη, καὶ παρῆν ὁρᾶν καὶ\nπόρρωθεν τοὺς τὰ ἔσχατα κατὰ τὰς εἰσβολὰς τῆς λίμνης\nοἰκοῦντας ἁλισκομένους. οἱ γὰρ ἐπεληλυθότες τῶν\nὑποπιπτόντων ἢ καὶ φυγῇ χρωμένων τὰ σκάφη καὶ τὰς\nκαλύβας ἐνεπίμπρασαν: ὑφ̓ ὧν τῆς φλογὸς ἐπὶ τὸ\nπλησίον ἕλος διαρριπιζομένης καὶ τὸν πολὺν κατ̓ αὐτὸ\nκάλαμον σωρηδὸν νεμομένης ἄφραστόν τι καὶ ἀφόρητον\nἐπὶ τοὺς ὀφθαλμοὺς σέλας ἔμπυρον, ἐπὶ δὲ τὴν\nἀκοὴν ἠχὴ κατάκροτος ἐπεφέρετο. καὶ πολέμου πᾶν εἶδος\nκαὶ ἐνηργεῖτο καὶ ἐξηκούετο, τῶν μὲν ἐγχωρίων\nπροθυμίᾳ καὶ ῥώμῃ πάσῃ τὴν μάχην ὑφισταμένων, τῶν\nδὲ τῷ τε πλήθει καὶ τῆς ἐφόδου τῷ ἀπροσδοκήτῳ πλεῖστον\nὑπερφερόντων, καὶ τοὺς μὲν ἐπὶ γῆς ἀναιρούντων,\nτοὺς δὲ εἰς τὴν λίμνην αὐτοῖς σκάφεσι καὶ αὐτοῖς οἰκήμασι\nβαπτιζόντων. ὑφ̓ ὧν ἁπάντων δοῦπός τις πρὸς\nτὸν ἀέρα συμμιγὴς ᾔρετο, πεζομαχούντων ὁμοῦ καὶ\nναυμαχούντων, ὀλλύντων τε καὶ ὀλλυμένων, αἵματι τὴν\nλίμνην φοινιττόντων, πυρὶ δὲ καὶ ὕδατι συμπλεκομένων.\nἅπερ ὡς εἶδέ τε καὶ ἤκουσεν ὁ Θύαμις, ἐνθύμιον\nαὐτῷ τὸ ὄναρ γίνεται, καθ̓ ὃ τὴν Ἶσιν ἑώρα καὶ τὸν\nνεὼν ἅπαντα λαμπάδων καὶ θυσιῶν ἀνάμεστον: καὶ\nταῦτα ἐκεῖνα εἶναι τὰ νῦν ὁρώμενα, καὶ πρὸς τὰ ἐναντία\nτῶν προτέρων τὴν ὄψιν συνέβαλλεν, ὡς ἔχων οὐχ\nἕξει τὴν Χαρίκλειαν, ὑπὸ τοῦ πολέμου ταύτης ἀφαιρεθείσης,\nκαὶ ὡς φονεύσει καὶ οὐ τρώσει, ξίφει καὶ οὐκ\nἈφροδίτης νόμῳ. καὶ πολλὰ τὴν θεὰν ὡς δολερὰν ὀνειδίσας,\nκαὶ δεινὸν ἡγησάμενος εἴ τις ἄλλος ἐγκρατὴς\nἔσται Χαρικλείας, μικρὸν ἐπισχεῖν τοὺς σὺν αὑτῷ κελεύσας,\nκαὶ ὡς κατὰ τόπον μένοντας ποιεῖσθαι δεήσει\n\n\nτὴν μάχην φράσας κλοτοπεύοντας περὶ τὸ νησίδιον καὶ\nδιὰ τῶν πέριξ ἑλῶν κρυφίους τὰς ἐμβολὰς ποιουμένους\nʽἀγαπητῶς γὰρ ἂν καὶ οὕτως ἀντισχεῖν πρὸς τὸ πλῆθος\nτῶν πολεμίων̓, αὐτὸς δῆθεν ὡς τὸν Θέρμουθιν ἐπιζητήσων\nκαὶ τοῖς ἑστίοις θεοῖς κατευξόμενος, ἕπεσθαί τε\nμηδενὶ συγχωρήσας, ἐπὶ τὸ δωμάτιον ἐμμανὴς ἀνέστρεφε.\nδυσανάκλητον δὲ πρὸς ὅπερ ἂν ὁρμήσῃ τὸ βάρβαρον\nἦθος: κἂν ἀπογνῷ τὴν αὑτοῦ σωτηρίαν, προαναιρεῖν\nἅπαν τὸ φίλον εἴωθεν, ἤτοι συνέσεσθαι αὐτοῖς καὶ\nμετὰ θάνατον ἀπατώμενον, ἢ χειρὸς πολεμίας καὶ\nὕβρεως ἐξαιρούμενον. ὑφ̓ ὧν καὶ ὁ Θύαμις τῶν μὲν\nἐν χερσὶ πάντων ἀμνημονήσας, καὶ ταῦτα ὥσπερ ἄρκυσι\nτοῖς πολεμίοις κεκυκλωμένος, ἔρωτι δὲ καὶ ζηλοτυπίᾳ\nκαὶ θυμῷ κάτοχος, ἐπὶ τὸ σπήλαιον ἐλθὼν ὡς εἶχε δρόμου,\nκαθαλόμενος, ἐμβοῶν τε μέγα καὶ τὰ πολλὰ αἰγυπτιάζων,\nαὐτοῦ που περὶ τὸ στόμιον ἐντυχών τινι Ἑλληνίδι\nτῇ γλώττῃ προσφθεγγομένῃ, ἀπὸ τῆς φωνῆς ἐπ̓\nαὐτὴν χειραγωγηθεὶς ἐπιβάλλει τε τῇ κεφαλῇ τὴν λαιὰν\nχεῖρα, καὶ διὰ τῶν στέρνων παρὰ τὸν μαζὸν ἐλαύνει τὸ\nξίφος.\nκαὶ ἣ μὲν ἔκειτο πικρῶς, ἐλεεινόν τε ἅμα καὶ ἔσχατον\nκωκύσασα, ὃ δὲ ἀναδραμὼν καὶ τὸν οὐδὸν ἐπαγαγών,\nκαὶ χοῦν ὀλίγον ἐπιφορήσας, καὶ ταῦτά σοι τὰ\nπαῤ ἡμῶν νυμφικὰ δῶρα σὺν δάκρυσιν εἰπών, ἐπί τε\nτὰ σκάφη παραγενόμενος, τούς τε ἄλλους καταλαμβάνει\nδρασμὸν ἤδη βουλεύοντας τῶν πολεμίων ἐγγύθεν ὁρωμένων,\nτόν τε Θέρμουθιν ἥκοντα καὶ τὸ ἱερεῖον μεταχειριζόμενον.\nκαὶ τὸν μὲν λοιδορησάμενος, εἰπών τε\nὡς ἔφθη τὸ κάλλιστον θυμάτων ἱερουργήσας, ἐπιβαίνει\nτε τοῦ σκάφους αὐτὸς καὶ ὁ Θέρμουθις καὶ τρίτος ὁ\nἐρέτης: οὐ γὰρ πλείονας οἷά τε φέρειν τὰ λιμναῖα σκάφη,\nἀπὸ μόνου ξύλου καὶ πρέμνου παχέος ἑνὸς ἀγροικότερον\n\n\nκοιλαινόμενα. συναπαίρει δὲ καὶ ὁ Θεαγένης\nἅμα τῷ Κνήμωνι καθ̓ ἕτερον σκάφος, καὶ ἄλλος κατ̓\nἄλλο πορθμεῖον, καὶ οὕτως ἅπαντες. ἐπεὶ δὲ τῆς νήσου\nμικρὸν ἄπωθεν ἄραντες, καὶ περιπλεύσαντες μᾶλλον ἢ\nἀποπλεύσαντες, ἐπέσχον τὴν εἰρεσίαν, καὶ τὰ σκάφη\nδιέταττον ἐπὶ μέτωπον ὡς ἐναντίοι τοὺς πολεμίους δεξόμενοι,\nπλησιάσαντες μόνον καὶ μηδὲ τὸ ῥόθιον ὑπενεγκόντες\nοἱ μὲν ἄλλοι πάντες ὁμοῦ τε εἶδον καὶ ἔφευγον,\nοὐδὲ τὸν ἐνυάλιον ἔνιοι κέλαδον ἀνασχόμενοι, ὑπεχώρουν\nδὲ Θεαγένης τε καὶ ὁ Κνήμων, οὐ πρὸς τὸν\nφόβον τὸ πλέον ἐνδόντες. μόνος δὲ ὁ Θύαμις τὸ μέν τι\nτὴν φυγὴν ἴσως αἰσχυνόμενος, τάχα δέ που καὶ εἶναι\nμετὰ Χαρίκλειαν οὐκ ἀνεχόμενος, ἐνέβαλεν ἑαυτὸν τοῖς\nπολεμίοις.\nἤδη δὲ εἰς χεῖρας ἰόντων ἀνεβόησέ τις οὗτος ἐκεῖνος\nὁ Θύαμις: φυλάττου πᾶς. καὶ παραχρῆμα τὰ σκάφη\nπρὸς κύκλον ἐπιστρέψαντες εἶχον ἐν μέσῳ. τοῦ δὲ ἀμυνομένου,\nκαὶ τῷ δόρατι τοὺς μὲν τρώσαντος τοὺς δὲ\nἀνελόντος, θαύματος ἦν ἐπέκεινα τὸ γινόμενον: εἷς\nγὰρ οὐδεὶς ξίφος οὔτε ἔβαλλεν οὔτε ἔφερεν, ἀλλ̓ ἅπασαν\nἕκαστος εἰσεφέρετο σπουδὴν ζῶντα λαβεῖν. ὃ δὲ\nἀντεῖχεν ἐπὶ πλεῖστον, ἕως ἀφαιρεῖται μὲν τοῦ δόρατος\nπλειόνων ἅμα ἐπιλαβομένων, ἀποβάλλει δὲ καὶ τὸν\nὑπασπιστήν, λαμπρῶς μὲν συναγωνισάμενον, τραυματίαν\nδέ, ὥσπερ ἐδόκει, καιρίως γεγενημένον καὶ πρὸς\nτὸ ἀνέλπιστον ἐνδόντα, εἴς τε τὴν λίμνην ἑαυτὸν καθέντα,\nκαὶ βολῆς ἐκτὸς ἐμπειρίᾳ τοῦ νεῖν ἀναδύντα, χαλεπῶς\nτε πρὸς τὸ ἕλος ἀπονηξάμενον, καὶ ταῦτα οὐδενὸς\nτὴν ἐπιδίωξιν φροντίσαντος. ἤδη γὰρ τὸν Θύαμιν\nᾑρήκεσαν, καὶ νίκην ὁλόκληρον τὴν ἑνὸς ἀνδρὸς ἅλωσιν\nἡγοῦντο. καὶ τοσούτοις τοῖς φιλίοις ἐλάττους γεγονότες,\nπλέον ἔχαιρον τὸν αὐτόχειρα ζῶντα περιέποντες\n\n\nἢ τοὺς οἰκείους ᾤκτειρον ἀποβεβληκότες. οὕτως ἄρα\nλῃσταῖς καὶ ψυχῶν αὐτῶν ἐστὶ χρήματα προτιμότερα,\nκαὶ τὸ φιλίας ὄνομα καὶ συγγενείας πρὸς ἓν\nτὸ κέρδος ὁρίζεται. ὡς δὴ καὶ τούτοις συνέβαινεν.\nἐτύγχανον μὲν γὰρ ὄντες τῶν τὸν Θύαμιν καὶ τοὺς σὺν\nαὐτῷ κατὰ τὰς Ἡρακλεωτικὰς ἐκβολὰς ἀποδράντων,\nἀγανακτήσαντες δὲ ὅτι τῶν ἀλλοτρίων ἐστέρηντο, καὶ\nτὴν ἀφαίρεσιν τῶν σύλων ὡς ἰδίων περιαλγήσαντες,\nτούς τε ὑπολειφθέντας αὑτῶν οἴκοι συλλεξάμενοι\nκαὶ τὰς πέριξ ὁμοίως κώμας ἐπικαλεσάμενοι ἐπὶ ὁμοίᾳ\nκαὶ ἴσῃ τῶν ληφθησομένων διανομῇ, τῆς μὲν ἐφόδου\nκατέστησαν ἡγεμόνες, τὸν δὲ Θύαμιν ἐζώγρουν κατὰ\nτοιάνδε τινὰ αἰτίαν. Πετόσιρις ἀδελφὸς ἦν αὐτῷ κατὰ\nτὴν Μέμφιν. οὗτος ἐπιβουλῇ τὴν ἱερωσύνην τῆς προφητείας\nπαρὰ τὸ πάτριον τὸν Θύαμιν παρελόμενος νεώτερος\nαὐτὸς ὤν, τὸν προγενέστερον ἐξάρχειν λῃστρικοῦ\nπυνθανόμενος, δεδιὼς μὴ καιροῦ λαβόμενος ἐπέλθοι\nποτὲ ἢ καὶ χρόνος τὴν ἐπιβουλὴν φωράσειεν, ἅμα δὲ\nκαὶ δἰ ὑποψίας εἶναι παρὰ τοῖς πολλοῖς αἰσθανόμενος\nὡς ἀνῃρηκὼς τὸν Θύαμιν οὐ φαινόμενον, χρήματα\nπάμπολλα καὶ βοσκήματα τοῖς ζῶντα προσκομίσασιν εἰς\nτὰς κώμας τὰς λῃστρικὰς διαπέμπων ἐπεκήρυξεν: ὑφ̓\nὧν ἁλόντες οἱ λῃσταί, καὶ μηδὲ παρὰ τὸ ζέον τῆς μάχης\nτῆς μνήμης τὸ κέρδος ἀποβαλόντες, ἐπειδή τις ἐγνώρισε,\nπολλῶν θανάτων ἐζώγρησαν καὶ τὸν μὲν δέσμιον\nἐπὶ τὴν γῆν παραπέμπουσι, τὴν ἡμίσειαν αὑτῶν μοῖραν\nεἰς τὴν φυλακὴν ἀποκληρώσαντες, καὶ πολλὰ τῆς δοκούσης\nφιλανθρωπίας ἐπιμεμφόμενον, καὶ τὸν δεσμὸν\nἀγανακτοῦντα μᾶλλον ἢ θάνατον. οἱ δὲ ὑπόλοιποι πρὸς\nτὸ νησίον ἐτράπησαν ὡς τὰ ἐπιζητούμενα κειμήλια καὶ\nσῦλα κατ̓ αὐτὸ εὑρήσοντες. ὡς δὲ πᾶσαν ἐπιδραμόντες,\nκαὶ μέρος οὐδὲν ἀζήτητον ἀπολιπόντες, οὐδενὶ τῶν ἐλπισθέντων\n\n\nἢ μικροῖς ἐπετύγχανον, εἴ τι καὶ περιλέλειπτο\nκατὰ τὸ σπήλαιον ὑπὸ τῇ γῇ κρυπτόμενον, πῦρ\nἐπὶ τὰς σκηνὰς ἐμβαλόντες, ἑσπέρας ἤδη προσιούσης\nκαὶ φόβον ἐγκαταμεῖναι τῇ νήσῳ παρεχούσης, δέει τοῦ\nμὴ λοχηθῆναι πρὸς τῶν διαδράντων ἐπὶ τοὺς οἰκείους\nἀπεχώρησαν.\nἡ μὲν δὴ νῆσος ὧδε ἐπυρπολεῖτο, τοὺς δὲ ἀμφὶ τὸν\nΘεαγένην καὶ τὸν Κνήμωνα, ἕως μὲν ἥλιος ἦν ὑπὲρ\nγῆν, τὸ κακὸν ἐλάνθανέν ʽἡ γὰρ πυρὸς ὄψις ἀμαυροῦται\nδἰ ἡμέρας, ὑπὸ τῶν ἀκτίνων τοῦ θεοῦ καταυγαζομένἠ,\nἐπειδὴ δὲ ἔδυ καὶ νύκτα ἐπήγαγεν, ἥ τε φλὸξ\nἀπρόσμαχον τὴν αὐγὴν ἀπολαβοῦσα καὶ πορρωτάτω\nδιεφαίνετο, αὐτοί τε τοῦ ἕλους τῇ νυκτὶ θαρροῦντες\nπροέκυψαν, καὶ λαμπρῶς ἤδη τὴν νῆσον ὑπὸ τοῦ πυρὸς\nἐχομένην ὁρῶσι. καὶ ὁ μὲν Θεαγένης παίων τὴν κεφαλὴν\nκαὶ τίλλων τὰς τρίχας, ἐρρίφθω, φησίν, ὁ βίος\nεἰς τὴν τήμερον: ἠνύσθω λελύσθω πάντα, φόβοι κίνδυνοι\nφροντίδες ἐλπίδες ἔρωτες. οἴχεται Χαρίκλεια,\nΘεαγένης ἀπόλωλε. μάτην ὁ δυστυχὴς δειλὸς ἐγενόμην\nκαὶ δρασμὸν ὑπέστην ἄνανδρον, σοί, γλυκεῖα, περισώζων\nἐμαυτόν. οὐ μὴν ἔτι σωθήσομαι σοῦ, φιλτάτη, κειμένης,\nοὐδὲ τῷ κοινῷ τῆς φύσεως νόμῳ, τὸ χαλεπώτατον,\nοὐδὲ ἐν χερσὶν ἀπολιπούσης τὸν βίον αἷς ἠβουλήθης.\nἀλλὰ πυρός, οἴμοι, γέγονας ἀνάλωμα, τοιαύτας\nἐπὶ σοὶ λαμπάδας ἀντὶ τῶν νυμφικῶν τοῦ δαίμονος\nἅψαντος: καὶ δεδαπάνηται τὸ ἐξ ἀνθρώπων κάλλος ὡς\nμηδὲ λείψανον τῆς ἀψεύδους ὡραιότητος διὰ νεκροῦ\nγοῦν ὑπολελεῖφθαι τοῦ σώματος. ὢ τῆς ὠμότητος καὶ\nτῆς ἀρρήτου τοῦ δαίμονος βασκανίας: προσαφῄρηταί\nμε καὶ τὰ τελευταῖα περιβαλεῖν. ἐσχάτων φιλημάτων\nκαὶ ἀψύχων ἀπεστερήθην.\nκαὶ ταῦτα λέγοντος καὶ τὸ ξίφος περισκοποῦντος, ὁ\n\n\nΚνήμων ἀθρόον τῆς χειρὸς ἀπεκρούσατο, καὶ τί ταῦτα;\nἔλεγεν, ὦ Θεάγενες, τί τὴν οὖσαν θρηνεῖς; ἔστι Χαρίκλεια\nκαὶ σώζεται: θάρσει. τοῦ δέ, πρὸς ἄφρονας\nταῦτα καὶ παῖδας ὦ Κνήμων, εἰπόντος, ἀπολώλεκάς με\nτὸν ἥδιστον ἀφελόμενος θάνατον, ἐπώμνυεν ὁ Κνήμων\nκαὶ ἅπαντα ἔλεγε, τὸ πρόσταγμα τοῦ Θυάμιδος, τὸ\nσπήλαιον, ὡς καθῆκεν αὐτός, ὡς ἔχει φύσεως τὸ ἄντρον,\nὡς οὐδὲν δέος εἰς τὸ βάθος διικνεῖσθαι τὸ πῦρ,\nὺπὸ τῶν ἀπείρων ἑλιγμῶν ἀνακοπτόμενον. ἀνέπνει\nπρὸς ταῦτα ὁ Θεαγένης, καὶ πρὸς τὴν νῆσον ἔσπευδε,\nκαὶ τὴν οὐ παροῦσαν τῷ νῷ περιέβλεπε, καὶ θάλαμον\nἑαυτῷ τὸ σπήλαιον ἀνέπλαττε, τοὺς ἐσομένους αὐτῷ\nκατ̓ αὐτὸ θρήνους ἀγνοῶν. ἀνήγοντο οὖν ἐσπουδασμένως,\nαὐτερέται τὸν πλοῦν ἀνύοντες: ὁ γὰρ δὴ\nπορθμεύων αὐτοῖς κατὰ τὴν πρώτην συμβολὴν καθάπερ\nἀπὸ ὕσπληγος τῆς βοῆς ἀπεσφενδόνητο. τῇδε οὖν\nκἀκεῖσε παρεφέροντο τοῦ εὐθέος, οἷα δὴ ἀπειρίᾳ τε\nτὴν εἰρεσίαν οὐχ ὁμοζυγοῦντες, καί τι καὶ ἀνέμου πρὸς\nἐναντίον ἐμπίπτοντος. ἀλλ̓ ἐνίκα τὴν ἀτεχνίαν τῆς γνώμης\nτὸ πρόθυμον.\nχαλεπῶς δὲ καὶ σὺν ἱδρῶτι πολλῷ τῇ νήσῳ προσορμίσαντες,\nὡς εἶχον τάχους, ἐπὶ τὰς σκηνὰς ἀνέτρεχον.\nκαὶ τὰς μὲν καταλαμβάνουσιν ἤδη κατῃθαλωμένας καὶ\nτῷ τόπῳ μόνῳ γνωριζομένας, τὸν λίθον δὲ τὸν οὐδὸν\nτοῦ σπηλαίου τὸ κάλυμμα διαφαινόμενον. ὁ γὰρ ἄνεμος\nἐπίφορος ταῖς καλύβαις ἐμπνεύσας, καὶ οἷα δὴ λεπτοῖς\nκαλάμοις, καὶ τούτοις ἑλείοις, διαπλόκους τῇ ῥιπῇ\nκατὰ πάροδον καταφλέξας, μικροῦ καὶ ἰσόπεδον ἐπεδείκνυ\nτὸ ὑποκείμενον, τῆς μὲν φλογὸς ὀξέως μαρανθείσης\nκαὶ εἰς τέφραν ἀναλυθείσης, τῆς δὲ σποδιᾶς τῆς\nμὲν πολλῆς τῷ ῥοίζῳ παρενεχθείσης, ὀλίγης δὲ τῆς ὑπολειπομένης\nπρὸς τὸ πνέον ἁπάσης σχεδὸν ἀποσβεσθείσης\n\n\nκαὶ πρὸς τὸ βάσιμον ἀποψυγείσης. δᾷδας οὖν ἡμιφλέκτους\nἀνευρόντες καὶ λείψανα καλάμων ἐξάψαντες\nκαὶ τὸ στόμιον ἀνοίξαντες κατέθεον ἡγουμένου τοῦ\nΚνήμωνος. ἐπεὶ δὲ ὀλίγον ἀπέβησαν, ἀθρόον ὁ Κνήμων\nἀνέκραγεν ὦ Ζεῦ, τί τοῦτο; ἀπολώλαμεν: ἀνῄρηται\nΧαρίκλεια. καὶ τό τε λαμπάδιον εἰς τὴν γῆν καταβαλὼν\nἀπέσβεσε, καὶ τὼ χεῖρε τοῖς ὀφθαλμοῖς ἐπαγαγών,\nεἰς γόνυ τε ὀκλάσας, ἐθρήνει. ὁ δὲ Θεαγένης\nὥσπερ τινὸς πρὸς βίαν ὤσαντος ἐπὶ τὸ σῶμα τῆς κειμένης\nκατενεχθείς, ὃ μὲν ἐπὶ πλεῖστον ἀπρὶξ εἴχετο καὶ\nπροσεπεφύκει πανταχόθεν ἐναγκαλιζόμενος: ὁ δὲ\nΚνήμων ὅλον ὄντα πρὸς τῷ πάθει καταμαθὼν καὶ τῇ\nσυμφορᾷ βεβαπτισμένον, δεδιώς τε μή τι κακὸν ἑαυτὸν\nἐργάσηται, τὸ ξίφος ὑφαιρεῖ λάθρᾳ τῆς θήκης ὑπὸ\nτὴν πλευρὰν αἰωρουμένης, καὶ μόνον καταλιπὼν ἀνέδραμεν\nὡς τὰς δᾷδας ἀναψόμενος.\nκἀν τούτῳ τραγικόν τι καὶ γοερὸν ὁ Θεαγένης βρυχώμενος\nὢ πάθους ἀτλήτου φησίν, ὢ συμφορᾶς θεηλάτου.\nτίς οὕτως ἀκόρεστος ἐρινὺς τοῖς ἡμετέροις κακοῖς\nἐνεβάκχευσε, φυγὴν τῆς ἐνεγκούσης ἐπιβαλοῦσα,\nκινδύνοις θαλασσῶν, κινδύνοις πειρατηρίων ὑποβαλοῦσα,\nλῃσταῖς παραδοῦσα πολλάκις, τῶν ὄντων ἀλλοτριώσασα;\nἓν μόνον ἀντὶ πάντων ὑπελείπετο: καὶ\nτοῦτο ἀνήρπασται. κεῖται Χαρίκλεια, καὶ πολεμίας χειρὸς\nἔργον ἡ φιλτάτη γεγένηται, δῆλον μὲν ὡς σωφροσύνης\nἀντεχομένη καὶ ἐμοὶ δῆθεν ἑαυτὴν φυλάττουσα,\nκεῖται δ̓ οὖν ὅμως ἡ δυστυχής, οὐδὲν μὲν αὐτὴ τῆς\nὥρας ἀποναμένη, εἰς οὐδὲν δ̓ ὄφελος ἐμοὶ γενομένη.\nἀλλ̓ ὦ γλυκεῖα, πρόσφθεγξαι τὰ τελευταῖα καὶ εἰωθότα:\nἐπίσκηψον, εἴ τι καὶ κατὰ μικρὸν ἐμπνεῖς. οἴμοι,\nσιωπᾷς, καὶ τὸ μαντικὸν ἐκεῖνο καὶ θεηγόρον\nστόμα σιγὴ κατέχει, καὶ ζόφος τὴν πυρφόρον καὶ χάος\n\n\nτὴν ἐκ τῶν ἀνακτόρων κατείληφεν. ὀφθαλμοὶ δὲ ἀφεγγεῖς\nοἱ πάντας τῷ κάλλει καταστράψαντες, οὓς οὐκ εἶδεν\nὁ φονεύσας, οἶδα ἀκριβῶς. ἀλλ̓ ὦ—τί ἄν σέ τις\nὀνομάσειε; νύμφην; ἀλλ̓ ἀνύμφευτος. γαμετήν; ἀλλ̓\nἀπείρατος. τίνα οὖν ἀνακαλέσω; τίνα προσφθέγξομαι\nλοιπόν; ἢ ἄρα τὸ πάντων ὀνομάτων ἥδιστον, Χαρίκλειαν;\nὦ Χαρίκλεια, θάρσει, πιστὸν ἔχεις τὸν ἐρώμενον:\nἀπολήψῃ με μικρὸν ὕστερον. ἰδοὺ γάρ σοι χοὰς\nἐπάξω τὰς ἐμαυτοῦ σφαγάς, καὶ σπείσομαι τὸ σοὶ φίλιον\nαἷμα τοὐμόν. ἕξει δὲ ἡμᾶς αὐτοσχέδιον μνῆμα\nτόδε τὸ σπήλαιον. ἐξέσται πάντως ἀλλήλοις συνεῖναι\nμετὰ γοῦν θάνατον, εἰ καὶ ζῶσιν ὁ δαίμων οὐκ\nἐπέτρεψε.\nκαὶ ἅμα λέγων ἐπέβαλε τὴν χεῖρα ὡς τὸ ξίφος σπασόμενος.\nὡς δὲ οὐχ εὕρισκεν, ὦ Κνήμων ἐβόησεν, ὡς\nσύ με ἀπολώλεκας, προσηδίκησας δὲ καὶ Χαρίκλειαν,\nτῆς ἡδίστης αὐτὴν κοινωνίας ἤδη δεύτερον ἀποστερήσας.\nκαὶ ταῦτα διεξιόντος, ἐκ μυχῶν τοῦ σπηλαίου φωνῆς\nτις ἦχος ἐξηκούετο, Θεάγενες καλούσης. ὃ δὲ οὐδὲν\nταραχθεὶς ὑπήκουσέ τε, καὶ ἥξω φιλτάτη ψυχή ἔλεγεν.\nεὔδηλος εἶ περὶ γῆν ἔτι φερομένη, τὸ μὲν τοιούτου\nσώματος, οὗ πρὸς βίαν ἐξηλάθης, ἀποστατεῖν οὐ\nφέρουσα, τὸ δὲ διὰ τὸ ἄταφον ἴσως ὑπὸ νερτερίων εἰδώλων\nεἰργομένη. κἀν τούτῳ τοῦ Κνήμωνος ἅμα δᾳσὶν\nἡμμέναις ἐπιστάντος, αὖθις ὁ αὐτὸς ἦχος ἐξηκούετο,\nκαὶ ἦν τὸ λεγόμενον Θεάγενες. ὁ δὲ Κνήμων ἀναβοήσας\nὦ θεοί ἔφη, οὐ Χαρικλείας ἐστὶν ἡ φωνή; σώζεσθαί\nμοι δοκεῖ, Θεάγενες: ἀπὸ γὰρ τῶν ἐσχάτων, καὶ\nκαθ̓ ὃ μέρος αὐτὴν οἶδα τοῦ ἄντρου καταλιπών, ἡ\nφωνή μοι βάλλει τὴν ἀκοήν. οὐ παύσῃ, ἔφη ἔφη ὁ Θεαγένης,\nἀπατῶν με πολλάκις; καὶ μὴν ἀπατῶ σε καὶ ἀπατῶμαι\nτὸ μέρος, εἶπεν ὁ Κνήμων, εἰ Χαρίκλειαν οὖσαν\n\n\nταυτηνὶ τὴν κειμένην εὕροιμεν. καὶ ἅμα λέγων ἀνέστρεφεν\nἐπ̓ ὄψιν τὴν κειμένην, καὶ ἰδών, τί τοῦτο;\nἀνέκραγεν, ὦ δαίμονες τεράστιοι: Θίσβης ἡ ὄψις.\nὑπέβη δὲ εἰς τοὐπίσω, καὶ τρόμῳ συσχεθεὶς ἀχανὴς\nεἱστήκει.\nὁ δὲ Θεαγένης ἔμπνους ἐκ τῶνδε γενόμενος, καὶ\nπρὸς τὸ εὔελπι τὴν γνώμην ἐπιστρέφων, ἀνεκαλεῖτό τε\nλιποψυχοῦντα τὸν Κνήμωνα, καὶ παρὰ τὴν Χαρίκλειαν\nὡς ὅτι τάχιστα ποδηγεῖν ἱκέτευε. μικρὸν οὖν διαλιπὼν\nεἰς ἑαυτόν τε γενόμενος ὁ Κνήμων τὴν κειμένην αὖθις\nἐπεσκοπεῖτο. ἣ δὲ ἦν ἀληθῶς ἡ Θίσβη: καὶ ξίφος τε\nπλησίον ἐκπεπτωκὸς ἐγνώριζεν ἀπὸ τῆς λαβῆς, ὃ παρὰ\nτὸν φόνον ὁ Θύαμις ὑπὸ θορύβου καὶ σπουδῆς ἐναπέλιπε\nτῇ σφαγῇ, καὶ δέλτον τινὰ τῶν στέρνων ὑπὸ τῇ\nμασχάλῃ προκύπτουσαν ἀνελόμενος ἐπειρᾶτό τι τῶν ἐγγεγραμμένων\nἐπιέναι. ἀλλ̓ ὁ Θεαγένης οὐκ εἴα λιπαρῶς\nἐγκείμενος, καὶ τὴν φιλτάτην λέγων κομιζώμεθα πρότερον,\nεἰ μή τις ἡμᾶς παίζει καὶ νυνὶ δαίμων: ταῦτα\nδὲ ἐξέσται καὶ μετὰ ταῦτα γινώσκειν. ἐπείθετο ὁ Κνήμων:\nκαὶ τήν τε δέλτον ἐπικομιζόμενοι καὶ τὸ ξίφος\nἀνελόμενοι παρὰ τὴν Χαρίκλειαν ἔσπευδον. ἣ δὲ χερσί\nτε ἅμα καὶ ποσὶν ἐπὶ τὴν αὐγὴν ἀνερπύσασα, προσδραμοῦσά\nτε τῷ Θεαγένει, τοῦ αὐχένος ἐξήρτητο. καὶ ἣ\nμὲν ἔχω σε Θεάγενες; ὃ δὲ ζῇς μοι Χαρίκλεια; πολλάκις\nἔλεγον: καὶ τέλος εἰς τοὔδαφος ἀθρόον καταφέρονται,\nκαὶ εἴχοντο ἀλλήλων, ἄναυδοι μὲν ἀλλ̓ ὥσπερ\nἡνωμένοι. καὶ μικρὸν ἔδει ἀποθνήσκειν αὐτούς: οὕτως\nἄρα καὶ τὸ χαρᾶς ὑπερβάλλον εἰς ἀλγεινὸν. περιέστη\nπολλάκις, καὶ τῆς ἡδονῆς τὸ ἄμετρον ἐπίσπαστον λύπην\nἐγέννησεν. ὡς δὴ κἀκεῖνοι παῤ ἐλπίδα σωθέντες ἐκινδύνευον,\nἕως ὁ Κνήμων πίδακά τινα διαμώμενος, καὶ\nτὴν συρρυεῖσαν κατὰ βραχὺ νοτίδα κοίλαις ταῖς χερσὶν\n\n\nὑδρευσάμενος, τὸ πρόσωπόν τε αὐτῶν ἐπέρρανε, καὶ\nθαμὰ τῶν ῥινῶν ἐπαφώμενος ἐπὶ τὸ φρονεῖν\nἐπανήγαγεν.\nοἳ δὲ ἑτέρως μὲν ἀλλήλοις ἐντυχόντες, κειμένους δὲ\nἑαυτοὺς καταλαβόντες, ὀρθωθέντες ἀθρόον ἠρυθρίων\nτὸν Κνήμωνα, καὶ πλέον ἡ Χαρίκλεια, θεωρὸν τῶνδε\nγεγενημένον, καὶ νέμειν συγγνώμην ἱκέτευον. ὃ δὲ\nἐπιμειδιάσας, καὶ πρὸς τὸ φαιδρότερον αὐτοὺς ἀνιείς,\nταῦτα μέν, ἔφη, καὶ ἐπαίνων ἄξια κατ̓ ἐμὲ κριτὴν καὶ\nἄλλον ὅστις ἔρωτι προσπαλαίσας ἡττήθη τε τὴν μάχην\nἡδέως καὶ τὰ ἐκείνου σωφρόνως πέπτωκεν ἀπαραίτητα\nπτώματα. ἀλλ̓ ἐκεῖνα ὦ Θεάγενες οὔτε ἐπαινεῖν εἶχον,\nὑπερῃσχυνόμην τε ὁρῶν ὡς ἀληθῶς, ὅτε τὴν ξένην καὶ\nπροσήκουσαν οὐδαμόθεν γυναῖκα περιπεσὼν ἐθρήνεις\nἀγεννῶς, καὶ ταῦτα περιεῖναι καὶ ζῆν σοι τὴν φιλτάτην\nἐμοῦ διατεινομένου. καὶ ὁ Θεαγένης παῦε φησίν, ὦ\nΚνήμων, διαβάλλων με πρὸς Χαρίκλειαν, ἣν ἐθρήνουν\nἐν ἀλλοτρίῳ σώματι, ταύτην εἶναι τὴν κειμένην ἡγούμενος.\nἐπεὶ δὲ ἀπάτην ἐκεῖνα θεῶν τις εὖ γε ποιῶν\nἔδειξεν, ὥρα σοι σαυτὸν ὑπομνῆσαι τῆς ἄγαν ἀνδρείας,\nὑφ̓ ἧς ἐθρήνεις μὲν ἐμοῦ τὰ ἐμὰ πρότερος, τὴν δὲ\nἀπροσδόκητον τῆς κειμένης ἐπίγνωσιν ὥσπερ ἐπὶ σκηνῆς\nδαίμονας ἀπεδίδρασκες, ἔνοπλος καὶ ξιφήρης τὴν\nγυναῖκα, νεκρὰν καὶ ταύτην, ὑποφεύγων ὁ γενναῖος\nκαὶ Ἀττικὸς πεζομάχος.\nἐγέλασαν πρὸς ταῦτα βραχύ τι καὶ βεβιασμένον,\nοὐδὲ τοῦτο ἀδάκρυτον, ἀλλ̓ ὡς ἄν ἐν τοσαύτῃ τῇ συμφορᾷ,\nπλέον τῷ θρήνῳ κεκερασμένον. μικρὸν οὖν ἡ\nΧαρίκλεια διαλιποῦσα, καὶ τὴν παρειὰν ὑπὸ τὸ οὖς\nἐπικνῶσα, μακαρίζω μὲν ἔφη τὴν θρηνηθεῖσαν ὑπὸ\nΘεαγένους, ἢ καὶ φιληθεῖσαν, ὡς φησὶ Κνήμων, ἥ τίς\nποτε καὶ ἐστίν, ἀλλ̓ εἰ μή τι με δακνομένην ἔρωτι ὑπονοεῖν\n\n\nμέλλετε, τίς ἄρα ἦν ἡ εὐδαίμων ἐκείνη καὶ δακρύων\nἀξιωθεῖσα Θεαγενείων, καὶ τίνα τρόπον τὴν\nἄγνωστον ὡς ἐμὲ φιλεῖν ἐξηπατήθης, ἐβουλόμην, εἴ πῃ\nγινώσκεις, μανθάνειν. καὶ ὃς θαυμάσεις μὲν ἔφη:\nΘίσβην δ̓ οὖν εἶναι Κνήμων ὅδε φησί, τὴν Ἀθηναίαν\nἐκείνην, τὴν ψάλτριαν, τὴν τῶν εἰς αὐτὸν ἐπιβουλῶν\nκαὶ Δημαινέτην ποιήτριαν. τῆς δὲ Χαρικλείας ἐκπεπληγμένης,\nκαὶ πῶς ἦν εἱ̓??ʼὸς ὦ Κνήμων, εἰπούσης, τὴν\nἐκ μέσης τῆς Ἑλλάδος ἐπ̓ ἐσχάτοις γῆς Αἰγύπτου καθάπερ\nἐκ μηχανῆς ἀναπεμφθῆναι; πῶς δὲ καὶ ἐλάνθανεν\nἡμᾶς δεῦρο κατιόντας; ταῦτα μὲν οὐκ ἔχω λέγειν,\nἀπεκρίνατο πρὸς αὐτὴν ὁ Κνήμων: ἃ δ̓ οὖν ἔχω γινώσκειν\nἀμφ̓ αὐτῇ, τοιάδε ἐστίν. ἐπειδὴ γὰρ ἡ Δημαινέτη\nμετὰ τὴν ἀπάτην εἰς. τὸν βόθρον ἑαυτὴν ἀπεκρήμνισεν,\nὁ δὲ πατὴρ ἐξήγγειλε τῷ δήμῳ τὸ γεγενημένον,\nπαρὰ μὲν τὴν πρώτην ἐτύγχανε συγγνώμης. καὶ\nαὐτὸς μὲν ὅπως ἂν κάθοδον ἐμοί τε λάβοι παρὰ τοῦ δήμου\nκαὶ κατὰ ζήτησιν ἐκπλεύσειε τὴν ἐμὴν διετίθετο:\nἡ δὲ Θίσβη τὴν ἀσχολίαν τὴν ἀσχολίαν τὴν ἐκείνου σχολὴν ἑαυτῆς\nἐποιεῖτο, καὶ τοῖς συμποσίοις ἀδεῶς ἑαυτήν τε καὶ τὴν\nτέχνην ἐξεμίσθου. καί ποτε καὶ παρευδοκιμήσασα τὴν\nἈρσινόην ἀναβεβλημένον αὐλοῦσαν, ἐπίτροχον αὐτὴ\nψάλλουσα καὶ γλαφυρὸν τῇ κιθάρᾳ προσᾴδουσα, ἔλαθεν\nἑταιρικὴν ζηλοτυπίαν σὺν πολλῷ καθ̓ ἑαυτῆς κινήσασα\nτῷ φθόνῳ, καὶ πλέον ὅτε τις αὐτὴν Ναυκρατίτης ἔμπορος\nὑπόχρυσος, ὄνομα Ναυσικλῆς, ἐνηγκαλίζετο, τὴν\nἈρσινόην, καὶ ταῦτα πρότερον γινωσκομένην γινωσκομένην αὐτῷ,\nπαραγκωνισάμενος, ἐπειδὴ κυρτουμένην αὐτῇ τὴν παρειὰν\nἐν τοῖς αὐλήμασιν εἶδε, καὶ πρὸς τὸ βίαιον τῶν\nφυσημάτων ἀπρεπέστερον ἐπὶ τὰς ῥῖνας ἀνισταμένην,\nτό τε ὄμμα πιμπράμενον καὶ τῆς οἰκείας ἕδρας ἐξωθούμενον.\nὑφ̓ ὧν οἰδουμένη τῷ χόλῳ καὶ ζήλῳ πυρακτουμένη,\n\n\nτοῖς οἰκείοις τῆς Δημαινέτης προσιοῦσα τὴν κατ̓\nαὐτῆς ἐπιβουλὴν ὑπὸ τῆς Θίσβης ἐξηγόρευσε, τὰ μὲν\nαὐτὴ καθ̓ αὑτὴν ὑποτοπήσασα, τὰ δὲ καὶ τῆς Θίσβης\nαὐτῇ παρὰ τὴν ἑταιρίαν ἐξειπούσης. συστάντες οὖν\nἐπὶ τὸν πατέρα τὸν ἐμὸν οἱ κατὰ γένος τῇ Δημαινέτῃ\nπροσήκοντες, καὶ τοὺς δεινοτάτους τῶν ῥητόρων πρὸς\nτὴν κατηγορίαν ἐπὶ πολλοῖς χρήμασιν ἀναβιβασάμενοι,\nἄκριτον καὶ ἀνέλεγκτον ἀνηρῆσθαι τὴν Διμαινέτην\nἐβόων, καὶ τὴν μοιχείαν προκάλυμμα τοῦ φόνου συγκεῖσθαι\nδιεξῄεσαν, καὶ ἐπιδεικνύναι τὸν μοιχὸν ἢ ζῶντα\nἢ τεθνηκότα ἠξίουν, ἢ καὶ τοὔνομα φράζειν μόνον ἐκέλευον:\nκαὶ τέλος τὴν Θίσβην εἰς βασάνους ἐξῄτουν.\nὡς δὲ ὑποσχόμενος ὁ πατὴρ οὐκ εἶχε παραδιδόναι προϊδομένης\nταῦτα ἐκείνης, ἔτι τῆς δίκης συνισταμένης, καὶ\nʽοὕτω συγκείμενον αὐτῇ πρὸς τὸν ἔμπορον̓ δρασμῷ\nχρησαμένης, ὁ δῆμος ἀγανακτήσας φονέα μὲν οὐκ ἔκρινεν,\nἅπαντα ὡς ἔσχεν ὑποθέμενον, ὡς δὲ συναίτιον\nτῆς τε εἰς Δημαινέτην ἐπιβουλῆς καὶ τῆς ἐμῆς ἀδίκου\nφυγῆς τοῦ τε ἄστεος ἐδίωξε καὶ δημεύσει τῶν ὄντων\nἐζημίωσε, τοιαύτης τῶν δευτέρων γάμων τῆς πείρας\nἀπονάμενον. οὕτω μὲν ἡ κακίστη Θίσβη καὶ δίκας ὑπ̓\nὄψεσι νυνὶ ταῖς ἐμαῖς ὑποσχοῦσα τῶν Ἀθηνῶν ἐξέπλευσε.\nκαὶ ταῦτα μόνον ἔχω γινώσκειν, Ἀντικλέους\nτινὸς κατὰ τὴν Αἴγιναν ἐξαγγείλαντος, ᾧ καὶ δεῦρο\nεἰς τὴν Αἴγυπτον συνέπλευσα, εἴ πῃ κατὰ τὴν Ναύκρατιν\nἀνεύροιμι τὴν Θίσβην, καὶ εἰς τὰς Ἀθήνας ἐπαναγαγὼν\nλύσαιμι μὲν τὰς κατὰ τοῦ πατρὸς ὑπονοίας τε\nκαὶ αἰτίας, ἀπαιτήσαιμι δὲ τῶν εἰς πάντας ἡμᾶς ἐπιβουλῶν\nτὰς δίκας, ἔνθα δὴ νυνὶ καὶ σὺν ὑμῖν ἐξετάζομαι.\nτὴν δὲ αἰτίαν, καὶ ὅπως, καὶ ὅσα τοὺς μεταξὺ χρόνους\nὑποστάς, εἰσαῦθις ἀκούσεσθε. τὸ δὲ ὅπως ἡ Θίσβη\nκατὰ τὸ ἄντρον καὶ πρὸς τίνων ἀνῄρηται, θεοῦ τινὸς\nἂν ἴσως δεήσειε φράζοντος. ἀλλ̓ εἰ δοκεῖ, τὴν δέλτον,\nἣν πρὸς τοῖς στέρνοις αὐτῆς εὑρήκαμεν, ἐπισκοπῶμεν:\nεἰκός τι πλέον ἐντεῦθεν ἡμᾶς ἐκμαθεῖν.\nἐδόκει ταῦτα, καὶ διανοίξας ἐπήρχετο: καὶ ἦν τὰ\nγεγραμμένα τοιάδε.\nΚνήμωνι τῷ ʽ??ʼεσπότῃ ἡ πολεμία καὶ ἐπαμύνασα Θίσβη.\nπρῶτα μὲν εὐαγγελίζομαί σε τὴν Δημαινέτης τελευτήν, δἰ ἐμοῦ\nμὲν ὑπὲρ σοῦ γενομένην, τὸ δὲ ὅπως, εἴ με προσδέξαιο, παροῦσα\nδιηγήσομαι. ἔπειτα φράζω κατὰ τήνδε με νυνὶ εἶναι τὴν νῆσον\nδεκάτην ἤδη ταύτην ἡμέραν, πρός τινος τῶν τῇδε λῃστῶν ἁλοῦσαν,\nὃς καὶ ὑπασπιστὴς εἶναι τοῦ λῃστάρχου θρύπτεται, κἀμὲ\nκατακλείσας ἔχει, μηδὲ ὅσον προκύψαι τῶν θυρῶν ἐπιτρέπων,\nὡς μὲν αὐτός φησι, διὰ φιλίαν τὴν περὶ ἐμὲ ταύτην ἐπιθεὶς τὴν\nτιμωρίαν, ὡς δὲ ἔχω συμβάλλειν, ἀφαιρεθῆναί με πρός τινος\nδεδιώς. ἀλλ̓ ἐγώ σε θεῶν τινὸς ἐνδόντος καὶ εἶδον ὦ δέσποτα\nπαριόντα καὶ ἐγνώρισα, καὶ τήνδε σοι τὴν δέλτον διὰ τῆς συνοίκου\nπρεσβύτιδος λάθρᾳ διεπεμψάμην, τῷ καλῷ καὶ Ἕλληνι καὶ\nφίλῳ τοῦ ἄρχοντος ἐγχειρίζειν φράσασα. ἐξελοῦ δή με χειρῶν\nλῃστρικῶν, καὶ ὑπόδεξαι τὴν σαυτοῦ θεραπαινίδα. καὶ εἰ μὲν\nβούλει, σῶζε, μαθὼν ὡς ἃ μὲν ἀδικεῖν ἔδοξα, βιασθεῖσα, ἃ δὲ\nτετιμώρημαι τὴν σοὶ πολεμίαν, ἑκοῦσα διεπραξάμην: εἰ δὲ ἔχει\nσέ τις ἀμετάκλητος ὀργή, κέχρησο ταύτῃ κατ̓ ἐμοῦ πρὸς ὃ βούλει.\nμόνον ὑπὸ σὲ γενοίμην, εἰ καὶ τεθνάναι δέοι: βέλτιον γὰρ\nὑπὸ χειρῶν ἀνῃρῆσθαι τῶν σῶν καὶ κηδείας μεταλαβεῖν Ἑλληνικῆς,\nἢ θανάτου βαρυτέραν ζωὴν καὶ φίλτρον βαρβαρικὸν ἔχθρας\nἀνιαρότερον τῆς Ἀττικῆς ἀνέχεσθαι.\nτοιαῦτα μὲν ἡ Θίσβη καὶ ἡ δέλτος ἔφραζεν: ὁ δὲ\nΚνήμων ὦ Θίσβη ἔφη, σὺ μὲν καλῶς ποιοῦσα τέθνηκας,\nκαὶ γέγονας ἡμῖν αὐτάγγελος τῶν ἑαυτῆς συμφορῶν,\nἐξ αὐτῶν ἐγχειρίσασα τῶν σῶν σφαγῶν τὴν διήγησιν.\nοὕτως ἄρα τιμωρὸς ἐρινὺς γῆν ἐπὶ πᾶσαν, ὡς\nἔοικεν, ἐλαύνουσά σε, οὐ πρότερον ἔστησε τὴν ἔνδικον\nμάστιγα πρὶν καὶ ἐν Αἰγύπτῳ με τυγχάνοντα τὸν ἠδικἡ??ʼένον\nθεατὴν ἐπιστῆσαι τῆς κατὰ σοῦ ποινῆς. ἀλλὰ\nʽ??ʼ ἦν ἄρα ὃ καὶ πάλιν σε κατ̓ ἐμοῦ τεχναζομένην καὶ\n\n\nσοφιστεύουσαν διὰ τοῦ γράμματος ἡ δίκη προαφείλετο\nτῶν ἐγχειρημάτων; ὡς κἀγώ σε καὶ κειμένην ἔχω δἰ\nὑποψίας, καὶ σφόδρα δέδοικα μὴ καὶ πλάσμα ἐστὶν ἡ\nΔημαινέτης τελευτή, κἀμὲ μὲν ἠπάτησαν οἱ ἐξαγγείλαντες,\nσὺ δὲ καὶ διαπόντιος ἥκεις ἑτέραν καθ̓ ἡμῶν\nσκηνὴν Ἀττικὴν καὶ ἐν Αἰγύπτῳ τραγῳδήσουσα. οὐ\nπαύσῃ, ἔφη ὁ Θεαγένης, ἄγαν ἀνδριζόμενος, εἴδωλά τε\nκαὶ σκιὰς εὐλαβούμενος; οὐ γὰρ δὴ κἀμέ γε καὶ τὴν\nἐμὴν ὄψιν εἴποις ἂν ὡς ἐγοήτευσεν, οὐδὲν κοινωνοῦντα\nτοῦ δράματος. ἀλλ̓ ἣ μὲν κεῖται σῶμα νεκρὸν ὡς ἀληθῶς,\nκαὶ τούτου γε ἕνεκα θάρσει παντοίως ὦ Κνήμων:\nτίς δὲ ἄρα ποτέ ἐστιν ὁ σὸς εὐεργέτης ὁ ταύτην ἀνῃρηκώς,\nἢ πῶς δεῦρο καθειμένην ἢ πότε, σφόδρα διαπορῶν\nἐκπέπληγμαι. τὰ μὲν ἄλλα οὐκ ἔχω λέγειν, ἔφη\nὁ Κνήμων, ὁ δὲ ἀνῃρηκὼς ἐπίπαν ἐστὶ Θύαμις, εἰ δεῖ\nτῷ ξίφει τεκμαίρεσθαι, ὃ παρὰ τὴν σφαγὴν εὑρήκαμεν:\nἐκείνου γὰρ εἶναι γνωρίζω, καὶ τὸ ἐπίσημον τουτὶ τῆς\nλαβῆς ἐλέφας εἰς ἀετὸν ἐκτετόρνευται. ἆῤ οὖν εἴποις\nἄν, φησὶν ὁ Θεαγένης, καὶ ὅπως καὶ πότε καὶ δἰ ἣν αἰτίαν\nἔδρα τὸν φόνον; καὶ πῶς ταῦτα ἄν εἰδείην; ἀπεκρίνατο:\nοὐ γὰρ δὴ μαντικόν με τόδε τὸ σπήλαιον ἀνέδειξε,\nκαθάπερ τὸ ἄδυτον τὸ Πυθοῖ, καὶ ἐν Τροφωνίου\nλόγος θεοφωνεῖν τοὺς ὑπελθόντας. ἀνῴμωξαν\nἀθρόον ὁ Θεαγένης καὶ ἡ Χαρίκλεια, καὶ ὦ Πυθοῖ καὶ\nΔελφοί θρηνοῦντες ἐβόων. ὁ δὲ Κνήμων ἐκπέπληκτο,\nκαὶ ὅ τι πεπόνθοιεν πρὸς τὸ ὄνομα τῆς Πυθοῦς οὐκ\nεἶχε συμβάλλειν.\nκαὶ οἳ μὲν ἐν τούτοις ἦσαν, ὁ δὲ Θέρμουθις ὁ τοῦ\nΘυάμιδος ὑπασπιστής, ἐπειδὴ κατὰ τὴν μάχην τρωθεὶς\nἀπενήξατο πρὸς τὴν γῆν, νυκτὸς ἐπιγενομένης πορθμείῳ\nφερομένῳ κατὰ τὸ ἕλος ἐκ τῶν ναυαγίων ἐπιτυχών,\nἑαυτόν τε ἐνθέμενος, ἐπὶ τὴν νῆσον καὶ παρὰ τὴν\n\n\nΘίσβην ἔσπευδε. ταύτην ὀλίγων πρόσθεν ἡμερῶν ἀγομένην\nὑπὸ τοῦ ἐμπόρου τοῦ Ναυσικλέους κατά τινα\nστενὴν τῆς ὑπωρείας ὁδὸν λοχήσας ὁ Θέρμουθις ἀφῄρητο:\nπαρὰ δὲ τὸν τοῦ πολέμου θόρυβον καὶ τὴν τῶν\nἐναντίων ἔφοδον, ὅτε αὐτὸν οἴσοντα τὸ ἱερεῖον ἀπέστελλεν\nὁ Θύαμις, ἔξω βελῶν ποιούμενος καὶ περισώζειν\nἑαυτῷ βουλόμενος, ἔλαθεν εἰς τὸ σπήλαιον καθεὶς\nκαὶ πρὸς τὸν τάραχον καὶ τὴν σπουδὴν αὐτοῦ που περὶ\nτὸ στόμιον καταλιπών. ἔνθα, ὡς ἐνεβλήθη κατὰ τὴν\nπρώτην, ἐγκαταμείνασαν δέει τε τῶν παρόντων φόβων\nκαὶ ἀγνοίᾳ τῶν πρὸς τὰ βάθη φερουσῶν ἀτραπῶν,\nἐντυχὼν ὁ Θύαμις ὡς Χαρίκλειαν ἀνῄρει τὴν Θίσβην.\nπαρὰ δὴ ταύτην, ὡς διαδράσας τὸν ἐκ τοῦ πολέμου\nκίνδυνον, ὁ Θέρμουθις ἐπειγόμενος, ἐπειδὴ τῇ νήσῳ\nπροσέσχεν, ὡς εἶχε τάχους, ἐπὶ τὰς σκηνὰς ἀνέτρεχε.\nκαὶ αἳ μὲν ἦσαν οὐδὲν ἔτι πλὴν ὅτι τέφρα, τὸ δὲ στόμιον\nἀπὸ τοῦ λίθου χαλεπῶς ἀνευρών, καλάμους τε, εἴ\nπῄ τινες ἔτι σμυχόμενοι περιελείφθησαν, ἁψάμενος, κατέθεεν\nὡς εἶχε σπουδῆς, ὀνομαστί τε Θίσβην ἐκάλει,\nμέχρι τοῦ ὀνόματος ἑλληνίζων. ὡς δὲ εἶδε κειμένην,\nἐπὶ πολὺ μὲν ἀχανὴς εἱστήκει: τέλος δὲ θροῦν τινὰ\nκαὶ βόμβον αἰσθόμενος ἐκ τῶν κοίλων τοῦ σπηλαίου\nφερόμενον ʽδιελέγοντο γὰρ ἔτι πρὸς ἑαυτοὺς Θεαγένης\nτε καὶ Κνήμων̓ τούτους ἐκείνους εἶναι τοὺς σφαγέας\nτῆς Θίσβης εἴκαζε, καὶ ἀμηχάνως εἶχεν ὅ τι καὶ δράσειεν,\nὑπὸ μὲν θυμοῦ λῃστρικοῦ καὶ βαρβαρικῆς ὀργῆς,\nπλέον τότε δἰ ἐρωτικὴν ἀποτυχίαν ἐπιτεινομένης, ὁμόσε\nχωρεῖν αὐτόθι τοῖς νομιζομένοις αἰτίοις ἐπειγόμενος,\nἀπορίᾳ δὲ ὅπλων καὶ ξίφους ἄκων πρὸς ἐγκράτειαν\nκαταστελλόμενος.\nἐδόκει δὲ αὐτῷ βέλτιστον εἶναι μὴ ὡς πολέμιον ἐντυγχάνειν\nτὴν πρώτην, εἰ δὲ εὐπορήσειεν ἀμυντηρίου,\n\n\nμετιέναι τοὺς πολεμίους. καὶ οὕτω κρίνας ἐφίσταται\nτοῖς ἀμφὶ τὸν Θεαγένην, ἄγριόν τε καὶ τραχὺ περισκοπῶν,\nκαὶ τὸ κρυπτόμενον βούλημα τῆς ψυχῆς τῷ βλέμματι\nκαταμηνύων. οἳ δὲ ὡς εἶδον ἄνδρα γυμνὸν ἀπροσδόκητον\nτραυματίαν, φονῶντα τὴν ὄψιν, ἡ μὲν Χαρίκλεια\nκαὶ πρὸς τὰ κοιλότερα τοῦ σπηλαίου κατεδύετο,\nτάχα μὲν καὶ εὐλαβηθεῖσα, πλέον δὲ ἄρα καταισχυνθεῖσα\nτὴν γυμνὴν καὶ οὐκ εὐσχήμονα τοῦ φανέντος\nὄψιν, ὁ δὲ Κνήμων ἠρέμα καὶ ὑπεδίδρασκε, γνωρίζων\nμὲν τὸν Θέρμουθιν, ὁρῶν δὲ παῤ ἐλπίδα, καί τι τῶν\nἀτοπωτέρων αὐτὸν ἐγχειρήσειν προσδοκῶν. ἀλλὰ τὸν\nΘεαγένην οὐ κατέπληττεν ἡ θέα μᾶλλον ἢ παρώξυνε:\nκαὶ τό τε ξίφος ἐπανετείνετο ὡς πατάξων εἴ τι παράλογον\nἐγχειροίη, καὶ στῆθι ἔλεγεν οὗτος, ἢ βεβλήσῃ. βέβλησαι\nδὲ οὐδέπω, διότι σε καὶ κατὰ μικρὸν ἐγνώρισα,\nκαὶ τέως ἀμφίβολος ἥκεις τὴν γνώμην. ἐδεῖτο ὑποπεσὼν\nὁ Θέρμουθις, ἱκέτης ἐκ τοῦ καιροῦ μᾶλλον ἢ τοῦ\nτρόπου γινόμενος, καὶ τὸν Κνήμωνα πρὸς ἐπικουρίαν\nἐπεκαλεῖτο, καὶ σώζεσθαι δίκαιος εἶναι πρὸς αὐτὸν ἔλεγεν,\nἀδικεῖν τε οὐδὲν καὶ τῶν φιλίων εἰς τὴν παρελθοῦσαν\nἡμέραν γεγενῆσθαι καὶ παρὰ φίλους ἥκειν\nδιατεινόμενος.\nἐπεκλᾶτο πρὸς ταῦτα ὁ Κνήμων, καὶ προσελθὼν\nἀνέστησέ τε τῶν γονάτων ἐχόμενον τοῦ Θεαγένους, καὶ\nποῦ Θύαμις ἐπυνθάνετο συνεχῶς. ὃ δὲ πάντα ἔλεγεν,\nὡς συνέρραξε τοῖς πολεμίοις, ὡς ἐμβαλὼν εἰς μέσους\nἐμάχετο οὔτε ἐκείνων οὔτε ἑαυτοῦ φειδόμενος, ὡς ἀνῄρει\nμὲν ἀεὶ τὸν ὑπὸ χεῖρας γινόμενον, ἐδορυφορεῖτο δὲ\nαὐτὸς ἀπὸ κηρύγματος πάντα τινὰ Θυάμιδος φείδεσθαι\nπαρεγγυῶντος: καὶ τέλος ὡς ἐκεῖνος μὲν ὅ τι καὶ γέγονεν\nοὐκ ἔχοι λέγειν, αὐτὸς δὲ τραυματίας ἀπενήξατο\nπρὸς τὴν γῆν, καὶ τὸ παρὸν κατὰ ζήτησιν ἥκοι τῆς Θίσβης\n\n\nἐπὶ τὸ σπήλαιον. οἳ δέ, τί διαφέρουσαν αὐτῷ ἢ πόθεν\nγενομένην ἐπιζητοίη Θίσβην, ἠρώτων. ἔλεγε καὶ\nταῦτα ὁ Θέρμουθις, καὶ διηγεῖτο ὡς ἐμπόρων ἀφέλοιτο,\nὡς ἠράσθη μανικῶς, καὶ τὸν μὲν ἄλλον ἔκρυπτεν ἔχων\nχρόνον, παρὰ δὲ τὴν ἔφοδον τῶν πολεμίων καθῆκεν\nεἰς τὸ σπήλαιον, καὶ νῦν εὑρίσκει πρὸς τινῶν ἀνῃρημένην,\nοὓς οὐκ ἔχει μὲν γινώσκειν, μάθοι δ̓ ἂν ἡδέως\nὑπὲρ τοῦ γνῶναι καὶ τὴν αἰτίαν. καὶ ὁ Κνήμων ἄγαν\nἐσπουδασμένως, Θύαμίς ἐστιν ὁ σφαγεύς, ἔλεγεν, ἀπολύσασθαι\nτῆς ὑποψίας ἑαυτὸν ἐπειγόμενος, καὶ μαρτύριον\nἐπεδείκνυ τὸ ξίφος, ὃ παρὰ τὴν σφαγὴν εὑρήκεσαν.\nὡς δὲ εἶδεν ὁ Θέρμουθις ἔτι τοῦ αἵματος ἀποστάζον\nκαὶ τὸν πρὸ ὀλίγου φόνον θερμὸν ἔτι τὸν σίδηρον\nἀποπτύοντα, ἐγνώρισέ τε εἶναι Θυάμιδος, βαθύ τι καὶ\nβύθιον στενάξας, καὶ τὸ γεγονὸς ὅπως εἶχεν ἀμηχανῶν,\nἀχλύι καὶ σιγῇ κάτοχος ἐπὶ τὸ στόμιον ἀνεδύετο τοῦ\nσπηλαίου, καὶ παρὰ τὸ σῶμα τῆς κειμένης ἥκων, ἐπιθείς\nτε τοῖς στέρνοις τὴν κεφαλήν, ὦ Θίσβη ἔλεγε, καὶ τοῦτο\nπολλάκις, καὶ πλέον οὐδέν, ἕως τὸ ὄνομα κατὰ μέρος\nἀποτέμνων καὶ κατὰ μικρὸν ἐκλείπων ἔλαθεν εἰς ὕπνον\nἐμπεσών.\nτῷ δὲ Θεαγένει καὶ τῇ Χαρικλείᾳ συνάμα τῷ Κνήμωνι\nπάντων ἔννοια τῶν καθ̓ ἑαυτοὺς ἀθρόον ἐπεισῄει,\nκαὶ σκοπεῖν μέν τι βουλομένοις ἐῴκεσαν, τῶν δὲ\nπαρελθόντων ἀλγεινῶν τὸ πλῆθος καὶ τῶν παρουσῶν\nσυμφορῶν τὸ ἄπορον καὶ τῶν προσδοκωμένων τὸ ἄδηλον\nἐζόφου τῆς ψυχῆς τὸ λογιζόμενον. εἰς ἀλλήλους δὲ\nἐπὶ πλεῖστον ἑώρων, καὶ ἕκαστος τὸν ἕτερον εἰπεῖν τι\nπροσδοκῶν, εἶτα ἀποτυγχάνων εἰς γῆν τὸ βλέμμα ἐπέστρεφε,\nκαὶ ἀνανεύσας αὖθις ἀνέπνευσε, στεναγμῷ τὸ\nπάθος ἐπικουφίσας. καὶ τέλος κλίνει μὲν ἑαυτὸν εἰς\nτὴν γῆν ὁ Κνήμων, ὀκλάζει δὲ ἐπὶ πέτραν ὁ Θεαγένης,\n\n\nῥιπτεῖ δὲ ἐπὶ τοῦτον ἑαυτὴν ἡ Χαρίκλεια. καὶ τὸν\nὕπνον ἐπὶ πολὺ μὲν ἐπιφερόμενον διωθοῦντο, βουλήν\nτινα στήσασθαι τῶν παρόντων ἐπιθυμοῦντες, λιποθυμίᾳ\nδὲ καὶ πόνοις ἐνδόντες φύσεως νόμῳ καὶ ἄκοντες\nἐπείθοντο, καὶ πρὸς ἡδὺ κῶμα διὰ τὸ ὑπερβάλλον τῆς\nλύπης ὠλίσθησαν. οὕτως ἄρα ποτὲ σώματος πάθει καὶ\nτὸ νοερὸν τῆς ψυχῆς συνομολογεῖν ἠνέσχετο.\nἐπεὶ δὲ μικρὸν ἐσπάσαντο ὕπνου, καὶ τοσοῦτον ὅσον\nτὰ ἄκρα τῶν βλεφάρων ἐπιλεᾶναι, τῇ Χαρικλείᾳ τῇδε\nξυγκειμένῃ ὄναρ ἐφοίτησεν. ἀνὴρ τὴν κόμην αὐχμηρὸς\nκαὶ τὸ βλέμμα ὑποκαθειμένος καὶ τὴν χεῖρα ἔναιμος,\nἐμβαλὼν τὸ ξίφος, τὸν ὀφθαλμὸν αὐτῇ τὸν δεξιὸν ἐξῄρητο:\nἣ δὲ ἀνέκραγέ τε αὐτίκα, καί οἱ τὸν ὀφθαλμὸν\nἀνηρπάσθαι λέγουσα τὸν Θεαγένην ἐκάλει. καὶ ὃ μὲν\nπαρῆν αὐτίκα πρὸς τὴν κλῆσιν, καὶ τὸ πάθος ὑπερήλγει\nκαθάπερ καὶ τῶν ἐνυπνίων συναισθανόμενος: ἣ δὲ τῷ\nτε προσώπῳ τὴν χεῖρα ἐπέβαλε, καὶ τὸ μέρος ὃ κατὰ τὸ\nὄναρ ἀπώλεσεν ἐπαφωμένη πάντοθεν ἐπεζήτει. ὡς δὲ\nὄναρ ἦν, ὄναρ ἦν ἔλεγεν: ἔχω τὸν ὀφθαλμόν: θάρσει\nΘεάγενες. ἀνέπνευσε πρὸς τὴν ἀκοὴν ὁ Θεαγένης, καὶ\nεὖ μὲν ποιοῦσα, ἔφη, τὰς ἡλιακὰς ἀκτῖνας ἀποσώζεις:\nτί δὲ ἦν ὅ μοι πέπονθας, ἢ τίς ἡ περὶ σὲ πτοία γέγονεν;\nἀνὴρ ὑβριστής, ἔφη, καὶ ἀτάσθαλος, καὶ οὐδὲ τὴν σὴν\nἄμαχον καταδείσας ῥώμην, κειμένῃ μοι πρὸς τοῖς σοῖς\nγόνασιν ἐπεκώμασε ξιφήρης, καὶ τὸν ὀφθαλμὸν ᾤμην\nὡς ἐξεῖλε τὸν δεξιόν: καὶ εἴθε γε ὕπαρ ἦν, καὶ μὴ ὄναρ\nὦ Θεάγενες τὸ φανέν. τοῦ δὲ εὐφήμησον εἰπόντος, καὶ\nδιότι τοῦτο λέγοι πυνθανομένου, διότι βέλτιον ἦν, ἔφη,\nθατέρου με τῶν ὀφθαλμῶν ἐλαττωθῆναι ἤπερ ἐπὶ σοὶ\nφροντίζειν. ὡς σφόδρα δέδοικα μὴ εἰς σὲ τείνῃ τὸ ἐνύπνιον,\nὃν ὀφθαλμὸν ἐγὼ καὶ ψυχὴν καὶ πάντα ἐμαυτῆς\nπεποίημαι. παῦσαι, ἔλεγεν ὁ Κνήμων: ἐπηκροᾶτο γὰρ\n\n\nἁπάντων πρὸς τὴν ἐξ ἀρχῆς βοὴν τῆς Χαρικλείας ἀφυπνισμένος:\nἐμοὶ γὰρ ἄλλῃ πῃ φράζεσθαι τὸ ὄναρ καταφαίνεται.\nκαὶ εἴγε σοι πατέρες εἰσίν, ἀπόκριναι. τῆς\nδὲ ὁμολογούσης καὶ εἴ ποτε ἦσαν εἰπούσης, οὐκοῦν τὸν\nπατέρα σοι τεθνηκέναι νόμιζε ἔλεγε. τοῦτο δὲ ὧδε συμβάλλω.\nτοῦ προελθεῖν εἰς τὸν τῇδε βίον καὶ τοῦδε τοῦ\nφωτὸς μεταλαβεῖν τοὺς φύντας ἴσμεν αἰτίους, ὥστε εἰκότως\nἐπὶ πατέρα καὶ μητέρα τὴν ὀμμάτων συζυγίαν,\nὡς ἂν φωτεινὴν αἴσθησιν καὶ ὁρατῶν ὑπουργόν, οἱ\nὄνειροι σοφίζονται. βαρὺ μέν, ἔφη, καὶ τοῦτο, ἡ Χαρίκλεια:\nπλὴν ἀλλ̓ ἔστω γε ἀληθὲς μᾶλλον ἢ τὸ ἕτερον,\nκαὶ νικήσειεν ὁ παρὰ σοὶ τρίπους, ἐγὼ δὲ ψευδόμαντις\nἀποφανθείην. ταῦτα μὲν οὕτως ἔσται, καὶ χρὴ πιστεύειν,\nἔλεγεν ὁ Κνήμων: ἡμεῖς δὲ ὀνειρώττειν ὡς ἀληθῶς\nἐοίκαμεν, ἐνύπνια μὲν καὶ φαντασίας ἐξετάζοντες,\nτῶν δὲ καθ̓ ἑαυτοὺς περίσκεψιν οὐδ̓ ἡντιναοῦν προτιθέντες,\nκαὶ ταῦτα ἕως ἔξεστι, τοῦ Αἰγυπτίου τούτου\nʽἔλεγε δὲ τὸν Θέρμουθιν̓ ἀπολειπομένου καὶ νεκροὺς\nἔρωτας ἀναπλάττοντος καὶ θρηνοῦντος.\nὑπολαβὼν οὖν ὁ Θεαγένης, ἀλλ̓ ὦ Κνήμων, ἔφη,\nἐπειδή σε θεῶν τις ἡμῖν συνῆψε καὶ συνέμπορον τῶν\nδυστυχημάτων πεποίηκεν, ἄρχε βουλῆς: τόπων τε γὰρ\nτῶν τῇδε καὶ φωνῶν ἔμπειρος, καὶ ἄλλως ἡμεῖς νωθέστεροι\nσυνιέναι τὸ δέον, πλείονι κλύδωνι κακῶν βεβυθισμένοι.\nμικρὸν οὖν ἐπιστήσας ὁ Κνήμων τοιάδε ἔφη.\nκακῶν μὲν ὦ Θεάγενες ἄδηλον ὅστις πλεονεκτεῖ: ἀφθόνως\nγὰρ κἀμοὶ τῶν συμφορῶν ὁ δαίμων ἐπήντλησεν:\nἐπειδὴ δὲ τὰ παριστάμενα ὡς προγενεστέρῳ κελεύετε\nλέγειν, ἡ μὲν νῆσος ἥδε, ὡς ὁρᾶτε, ἔρημος, καὶ πλέον\nἡμῶν οὐδέν. καὶ χρυσοῦ μὲν καὶ ἀργύρου καὶ ἐσθῆτος\nἀφθονία ʽπολλὰ γὰρ τάδε ἃ κατὰ τὸ σπήλαιον ὑμῶν τε\nἀφελόμενοι ἄλλων τε ἀποσυλήσαντες ὁ Θύαμις καὶ οἱ\n\n\nσὺν αὐτῷ κατέθεντὀ, σίτου δὲ καὶ ἐπιτηδείων ἄλλων\nοὐδὲ ὄνομα περιλέλειπται. δέος δὲ διαφθαρῆναι μὲν\nκαταμείναντας λιμῷ, διαφθαρῆναι δὲ ἐφόδῳ τινῶν,\nἤτοι τῶν ἐναντίων πάλιν ἐλθόντων ἢ καὶ νὴ Δία τῶν\nσὺν ἡμῖν γεγονότων, εἰ καθ̓ ἕν ποτε συλλεγέντες καὶ\nτὸν ἐνθάδε θησαυρὸν οὐκ ἀγνοοῦντες ἐπέλθοιεν διὰ τὰ\nχρήματα. τότε οὐκ ἂν φθάνοιμεν παραπολλύμενοι, ἢ\nταῖς ὕβρεσι ταῖς ἐκείνων, τὸ φιλανθρωπότερον, ἐκκείμενοι:\nἄλλως τε γὰρ ἄπιστον τὸ βουκόλων γένος, καὶ\nνῦν πλέον, ὅτε τοῦ καταστέλλοντος τὴν γνώμην πρὸς\nτὸ σωφρονέστερον ἄρχοντος ἀμοιροῦσιν. ἀπολειπτέον\nοὖν ἡμῖν καὶ φευκτέον ὡς ἄρκυς τινὰς καὶ δεσμωτήριον\nτὴν νῆσον, ἀποπέμψαντας πρότερον τὸν Θέρμουθιν,\nπρόφασιν ὡς πευσόμενον καὶ πολυπραγμονήσοντα, εἴ\nτι περὶ τοῦ Θυάμιδος ἔχοι μανθάνειν. ῥᾷόν τε γὰρ ἐφ̓\nἑαυτῶν ἂν σκοποῖμεν καὶ ἐγχειροῖμεν τὰ πρακτέα: καὶ\nἄλλως ἄνδρα ἐκποδὼν ποιήσασθαι καλὸν φύσει τε ἀβέβαιον\nκαὶ λῃστρικὸν καὶ δύσεριν τὸ ἦθος, πρὸς δὲ καὶ\nὑποψίας τι φέροντα εἰς ἡμᾶς τῆς Θίσβης ἕνεκα, καὶ οὐκ\nἂν παυσόμενον εἰ μὴ ἐπιβουλεύσειεν, εἰ καιροῦ λάβοιτο.\nἐπῃνέθη ταῦτα, καὶ ἐδόκει γίνεσθαι: καὶ ὁρμήσαντες\nἐπὶ τὸ στόμιον τοῦ σπηλαίου ʽκαὶ γάρ τι καὶ ἡμέρας\nἤδη ξυνίεσαν̓ διανέστησάν τε τὸν Θέρμουθιν ὁλοσχερῶς\nτῷ ὕπνῳ κατεσχημένον, καὶ ὅσα εἰκὸς ἦν τῶν βουλευθέντων\nφράσαντες, καὶ ῥᾳδίως ὑπόκουφον ἄνδρα\nπείσαντες, τό τε σῶμα τῆς Θίσβης εἴς τι κοῖλον ἐνθέντες,\nκαὶ τὴν τέφραν τὴν ἐκ τῶν σκηνῶν ὅσα γῆν ἐπιφορήσαντες,\nκαὶ τὰ εἰωθότα διὰ τὴν ὁσίαν ἐξ ὧν ὁ καιρὸς\nἐδίδου πληρώσαντες, καὶ δάκρυα καὶ θρήνους ἀντὶ\nπάντων τῶν νομιζομένων ἐναγίσαντες, ἐξέπεμπον ἐφ̓\nἣν ἔδοξε βουλὴν τὸν Θέρμουθιν. ὃ δὲ βραχὺ προελθὼν\nἀνέστρεφέ τε, καὶ οὐκ ἂν ἔφη μόνος πορεύεσθαι,\n\n\nοὐδὲ ἀναρρίψειν τοσοῦτον κίνδυνον κατασκοπῆς, εἰ μὴ\nκαὶ Κνήμων ἐθέλοι κοινωνεῖν τῆς πράξεως. ἀποδειλιῶντα\nδὴ πρὸς ταῦτα τὸν Κνήμωνα θεασάμενος ὁ Θεαγένης\nʽκαὶ γὰρ φράζων τὰ λεχθέντα πρὸς τοῦ Αἰγυπτίου\nδῆλος ἦν ὑπεραγωνιῶν̓, σὺ δέ, ἔφη, τὴν μὲν γνώμην\nἐρρωμένος τις ἄρα ἦσθα, τὸ λῆμα δὲ ἀσθενέστερος:\nγνωρίζω σε ἄλλοις τε καὶ οὐχ ἥκιστα τοῖς νῦν. ἀλλὰ\nθῆγε τὸ φρόνημα, καὶ πρὸς τὸ ἀνδρειότερον ὄρθου τὴν\nγνώμην. τὸ μὲν γὰρ παρὸν ἀναγκαῖον δοκεῖ οὕτω\nσυντίθεσθαι τοῦ μή τινα τοῦ δρασμοῦ λαβεῖν αὐτὸν\nὑπόνοιαν, καὶ συμπορεύεσθαι τὴν πρώτην ʽδέος δὲ δήπουθεν\nοὐδὲν ἀνόπλῳ τὴν χεῖρα ξυνιέναι ξιφήρη καὶ\nπεφραγμένον αὐτόν̓, καιροῦ δὲ λαβόμενον ἐγκαταλεῖψαι\nδιαλαθόντα, καὶ ἥκειν παῤ ἡμᾶς οὗπερ ἂν συνθώμεθα.\nσυνθώμεθα δέ, εἰ δοκεῖ, κώμην τινὰ πλησίον,\nεἴ πῃ γινώσκεις ἥμερον. εὖ λέγειν ἔδοξε τῷ Κνήμωνι,\nκαὶ Χέμμιν τινὰ κώμην οὕτω καλουμένην ἔφραζεν, εὐδαίμονά\nτε καὶ πολυάνθρωπον καὶ ταῖς ὄχθαις τοῦ\nΝείλου πρὸς ἐπιτειχισμὸν τῶν βουκόλων ἐπὶ λόφου\nπαρῳκισμένην: ἀπέχειν δὲ περαιωθεῖσι τὴν λίμνην\nστάδια οὐ πολλῷ λειπόμενα τῶν ἑκατόν. δεῖν δὲ εὐθὺ\nπρὸς μεσημβρίαν ὁρῶντας ἰέναι.\nχαλεπῶς μέν, ἀπεκρίνατο\nὁ Θεαγένης, Χαρικλείας γε ταύτης ἕνεκα, τοῦ\nβαδίζειν μακρότερον ἀήθως ἐχούσης, ἐλευσόμεθα δ̓\nοὖν ὅμως, εἰς πτωχοὺς καὶ τοὺς διὰ τροφὴν ἀγύρτας\nἑαυτοὺς μεταπλάσαντες. νὴ Δία, εἶπεν ὁ Κνήμων: καὶ\nγὰρ τῶν ὄψεων σφόδρα διεστραμμένως ἔχετε, ἡ δὲ Χαρίκλεια\nκαὶ πλέον, ἅτε καὶ τὸν ὀφθαλμὸν ἀρτίως ἐκκεκομμένη.\nκαὶ ἐμοὶ δοκεῖτε τοιοίδε ὄντες οὐκ ἀκόλους\nἀλλ̓ ἄοράς τε καὶ λέβητας αἰτήσειν. πρὸς ταῦτα ἐμειδίασαν\nὀλίγον καὶ βεβιασμένον καὶ μόνοις τοῖς χείλεσιν\nἐπιτρέχον: ὅρκοις δὲ πιστωσάμενοι τὰ δόξαντα, καὶ μή\n\n\nποτε ἀπολείψειν ἑκόντες, ἐπιμαρτυράμενοι τοὺς θεούς,\nἔπραττον ὡς ἐβούλετο ἡ σκέψις.\nὁ μὲν δὴ Κνήμων καὶ ὁ Θέρμουθις, ἅμα ἡλίῳ τὴν\nλίμνην περαιωθέντες, ἐχώρουν δἰ ὕλης τινὸς βαθείας\nκαὶ τὸ λάσιον δυσδιέξοδον παρεχομένης. ἡγεῖτο δὲ ὁ\nΘέρμουθις, τοῦτο τοῦ Κνήμωνος καὶ εἰπόντος καὶ βουληθέντος,\nπρόφασιν μὲν αὐτῷ τὴν ἐμπειρίαν τῆς δυσχωρίας\nἀναθέντος καὶ ἡγεμονεύειν τὴν ὁδὸν ἐπιτρέψαντος,\nπλέον δὲ τὸ ἀσφαλὲς αὑτῷ περιποιοῦντος καὶ\nκαιρὸν τοῦ διαδρᾶναι προετοιμάζοντος. ἐπεὶ δὲ προϊόντες\nἐνέτυχον ποίμναις, οἱ δὲ νομεύοντες ἀπέδρασαν\nκαὶ πρὸς τὸ πυκνότερον τῆς ὕλης κατέδυσαν, κριόν τινα\nτῶν ἡγουμένων καταθύσαντες, ἐπί τε τοῦ πυρὸς ὃ\nπροητοίμαστο τοῖς νομεῦσιν ἀφαυήναντες, ἐνεφοροῦντο\nτῶν κρεῶν, οὐδὲ τὴν ἀποχρῶσαν ὄπτησιν ἀναμείναντες,\nἐπειγομένης ὑπὸ τοῦ λιμοῦ τῆς γαστρός. οἷον οὖν\nλύκοι τινὲς ἢ θῶες ἐλάφυσσον τὰ ἀεὶ τετμημένα καὶ\nπρὸς ὀλίγον τῷ πυρὶ μεμολυσμένα: τὰ δὲ ἡμίοπτα ταῖς\nπαρειαῖς ἐν τῇ βρώσει τοῦ αἵματος ἀπέσταζεν. ὡς δὲ\nἐνεφορήθησαν, γάλακτος ἐμπιόντες ὁδοῦ τῆς προκειμένης\nεἴχοντο. καὶ ἦν μὲν ὥρα περὶ βουλυτὸν ἤδη, ἐπεὶ\nδὲ λόφον τινὰ ἀνιόντων ὑπὸ τοῦτον εἶναι τὴν κώμην\nἔφραζεν ὁ Θέρμουθις, οὗπερ τὸν Θύαμιν συνειλημμένον\nἢ κατέχεσθαι ἢ καὶ ἀνῃρῆσθαι εἴκαζεν, διαφθορέναι\nοἱ τὴν γαστέρα πρὸς τῆς ἀδδηφαγίας ᾐτιᾶτο καὶ\nῥυίσκεσθαι χαλεπῶς ἐκ τοῦ γάλακτος ἔλεγεν ὁ Κνήμων,\nπροφθάνειν τε τὸν Θέρμουθιν παρεκελεύετο, αὐτὸς δὲ\nἐπικαταλήψεσθαι. τοῦτο ποιῶν ἅπαξ μὲν καὶ αὖθις καὶ\nτρίτον ἐπαληθεύσας ὤφθη, καὶ καταλαμβάνειν χαλεπῶς\nἔλεγεν:\nὡς δὲ εἰς ἔθος τὸν Αἰγύπτιον ἐνεβίβασεν, ἔλαθε\nτὸ τελευταῖον ἐναπομείνας, καὶ πρὸς τὰ χαλεπώτερα\nτοῦ δάσους κατὰ τοῦ πρανοῦς ἑαυτόν, ὡς εἶχε τάχους,\n\n\nἐπαφεὶς διεδίδρασκε. καὶ ὃ μὲν ἐπειδὴ πρὸς ταῖς ἀκρωρείαις\nἐγένετο τοῦ ὄρους, ἀνέπαυεν ἑαυτὸν ἐπί τινος\nπέτρας, ἑσπέραν τε καὶ νύκτα ἀναμένων, καθ̓ ἣν συνέκειτο\nαὐτοῖς ἥκουσιν εἰς τὴν κώμην τὰ περὶ τὸν Θύαμιν\nπολυπραγμονεῖν, καὶ ἅμα καὶ τὸν Κνήμωνα περισκοπῶν,\nεἴ πῄ ποτε ἐπέλθοι, βουλὴν εἰς αὐτὸν ποιούμενος\nἀτοπωτέραν: οὐ γὰρ ἀνίη τὴν γνώμην τὸ εἰς\nαὐτὸν ὕποπτον ὡς ἀνελόντα τὴν Θίσβην, καὶ ὅπως ἂν\nκαὶ ὁπότε διαχρήσαιτο ἐνενόει, ἐπιθέσθαι τε μετὰ τοῦτον\nκαὶ τοῖς περὶ τὸν Θεαγένην ἐλύττα. ὡς δὲ ὁ Κνήμων\nἐφαίνετο οὐδαμοῦ, τῆς δὲ νυκτὸς ἐγίνετο ἀωρί, πρὸς\nὕπνον τραπεὶς ὁ Θέρμουθις χάλκεόν τινα καὶ πύματον\nὕπνον εἵλκυσεν, ἀσπίδος δήγματι, μοιρῶν τάχα βουλήσει,\nπρὸς οὐκ ἀνάρμοστον τοῦ τρόπου τὸ τέλος\nκαταστρέψας.\nὁ δὲ Κνήμων ἐπειδὴ τὴν ἀρχὴν ἀπέλιπε τὸν Θέρμουθιν,\nοὐ πρότερον ἀνέπνευσε τὴν φυγήν, ἕως τὸ νυκτὸς\nἐπελθὸν κνέφας ἐπέδησεν αὐτῷ τὴν ὁρμήν, αὐτοῦ\nτε οὗ κατείληπτο ἑαυτὸν ἐγκρύψας, καὶ τῆς φυλλάδος\nὅσον πλεῖστον ἠδύνατο ἐφ̓ ἑαυτὸν ἐφαμήσας. ὑφ̓ ᾗ\nκείμενος τὰ πολλὰ μὲν ἄυπνος ἐταλαιπωρεῖτο, πάντα\nκαὶ κτύπον καὶ ἀνέμου ῥιπὴν καὶ φύλλου κίνησιν Θέρμουθιν\nἡγούμενος: εἰ δέ που καὶ κατὰ μικρὸν ἐκνικηθείη\nπρὸς ὕπνον, φεύγειν ἐδόκει, καὶ θαμὰ πρὸς τὰ κατόπιν\nὑπέστρεφε, καὶ περιεσκόπει τὸν οὐδαμοῦ διώκοντα.\nκαὶ βουλόμενος καθεύδειν ἀπηύχετο τοῦθ̓ ὃ ἐβούλετο,\nχαλεπωτέροις ὀνείροις τῆς ἀληθείας ἐντυγχάνων.\nπρός τε τὴν νύκτα καὶ χαλεπαίνειν ἐῴκει, μακροτέραν\nτῶν ἄλλων ὑποτιθέμενος. ὡς δὲ ἡμέραν ἄσμενος εἶδε,\nπρῶτα μὲν ἀποτέμνει τῆς κόμης τὸ περιττότερον, καὶ\nὅσον αὐτῆς εἰς τὸ λῃστρικώτερον εἶδος παρὰ τοῖς βουκόλοις\nἤσκητο, τοῦ μὴ ἀποτρόπαιος ἢ ὕποπτος εἶναι\n\n\nτοῖς ἐντυγχάνουσι. βουκόλοι γὰρ ἄλλα τε πρὸς τὸ φοβερώτεροι\nφαίνεσθαι, καὶ δὴ καὶ τὴν κόμην εἰς ὀφρὺν\nἕλκουσι καὶ σοβοῦσι τῶν ὤμων ἐπιβαίνουσαν, εὖ τοῦτο\nεἰδότες, ὡς κόμη τοὺς μὲν ἐρωτικοὺς ἱλαρωτέρους τοὺς\nδὲ λῃστρικοὺς φοβερωτέρους ἀποδείκνυσιν.\nἀποτεμὼν οὖν ὁ Κνήμων ὅσον εἰκὸς ἦν ἔλαττον κομᾶν\nτοῦ λῃστρικοῦ τὸν ἁβρότερον, ἐπὶ τὴν Χέμμιν τὴν\nκώμην, οὗ τῷ Θεαγένει συνετέτακτο, ἔσπευδεν. ἤδη\nδὲ αὐτῷ πλησιάζοντι τῷ Νείλῳ, καὶ πρὸς τὴν Χέμμιν\nπεραιοῦσθαι μέλλοντι, πρεσβύτης τις ἀνὴρ ἐναλύων\nταῖς ὄχθαις ἐφάνη, καὶ δόλιχόν τινα τῷ ῥείθρῳ πολλάκις\nἄνω καὶ κάτω παραθέων, καὶ ὥσπερ τῷ ποταμῷ\nφροντίδων τινῶν κοινούμενος. ἡ κόμη πρὸς τὸ ἱερώτερον\nκαθεῖτο καὶ ἀκριβῶς ἦν λευκή, τὸ γένειον λάσιον\nκαὶ σεμνότερον βαθυνόμενον, στολὴ καὶ ἐσθὴς ἡ ἄλλη\nπρὸς τὸ ἑλληνικώτερον βλέπουσα. μικρὸν οὖν ἑαυτὸν\nἐπιστήσας ὁ Κνήμων, ὡς ἀντιπαρέθει πολλάκις ὁ πρεσβύτης,\nοὐδὲ εἴ τις αὐτῷ πάρεστιν αἰσθάνεσθαι δοκῶν\nʽοὕτως ἄρα ὅλος τῶν φροντισμάτων ἦν, καὶ πρὸς μόνην\nτὴν σκέψιν ὁ νοῦς ἐσχόλαζἐ, κατὰ πρόσωπον ὑπαντιάσας\nπρῶτα μὲν χαίρειν ἐκέλευε. τοῦ δὲ οὐ δύνασθαι\nφήσαντος, ἐπειδὴ μὴ οὕτω συμβαίνειν αὐτῷ παρὰ τῆς\nτύχης, θαυμάσας ὁ Κνήμων, Ἕλλην δέ, εἶπεν, ὁ ξένος,\nἢ πόθεν; ὃ δέ, οὔτε Ἕλλην οὔτε ξένος, ἀλλ̓ ἐντεῦθεν\nΑἰγύπτιος. πόθεν οὖν ἑλληνίζεις τὴν στολήν; δυστυχήματα,\nἔφ̔??ʼ, τὸ λαμπρόν με τοῦτο σχῆμα μετημφίασε.\nτοῦ δὲ Κνήμωνος εἰ φαιδρύνεταί τις ἐπὶ συμφοραῖς\nθαυμάζοντος, καὶ ταῦτα μαθεῖν ἀξιοῦντος, Ἰλιόθεν με\nφέρεις, ἀπεκρίνατο ὁ πρεσβύτης, καὶ σμῆνος κακῶν καὶ\nτὸν ἐκ τούτων βόμβον ἄπειρον ἐπὶ σεαυτὸν κινεῖς. ἀλλὰ\nποῖ δὴ πορεύῃ καὶ πόθεν ὦ νεανία; πῶς δὲ τὴν φωνὴν\nἝλλην ἐν Αἰγύπτῳ; γελοῖον, ἔφη ὁ Κνήμων: τῶν γὰρ\n\n\nκατὰ σεαυτὸν οὐδὲν ἐκδιδάξας, πρότερος καὶ ταῦτα\nἐρωτηθείς, τῶν ἐμῶν γνῶσιν ἐπιζητεῖς. οὐκοῦν, ἦ\nδ̓ ὅς, ἐπειδὴ Ἕλληνι ἔοικας ἀνδρί, καί σέ τις, ὡς ἔοικε,\nμετασχηματίζει τύχη, καὶ πάντως τὰ ἡμέτερα ποθεῖς\nἀκούειν, ὠδίνω δὲ καὶ αὐτὸς πρός τινα ἐξειπεῖν ʽεἶπον\nἂν τάχα καὶ τοῖσδε τοῖς καλάμοις κατὰ τὸν μῦθον, εἰ\nμὴ σοὶ προσέτυχον̓, ὄχθας μὲν Νείλου τάσδε καὶ Νεῖλον\nἀπολίπωμεν ʽοὐ γὰρ ἡδὺ μακροτέρων διηγημάτων\nἀκροατήριον τόπος ἡλίου μεσημβρίᾳ φλεγόμενοσ̓, πρὸς\nδὲ τὴν κώμην ἣν ὁρᾷς ἀντικρὺ κειμένην ἴωμεν, εἰ μή\nσέ τι προυργιαίτερον ἀπασχολεῖ. ξενιῶ δέ δε οὐκ ἐν\nἐμαυτοῦ, ἀλλ̓ ἐν ἀνδρὸς ἀγαθοῦ κἀμὲ ὡς ἱκέτην ὑποδεξαμένου,\nπαῤ ᾧ γνώσῃ τε τἀμὰ βουλόμενος, ἀναθήσῃ\nδ̓ ἐν μέρει καὶ τὰ κατὰ σεαυτόν. ἴωμεν, ἔφη ὁ Κνήμων:\nκαὶ γάρ μοι καὶ ἄλλως ἡ πρὸς τὴν κώμην ὁδὸς\nσπουδάζεται, ἀναμεῖναί τινας ἐν ταύτῃ τῶν ἐπιτηδείων\nσυντεταγμένῳ.\nσκάφους οὖν ἐπιβάντες ʽπολλὰ δὲ περὶ τὴν ὄχθην\nἐσάλευον εἰς χρείαν τοῦ διαπορθμεύειν ἐπὶ μισθῷ παρεσκευασμένἀ\nπεραιοῦνται πρὸς τὴν κώμην, εἴς τε τὴν\nκαταγωγὴν ἀφικνοῦνται οὗ κατέλυεν ὁ πρεσβύτης. καὶ\nτὸν μὲν τοῦ οἴκου δεσπότην οὐ καταλαμβάνουσιν, ὑποδέχονται\nδὲ αὐτοὺς προθυμότατα θυγάτηρ τε τοῦ\nἑστιάτορος ἤδη γάμου ὡραία, θεραπαινίδες τε ὅσαι\nκατὰ τὴν οἰκίαν, αἳ τὸν ξένον ἴσα καὶ πατέρα ἦγον, οὕτως,\nοἶμαι, πρὸς τοῦ κεκτημένου διατεταγμένον. καὶ ἣ\nμέν τις ἀπένιζε τὼ πόδε καὶ τῆς κόνεως ἠλευθέρου τὰ\nὑπὸ κνήμην, ἣ δὲ ἐφρόντιζε τῆς εὐνῆς καὶ μαλθακὴν\nηὐτρέπιζε τὴν κατάκλισιν: ἑτέρα κάλπην ἔφερε καὶ\nπῦρ ἀνέκαιε, καὶ ἄλλη τράπεζαν εἰσεφέρετο, ἄρτου τε\nπυρίνου καὶ ὡραίων παντοίων βρίθουσαν. ὃ δὴ καὶ\nΚνήμων θαυμάσας, ἀλλ̓ ἦ ξενίου Διός, ὡς ἔοικεν, εἰς\n\n\nαὐλὰς ἥκομεν, ὦ πάτερ: οὕτως ἀπροφάσιστος ἡ θεραπεία,\nκαὶ πολὺ τὸ εὔνουν τῆς γνώμης ἐμφαίνουσα. οὐκ\nεἰς Διός, ἔφη, ἀλλ̓ εἰς ἀνδρὸς Δία τὸν ξένιον καὶ ἱκέσιον\nἀκριβοῦντος. βίος γὰρ ὦ παῖ κἀκείνῳ πλάνος καὶ\nἔμπορος, καὶ πολλαὶ μέν οἱ πόλεις πολλῶν δὲ ἀνθρώπων\nἤθη τε καὶ νοῦς εἰς πεῖραν ἥκουσιν: ὅθεν, ὡς τὸ\nεἰκός, ἄλλους τε κἀμὲ οὐ πρὸ πολλῶν τῶνδε ἡμερῶν\nἀλύοντα καὶ πλανώμενον ὁμωρόφιον ἐποιήσατο. καί\nτίς ἦν ἡ πλάνη, ὦ πάτερ, ἣν λέγεις; παίδων, ἔφη, πρὸς\nλῃστῶν ἀφαιρεθείς, καὶ τοὺς μὲν ἀδικοῦντας γινώσκων,\nἐπαμῦναι δὲ οὐκ ἔχων, εἰλοῦμαι περὶ τὸν τόπον καὶ\nθρήνοις παραπέμπω τὸ πάθος, ὥσπερ οἶμαί τις ὄρνις,\nὄφεως αὐτῆς τὴν καλιὰν πορθοῦντος ἐν ὀφθαλμοῖς τε\nτὴν γονὴν θοινωμένου, προσελθεῖν μὲν ὀκνεῖ, φεύγειν\nδὲ οὐ φέρει: πόθος γὰρ ἐν αὐτῇ καὶ πάθος ἀνταγωνίζεται:\nτετριγυῖα δὲ περιποτᾶται τὴν πολιορκίαν, εἰς\nὦτα ἀνήμερα, καὶ οἷς ἔλεον οὐκ ἐγνώρισεν ἡ φύσις,\nἀνήνυτον ἱκετηρίαν τὸν μητρῷον προσάγουσα θρῆνον.\nἆρα οὖν ἄν ἐθέλοις, ἔφη ὁ Κνήμων, καὶ ὅπως καὶ πότε\nτὸν βαρὺν τοῦτον ὑπέστης πόλεμον ἐξειπεῖν; εἰσαῦθις,\nἔφη: νῦν δὲ ὥρα καὶ τὴν γαστέρα θεραπεύειν, ἣν ἐς\nτάδε ἀποσκοπῶν Ὅμηρος, καὶ ὡς πάντα δεύτερα αὑτῆς\nποιεῖται, θαυμασίως οὐλομένην ὠνόμασεν. ἀλλὰ πρῶτον\nἡμῖν, ὡς νόμος Αἰγυπτίων σοφοῖς, ἐσπείσθω τὰ\nπρὸς τοὺς θεούς. οὐ γὰρ δή με καὶ τοῦτο ὑπερβῆναι\nπείσει: μὴ οὕτω ποτὲ πάθος ἰσχύσειεν ὡς μνήμην τὴν\nεἰς τὸ θεῖον ἐκπλῆξαι.\nκαὶ ταῦτα εἰπὼν ἀπέχει τῆς φιάλης ἄκρατον τὸ ὕδωρ\nʽτοῦτο γὰρ ἔπινεν̓ καὶ σπένδωμεν ἔλεγε θεοῖς ἐγχωρίοις\nτε καὶ Ἑλληνίοις, καὶ αὐτῷ γε Ἀπόλλωνι Πυθίῳ\nκαὶ προσέτι Θεαγένει καὶ Χαρικλείᾳ τοῖς καλοῖς τε καὶ\nἀγαθοῖς, ἐπειδὴ καὶ τούτους εἰς θεοὺς ἀναγράφω. καὶ\n\n\nἅμα ἐδάκρυσεν, ὥσπερ ἑτέραν αὐτοῖς σπονδὴν ἐπιφέρων\nτοὺς θρήνους. ἐπάγη πρὸς τὴν ἀκοὴν τῶν ὀνομάτων\nὁ Κνήμων, ἄνω τε καὶ κάτω τὸν πρεσβύτην ἐπιθεωρήσας\nτί λέγεις ἔφη: παῖδές εἰσί σοι τῷ ὄντι Θεαγένης\nκαὶ Χαρίκλεια; παῖδες, εἶπεν, ὦ ξένε, ἀμήτορες\nἐμοὶ γεγονότες: τύχῃ γάρ μου θεοὶ τούτους ἀνέδειξαν,\nκαὶ ἀπέτεκον αἱ ψυχῆς ὠδῖνες, καὶ φύσις ἡ διάθεσις ἐπ̓\nαὐτοῖς ἐνομίσθη, καὶ πατέρα με ἀπὸ ταύτης ἐκεῖνοι καὶ\nἐνόμισαν καὶ ὠνόμασαν. ἀλλὰ σὺ δὴ πόθεν, εἰπέ μοι,\nτούτους ἐγνώρισας; οὐκ ἐγνώρισα μόνον, ἔφη ὁ Κνήμων,\nἀλλὰ καὶ σώζεσθαί σοι αὐτοὺς εὐαγγελίζομαι.\nἌπολλον, ἔφη ἀναβοήσας, καὶ θεοί, καὶ ποῦ γῆς οὗτοι;\nδείκνυε: σωτῆρά σε καὶ θεοῖς ἰσοστάσιον ἡγήσομαι.\nμισθὸς δέ μοι τίς ἔσται; ἔφη. τὸ μὲν παρόν, ἦ δ̓ ὅς,\nεὐχαριστία. ξενίων δέ, οἶμαι, τὸ κάλλιστον ἀνδρὶ νοῦν\nἔχοντι, καὶ οἶδα πολλοὺς ὡς θησαυρὸν τῇ ψυχῇ παραθεμένους\nτὸ δῶρον. εἰ δὲ καὶ τῆς ἐνεγκούσης ἐπιβαίημεν\nʽἔσεσθαι δέ μοι τοῦτο οὐκ εἰς μακρὰν οἱ θεοὶ προσημαίνουσιν̓,\nἀρύσῃ πλοῦτον ὅσον ἂν δύναιο πλεῖστον.\nμέλλοντα, εἶπε, καὶ ἄδηλα κατεγγυᾷς, ἐξὸν ἐκ τῶν παρόντων\nἀμείβεσθαι. ἐπάγγελλε, εἴ τι παρὸν ὁρᾷς: ὡς\nἕτοιμος ἐγὼ καὶ μέρος τι προέσθαι τοῦ σώματος. οὐδὲν\nδεῖ μέλος ἀκρωτηριάζειν, ἀλλ̓ ἅπαν ἔχειν ἡγήσομαι, εἰ\nτούτους ὁπόθεν εἰσὶν ἢ ἐκ τίνων φύντες, ἢ πῶς δεῦρο\nἀφιγμένοι καὶ ποίαις κεχρημένοι τύχαις, βουληθείης\nἐξαγορεύειν. ἕξεις, ἀπεκρίνατο, τὸν μισθὸν μέγαν τινὰ\nκαὶ οὐχ οἷον ἄλλον, οὐδ̓ εἰ τὰ ἐξ ἀνθρώπων χρήματα\nαἰτῶν ἐτύγχανες. ἀλλὰ τὸ παρὸν τροφῆς ὀλίγον ἀπογευώμεθα:\nμακροτέρας γὰρ δεήσει σοί τε τῆς ἀκροάσεως\nἐμοί τε τῆς ἀφηγήσεως.\nἐντραγόντες οὖν τῶν τε καρύων καὶ σύκων ἀρτιδρεπῶν\nτε φοινίκων καὶ ἄλλων δὴ τοιούτων, ἀφ̓ ὧν\n\n\nἐξ ἔθους ὁ πρεσβύτης ἐσιτεῖτο ʽψυχῆς γὰρ διὰ βρῶσιν\nοὐδὲ ἓν ἀφῃρεῖτὀ, ἐπερρόφουν ὃ μὲν τοῦ ὕδατος ὃ δὲ\nκαὶ οἶνον, ὁ Κνήμων. ὅς γε καὶ μικρὸν διαλιπών, ὁ\nΔιόνυσος, εἶπεν, οἶσθα ὦ πάτερ ὡς χαίρει μύθοις καὶ\nκωμῳδίας φιλεῖ. κἀμὲ δὴ οὖν τὰ νῦν εἰσῳκισμένος\nἀνίησι πρὸς τὴν ἀκρόασιν, τόν τε ἐπηγγελμένον πρὸς\nσοῦ μισθὸν ἀπαιτεῖν ἐπείγει. καὶ ὥρα σοι τὸ δρᾶμα\nκαθάπερ ἐπὶ σκηνῆς τῷ λόγῳ διασκευάζειν.\nἀκούοις ἄν, ἔφη. ἀλλ̓ εἴθε γε καὶ τὸν χρηστὸν\nΝαυσικλέα παρεῖναι ἡμῖν συνέβαινεν, ὃν πολλάκις γε\nδἰ ὄχλου γινόμενον μυηθῆναι τὴν ἀφήγησιν ἄλλως\nἄλλοτε διεκρουσάμην.\nποῦ δ̓ ἂν εἴη τὰ νῦν, ἠρώτα ὁ\nΚνήμων, ὡς τοὔνομα τοῦ Ναυσικλέους ἐπέγνω. ἐπ̓\nἄγραν, ἔφη, πεπόρευται. τοῦ δὲ ὁποίαν πάλιν ἐρομένου,\nθηρίων, ἔφη, τῶν χαλεπωτάτων, οἳ καλοῦνται μὲν\nἄνθρωποι καὶ βουκόλοι, λῃσταὶ δέ εἰσι τὸν βίον καὶ\nδυσάλωτοι παντάπασιν, ὅσα φωλεοῖς καὶ σήραγξι τῷ\nἕλει χρώμενοι. ἐγκαλεῖ δὲ αὐτοῖς τίνα αἰτίαν; Ἀττικῆς,\nἔφη, ἐρωμένης ἁρπαγήν, ἣν Θίσβην ἐκεῖνος ὠνόμαζε.\nφεῦ, εἶπεν ὁ Κνήμων, καὶ ἀθρόον ἐσιώπησεν ὥσπερ\nἑαυτοῦ λαβόμενος. τοῦ δὲ πρεσβύτου τί πέπονθας ἐρομένου,\nπρὸς ἄλλα ὁ Κνήμων ἀπάγων, θαυμάζω, ἔφη,\nπῶς ἢ τίνι χειρὶ πεποιθὼς ἐνεθυμήθη τὴν ἔφοδον. καὶ\nὅς, βασιλεῖ, ἔφη, ξένε, τῷ μεγάλῳ σατραπεύει τὴν\nΑἴγυπτον Ὀροονδάτης, οὗ κατὰ πρόσταγμα φρούραρχος\nΜιτράνης τήνδε κεκλήρωται τὴν κώμην. τοῦτον δὴ ὁ\nΝαυσικλῆς ἐπὶ χρήμασι μεγάλοις ἄγει σὺν ἵππῳ καὶ\nἀσπίδι πολλῇ. χαλεπαίνει δὲ τὴν ἀφαίρεσιν τῆς Ἀττικῆς\nκόρης οὐχ ὡς ἐρωμένης μόνον καὶ μουσουργίαν\nἀρίστης, ἀλλ̓ ὅτι αὐτὴν καὶ βασιλεῖ τῷ Αἰθιόπων ἀπάξειν\nἔμελλεν, ὡς αὐτὸς ἔφασκε, γαμετῇ τῇ ἐκείνου\nσυμπαίστριαν καὶ συνόμιλον τὰ Ἑλλήνων ἐσομένην. ὡς\n\n\nοὖν μεγάλων καὶ πολλῶν τῶν ἐπ̓ αὐτῇ προσδοκωμένων\nχρημάτων ἐστερημένος, πᾶσαν ἐγείρει καὶ κινεῖ μηχανήν.\nἐπέρρωσά τε καὶ αὐτὸς πρὸς τὴν πρᾶξιν, εἴ πῃ\nἄρα καὶ τοὺς παῖδάς μοι περισώσειεν ἐνθυμούμενος.\nὑπολαβὼν οὖν ὁ Κνήμων, ἅλις, ἔφη, βουκόλων καὶ σατραπῶν\nκαὶ βασιλέων αὐτῶν: ἔλαθες γάρ με μικροῦ\nκαὶ εἰς πέρας τῷ λόγῳ διαβιβάζων, ἐπεισόδιον δὴ τοῦτο,\nοὐδέν φασι πρὸς τὸν Διόνυσον, ἐπεισκυκλήσας:\nὥστ̓ ἐπάναγε τὸν λόγον πρὸς τὴν ὑπόσχεσιν. εὕρηκα\nγάρ σε κατὰ τὸν Πρωτέα τὸν Φάριον, οὐ κατ̓ αὐτὸν\nτρεπόμενον εἰς ψευδομένην καὶ ῥέουσαν ὄψιν, ἀλλά με\nπαραφέρειν πειρώμενον. μανθάνοις ἄν, ἔφη ὁ πρεσβύτης.\nδιηγήσομαι δέ σοι τὰ ἐμαυτοῦ πρότερον ἐπιτεμών,\nοὐ σοφιστεύων, ὡς αὐτὸς οἴει, τὴν ἀφήγησιν, ἀλλ̓\nεὔτακτόν σοι καὶ προσεχῆ τῶν ἑξῆς παρασκευάζων τὴν\nἀκρόασιν.\nἐμοὶ πόλις Μέμφις, πατὴρ δὲ...καὶ ὄνομα Καλάσιρις,\nβίος δὲ νῦν νῦν μὲν ἀλήτης, πρότερον δὲ οὐ πάλαι προφήτης.\nἐγένετό μοι καὶ γυνὴ νόμῳ τῆς πόλεως, καὶ\nἀπεγένετο θεσμῷ τῆς φύσεως. ταύτης εἰς. τὴν ἑτέραν\nλῆξιν ἀναλυθείσης χρόνον μέν τινα διῆγον ἀπαθὴς κακῶν,\nἐπὶ παισὶ δύο τοῖς ἐξ αὐτῆς ἁβρυνόμενος: οὐ πολλοῖς\nδὲ ὕστερον ἔτεσιν οὐρανίων φωστήρων εἱμαρμένη\nπερίοδος τρέπει τὰ καθ̓ ἡμᾶς, καὶ ὄμμα Κρόνιον εἰς\nτὸν οἶκον ἐνέσκηψε, τὴν ἐπὶ τὸ χεῖρον ἐπάγον μεταβολήν,\nἣν ἐμοὶ σοφία μὲν προέφηνε, διαδρᾶναι δὲ οὐκ\nἔδωκε. τοὺς γὰρ μοιρῶν ἀτρέπτους ὅρους προϊδεῖν μὲν\nδυνατόν, ἐκφεύγειν δὲ οὐκ ἐφικτόν. κέρδος δὲ ὡς ἐν\nτοῖς τοιούτοις ἡ πρόγνωσις, ἀμβλύνουσα τοῦ δεινοῦ\nτὸ φλεγμαῖνον. συμφορᾶς γὰρ ὦ παῖ τὸ μὲν ἀπροσδόκητον\nἀφόρητον, τὸ δὲ προεγνωσμένον οἰστότερον:\n\n\nτὸ μὲν γὰρ ἡ διάνοια φόβῳ προληφθεῖσα κατέπτηξε,\nτὸ δὲ ἡ συνήθεια τῷ λογισμῷ διῄτησε.\nγίνεται δὲ περὶ ἐμὲ τοιόνδε. γύναιον Θρᾳκικὸν τὴν\nὥραν ἀκμαῖον καὶ τὸ κάλλος δεύτερον̔??ʼμετὰ Χαρίκλειαν\nἔχουσα, ὄνομα Ῥοδῶπις, οὐκ οἶδ̓ ὁπόθεν ἢ ὅπως κακῇ\nμοίρᾳ τῶν ἐγνωκότων ὁρμηθέν, ἐπεπόλαζε τὴν Αἴγυπτον,\nκαὶ ἤδη καὶ εἰς τὴν Μέμφιν ἐκώμαζε, πολλῇ μὲν\nθεραπείᾳ πολλῷ δὲ πλούτῳ δορυφορουμένη, πᾶσι δ̓\nἀφροδισίοις θηράτροις ἐξησκημένη. οὐ γὰρ ἦν ἐντυχόντα\nμὴ ἡλωκέναι: οὕτως ἄφυκτόν τινα καὶ ἀπρόσμαχον\nἑταιρίας σαγήνην ἐκ τῶν ὀφθαλμῶν ἐπεσύρετο.\nἐφοίτα δὴ θαμὰ καὶ εἰς τὸν νεὼν τῆς Ἴσιδος, ἧς προεφήτευον,\nκαὶ τὴν θεὸν συνεχῶς ἐθεράπευε θυσίαις τε\nκαὶ ἀναθήμασι πολυταλάντοις. αἰσχύνομαι λέγειν, ἀλλ̓\nεἰρήσεται: γίνεται δὴ κἀμοῦ κρείττων ὀφθεῖσα πολλάκις.\nἐνίκα τὴν διὰ βίου μοι μελετηθεῖσαν ἐγκράτειαν,\nἐπὶ πολύ τε τοῖς σώματος ὀφθαλμοῖς τοὺς τῆς ψυχῆς\nἀντιστήσας, ἀπῆλθον τὸ τελευταῖον ἡττηθεὶς καὶ πάθος\nἐρωτικὸν ἐπιφορτισάμενος. ἀρχὴν δὴ τῶν ἐσομένων\nκαὶ προαγορευθέντων μοι πρὸς τοῦ θείου δυσχερῶν\nτὴν γυναῖκα φωράσας, καὶ συνεὶς ὡς τῶν πεπρωμένων\nἐστὶν ὑπόκρισις καὶ ὡς ὁ τότε εἰληχὼς δαίμων οἱονεὶ\nπροσωπεῖον αὐτὴν ὑπῆλθε, τὴν μὲν ἐκ παίδων μοι\nσύντροφον ἱερωσύνην ἔγνων μὴ καταισχῦναι, καὶ ἀντέσχον\nμηδὲ ἱερὰ καὶ τεμένη θεῶν βεβηλῶσαι: τῶν δὲ\nἡμαρτημένων οὐκ ἔργῳ ʽμὴ γένοιτὀ ἀλλ̓ ἐφέσει μόνῃ\nτὴν ἁρμόζουσαν ἐπιβαλὼν ζημίαν, δικαστὴν ἐμαυτῷ\nτὸν λογισμὸν ἀναδείξας, φυγῇ κολάζω τὴν ἐπιθυμίαν,\nκαὶ τῆς ἐνεγκούσης ὁ βαρυδαίμων ἐξῄειν, ὁμοῦ μὲν εἴκων\nταῖς μοιρῶν ἀνάγκαις καὶ πράττειν ὅ τι καὶ βούλοιντο\nτὰ καθ̓ ἡμᾶς ἐπιτρέπων, ὁμοῦ δὲ τὴν ἀποτρόπαιον\nῬοδῶπιν ἀποφεύγων: ἐδεδίειν γάρ, ὦ ξένε, μὴ\n\n\nτοῦ τότε ἐπικρατοῦντος ἀστέρος ἐπιβρίσαντος καὶ πρὸς\nτὸ αἰσχρότερον τῶν ἔργων ἐκνικηθείην. ὃ δέ με πρὸ\nπάντων καὶ ἐπὶ πᾶσιν ἐξήλαυνεν, οἱ παῖδες ἦσαν, οὓς\nἡ ἄρρητός μοι πολλάκις ἐκ θεῶν σοφία ξιφήρεις ἀλλήλοις\nσυμπεσεῖσθαι προηγόρευε. περιγράφων οὖν τῶν\nὀφθαλμῶν τὴν οὕτως ἀπηνῆ θέαν, ἣν ἐκτραπήσεσθαι\nκαὶ τὸν ἥλιον εἰκάζω νέφος τῆς ἀκτῖνος προκαλυψάμενον,\nκαὶ πατρῴαις ὄψεσι τὸν παίδων φόνον ἀθέατον\nχαριζόμενος, ἐξῴκιζον ἐμαυτὸν γῆς τε καὶ οἰκίας πατρῴας,\nτὴν μὲν ὁρμὴν οὐδενὶ φράσας, πρόφασιν δέ, ὡς\nεἰς Θήβας τὰς μεγάλας ἀνακομίζομαι, ποιησάμενος, ὡς\nἂν θάτερον τῶν παίδων τὸν πρεσβύτερον θεασαίμην,\nἐκεῖ παρὰ τῷ μητροπάτορι τότε διάγοντα. Θύαμις ἦν\nὄνομα αὐτῷ, ὦ ξένε.\nσυνεστάλη πάλιν ὁ Κνήμων ὥσπερ τῷ ὀνόματι τοῦ\nΘυάμιδος βληθεὶς τὴν ἀκοήν. καὶ ὃ μὲν ἐκαρτέρησε\nσιωπῆσαι τῶν ἑξῆς ἕνεκεν, ὃ δὲ ἐπέραινε τὸν λόγον ὧδε.\nπαραλείπω τὴν ἐν μέσῳ πλάνην, ὦ νεανία: συντελεῖ\nγὰρ οὐδὲν εἰς τὴν παρὰ σοῦ ζήτησιν:\nπυνθανόμενος\nδὲ εἶναί τινα Δελφοὺς Ἑλληνίδα πόλιν, ἱερὰν\nμὲν Ἀπόλλωνος, θεῶν δὲ τῶν ἄλλων τέμενος, ἀνδρῶν\nδὲ σοφῶν ἐργαστήριον, θορύβου δὲ δημώδους ἐκτὸς\nἀνῳκισμένην, ἔστελλον εἰς ταύτην ἐμαυτόν, ἁρμόδιον\nτῷ προφητικῷ καταγώγιον τὴν ἱεροῖς καὶ τελεταῖς\nἀνακειμένην ὁριζόμενος, διά τε τοῦ Κρισσαίου κόλπου τῇ\nΚίρρᾳ προσορμισθεὶς ἐκ νεὼς ἐπὶ τὴν πόλιν ἀνέθεον.\nἐπεὶ δὲ ἐπέστην, ὀμφή με ὡς ἀληθῶς θεία προσέβαλεν\nαὐτόθεν, καὶ τά τε ἄλλα ἡ πόλις διαίτημα κρειττόνων\nἔδοξε, καὶ οὐχ ἥκιστα τῇ φύσει τῆς περιοχῆς: οἷον γὰρ\nφρούριον ἀτεχνῶς καὶ αὐτοσχέδιος ἀκρόπολις ὁ Παρνασσὸς\nἀπαιωρεῖται, πρὸ ποδῶν λαγόσι τὴν πόλιν ἐγκολπισάμενος.\nἄριστα, ἔφη, λέγεις, ὁ Κνήμων, καὶ ὡς ἄν τις\nἐπιπνοίας ὡς ἀληθῶς Πυθικῆς ἐπῃσθημένος. τῇδε γάρ\nπῃ καὶ ὁ πατήρ μοι θέσεως ἔχειν τοὺς Δελφοὺς ἔφραζεν,\nὅτε αὐτὸν ἱερομνήμονα ἡ πόλις Ἀθηναίων ἔστειλεν.\nἈθηναῖος ἄρα ἦσθα ὦ παῖ; ναὶ ἔφη. ὄνομα δὲ\nτίς; Κνήμων, ἀπεκρίνατο. τύχῃ τίνι κεχρημένος; εἰσαῦθις,\nἔφη, ἀκούσῃ: νῦν δὲ ἔχου τῶν ἑξῆς.\nἕξομαι, ἔφη, καὶ ἐπανῄειν πρὸς τὴν πόλιν. ἐπαινέσας\nοὖν τῶν τε δρόμων καὶ ἀγορῶν καὶ κρηνῶν τὸ\nἄστυ, καὶ Κασταλίαν αὐτήν, ἣν δὴ καὶ περιρραντήριον\nἐποιησάμην, ἐπὶ τὸν νεὼν ἔσπευδον: καὶ γάρ με\nκαὶ θροῦς τῶν πολλῶν ἀνεπτέρωσεν, ὥραν εἶναι κινεῖσθαι\nτὴν θεοπρόπον λέγοντες. ἐπεὶ δὲ εἰσελθὼν προσεκύνουν\nκαί τι καὶ κατ̓ ἐμαυτὸν ηὐχόμην, ἀνεφθέγξατο\nἡ Πυθία τοιάδε.\nἴχνος ἀειράμενος ἀπ̓ ἐυστάχυος παρὰ Νείλου,\nφεύγεις μοιράων νήματ̓ ἐρισθενέων.\nτέτλαθι: σοὶ γὰρ ἐγὼ κυαναύλακος Αἰγύπτοιο\nαἶψα πέδον δώσω. νῦν δ̓ ἐμὸς ἔσσο φίλος.\nταῦτα ὡς ἐθέσπισεν, ἐγὼ μὲν ἐμαυτὸν ἐπὶ πρόσωπον\nτοῖς βωμοῖς ἐπιβαλὼν ἵλεων εἶναι τὰ πάντα ἱκέτευον,\nὁ δὲ πολὺς τῶν περιεστώτων ὅμιλος ἀνευφήμησαν\nτὸν θεὸν τῆς ἐπ̓ ἐμοὶ παρὰ τὴν πρώτην ἔντευξιν\nπροφητείας, ἐμὲ δὲ ἐμακάριζον καὶ περιεῖπον τὸ ἐντεῦθεν\nπαντοίως, φίλον ἥκειν με τῷ θεῷ μετὰ\nΛυκοῦργόν τινα Σπαρτιάτην λέγοντες. καὶ ἐνοικεῖν τε\nβουλόμενον τῷ τεμένει τοῦ νεὼ συνεχώρουν, καὶ σιτηρέσιον\nἐκ τοῦ δημοσίου παρέχειν ἐψηφίσαντο, καὶ συνελόντι\nλέγειν ἀγαθῶν ἀπέλιπεν οὐδέν. ἢ γὰρ πρὸς ἱεροῖς\nἦν, ἦν, ἢ πρὸς θυσίαις ἐξηταζόμην, ἃς πολλὰς καὶ\nπαντοίας ἀνὰ πᾶσαν ἡμέραν ξένος τε καὶ ἐγχώριος λεὼς\nτῷ θεῷ χαριζόμενοι δρῶσιν, ἢ φιλοσοφοῦσι διελεγόμην.\n\n\nοὐκ ὀλίγος δὲ ὁ τοιοῦτος βίος συρρεῖ περὶ τὸν\nνεὼν τοῦ Πυθίου, καὶ μουσεῖόν ἐστιν ἀτεχνῶς ἡ πόλις\nὑπὸ μουσηγέτῃ θεῷ φοιβαζομένη.\nτὸν μὲν δὴ πρότερον χρόνον ἄλλοτε περὶ ἄλλων\nἡμῖν αἱ ζητήσεις ἀνεκινοῦντο, καὶ ὃ μέν τις ὅπως τοὺς\nἐγχωρίους οἱ Αἰγύπτιοι σέβομεν θεοὺς ἀνηρώτα, ὃ δέ,\nδἰ ἣν αἰτίαν ἄλλα παῤ ἄλλοις τῶν ζώων ἐκθειάζεται,\nκαὶ τίς ὁ περὶ ἑκάστου λόγος, ἐπυνθάνετο. ἄλλος πυραμίδων\nκατασκευήν, ἕτερος συρίγγων πλάνην. καὶ\nσυνελόντι τῶν κατ̓. Αἴγυπτον ἓν οὐδὲν ἀπελίμπανον\nἱστοροῦντες: Αἰγύπτιον γὰρ ἄκουσμα καὶ διήγημα πᾶν\nἙλληνικῆς ἀκοῆς ἐπαγωγότατον.\nτέλος δέ ποτε καὶ περὶ\nτοῦ Νείλου, καὶ τίνες μὲν αὐτῷ αἱ πηγαί, τίς δὲ ἡ\nπαρὰ τοὺς ἄλλους ποταμοὺς ἰδιάζουσα φύσις, καὶ ὁπόθεν\nτὴν θερινὴν ὥραν μόνος τῶν πάντων πλημυρεῖ,\nπεῦσίν τις ἐμοὶ προσῆγε τῶν ἀστειοτέρων. ἐμοῦ δὲ\nἅπερ ἐγίνωσκον εἰπόντος, καὶ ὅσα περὶ τοῦ ποταμοῦ\nτούτου βίβλοις ἱεραῖς ἀναγεγραμμένα μόνοις τοῖς προφητικοῖς\nκαὶ γινώσκειν καὶ ἀναγινώσκειν ἔξεστι, καὶ\nδιελθόντος ὡς τὰς μὲν ἀρχὰς ἐκ τῶν ἄκρων μὲν τῆς Αἰθιοπίας\nἐσχάτων δὲ τῆς Λιβύης λαμβάνει, καθ̓ ὃ μέρος\nτὸ κλίμα τὸ ἀνατολικὸν ἀπολῆγον ἀρχὴν τῇ μεσημβρίᾳ\nδίδωσιν, αὔξεται δὲ κατὰ τὴν θερινὴν ὥραν οὐχ ὥς τινες\nᾠήθησαν, πρὸς τῶν ἐτησίων ἀντικρὺ πνεόντων\nἀνακοπτόμενος, ἀλλ̓ αὐτῶν δὴ τούτων τῶν ἀνέμων\nκατὰ τροπὴν τὴν θερινὴν ἀπὸ τῶν ἀρκτῴων ἐπὶ τὴν μεσημβρίαν\nπᾶν νέφος ἐλαυνόντων τε καὶ ὠθούντων, ἕως\nἐπὶ τὴν διακεκαυμένην ζώνην συναράξωσι, καθ̓ ἣν τῆς\nπρόσω φορᾶς ἀνακόπτονται, δἰ ὑπερβολὴν τοῦ περὶ τὰ\nμέρη πυρώδους πάσης τῆς πρότερον καὶ κατὰ μικρὸν\nἀθροισθείσης καὶ παχυνθείσης νοτίδος ἐξατμιζομένης.\nκἀκ τούτου λάβρων ὑετῶν ῥηγνυμένων ὀργᾷ τε ὁ Νεῖλος\n\n\nκαὶ ποταμὸς εἶναι οὐκ ἀνέχεται, ἀλλὰ κατεξανίσταται\nτῆς ὄχθης, καὶ θαλασσώσας τὴν Αἴγυπτον τῇ παρόδῳ\nγεωργεῖ τὰς ἀρούρας. διὸ πιεῖν τέ ἐστι γλυκύτατος\nἅτε ἐξ ὄμβρων οὐρανίων χορηγούμενος, καὶ θιγεῖν\nπροσηνέστατος, οὐκέτι μὲν θερμὸς ὡς ὅθεν ἤρξατο, ἔτι\nδὲ χλιαρὸς ὡς ἐκεῖθεν ἀρξάμενος. δἰ ἣν αἰτίαν καὶ μόνος\nποταμῶν αὔρας οὐκ ἀναδίδωσι, πάντως ἄν, ὡς τὸ\nεἰκός, ἀναδούς, εἰ, καθώς τινες ἐβουλήθησαν, ὡς πυνθάνομαι,\nτῶν παῤ Ἕλλησιν εὐδοκίμων, χιόνος τηκομένης\nτὸ πλήρωμα ἐλάμβανε.\nταῦτά μου καὶ τὰ τοιαῦτα διεξιόντος, ὁ ἱερεὺς τοῦ\nΠυθίου γνώριμος ἐμοὶ γεγονὼς ἐς τὰ μάλιστα ʽΧαρικλῆς\nὄνομα ἦν αὐτᾦ, θαυμασίως, ἔφη, λέγεις, καὶ\nταύτῃ τῇ γνώμῃ τίθεμαι καὶ αὐτός, οὕτω καὶ παρὰ τῶν\nἐν Καταδούποις ἱερέων τοῦ Νείλου πυθόμενος. κἀγὼ\nπρὸς αὐτόν, ὦ Χαρίκλεις, ἔφην, ἦλθες γὰρ κἀκεῖσε;\nἦλθον, εἶπεν, ὦ σοφὲ Καλάσιρι. τί δέ σε χρέος ἤγαγε;\nπάλιν ἠρώτων. ὃ δέ, δυσπραξία τῶν κατὰ τὴν οἰκίαν,\nἀπεκρίνατο, ἣ δή μοι καὶ εὐπραξίας αἰτία γέγονεν.\nἐμοῦ δὲ τὸ παράδοξον θαυμάσαντος, οὐ θαυμάσῃ, ἔφη,\nτὸ πρᾶγμα, ὡς γέγονεν εἰ πύθοιο. πεύσῃ δὲ ὅταν σοι\nβουλομένῳ γένηται. οὐκοῦν ὥρα σοι λέγειν, ἦν δ̓ ἐγώ:\nνῦν γὰρ βούλομαι. μάνθανε, εἶπεν ὁ Χαρικλῆς τοὺς\nπολλοὺς μεταστησάμενος: καὶ γάρ σε καὶ διά τι χρήσιμον\nἐμὸν ἀκροατὴν γενέσθαι τῶν συμβεβηκότων πάλαι\nἐβουλόμην.\nἐμοὶ γήμαντι παιδία οὐκ ἐγίνετο. ὀψὲ δέ ποτε καὶ\nβραδὺ τῆς ἡλικίας, πολλὰ τὸν θεὸν ἱκετεύων θυγατρίου\nπατὴρ ἀνηγορεύθην, οὐκ ἐπ̓ αἰσίοις ἔσεσθαί μοι\nταύτην τοῦ θεοῦ προαγορεύσαντος. ἦλθε καὶ εἰς ὥραν\nγάμου, καὶ ἐξεδόμην τῶν μνηστευομένων ʽπολλοὶ δὲ\nἦσαν̓ τῷ παῤ ἐμοὶ κριθέντι καλλίστῳ. καὶ καθ̓ ἣν\n\n\nνύκτα συγκατεκλείσθη τῷ γήμαντι, κατ̓ αὐτὴν ἡ δυστυχὴς\nἐτελεύτα, σκηπτοῦ τινὸς ἢ χειροποιήτου πυρὸς\nτοῖς θαλάμοις ἐμπεσόντος. καὶ τὸν ὑμέναιον ᾀδόμενον\nἔτι διεδέχετο θρῆνος, καὶ ἀπὸ τῶν παστάδων ἐπὶ τὸ\nμνῆμα παρεπέμπετο: καὶ δᾷδες αἱ τὸ γαμήλιον ἐκλάμψασαι\nφῶς, αὗται καὶ τὴν ἐπικήδειον πυρκαϊὰν ἐξῆπτον.\nἐπετραγῴδει τούτῳ τῷ δράματι καὶ ἕτερον πάθος\nὁ δαίμων, καὶ τὴν μητέρα μοι τῆς παιδὸς ἀφαιρεῖται\nτοῖς θρήνοις ἐγκαρτερήσασαν. τὸ δὲ θεήλατον τοῦ κακοῦ\nμὴ φέρων, ἐμαυτὸν μὲν οὐκ ἐξάγω τοῦ βίου, τοῖς\nθεολογοῦσιν ὡς ἀθέμιτον τὸ πρᾶγμα πειθόμενος, ὑπεξάγω\nδὲ τῆς ἐνεγκούσης καὶ τὴν ἐρημίαν τῆς οἰκίας\nἀποδιδράσκω: μέγα γάρ τι εἰς λήθην κακῶν ἡ δἰ ὀφθαλμῶν\nτῆς ψυχῆς ὑπόμνησις ἀμαυρουμένη. καὶ πολλοῖς\nἐμπλανηθεὶς τόποις, ἦλθον δὴ καὶ εἰς τὴν σὴν Αἴγυπτον\nκαὶ Καταδούπους αὐτούς, καθ̓ ἱστορίαν τῶν\nκαταρρακτῶν τοῦ Νείλου.\nτῆς μὲν οὖν ἐκεῖσε ἀφίξεως ἔχεις τὸν ἀπολογισμόν,\nὦ φίλος: ἣν δέ σε βούλομαι παρενθήκην γνῶναι τοῦ\nδιηγήματος, μᾶλλον δέ, ἀληθέστερον εἰπεῖν, αὐτὸ δὴ\nτὸ κεφάλαιον, ἀλύοντί μοι κατὰ τὴν πόλιν καὶ διατιθεμένῳ\nτὴν σχολὴν καί τινα τῶν παῤ Ἕλλησι σπανίων\nὠνουμένῳ ʽἤδη γάρ μοι τῆς λίαν ἀλγηδόνος τῷ χρόνῳ\nπεττομένης ἡ πρὸς τὴν ἐνεγκοῦσαν ἐπάνοδος ἐσπουδάζετὀ\nἀνήρ τις πρόσεισι, τὰ μὲν ἄλλα σεμνὸς ἰδεῖν καὶ\nἀγχίνοιαν ἀπὸ τοῦ βλέμματος ἐμφανίζων, ἄρτι μὲν τὸν\nἔφηβον παραλλάξας, τὴν χροιὰν δὲ ἀκριβῶς μέλας. καί\nμε ἠσπάζετο, καί τι βούλεσθαι ἰδίᾳ φράζειν ἔλεγεν, ἑλληνίζων\nοὐ βεβαίως. ἐμοῦ δὲ ἑτοίμως ὑπακούσαντος,\nεἴς τινα νεὼν παρακείμενον εἰσαγαγών, φύλλα τινά σε\nκαὶ ῥίζας, ἔφη, τῶν Ἰνδικῶν καὶ Αἰθιοπικῶν καὶ Αἰγυπτίων\nὠνούμενον ἑώρακα. εἰ δὴ οὖν ἀκραιφνῆ ταῦτα\n\n\nκαὶ δόλον παντὸς ἐκτὸς ὠνεῖσθαι βουληθείης, ἕτοιμος\nπαρέχειν. βούλομαι, ἔφην, καὶ δείκνυε. ὃ δέ, ὄψει\nμέν, εἶπεν, ὅπως δὲ μὴ μικρολόγος ἔσῃ περὶ τὴν ἀγοράν.\nσαυτὸν παρεγγύα, ἔφην, μὴ βαρύτιμον εἶναι περὶ\nτὴν διάπρασιν. καὶ ὃς ὑπὸ μάλης τι βαλαντίδιον ἔχων,\nπροκομίσας ἐπεδείκνυ λίθων πολυτίμων ὑπερφυές τι\nχρῆμα: μαργαρίδες τε γὰρ ἐνῆσαν εἰς καρύου μικροῦ\nμέγεθος, εἰς κύκλον τε ἀκριβῶς ἀπαρτιζόμεναι καὶ λευκότητι\nπλεῖστον ἀγλαιζόμεναι, σμάραγδοί τε καὶ ὑάκινθοι,\nαἳ μὲν οἷα λήιον ἠρινὸν χλοάζουσαι, ἐλαιώδους αὐτάς\nτινος λειότητος ὑπαυγαζούσης, αἳ δὲ ἀπεμιμοῦντο\nχροιὰν ἀκτῆς θαλαττίας ὑπ̓ ἀγχιβαθεῖ σκοπέλῳ μικρὸν\nὑποφριττούσης καὶ τὸ ὑποκείμενον ἰαζούσης: καὶ\nἁπλῶς συμμιγής τις ἦν πάντων καὶ ποικίλη μαρμαρυγή,\nτὸν ὀφθαλμὸν εὐφραίνουσα. ἅπερ ὡς εἶδον,\nἄλλους, ἔφην, ὥρα σοι ξένε τῶνδε ἐπιζητεῖν ὠνητάς,\nὡς ἔγωγε καὶ ἡ κατ̓ ἐμὲ περιουσία σχολῇ γοῦν, εἰ καὶ\nἑνὸς εἴη τῶν ὁρωμένων ἰσοστάσιος. ἀλλ̓ εἰ καὶ μὴ\nπρίασθαι δυνατός, εἶπε, δῶρόν γε λαμβάνειν οὐκ ἀδύνατος.\nἐγὼ μὲν οὐκ ἀνίκανος, ἔφην, δῶρόν γε λαμβάνειν:\nσὺ δ̓ οὐκ οἶδ̓ ὅ τι βουλόμενος παίζεις ἡμᾶς. οὐ\nπαίζω, εἶπεν, ἀλλὰ καὶ σφόδρα σπουδάζω, καὶ ἐπόμνυμί\nγε τὸν ἱδρυμένον ἐνθάδε θεὸν ἅπαντα δώσειν,\nεἰ πρὸς τούτοις καὶ ἕτερον δῶρον ὑποδέξασθαι βουληθείης,\nπολὺ τούτων ἐριτιμότερον. ἐγέλων πρὸς ταῦτα.\nτοῦ δὲ τὴν αἰτίαν πυνθανομένου, ὅτι γελοῖον, ἔφην, εἶ\nτηλικαῦτα δῶρα καθυπισχνούμενος προσέτι καὶ μισθὸν\nἐπαγγέλλῃ πολὺ τῶν δώρων αὐτῶν ὑπερφέροντα. πίστευε,\nεἶπεν: ἀλλ̓ ἐπόμνυε καὶ αὐτὸς ἦ μὴν ἄριστα\nχρήσασθαι τῷ δώρῳ, καὶ ὡς ἂν αὐτὸς ὑφηγήσωμαι.\nἐθαύμαζον μὲν ἀπορῶν, ἐπώμνυον δὲ τηλικαῦτα ἐλπίζων.\nἐπειδὴ δέ μοι ὀμώμοστο ὡς ἐκεῖνος ἐπέσκηπτεν,\n\n\nἄγει με παῤ αὑτόν, καὶ δείκνυσι κόρην, ἀμήχανόν τι\nκαὶ δαιμόνιον κάλλος, ἣν αὐτὸς μὲν ἑπταετῆ γεγονέναι\nἔλεγεν, ἐμοὶ δὲ καὶ ὥρᾳ γάμου πλησιάζειν ἐῴκει: οὕτως\nἄρα κάλλους ὑπερβολὴ καὶ εἰς μεγέθους ἔμφασιν\nφέρει προσθήκην. κἀγὼ μὲν ἀχανὴς εἱστήκειν ἀγνοίᾳ τε\nτῶν γινομένων καὶ ἀκορέστῳ θέᾳ τῶν ὁρωμένων,\nὃ δὲ\nἄρχεται λόγων τοιῶνδε.\nταύτην ἣν ὁρᾷς, ξένε, φησίν, ἡ μὲν τεκοῦσα, δἰ\nαἰτίαν ἣν γνώσῃ μικρὸν ὕστερον, ἐν σπαργάνοις ἐξέθετο,\nτύχης ἀμφιβολίᾳ τὰ κατ̓ αὐτὴν ἐπιτρέψασα, ἐγὼ\nδὲ προστυχὼν ἀνειλόμην: οὐδὲ γὰρ ἦν μοι θεμιτὸν ἐν\nκινδύνῳ ψυχὴν ἅπαξ ἐνανθρωπήσασαν παριδεῖν. ἓν\nγὰρ καὶ τοῦτο παράγγελμα τῶν γυμνῶν παῤ ἡμῖν σοφῶν,\nὧν ἀκουστὴς εἶναι χρόνοις ὀλίγοις πρόσθεν ἠξίωμαι.\nκαὶ ἄλλως καὶ τὸ παιδίον αὐτόθεν μέγα τι καὶ\nθεῖον τῶν ὀφθαλμῶν ἐξέλαμπεν: οὕτω μοι περισκοποῦντι\nγοργόν τε καὶ ἐπαγωγὸν ἐνεῖδε. συνεξέκειτο δὲ\nαὐτῷ καὶ λίθων ὅρμος, ὃν ἀρτίως ἐπεδείκνυον, καὶ\nταινία τις ἀπὸ σηρικοῦ νήματος ἐξυφασμένη, γράμμασιν\nἐγχωρίοις καὶ διηγήματι τῶν κατὰ τὴν παῖδα κατάστικτος,\nτῆς μητρός, οἶμαι, σύμβολα ταῦτα καὶ γνωρίσματα\nτῇ κόρῃ προμηθευσαμένης. ἅπερ ὡς ἀνέγνων,\nπόθεν τέ ἐστι καὶ τίνος ἔγνων, εἰς ἀγρόν τε κομίζω\nπόρρω τῆς πόλεως ἀπῳκισμένον, καὶ ποιμέσιν ἐμαυτοῦ\nτρέφειν παραδούς, μηδενί τε φράζειν ἐπαπειλήσας, τὰ\nσυνεκτεθέντα κατεῖχον, τοῦ μή τινα ἐπιβουλὴν γενέσθαι\nδἰ αὐτὰ τῇ κόρῃ. τὰ μὲν οὖν πρῶτα οὕτως ἐλάνθανεν:\nἐπεὶ δὲ τοῦ χρόνου προϊόντος ἡ τῆς κόρης ἀκμὴ\nκαὶ μείζονος ὥρας ἐφαντάζετο τοῦ εἰωθότος ʽτὸ κάλλος\nδ̓ οὐδ̓ ἂν ὑπὸ γῆν κρυπτόμενον ἔλαθεν, ἀλλά μοι δοκεῖ\nκἂν ἐκεῖθεν διεκλάμψαἰ, δείσας μὴ φωτισθείη τὰ\nκατ̓ αὐτήν, καὶ ἀπόλοιτο μὲν αὐτή, παραπολαύσω δέ\n\n\nτινος καὶ αὐτὸς ἀηδοῦς, ἐκπεμφθῆναι πρεσβευτὴς παρὰ\nτὸν Αἰγύπτου σατράπην ἐπραγματευσάμην. καὶ ἥκω\nταύτην συνεπαγόμενος, διαθέσθαι τὰ κατ̓ αὐτὴν ἐνθυμούμενος.\nκαὶ τῷ μὲν ὅσον οὐδέπω περὶ ὧν ἥκω διαλεχθήσομαι\nʽχρηματίσαι γὰρ ἡμῖν τήμερον ἐπηγγείλατὀ,\nσοὶ δὲ καὶ θεοῖς τοῖς οὕτως ἐπιτρέψασιν ἐγχειρίζω τὴν\nκόρην ἐπὶ συνθήκαις ταῖς ἐνωμότως ἡμῖν γενομέναις,\nἦ μὴν ἐλευθέραν ταύτην ἕξειν καὶ ἐλευθέρῳ πρὸς γάμον\nἐκδώσειν, ἐπιδώσειν δὲ τὴν ταινίαν ταύτην, ἣν δὴ\nκαὶ αὐτὸς κομίζῃ παῤ ἡμῶν, μᾶλλον δὲ τῆς ἐκθεμένης\nμητρός. πιστεύω δέ σε πάντα ἐμπεδώσειν τὰ ὡμιλημένα,\nτοῖς τε ὅρκοις ἀποθαρσῶν, καὶ τὸν σὸν τρόπον\nἐκ πολλῶν τῶν ἡμερῶν ὧν ἐνθάδε διάγεις Ἑλληνικὸν\nὄντα τῷ ὄντι περιειργασμένος.\nταῦτά σοι νῦν εἶχον λέγειν ἐπιτετμημένως, καλούσης\nμε τῆς κατὰ τὴν πρεσβείαν χρείας. τὰ σαφέστερα\nδὲ καὶ ἀκριβέστερα τῶν κατὰ τὴν κόρην εἰς αὔριον\nμυηθήσῃ, περὶ τὸν νεὼν τῆς Ἴσιδος ἐντυχών.\nἐποίουν οὕτως, καὶ παραλαβὼν τὴν κόρην ἦγον ἐπικαλύψας\nὡς ἐμαυτόν. κἀκείνην μὲν τὴν ἡμέραν εἶχον\nἐν θεραπείᾳ, πολλὰ φιλοφρονούμενος καὶ πολλὴν τοῖς\nθεοῖς ὁμολογῶν χάριν, αὐτόθεν τε ἐμαυτοῦ θυγατέρα\nκαὶ ἐνόμιζον καὶ ὠνόμαζον: εἰς δὲ τὴν ὑστεραίαν ἅμα\nἡμέρᾳ λίαν ἐσπουδασμένως ἐπὶ τὸν νεὼν τῆς Ἴσιδος,\nοὗπερ συνετέτακτό μοι πρὸς τὸν ξένον, ὥρμησα. καὶ\nπλεῖστα ἐμπεριπατήσας, ἐπειδήπερ ἐφαίνετο οὐδαμοῦ,\nπαραγενόμενος εἰς τὰ σατραπεῖα, τὸν πρεσβευτὴν τῶν\nΑἰθιόπων εἴ τις ἑώρα, ἐπυνθανόμην. καί μοί τις ἀπήγγελλεν\nὡς ἐξώρμησε, μᾶλλον δὲ ἐξελήλαται, πρὸ ἡλίου\nδυσμῶν εἰ μὴ τῶν ὅρων ἐκτὸς γένοιτο, θάνατον αὐτῷ\nτοῦ σατράπου διαπειλήσαντος. ἐμοῦ δὲ ἐρομένου τὴν\nαἰτίαν, ὅτι, ἔφη ὁ ἀπαγγέλλων, ἐπέταττεν ἀπέχεσθαι\n\n\nτῶν σμαραγδείων μετάλλων ὡς Αἰθιοπίᾳ προσηκόντων.\nὑπέστρεφον ἀνιαρῶς ἄγαν διατεθείς, καὶ ὥσπερ οἱ βαρεῖάν\nτινα πληγὴν εἰληφότες, ὅτι δή μοι γνῶναι μὴ\nἐξεγένετο τὰ κατὰ τὴν κόρην, τίς ἢ πόθεν ἢ τίνων.\nμὴ θαυμάσῃς, εἶπεν ὁ Κνήμων: ἀσχάλλω γὰρ καὶ\nαὐτὸς οὐκ ἀκούσας. ἀλλ̓ ἴσως ἀκούσομαι. ἀκούσῃ,\nἔφη ὁ Καλάσιρις: νυνὶ δὲ ἅπερ ἑξῆς ἐπέραινεν ὁ Χαρικλῆς,\nεἰρήσεται. ἐπειδὴ γάρ, φησίν, εἰς τὸ δωμάτιον\nἦλθον, ὑπαντᾷ τέ μοι ἡ παῖς, καὶ ἔλεγε μὲν οὐδέν,\nοὔπω τῆς Ἑλλάδος συνιεῖσα φωνῆς, ἀπὸ δὲ τῆς χειρὸς\nἠσπάζετο, καί με πρὸς τὸ φαιδρότερον ὀφθεῖσα μόνον\nἀνίησιν. ἐθαύμαζόν τε ὅτι, καθάπερ οἱ ἀγαθοὶ καὶ εὐγενεῖς\nτῶν σκυλάκων πάντα τινὰ καὶ ἐπ̓ ὀλίγον ὀλίγον ἐγνωσμένον\nσαίνουσιν, οὕτω κἀκείνη τῆς ἐμῆς περὶ αὐτὴν\nεὐνοίας ὀξέως ᾔσθετο καὶ ὡς πατέρα περιεῖπεν. ἔγνων\nοὖν μὴ ἐνδιατρίβειν τοῖς Καταδούποις, μὴ δή τις καὶ\nδαίμονος βασκανία τῆς δευτέρας με θυγατρὸς στερήσειε,\nκαὶ διὰ τοῦ Νείλου κατάρας ἐπὶ θάλατταν ἐπιτυχών\nτε νεὼς ἀνηγόμην τὴν ἐπ̓ οἴκου. καὶ ἔστι νῦν ἡ\nπαῖς ἐνταῦθα σὺν ἐμοί, παῖς μὲν οὖσα ἐμὴ καὶ ὄνομα\nτοὐμὸν ὀνομαζομένη: σαλεύω γὰρ ἐπ̓ αὐτῇ τὸν βίον.\nκαὶ ἔστι τὰ μὲν ἄλλα καὶ εὐχῆς κρείττων: οὕτω τάχιστα\nμὲν τὴν Ἑλλάδα γλῶτταν εἵλκυσε, τάχιστα δὲ εἰς ἀκμὴν\nκαθάπερ ἔρνος τι τῶν εὐθαλῶν ἀνέδραμεν. ὡραιότητι\nδὲ σώματος οὕτω δή τοι τὰς πάσας ὑπερβέβληκεν\nὥστε πᾶς ὀφθαλμὸς Ἑλληνικός τε καὶ ξένος ἐπ̓ αὐτὴν\nφέρεται, καὶ ὁπουδὴ φαινομένη ναῶν ἢ δρόμων ἢ ἀγορῶν,\nκαθάπερ ἀρχέτυπον ἄγαλμα πᾶσαν ὄψιν καὶ διάνοιαν\nἐφ̓ ἑαυτὴν ἐπιστρέφει. ἀλλ̓ αὕτη τοιαύτη τις\nοὖσα λυπεῖ με λύπην ἀνίατον. ἀπηγόρευται παῤ αὐτῇ\nγάμος, καὶ παρθενεύειν τὸν πάντα βίον διατείνεται,\nκαὶ τῇ Ἀρτέμιδι ζάκορον ἑαυτὴν ἐπιδοῦσα θήραις τὰ\n\n\nπολλὰ σχολάζει καὶ ἀσκεῖ τοξείαν. ἐμοὶ δέ ἐστιν ὁ βίος\nἀφόρητος, ἐλπίσαντι μὲν ἀδελφῆς ἐμαυτοῦ παιδὶ ταύτην\nἐκδώσειν, καὶ μάλα γε ἀστείῳ καὶ χαρίεντι λόγον\nτε καὶ ἦθος νεανίσκῳ, ἀποτυγχάνοντι δὲ διὰ τὴν ταύτης\nἀπηνῆ κρίσιν. οὔτε γὰρ θεραπεύων οὔτε ἐπαγγελλόμενος\nοὔτε λογισμοὺς ἀνακινῶν πεῖσαι δεδύνημαι,\nἀλλὰ τὸ χαλεπώτατον, τοῖς ἐμοῖς, τὸ τοῦ λόγου, κατ̓\nἐμοῦ κέχρηται πτεροῖς, καὶ τὴν ἐκ λόγων πολυπειρίαν,\nἣν ποικίλην ἐδιδαξάμην πρὸς κατασκευὴν τοῦ τὸν ἄριστον\nᾑρῆσθαι βίον, ἐπανατείνεται, ἐκθειάζουσα μὲν\nπαρθενίαν καὶ ἐγγὺς ἀθανάτων ἀποφαίνουσα, ἄχραντον\nκαὶ ἀκήρατον καὶ ἀδιάφθορον ὀνομάζουσα, ἔρωτας\nδὲ καὶ Ἀφροδίτην καὶ πάντα γαμήλιον θίασον ἀποσκορακίζουσα.\nπρὸς ταῦτα δή σε βοηθὸν ἐπικαλοῦμαι, καὶ\nδιὰ τοῦτο καιροῦ λαβόμενος καὶ ἀφορμῆς τῆς ἐκ ταὐτομάτου\nπως ἐνδοθείσης, μακροτέρου πρὸς σὲ τοῦ διηγήματος\nἐδεήθην. καὶ δὸς τὴν χάριν, ὦ γαθὲ Καλάσιρι.\nσοφίαν τινὰ καὶ ἴυγγα κίνησον ἐπ̓ αὐτὴν Αἰγυπτίαν.\nπεῖσον ἢ λόγοις ἢ ἔργοις γνωρίσαι τὴν ἑαυτῆς φύσιν,\nκαὶ ὅτι γυνὴ γέγονεν εἰδέναι. βουλομένῳ δέ σοι τὸ\nπρᾶγμα ῥᾴδιον. οὔτε γὰρ ἀπρόσμικτος ἐκείνη πρὸς\nτοὺς λόγους τῶν ἀνδρῶν, ἀλλὰ τὸ πλεῖστον τούτοις\nσυνόμιλος ἐπαρθενεύθη: καὶ οἴκησιν οἰκεῖ σοι τὴν αὐτὴν\nἐνταῦθα, ἐντὸς φημὶ τοῦ περιβόλου καὶ περὶ τὸν\nνεών. ἱκέτην οὖν γινόμενον μὴ παρίδῃς με, μηδὲ συγχωρήσῃς\nἄπαιδα καὶ ἀπαραμύθητον καὶ διαδόχων ἔρημον\nἐν γήραι βαρεῖ διάγειν, μὴ πρὸς Ἀπόλλωνος αὐτοῦ\nκαὶ τῶν ἐγχωρίων σοι θεῶν.\nἐδάκρυσα τούτων ἀκούων ὦ Κνήμων, ἐπειδὴ κἀκεῖνος\nοὐκ ἀδάκρυτον τὴν ἱκεσίαν προσῆγε, καὶ ἐπηγγελλόμην,\nεἴ τι δυναίμην, συλλήψεσθαι. καὶ ἔτι περὶ\nτούτων διασκοπουμένων ἡμῶν, εἰσδραμών τις ἀπήγγειλε\n\n\nτὸν ἀρχιθέωρον τῶν Αἰνιάνων ἐπὶ θύραις ὄντα\nπάλαι διοχλεῖν, καὶ παρακαλεῖν τὸν ἱερέα παρεῖναι καὶ\nκατάρχειν τῶν ἱερῶν. ἐμοῦ δὲ ἐρομένου τὸν Χαρικλέα,\nτίνες οἱ Αἰνιᾶνες ἢ τίς ἡ θεωρία καὶ ἣν ἄγουσι θυσίαν,\nοἱ μὲν Αἰνιᾶνες, ἔφη, Θετταλικῆς ἐστὶ μοίρας τὸ\nεὐγενέστατον καὶ ἀκριβῶς Ἑλληνικόν, ἀφ̓ Ἕλληνος\nτοῦ Δευκαλίωνος, τὸ μὲν ἄλλο τῷ Μαλιακῷ κόλπῳ\nπαρατεινόμενον, μητρόπολιν δὲ σεμνυνόμενον Ὑπάταν,\nὡς μὲν αὐτοὶ βούλονται, ἀπὸ τοῦ τῶν ἄλλων ὑπατεύειν\nκαὶ ἄρχειν ὠνομασμένην, ὡς δὲ ἑτέροις δοκεῖ, διότι\nπερ ὑπὸ τῇ Οἴτῃ τῷ ὄρει κατῴκισται. ἡ δὲ θυσία καὶ\nἡ θεωρία, τετραετηρίδα ταύτην, ὅτε περ καὶ ὁ Πυθίων\nἀγών ʽἔστι δὲ νῦν, ὡς οἶσθἀ, πέμπουσιν Αἰνιᾶνες\nΝεοπτολέμῳ τῷ Ἀχιλλέως: ἐνταῦθα γὰρ ἐδολοφονήθη\nπρὸς αὐτοῖς τοῖς τοῦ Πυθίου βωμοῖς ὑπ̓ Ὀρέστου τοῦ\nἈγαμέμνονος. ἡ δὲ νῦν θεωρία καὶ πλεονεκτεῖ τὰς ἄλλας:\nἈχιλλείδης γὰρ εἶναι σεμνύνεται ὁ τῆς θεωρίας\nἐξάρχων. συνέτυχον γὰρ τῇ προτεραίᾳ τῷ νεανίσκῳ,\nκαί μοι ἀληθῶς ἔδοξε τοῖς Ἀχιλλείδαις ἐμπρέπειν:\nτοιοῦτός ἐστι τὴν μορφὴν καὶ τοσοῦτος ἰδεῖν τὸ μέγεθος,\nὡς βεβαιοῦν τῇ θέᾳ τὸ γένος. ἐμοῦ δὲ θαυμάσαντος,\nκαὶ πῶς Αἰνιάνων γένους τυγχάνων Ἀχιλλείδην\nἑαυτὸν ἀναγορεύει φήσαντος ʽἡ γὰρ Ὁμήρου τοῦ Αἰγυπτίου\nποίησις τὸν Ἀχιλλέα Φθιώτην ἐνδείκνυταἰ,\nὁ μὲν νεανίσκος, ἔφη ὁ Χαρικλῆς, καὶ ὁλοσχερῶς Αἰνιᾶνα\nεἶναι τὸν ἥρωα διαγωνίζεται, τὴν Θέτιν ἐκ τοῦ\nΜαλιακοῦ κόλπου γήμασθαι τῷ Πηλεῖ καὶ Φθίαν τὸ\nπερὶ τὸν κόλπον τοῦτον ὀνομάζεσθαι πάλαι διατεινόμενος,\nτοὺς δὲ ἄλλους δἰ εὐδοξίαν τοῦ ἀνδρὸς ἐφελκομένους\nἑαυτοῖς ἐπιψεύδεσθαι. καὶ ἄλλως δὲ ἑαυτὸν ἐγγράφει\nτοῖς Αἰακίδαις, Μενέσθιον ἑαυτοῦ προπάτορα\nκαταφέρων, τὸν Σπερχειοῦ παῖδα καὶ Πολυδώρας τῆς\n\n\nἐκ Πηλέως, ὃς καὶ Ἀχιλλεῖ συνεστράτευσεν ἐν πρώτοις\nἐπὶ Ἴλιον, καὶ τῆς πρώτης τῶν Μυρμιδόνων διὰ τὸ\nσυγγενὲς ἐξῆρχε μοίρας. τῷ δὲ Ἀχιλλεῖ πάντοθεν περιφυόμενος,\nκαὶ πανταχόθεν αὐτὸν τοῖς Αἰνιᾶσιν οἰκειούμενος,\nτεκμήριον λαμβάνει πρὸς τοῖς ἄλλοις οἷς καταλέγει\nκαὶ τὸν ἐναγισμὸν τὸν Νεοπτολέμῳ πεμπόμενον,\nοὗ σύμπαντες, ὡς φησίν, Αἰνιᾶσιν ἐξεχώρησαν Θεσσαλοί,\nτὸ ἐγγυτέροις εἶναι τοῦ γένους προσμαρτυροῦντες.\nἐκείνοις μὲν οὖν οὐδεὶς φθόνος, ἔφην, ὦ Χαρίκλεις, ἢ\nχαρίζεσθαι ταῦτα, ἢ καὶ ἐπαληθεύειν ἑαυτοῖς: τὸν δὲ\nἀρχιθέωρον εἰσκαλεῖσθαι πρόσταξον, ὡς ἔγωγε αὐτοῦ\nμανικῶς ἀνεπτέρωμαι πρὸς τὴν θέαν.\nἐπένευσεν ὁ Χαρικλῆς, καὶ εἰσῆλθεν ὁ νεανίσκος,\nἈχίλλειόν τι τῷ ὄντι πνέων, καὶ πρὸς ἐκεῖνον τὸ βλέμμα\nκαὶ τὸ φρόνημα ἀναφέρων, ὀρθὸς τὸν αὐχένα, καὶ\nἀπὸ τοῦ μετώπου τὴν κόμην καὶ πρὸς τὸ ὄρθιον ἀναχαιτίζων.\nἡ ῥὶς ἐν ἐπαγγελίᾳ θυμοῦ, καὶ οἱ μυκτῆρες\nἐλευθέρως τὸν ἀέρα εἰσπνέοντες. ὀφθαλμὸς οὔπω μὲν\nχαροπός, χαροπώτερον δὲ μελαινόμενος, σοβαρόν τε\nἅμα καὶ οὐκ ἀνέραστον βλέπων, οἷον θαλάσσης ἀπὸ\nκύματος εἰς γαλήνην ἄρτι λεαινομένης. ἐπεὶ δὲ ἡμᾶς\nτὰ εἰωθότα ἠσπάσατο καὶ τῶν ἀμοιβαίων ἔτυχεν, ὥραν\nεἶναι τοῦ τὴν θυσίαν τῷ θεῷ προσάγειν ἔλεγεν, ὡς ἂν\nκαὶ τὸν ἐναγισμὸν τῷ ἥρωι καὶ τὴν ἐπ̓ αὐτῷ πομπὴν\nκατὰ καιρὸν ἐν δευτέροις ἐπιτελεῖν ἐγγένοιτο. γινέσθω,\nἔφη ὁ Χαρικλῆς. καὶ ἀνιστάμενος, ὄψει, ἔφη πρός\nμε, καὶ τὴν Χαρίκλειαν τήμερον, εἰ μὴ πρότερον εἶδες:\nσυμπαρεῖναι γὰρ καὶ τὴν ζάκορον τῆς Ἀρτέμιδος τῇ\nπομπῇ καὶ τοῖς ἐναγισμοῖς τοῦ Νεοπτολέμου πάτριον.\nἐμοὶ δὲ ἡ παῖς, ὦ Κνήμων, ἑώρατο ἤδη πολλάκις, καὶ\nθυσιῶν συνεφῆπτο, καὶ λόγων ἱερῶν εἴ τι ποτε ἐπύθετο.\nἀλλ̓ ἅμως ἐσιώπων, τὸ μέλλον ἀπεκδεχόμενος.\n\n\nκαὶ ἅμα τὴν ὁρμὴν ὡς ἐπὶ τὸν νεὼν ἐποιούμεθα: πάκτα\nγὰρ ἤδη παρεσκεύαστο τὰ πρὸς τὴν θυσίαν τοῖς\nΘετταλοῖς. ἐπεὶ δὲ ἡμεῖς τε πρὸς τοῖς βωμοῖς ἐγενόμεθα\nκαὶ ὁ νεανίας ἤδη τῶν ἱερῶν κατῆρχε, προκατευξαμένου\nτοῦ ἱερέως, ἐκ τῶν ἀδύτων ἀναφθέγγεται ἡ\nΠυθία τοιάδε.\nτὴν χάριν ἐν πρώτοις, αὐτὰρ κλέος ὕστατ̓ ἔχουσαν,\nφράζεσθ̓ ὦ Δελφοί, τόν τε θεᾶς γενέτην,\nοἳ νηὸν προλιπόντες ἐμὸν καὶ κῦμα τεμόντες\nἵξοντ̓ ἠελ̔??ʼου πρὸς χθόνα κυανέην,\nτῇ περ ἀριστοβίων μέγ̓ ἀέθλιον ἐξάψονται,\nλευκὸν ἐπὶ κροτάφων στέμμα μελαινομένων.\nταῦτα μὲν ὡς ἀνεῖπεν ὁ θεός, ἀμηχανία πλείστη\nτοὺς περιεστῶτας εἰσεδύετο, τὸν χρησμὸν ὅ τι βούλοιτο\nφράζειν ἀποροῦντας. ἄλλος γὰρ πρὸς ἄλλο τι τὸ λόγιον\nἔσπα: καὶ ὡς ἕκαστος εἶχε βουλήσεως, οὕτω καὶ ὑπελάμβανεν.\nοὔπω δὲ οὐδεὶς τῶν ἀληθῶν ἐφήπτετο. χρησμοὶ\nγὰρ καὶ ὄνειροι τὰ πολλὰ τοῖς τέλεσι κρίνονται.\nκαὶ ἄλλως οἱ Δελφοὶ πρὸς τὴν πομπὴν ἐπτοήμενοι μεγαλοπρεπῶς\nηὐτρεπισμένην ἠπείγοντο, τὰ χρησθέντα\nπρὸς τὸ ἀκριβὲς ἀνιχνεύειν ἀμελήσαντες.\nἐπεὶ δὲ ἡ πομπὴ καὶ ὁ σύμπας ἐναγισμὸς ἐτελέσθη—.\nκαὶ μὴν οὐκ ἐτελέσθη, πάτερ, ὑπολαβὼν ὁ Κνήμων.\nἐμὲ γοῦν οὔπω θεατὴν ὁ σὸς ἐπέστησε λόγος, ἀλλ̓ εἰς\nπᾶσαν ὑπερβολὴν ἡττημένον τῆς ἀκροάσεως καὶ αὐτοπτῆσαι\nσπεύδοντα τὴν πανήγυριν ὥσπερ κατόπιν ἑορτῆς\nἥκοντα, τὸ τοῦ λόγου, παρατρέχεις, ὁμοῦ τε ἀνοίξας\nκαὶ κλείσας τὸ θέατρον. ἐγὼ μέν, ὦ Κνήμων, ἔφη\nὁ Καλάσιρις, ἥκιστά σε τοῖς ἔξωθεν καὶ τοιούτοις βούλομαι\nδιοχλεῖν, ἐπὶ τὰ καιριώτερά σε τῆς ἀφηγήσεως\nκαὶ ὧν ἐπεζήτεις ἐξ ἀρχῆς συνελαύνων. ἐπεὶ δὲ ἐκ\nπαρόδου θεωρὸς γενέσθαι βεβούλησαι, σὺ μὲν Ἀττικὸς\n\n\nὢν κἀκ τούτων οὐ λέληθας, ἐγὼ δέ σοι τὴν πομπήν,\nὀνομαστὴν ἐν ὀλίγαις γενομένην αὐτῆς τε ἕνεκεν καὶ\nτῶν ἐξ αὐτῆς ἀποβάντων, ἐπιτεμὼν διαθήσομαι.\nἡγεῖτο μὲν ἑκατόμβη τῶν τελουμένων, ἀνδρῶν ἀγροικοτέρων\nβίον τε καὶ στολὴν ἐφελκομένων. τὸ μὲν ζῶσμα\nἑκάστῳ χιτῶνα λευκὸν εἰς ἀγκύλην ἀνέστελλε, χεὶρ δὲ\nἡ δεξιὰ σὺν ὤμῳ καὶ μαζῷ παραγυμνουμένη πέλεκυν\nδίστομον ἐπεκράδαινεν. οἱ βόες μέλανες πάντες, τὸν\nαὐχένα σφριγῶντες καὶ πρὸς κύρτωμα μέτριον ἐγείροντες,\nτὸ κέρας ἀπέριττον καὶ ἀδιάστροφον ὀξύνοντες, ὃ\nμὲν ἐπίχρυσον ὃ δὲ ἀνθεινοῖς στεφάνοις διάπλοκον, σιμοὶ\nτὴν κνήμην, καὶ βαθεῖαν τὴν φάρυγγα τοῖς γόνασιν\nἐπαιωροῦντες. ὁ δὲ ἀριθμὸς ἀκριβῶς ἑκατόμβη, καὶ\nεἰς ἀλήθειαν τὸ ὄνομα πληροῦντες. ἐπηκολούθει τούτοις\nἄλλων ἱερείων διάφορον πλῆθος, ἑκάστου ζώου\nγένος ἰδίᾳ καὶ εἰς κόσμον ἀγόμενον, αὐλοῦ καὶ σύριγγος\nτελεστικόν τι μέλος καὶ καταγγελτικὸν τῆς θυσίας\nὑπηχούντων.\nταύτας τὰς ἀγέλας καὶ τοὺς ἄνδρας τοὺς βοηλάτας\nκόραι Θετταλικαὶ διεδέχοντο καλλίζωνοί τινες καὶ βαθύζωνοι\nκαὶ τὴν κόμην ἄνετοι. διῄρηντο δὲ εἰς δύο\nχορούς: καὶ αἳ μὲν ἔφερον καλαθίσκους, ὁ πρῶτος χορός,\nἀνθέων τε καὶ ὡραίων πλήρεις, αἳ δὲ κανᾶ πεμμάτων\nτε καὶ θυμιαμάτων κανηφοροῦσαι τὸν τόπον\nεὐωδίᾳ κατέπνεον. ἠσχόλουν δὲ οὐδὲν εἰς ταῦτα τὰς\nχεῖρας, ἀλλ̓ ὑπὲρ τῆς κεφαλῆς ἀχθοφοροῦσαι πρὸς χορὸν\nστιχήρη καὶ ἐγκάρσιον ἀλλήλων εἴχοντο, ὡς ἂν βαδίζειν\nτε ἅμα καὶ χορεύειν αὐταῖς ἐγγίνοιτο. τοῦ δὲ μέλους\nαὐταῖς τὸ ἐνδόσιμον ὁ ἕτερος χορὸς ὑπεσήμαινεν:\nοὗτος γὰρ τὸν ὅλον ἐπετέτραπτο μελῳδεῖν ὕμνον. ὁ δὲ\nὕμνος ἦν, ἡ Θέτις ἐπῃνεῖτο καὶ ὁ Πηλεύς, κἀπὶ τούτοις\n\n\nὁ ἐκείνων παῖς, καὶ ὁ τούτου πάλιν. μετὰ τούτους, ὦ\nΚνήμων, —\nτί Κνήμων; ἔφη ὁ Κνήμων. πάλιν γάρ με τῶν ἡδίστων\nἀποστερεῖς, ὦ πάτερ, αὐτόν μοι τὸν ὕμνον οὐ\nδιερχόμενος, ὥσπερ θεατήν με μόνον τῶν κατὰ τὴν\nπομπήν, ἀλλ̓ οὐχὶ καὶ ἀκροατὴν καθίσας.\nἀκούοις ἄν, ἔφη ὁ Καλάσιρις, ἐπειδήπερ οὕτω σοι\nφίλον: εἶχε γὰρ ὧδέ πως ἡ ᾠδή.\nτἀν Θέτιν ἀείδω, χρυσοέθειρα Θέτιν,\nΝηρέος ἀθανάταν εἰναλίοιο κόραν,\nτὰν Διὸς ἐννεσίῃ Πήλεϊ γημαμέναν,\nτὰν ἁλὸς ἀγλαΐαν, ἁμετέραν Παφίην:\nἣ τὸν δουριμανῆ τόνδ̓ Ἄρεα πτολέμων,\nἙλλάδος ἀστεροπάν, ἐξέτεκεν λαγόνων,\nδῖον Ἀχιλλῆα, τοῦ κλέος οὐράνιον,\nτῷ ὑπὸ Πύρρα τέκεν παῖδα Νεοπτόλεμον,\nπερσέπολιν Τρώων, ῥυσίπολιν Δαναῶν.\nἱλήκοις ἥρως ἄμμι Νεοπτόλεμε\nὄλβιε, Πυθιάδι νῦν χθονὶ κευθόμενε,\nδέχνυσο δ̓ εὐμενέων τάνδε θυηπολίην,\nπᾶν δ̓ ἀπέρυκε δέος ἁμετέρας πόλιος.\nτὰν Θέτιν ἀείδω, χρυσοέθειρα Θέτιν.\nὁ μὲν οὖν ὕμνος ὦ Κνήμων τῇδέ πῃ συνέκειτο, καθ̓\nὅσον ἔχω διαμνημονεύειν: τοσοῦτον δέ τι ἐμμελείας\nπεριῆν τοῖς χοροῖς, καὶ οὕτω συμβαίνων ὁ κρότος τοῦ\nβήματος πρὸς τὸ μέλος ἐρρυθμίζετο, ὡς τὸν ὀφθαλμὸν\nτῶν ὁρωμένων ὑπερφρονεῖν ὑπὸ τῆς ἀκοῆς ἀναπείθεσθαι,\nκαὶ συμπαρέπεσθαι μεταβαινούσαις ἀεὶ ταῖς παρθένοις\nτοὺς παρόντας ὥσπερ ὑπὸ τῆς κατὰ τὴν ᾠδὴν\nἠχοῦς ἐφελκομένους, ἕως κατόπιν ἐφήβων ἱππικὸν καὶ\nὁ τούτων ἵππαρχος ἐκλάμψας ἀκοῆς κρείττονα πάσης\nτὴν τῶν καλῶν θέαν ἀπέδειξεν. ὁ μὲν οὖν ἀριθμὸς\nτοὺς ἐφήβους εἰς πεντήκοντα συνέταττεν, ἐμέριζε δὲ\nπέντε καὶ εἴκοσιν ἑκατέρωθεν, μεσεύοντα τὸν ἀρχιθέωρον\n\n\nδορυφοροῦντας. κρηπὶς μὲν αὐτοῖς ἱμάντι φοινικῷ\nδιάπλοκος ὑπὲρ ἀστράγαλον ἐσφίγγετο, χλαμὺς δὲ\nλευκὴ περόνῃ χρυσῇ πρὸς τοῖς στέρνοις ἐσφήκωτο, τὴν\nεἰς ἄκρον πέζαν κυανῇ τῇ βαφῇ κεκυκλωμένη. ἡ δὲ ἵππος\nΘετταλικὴ μὲν πᾶσα, καὶ τῶν ἐκεῖθεν πεδίων τὸ\nἐλεύθερον βλέπουσα ʽτὸν γὰρ χαλινὸν ὅσα μὲν δεσπότην\nἠρνεῖτο, διαπτύουσα καὶ θαμὰ προσαφρίζουσα, ὡς\nδὲ τὸν νοῦν ὑφηγούμενον τοῦ ἀναβάτου φέρειν ἠνείχετὀ,\nφαλάροις δὲ καὶ προμετωπιδίοις ἀργυροῖς καὶ\nἐπιχρύσοις ἐξησκημένη, καθάπερ ἀγώνισμα τῶν ἐφήβων\nτοῦτο πεποιημένων. ἀλλὰ τούτους ὦ Κνήμων τοιούτους\nὄντας οὕτως ὑπερεῖδε καὶ παρέδραμεν ἡ τῶν\nπαρόντων ὄψις, καὶ πρὸς τὸν ἵππαρχον ʽἦν δὲ τὸ μέλημα\nτὸ ἐμὸν Θεαγένησ̓ ἅπας ἐπέστρεψεν, ὥστε ἔδοξας\nἂν ὑπ̓ ἀστραπῆς τὸ φαινόμενον πρότερον ἅπαν ἠμαυρῶσθαι:\nτοσοῦτον ἡμᾶς ὀφθεὶς κατέλαμψεν, ἱππεὺς\nμὲν καὶ αὐτὸς καὶ ὁπλίτης τυγχάνων, καὶ δόρυ μελίαν\nχαλκόστομον ἐπισείων, τὸ δὲ κράνος οὐχ ὑπελθὼν ἀλλ̓\nἀπὸ γυμνῆς τῆς κεφαλῆς πομπεύων, φοινικοβαφῆ χλαμύδα\nκαθειμένος, ἧς τὰ μὲν ἄλλα χρυσὸς ἐποίκιλλε,\nτοὺς Λαπίθας ἐπὶ τοὺς Κενταύρους ὁπλίζων, ἡ περόνη\nδὲ Ἀθηνᾶν ἠλεκτρίνην ἔστεφε, τὴν Γοργοῦς κεφαλὴν\nεἰς θώρακα προασπίζουσαν. προσέβαλλε δέ τι χάριτος\nτοῖς γινομένοις καὶ ἀνέμου λιγεῖα ῥιπή: μείλιχον γὰρ\nἐπέπνει, τὴν μὲν κόμην ἠρέμα κατὰ τοῦ αὐχένος διαξαίνουσα\nκαὶ τοῦ μετώπου τοὺς βοστρύχους παραστέλλουσα,\nτῆς δὲ χλαμύδος τὰς ἄκρας τοῖς νώτοις τοῦ ἵππου\nκαὶ μηροῖς ἐπιβάλλουσα. εἶπες ἂν καὶ τὸν ἵππον\nαὐτὸν συνιέναι τῆς ὡραιότητος τοῦ δεσπότου, καὶ ὡς\nκαλὸν κάλλιστον φέρειν τὸν ἡνίοχον αἰσθάνεσθαι: οὕτω\nτὸν αὐχένα κυμαίνων, καὶ εἰς ὀρθὸν οὖς τὴν κεφαλὴν\nἐγείρων, καὶ σοβαρὰν τὴν ὀφρὺν κατὰ τῶν ὀφθαλμῶν\n\n\nἐπιδινεύων, ἔφερέ τε καὶ ἐφέρετο γαυρούμενος,\nεὐήνιά τε προποδίζων, καὶ ἐφ̓ ἑκάτερον ὦμον ἑαυτὸν\nἐν μέρει ταλαντεύων, ἄκραν τε τὴν ὁπλὴν τῇ γῇ λεπτὸν\nἐπικροτῶν, εἰς γαληνὸν κίνημα τὸ βῆμα κατερρύθμιζεν.\nἐξέπληττε μὲν δὴ καὶ πάντας τὰ ὁρώμενα,\nκαὶ τὴν νικητήριον ἀνδρείας τε καὶ κάλλους ψῆφον τῷ\nνεανίᾳ πάντες ἀπένεμον: ἤδη δὲ ὅσαι δημώδεις γυναῖκες\nκαὶ τὸ τῆς ψυχῆς πάθος ἐγκρατείᾳ κρύπτειν ἀδύνατοι,\nμήλοις τε καὶ ἄνθεσιν ἔβαλλον, εὐμένειαν ἀπ̓ αὐτοῦ\nτινά, ὡς ἐδόκουν, ἐφελκόμεναι. κρίσις γαρ αὕτη\nμία παρὰ πᾶσιν ἐκρατύνετο, μὴ ἂν φανῆναί τι κατ̓\nἀνθρώπους ὃ τὸ Θεαγένους ὑπερβάλλοιτο κάλλος.\nἦμος δ̓ ἠριγένεια φάνη ῥοδοδάκτυλος ἠώς ʽὍμηρος\nἂν εἶπεν̓, ἐπεὶ δὲ τοῦ νεὼ τῆς Ἀρτέμιδος ἐξήλασεν ἡ\nκαλὴ καὶ σοφὴ Χαρίκλεια, τότε ὅτι καὶ Θεαγένην ἡττηθῆναί\nποτε δυνατὸν ἔγνωμεν, ἀλλ̓ ἡττηθῆναι τοσοῦτον\nὅσον ἀκραιφνὲς γυναικεῖον κάλλος τοῦ πρώτου παῤ\nἀνδράσιν ἐπαγωγότερον. ἤγετο μὲν γὰρ ἐφ̓ ἁρμαμάξης\nὑπὸ συνωρίδος λευκῆς βοῶν ὀχουμένη, χιτῶνα δὲ\nἁλουργῆ ποδήρη χρυσαῖς ἀκτῖσι κατάπαστον ἠμφίεστο.\nζώνην δὲ ἐπεβέβλητο τοῖς στέρνοις ἣν ὁ τεχνησάμενος\nεἰς ἐκείνην τὸ πᾶν τῆς ἑαυτοῦ τέχνης κατέκλεισεν, οὔτε\nπρότερόν τι τοιοῦτον χαλκευσάμενος οὔτε αὖθις δυνησόμενος.\nδυοῖν γὰρ δρακόντοιν τὰ μὲν οὐραῖα κατὰ τῶν\nμεταφρένων ἐδέσμευε, τοὺς δὲ αὐχένας ὑπὸ τοὺς μαζοὺς\nπαραμείψας καὶ εἰς βρόχον σκολιὸν διαπλέξας, καὶ\nτὰς κεφαλὰς διολισθῆσαι τοῦ βρόχου συγχωρήσας, ὡς\nπερίττωμα τοῦ δεσμοῦ κατὰ πλευρὰν ἑκατέραν ἀπῃώρησεν.\nεἶπες ἂν τοὺς ὄφεις οὐ δοκεῖν ἕρπειν ἀλλ̓ ἕρπειν,\nοὐχ ὑπὸ βλοσυρῷ καὶ ἀπηνεῖ τῷ βλέμματι φοβερούς,\nἀλλ̓ ὑγρῷ κώματι διαρρεομένους, ὥσπερ ὑπὸ\nτοῦ κατὰ τὰ στέρνα τῆς κόρης ἱμέρου κατευναζομένους.\n\n\nοἳ δὲ ἦσαν τὴν μὲν ὕλην χρυσοῖ τὴν δὲ χροιὰν κυάνεοι:\nὁ γὰρ χρυσὸς ὑπὸ τῆς τέχνης ἐμελαίνετο, ἵνα τὸ τραχὺ\nκαὶ μεταβάλλον τῆς φολίδος τῷ ξανθῷ τὸ μέλαν συγκραθὲν\nἐπιδείξηται. τοιαύτη μὲν ἡ ζώνη τῆς κόρης, ἡ\nκόμη δὲ οὔτε πάντῃ διάπλοκος οὔτε ἀσύνδετος, ἀλλ̓ ἡ\nμὲν πολλὴ καὶ ὑπαυχένιος ὤμοις τε καὶ νώτοις ἐπεκύμαινε,\nτὴν δὲ ἀπὸ κορυφῆς καὶ ἀπὸ μετώπου δάφνης\nἁπαλοὶ κλῶνες ἔστεφον, ῥοδοειδῆ τε καὶ ἡλιῶσαν διαδέοντες,\nκαὶ σοβεῖν ταῖς αὔραις ἔξω τοῦ πρέποντος οὐκ\nἐφιέντες. ἔφερε δὲ τῇ λαιᾷ μὲν τόξον ἐπίχρυσον, ὑπὲρ\nὦμον τὸν δεξιὸν τῆς φαρέτρας ἀπηρτημένης, θατέρᾳ δὲ\nλαμπάδιον ἡμμένον: καὶ οὕτως ἔχουσα πλέον ἀπὸ τῶν\nὀφθαλμῶν σέλας ἢ τῶν δᾴδων ἀπηύγαζεν.\nοὗτοι ἐκεῖνοι, Χαρίκλεια καὶ Θεαγένης, ἀνεβόησεν\nὁ Κνήμων. καὶ ποῦ γῆς οὗτοι; δείκνυε, πρὸς θεῶν\nἱκετεύω, ὁ Καλάσιρις, ὁρᾶσθαι αὐτοὺς τῷ Κνήμωνι\nπροσδοκήσας. ὃ δέ, ὦ πάτερ, θεωρεῖν αὐτοὺς καὶ ἀπόντας\nᾠήθην: οὕτως ἐναργῶς τε καὶ οἵους οἶδα ἰδὼν ἡ\nπαρὰ σοῦ διήγησις ὑπέδειξεν. οὐκ οἶδα, εἶπεν, εἰ τοιούτους\nεἶδες οἵους αὐτοὺς κατ̓ ἐκείνην τὴν ἡμέραν ἡ\nἙλλάς τε καὶ ὁ ἥλιος ἐθεάσατο, οὕτω μὲν περιβλέπτους\nοὕτω δὲ εὐδαιμονιζομένους, καὶ τὴν μὲν ἀνδράσι τὸν\nδὲ γυναιξὶν εὐχὴν γινομένους: τὴν γὰρ πρὸς θάτερον\nαὐτῶν συζυγίαν ἴσα καὶ ἀθανασίαν ἦγον. πλὴν ὅσον\nτὸν μὲν νεανίαν οἱ ἐγχώριοι τὴν κόρην δὲ οἱ Θετταλοὶ\nπλέον ἐθαύμαζον, ὃ πρῶτον ἔβλεπον ἑκάτεροι, μᾶλλον\nἀγάμενοι: ξένη γὰρ ὄψις τῆς συνῄθους ἑτοιμότερον εἰς\nἔκπληξιν. ἀλλ̓ ὢ τῆς ἡδείας ἀπάτης, ὢ τῆς γλυκείας\nοἰήσεως: ὅπως με ἀνεπτέρωσας, ὁρᾶν τοὺς φιλτάτους\nκαὶ δεικνύναι προσδοκηθεὶς ὦ Κνήμων. σὺ δέ με καὶ\nπαντάπασιν ἔοικας ἐξαπατᾶν: ἥξειν γὰρ αὐτοὺς ὅσον\nοὐδέπω καὶ φανήσεσθαι παρὰ τὴν ἀρχὴν τοῦ λόγου\n\n\nδιεγγυώμενος, κἀπὶ τούτοις καὶ μισθὸν τὴν κατ̓ αὐτοὺς\nὑφήγησιν αἰτήσας, ἑσπέρας οὔσης ἤδη καὶ νυκτὸς\nοὐδαμοῦ δεικνύναι παρόντας ἔχεις. καὶ ὅς, θάρσει, ἔφη,\nκαὶ θυμὸν ἔχε ἀγαθὸν ὡς ἐκείνων ἀληθῶς ἡξόντων.\nνῦν δὲ ἴσως τι κώλυμα γέγονε, καὶ βράδιον ἢ κατὰ τὰ\nσυγκείμενα ἀφικνοῦνται. καὶ ἄλλως οὐδ̓ ἂν παρόντας\nἔδειξα μὴ τὸ πᾶν τοῦ μισθοῦ κομισάμενος, ὥστε εἰ\nσπεύδεις τὴν θέαν, πλήρου τὴν ἐπαγγελίαν καὶ εἰς τέλος\nἄγε τὴν διήγησιν. ἐγὼ μέν, εἶπεν, ἄλλως τε ὀκνῶ\nτὸ πρᾶγμα πρὸς ὑπόμνησιν με τῶν λυπούντων ἄγον,\nκαί σε ἀποκναίειν ᾠήθην ἀδολεσχίᾳ τοσαύτῃ προσκορῆ\nγεγενημένον: ἐπεὶ δὲ φιλήκοός τις εἶναί μοι φαίνῃ καὶ\nκαλῶν ἀκουσμάτων ἀκόρεστος, φέρε ὅθεν ἐξέβην τὸν\nλόγον εἰσβάλωμεν, ἁψάμενοί τε λύχνον πρότερον, καὶ\nτὰ κοιταῖα τοῖς νυχίοις θεοῖς ἐπισπείσαντες, ὡς ἂν τῶν\nεἰωθότων τετελεσμένων ἐννυκτερεύειν ἡμῖν ἐπ̓ ἀδείας\nτοῖς διηγήμασιν ἐγγίνοιτο.\nταῦτα εἶπε, καὶ λύχνος τε ἡμμένος εἰσεφέρετο θεραπαινίδι\nτοῦτο τοῦ πρεσβύτου προστάξαντος, καὶ τὴν\nσπονδὴν ἀπέχεεν, ἄλλους τε τῶν θεῶν καὶ τὸν Ἑρμῆν\nἐπὶ πᾶσιν ἐπικαλούμενος. εὐόνειρόν τε ᾔτει τὴν νύκτα,\nκαὶ φανῆναι αὐτῷ τοὺς φιλτάτους κατὰ γοῦν τὸν ὕπνον\nἱκέτευε. καὶ τούτων τετελεσμένων, ἐπειδὴ τοίνυν, ἔφη,\nὦ Κνήμων, τὸ μνῆμα τοῦ Νεοπτολέμου περιεστοιχίσατο\nἡ πομπὴ καὶ τρίτον οἱ ἔφηβοι τὴν ἵππον περιήλασαν,\nὠλόλυξαν μὲν αἱ γυναῖκες ἠλάλαξαν δὲ οἱ ἄνδρες. τότε\nὥσπερ ὑφ̓ ἑνὶ συνθήματι βόες ἄρνες αἶγες ἱερεύοντο,\nκαθάπερ μιᾷ χειρὶ πᾶσι τῆς σφαγῆς ἐπενεχθείσης. βωμόν\nτε παμμεγέθη σχίζαις μυρίαις φορτώσαντες, καὶ\nτὰ νενομισμένα τῶν ἱερείων ἄκρα πάντα ἐπιθέντες,\nκατάρχειν τῆς σπονδῆς τὸν ἱερέα τοῦ Πυθίου καὶ τὸν\nβωμὸν ἀνάπτειν ἠξίουν. ὁ δὲ Χαρικλῆς τὴν μὲν σπονδὴν\n\n\nαὑτῷ προσήκειν ἔλεγε, τὸν βωμὸν δὲ ὁ τῆς θεωρίας\nἄρχων ἁπτέτω, παρὰ τῆς ζακόρου τὴν δᾷδα κομισάμενος:\nτοῦτο γὰρ ἔθος ὁ πάτριος γινώσκει νόμος.\nταῦτα εἶπε, καὶ ὃ μὲν ἔσπενδε, τὸ πῦρ δὲ Θεαγένης\nἐλάμβανεν, ὅτε, ὦ φίλε Κνήμων, καὶ ὅτι θεῖον ἡ ψυχὴ\nκαὶ συγγενὲς ἄνωθεν τοῖς ἔργοις ἐπιστούμεθα. ὁμοῦ\nτε γὰρ ἀλλήλους ἑώρων οἱ νέοι καὶ ἤρων, ὥσπερ τῆς\nψυχῆς ἐκ πρώτης ἐντεύξεως τὸ ὅμοιον ἐπιγνούσης καὶ\nπρὸς τὸ κατ̓ ἀξίαν οἰκεῖον προσδραμούσης. πρῶτον μὲν\nγὰρ ἀθρόον τι καὶ ἐπτοημένον ἔστησαν, καὶ τὴν δᾷδα\nὁλκότερον ἣ μὲν ἐνεχείριζεν ὃ δὲ ὑπεδέχετο, καὶ τοὺς\nὀφθαλμοὺς ἀτενεῖς ἐπὶ πολὺ κατ̓ ἀλλήλων πήξαντες,\nὥσπερ εἴ που γνωρίζοντες ἢ ἰδόντες πρότερον, ταῖς\nμνήμαις ἀναπεμπάζοντες, εἶτα ἐμειδίασαν βραχύ τι καὶ\nκλεπτόμενον καὶ μόνῃ τῇ διαχύσει τοῦ βλέμματος ἐλεγχόμενον.\nἔπειτα ὥσπερ καταιδεσθέντες τὸ γεγονὸς\nἐπυρρίασαν, καὶ αὖθις, τοῦ πάθους, οἶμαι, καὶ τὴν\nκαρδίαν ἐπιδραμόντος, ὠχρίασαν. καὶ ἁπλῶς μυρίον\nεἶδος ἐν ὀλίγῳ τῷ χρόνῳ τὰς ὄψεις ἀμφοῖν ἐπεπλανήθη,\nκαὶ μεταβολὴ παντοία χροιᾶς τε καὶ βλέμματος, τῆς\nψυχῆς τὸν σάλον κατηγοροῦσα. ταῦτα δὲ τοὺς μὲν πολλούς,\nὡς εἰκός, ἐλάνθανεν, ἄλλον πρὸς ἄλλην χρείαν\nτε καὶ διάνοιαν ὄντας, ἐλάνθανε δὲ καὶ τὸν Χαρικλέα,\nτὴν πάτριον εὐχὴν καὶ ἐπίκλησιν καταγγέλλοντα. ἐγὼ\nδὲ πρὸς μίαν τὴν παρατήρησιν τῶν νέων ἠσχολούμην,\nἐξ ἐκείνου ὦ Κνήμων ἐξ οὗπερ ὁ χρησμὸς ἐπὶ Θεαγένει\nθυομένῳ κατὰ τὸν νεὼν ᾔδετο, πρὸς ὑπόνοιαν τῶν\nἐσομένων ἀπὸ τῶν ὀνομάτων κεκινημένος. ἄλλο δὲ\nἀκριβῶς οὐδὲν ἔτι τῶν ἑξῆς χρησθέντων συνέβαλον.\nἐπεὶ δὲ ὀψέ ποτε καὶ ὥσπερ βιαίως τῆς κόρης ἀποσπώμενος\nὁ Θεαγένης ὑπέθηκέ τε τὸ λαμπάδιον καὶ τὸν\nβωμὸν ἀνῆψε, λέλυτο μὲν ἡ πομπή, πρὸς εὐωχίαν τῶν\n\n\nΘετταλῶν τραπέντων, ὁ δὲ ἄλλος δῆμος ἐπ̓ οἶκον τὸν\nἴδιον ἕκαστος ἀνεχώρησεν. ἡ Χαρίκλεια δὲ ἐφεστρίδα\nλευκὴν ἐπιβαλομένη σὺν ὀλίγοις τοῖς συνήθεσιν ἐπὶ\nτὴν ἐν τῷ περιβόλῳ τοῦ νεὼ καταγωγὴν ὥρμησεν: οὐδὲ\nγὰρ ᾤκει σὺν τῷ νομιζομένῳ πατρί, τῆς ἁγιστείας ἕνεκα\nπαντοίως ἑαυτὴν χωρίζουσα. περιεργότερος τοίνυν\nἐξ ὧν ἠκηκόειν τε καὶ ἑωράκειν γεγονώς, ἐντυγχάνω\nτῷ Χαρικλεῖ τοῦτο σπουδάσας. καὶ ὅς, εἶδες, ἠρώτα,\nτὸ ἀγλάισμα τὸ ἐμόν τε καὶ Δελφῶν Χαρίκλειαν; οὐ\nνῦν πρῶτον, ἔφην, ἀλλὰ καὶ πρότερον πολλάκις, ὁσάκις\nδή μοι κατὰ τὸν νεὼν ἐνέτυχεν, οὐχ ὡς ἄν τις ἐκ\nπαρόδου, τοῦτο δὴ τὸ λεγόμενον, ἀλλὰ καὶ συνέθυσεν\nοὐκ ὀλιγάκις, καὶ περὶ θείων τε καὶ ἀνθρωπίνων εἴ τί\nποτε διαπορήσειεν, ἠρώτησέ τε καὶ ἔμαθε. τί οὖν δή\nσοι τὰ νῦν ἔδοξεν ὦ ʼγαθέ; ἆρά τινα τῇ πομπῇ κόσμον\nἤνεγκεν; εὐφήμησον, εἶπον, ὦ Χαρίκλεις, ὥσπερ εἰ\nκαὶ τὴν σελήνην εἰ διαπρέπει τῶν ἄλλων ἠρώτας ἀστέρων.\nκαὶ μὴν ἐπῄνουν τινές, εἶπε, καὶ τὸν Θετταλὸν\nνεανίσκον. τὰ δεύτερα, ἦν δ̓ ἐγώ, καὶ τρίτα νέμοντες,\nτήν τε κορωνίδα τῆς πομπῆς καὶ ὀφθαλμὸν ἀληθῶς\nτὴν σὴν θυγατέρα γνωρίζοντες. ἥδετο τούτοις ὁ\nΧαρικλῆς, καί μοι ὁ σκοπὸς ἐκ τῶν ἀληθῶν ἠνύετο,\nθαρσεῖν μοι τὸν ἄνδρα βουλομένῳ παντοίως. καὶ μειδιάσας,\nπορεύομαι νῦν ἐπ̓ αὐτήν, ἔλεγεν: εἰ δέ σοι\nφίλον, συμπροθυμήθητι, καὶ μή τι πρὸς τῆς ὀχλικῆς\nἀηδίας ἐπιτέτριπται συνεπίσκεψαι. χαίρων μὲν ἐπένευον,\nἐνεδεικνύμην δὲ ὡς ἀσχολίας ἄλλης προυργιαίτερον\nτίθεμαι τὸ κατ̓ αὐτόν.\nἐπεὶ δὲ παρεγενόμεθα οὗ κατήγετο, καταλαμβάνομεν\nεἰσελθόντες ἐπὶ τῆς εὐνῆς ἀλύουσαν καὶ τοὺς ὀφθαλμοὺς\nτῷ ἔρωτι διαβρόχους. κἀπειδὴ τὸν πατέρα τὰ εἰωθότα\nπεριεπτύξατο, πυνθανομένῳ τι πεπόνθοι, τῆς\n\n\nκεφαλῆς ἄλγημα διοχλεῖν ἔλεγεν, ἡδέως τε ἂν ἠρεμεῖν,\nεἴ τις ἐπιτρέποι. πρὸς ταῦτα διαταραχθεὶς ὁ Χαρικλῆς\nὑπεξῄει τε τοῦ θαλάμου σὺν ἡμῖν, ἡσυχίαν ταῖς θεραπαίναις\nἐπιτάξας, προελθών τε τῆς οἰκίας, τί ἄρα τοῦτο,\nἔλεγεν, ὦ ʼγαθὲ Καλάσιρι; τίς ἡ προσπεσοῦσα τῷ θυγατρίῳ\nμαλακία; μὴ θαύμαζε, εἶπον, εἰ τοσούτοις ἐμπομπεύσασα\nδήμοις ὀφθαλμόν τινα βάσκανον ἐπεσπάσατο.\nγελάσας οὖν εἰρωνικόν, καὶ σὺ γάρ, εἶπεν, ὡς ὁ\nπολὺς ὄχλος, εἶναί τινα βασκανίαν ἐπίστευσας; εἴπερ\nτι καὶ ἄλλο τῶν ἀληθῶν, ἔφην. ἔχει γὰρ οὕτως. ὁ περικεχυμένος\nἡμῖν οὗτος ἀὴρ δἰ ὀφθαλμῶν τε καὶ ῥινῶν\nκαὶ ἄσθματος καὶ τῶν ἄλλων πόρων εἰς τὰ βάθη διικνούμενος,\nκαὶ τῶν ἔξωθεν ποιοτήτων συνεισφερόμενος,\nοἷος ἂν εἰσρεύσῃ, τοιοῦτο καὶ τοῖς δεξαμένοις πάθος\nἐγκατέσπειρεν, ὥστε ὁπόταν σὺν φθόνῳ τις ἴδῃ τὰ\nκαλά, τὸ περιέχον τε δυσμενοῦς ποιότητος ἐνέπλησε καὶ\nτὸ παῤ ἑαυτοῦ πνεῦμα πικρίας ἀνάμεστον εἰς τὸν πλησίον\nδιερρίπισε. τὸ δέ, ἅτε λεπτομερές, ἄχρις ἐπ̓ ὀστέα\nκαὶ μυελοὺς αὐτοὺς εἰσδύεται: καὶ νόσος ἐγένετο πολλοῖς\nὁ φθόνος, οἰκεῖον ὄνομα βασκανίαν ἐπιδεξάμενος.\nἤδη δὲ κἀκεῖνα σκόπησον, ὦ Χαρίκλεις, ὅσοι μὲν ὀφθαλμίας\nὅσοι δὲ τῆς ἐκ λοιμῶν καταστάσεως ἀνεπλήσθησαν,\nθιγόντες μὲν οὐδαμῶς τῶν καμνόντων, ἀλλ̓ οὐδὲ\nεὐνῆς, ἀλλ̓ οὐδὲ τραπέζης τῆς αὐτῆς μετασχόντες, ἀέρος\nδὲ μόνου ταὐτοῦ κοινωνήσαντες. τεκμηριούτω δέ\nσοι τὸν λόγον, εἴπερ ἄλλο τι, καὶ ἡ τῶν ἐρώτων γένεσις,\nοἷς τὰ ὁρώμενα τὴν ἀρχὴν ἐνδίδωσι, καὶ οἷον ὑπήνεμα\nδιὰ τῶν ὀφθαλμῶν τὰ πάθη ταῖς ψυχαῖς εἰστοξεύονται.\nκαὶ μάλα γε εἰκότως: τῶν γὰρ ἐν ἡμῖν πόρων τε\nκαὶ αἰσθήσεων πολυκίνητόν τε καὶ θερμότατον οὖσα ἡ\nὄψις δεκτικωτέρα πρὸς τὰς ἀπορροίας γίνεται, τῷ κατ̓\nαὐτὴν ἐμπύρῳ πνεύματι τὰς μεταβάσεις τῶν ἐρώτων\nἐπισπωμένη. εἰ δὲ χρή σοι καὶ παραδείγματος ἕνεκα\nλόγον τινὰ φυσικώτερον παραθέσθαι, βίβλοις δὲ ἱεραῖς\nταῖς περὶ ζώων ἀνάγραπτον: ὁ χαραδριὸς τοὺς ἰκτεριῶντας\nἰᾶται, καὶ ὁ τοῦτο πάσχων εἰ τῷ ὀρνέῳ προσβλέποι,\nτὸ δὲ φεύγει καὶ ἀποστρέφεται τοὺς ὀφθαλμοὺς\nἐπιμῦσαν, οὐ φθονοῦν, ὡς οἴονταί τινες, τῆς\nὠφελείας, ἀλλ̓ ὅτι θεώμενος ἕλκειν καὶ μετασπᾶν εἰς\nἑαυτὸν ὥσπερ ῥεῦμα πέφυκε τὸ πάθος: καὶ διὰ τοῦτο\nἐκκλίνει καθάπερ τρῶσιν τὴν ὅρασιν. καὶ ὄφεων δὲ ὁ\nκαλούμενος βασιλίσκος ὅτι καὶ πνεύματι μόνῳ καὶ βλέμματι\nπᾶν ἀφαυαίνει καὶ λυμαίνεται τὸ ὑποπῖπτον, ἴσως\nἀκήκοας. εἰ δέ τινες καὶ τοὺς φιλτάτους, καὶ οἷς εὖνοι\nτυγχάνουσι, καταβασκαίνουσιν, οὐ χρὴ θαυμάζειν:\nφύσει γὰρ φθονερῶς ἔχοντες οὐχ ὃ βούλονται δρῶσιν,\nἀλλ̓ ὃ πεφύκασι.\nπρὸς ταῦτα μικρὸν ἐπιστήσας, τὸ μὲν ἀπόρημα,\nἔφη, σοφώτατα καὶ πιστικώτατα διέλυσας: εἴθε δὲ καὶ\nαὐτὴ πόθου ποτὲ καὶ ἔρωτος αἴσθοιτο. τότε ἂν ὑγιαίνειν\nαὐτήν, οὐ νοσεῖν ὑπέλαβον. οἶσθα ὡς ἐπὶ τοῦτό\nσε καὶ παρεκάλεσα. νῦν δὲ οὐδὲν δέος μὴ τοῦτο πέπονθεν\nἡ μισόλεκτρος καὶ ἀνέραστος, ἀλλὰ βασκανίαν ἔοικε\nτῷ ὄντι νοσεῖν. καὶ δῆλον ὡς καὶ ταύτην διαλῦσαι βουλήσῃ,\nφίλος τε ὢν καὶ τὰ πάντα σοφός. ἐπηγγελλόμην,\nεἴ τι πάσχουσαν αἰσθοίμην, εἰς δύναμιν βοηθήσειν.\nκαὶ περὶ τούτων ἔτι διασκοπουμένοις ἡμῖν ἐφίσταταί\nτις ἐσπουδασμένως, καὶ ὦ ʼγαθοί φησιν, ὑμεῖς δὲ\nὥσπερ ἐπὶ μάχην ἢ πόλεμον ἀλλ̓ οὐκ εὐωχίαν κληθέντες,\nοὕτω μέλλετε: ἣν παρασκευάζει μὲν ὁ κάλλιστος\nΘεαγένης, ἐποπτεύει δὲ ὁ μέγιστος ἡρώων Νεοπτόλεμος.\nδεῦῤ ἴτε, μηδὲ εἰς ἑσπέραν τὸ συμπόσιον παρέλκετε,\nμόνοι τῶν πάντων ἀπολειπόμενοι. προσκύψας\nοὖν μοι πρὸς τὸ οὖς ὁ Χαρικλῆς, οὗτος, ἔφη, τὴν ἀπὸ\n\n\nξύλου κλῆσιν ἥκει φέρων, ὡς λίαν ἀπροσδιόνυσος, καὶ\nταῦτα ὑποβεβρεγμένος. ἀλλ̓ ἴωμεν, ὡς δέος μὴ καὶ\nπληγὰς ἡμῖν ἐμφορήσῃ τελευτῶν. σὺ μὲν παίζεις, ἴωμεν\nδ̓ οὖν, ἔφην. ἐπεὶ δὲ ἐπέστημεν, ἑαυτοῦ πλησίον\nτὸν Χαρικλέα κατέκλινεν ὁ Θεαγένης, ἔνεμε δὲ ἄρα τι\nκἀμοὶ τιμῆς τοῦ Χαρικλέους ἕνεκα. τὰ μὲν οὖν ἄλλα\nτῆς εὐωχίας τί ἂν λέγων ἐνοχλοίην, τοὺς παρθενικοὺς\nχορούς, τὰς αὐλητρίδας, τὴν ἐνόπλιον τῶν ἐφήβων καὶ\nπυρρίχιον ὄρχησιν, τἆλλα οἷς τὸ πολυτελὲς τῶν ἐδεσμάτων\nὁ Θεαγένης διῄτησεν, εὐόμιλόν τε καὶ ποτιμώτερον\nτὸ συμπόσιον ἀπεργαζόμενος: ἀλλ̓ ἃ δὴ μάλιστα\nσοί τε ἀκούειν ἀναγκαῖον ἐμοί τε λέγειν ἥδιον, ἐκεῖνα\nἦν. ὁ Θεαγένης ἐνεδείκνυτο μὲν ἱλαρὸς εἶναι καὶ φιλοφρονεῖσθαι\nτοὺς παρόντας ἐβιάζετο, ἡλίσκετο δὲ πρὸς\nἐμοῦ τὴν διάνοιαν ὅποι φέροιτο, νῦν μὲν τὸ ὄμμα ἠνεμωμένος,\nνῦν δὲ βύθιόν τι καὶ ἀπροφάσιστον ἐπιστένων,\nκαὶ ἄρτι μὲν κατηφής τε καὶ ὥσπερ ἐπ̓ ἐννοίας,\nἄρτι δὲ ἀθρόον ἐπὶ τὸ φαιδρότερον. ἑαυτὸν μεταπλάττων,\nὥσπερ ἐν συναισθήσει γινόμενος καὶ ἑαυτὸν ἀνακαλούμενος\nκαὶ πρὸς πᾶσαν μεταβολὴν ῥᾳδίως ὑποφερόμενος.\nδιάνοια γὰρ ἐρῶντος ὅμοιόν τι καὶ μεθύοντος,\nεὔτρεπτόν τε καὶ οὐδεμίαν ἕδραν ἀνεχόμενον, ἅτε τῆς\nψυχῆς ἀμφοτέροις ἐφ̓ ὑγροῦ τοῦ πάθους σαλευούσης:\nδιὸ καὶ πρὸς μέθην ὁ ἐρῶν καὶ πρὸς τὸ ἐρᾶν ὁ μεθύων\nἐπίφορος.\nὡς δὲ καὶ χάσμης ἀδημονούσης ἀνάπλεως ἐφαίνετο,\nτότε δὴ καὶ τοῖς ἄλλοις τῶν παρόντων κατάδηλος ἦν\nοὐχ ὑγιαίνων: ὥστε καὶ τὸν Χαρικλέα καθεωρακότα\nἀλλ̓ ἢ τὸ ἀνώμαλον, ἡσυχῇ πρός με εἰπεῖν, καὶ τοῦτον\nβάσκανος εἶδεν ὀφθαλμός, καὶ ταὐτόν μοι δοκεῖ πεπονθέναι\nτῇ Χαρικλείᾳ. ταὐτόν, ἔφην ἐγώ, νὴ τὴν Ἶσιν,\nὀρθῶς τε καὶ οὐκ ἀπεικότως, εἴπερ καὶ ἐν τῇ πομπῇ\n\n\nμετ̓ ἐκείνην διέπρεπε. ταῦτα μὲν ἡμεῖς: ἐπεὶ δὲ τὰς\nκύλικας ἔδει περιάγεσθαι, προέπινεν ὁ Θεαγένης καὶ\nἄκων ἑκάστῳ φιλοτησίαν. ὡς δὲ εἰς ἐμὲ περιῆλθεν,\nἔχω τὴν φιλοφρόνησιν εἰπόντος, ὑποδεξαμένου δὲ οὐδαμῶς,\nὀξύ τε καὶ διάπυρον ἐνεῖδεν, ὑπερορᾶσθαι προσδοκήσας.\nσυνεὶς οὖν ὁ Χαρικλῆς, οἴνου καὶ ἐδεσμάτων,\nεἶπε, τῶν ἐψυχωμένων ἀπέχεται. τοῦ δὲ τὴν αἰτίαν ἐρομένου,\nΜεμφίτης ἐστίν, εἶπεν, Αἰγύπτιος, καὶ προφήτης\nτῆς Ἴσιδος. ὁ δὴ Θεαγένης ὡς τὸν Αἰγύπτιον καὶ\nτὸν προφήτην ἤκουσεν, ἡδονῆς τε ἀθρόον ἐνεπλήσθη,\nκαὶ ὥσπερ οἱ θησαυρῷ τινὶ προστυχόντες, ὀρθώσας\nἑαυτόν, ὕδωρ τε αἰτήσας καὶ πιών, ὦ σοφώτατε, εἶπεν,\nἀλλὰ σύ γε ταύτην δέχου τὴν φιλοτησίαν, ἣν ἀπὸ τῶν\nἡδίστων σοι προέπιον: καὶ φιλίαν ἥδε ἡμῖν ἡ τράπεζα\nσπενδέσθω. ἐσπείσθω, ἔφην, καλὲ Θεάγενες, ἐμοὶ καὶ\nπάλαι οὖσα πρὸς σέ. καὶ ὑποδεξάμενος ἔπινον.\nκαὶ τότε μὲν εἰς ταῦτα ἔληξε τὸ συμπόσιον, καὶ\nἀπηλλαττόμεθα ἐπ̓ οἶκον τὸν ἴδιον ἕκαστος, πολλά με\nτοῦ Θεαγένους καὶ θερμότερα ἢ κατὰ τὴν προϋπάρχουσαν\nγνῶσιν κατασπασαμένου: ἐπεὶ δὲ ἦλθον οὗ κατηγόμην,\nἄυπνος τὰ πρῶτα διῆγον ἐπὶ τῆς εὐνῆς, ἄνω\nκαὶ κάτω τὴν περὶ τῶν. νέων φροντίδα στρέφων, καὶ\nτοῦ χρησμοῦ τὰ τελευταῖα τί ἄρα βούλοιτο ἀνιχνεύων.\nἤδη δὲ μεσούσης τῆς νυκτὸς ὁρῶ τὸν Ἀπόλλω καὶ τὴν\nἌρτεμιν, ὡς ᾤμην, εἴγε ᾤμην, ἀλλὰ μὴ ἀληθῶς ἑώρων.\nκαὶ ὃ μὲν τὸν Θεαγένην ἣ δὲ τὴν Χαρίκλειαν ἐνεχείριζεν,\nὀνομαστί τέ με προσκαλοῦντες, ὥρα σοι, ἔλεγον,\nεἰς τὴν ἐνεγκοῦσαν ἐπανήκειν: οὕτω γὰρ ὁ μοιρῶν\nὑπαγορεύει θεσμός. αὐτός τε οὖν ἔξιθι, καὶ τούσδε\nὑποδεξάμενος ἄγε συνεμπόρους, ἴσα τε παισὶ ποιούμενος,\nκαὶ παράπεμπε ἀπὸ τῆς Αἰγυπτίων ὅποι τε καὶ\nὅπως τοῖς θεοῖς φίλον.\nταῦτα εἰπόντες οἳ μὲν ἀπεχώρησαν,\n\n\nὅτι μὴ ὄναρ ἦν ἡ ὄψις ἀλλ̓ ὕπαρ ἐνδειξάμενοι:\nἐγὼ δὲ τὰ μὲν ἄλλα συνίην ὡς ἑωράκειν, εἰς τίνας δὲ\nἀνθρώπους ἢ εἰς τίνα γῆν παραπέμπεσθαι τοὺς νέους\nτοῖς θεοῖς φίλον ἠπόρουν.\nκαὶ ὁ Κνήμων, ταῦτα μέν, ἔφη, ὦ πάτερ, ἐς ὕστερον\nαὐτός γε ἐγνωκὼς ἐρεῖς πρὸς ἡμᾶς: ἀλλὰ τίνα δὴ τρόπον\nἔφασκες ἐνδεδεῖχθαί σοι τοὺς θεοὺς ὅτι μὴ ἐνύπνιον\nἦλθον ἀλλ̓ ἐναργῶς ἐφάνησαν; ὃν τρόπον, εἶπεν,\nὦ τέκνον, καὶ ὁ σοφὸς Ὅμηρος αἰνίττεται: οἱ πολλοὶ\nδὲ τὸ αἴνιγμα παρατρέχουσιν: ἴχνια γὰρ μετόπισθεν,\nὡς ἐκεῖνός που λέγει, ποδῶν ἠδὲ κνημάων ῥεἶ\nἔγνων ἀπιόντος. ἀρίγνωτοι δὲ θεοί περ. ἀλλ̓ ἢ καὶ αὐτὸς\nἔοικα τῶν πολλῶν εἶναι, καὶ τοῦτο ἴσως ἐλέγχειν\nὦ Καλάσιρι βουλόμενος τῶν ἐπῶν ἐμνημόνευσας, ὧν\nἐγὼ τὴν μὲν ἐπιπολῆς διάνοιαν, ὅτε περ καὶ τὴν λέξιν,\nοἶδα ἐκδιδαχθείς, τὴν δὲ ἐγκατεσπαρμένην αὐτοῖς θεολογίαν\nἠγνόηκα.\nμικρὸν οὖν ἐπιστήσας ὁ Καλάσιρις, καὶ τὸν νοῦν\nπρὸς τὸ μυστικώτερον ἀνακινήσας, θεοὶ καὶ δαίμονες,\nεἶπεν, ὦ Κνήμων, ἐπιφοιτῶντές τε εἰς ἡμᾶς καὶ ἀποφοιτῶντες\nεἰς ἄλλο μὲν ζῶον ἐπ̓ ἐλάχιστον, εἰς ἀνθρώπους\nδὲ ἐπὶ πλεῖστον ἑαυτοὺς εἰδοποιοῦσι, τῷ ὁμοίῳ\nπλέον ἡμᾶς εἰς τὴν φαντασίαν ὑπαγόμενοι. τοὺς μὲν\nδὴ βεβήλους κἂν διαλάθοιεν, τὴν δὲ σοφοῦ γνῶσιν οὐκ\nἂν διαφύγοιεν, ἀλλὰ τοῖς τε ὀφθαλμοῖς ἂν γνωσθεῖεν\nἀτενὲς δἰ ὅλου βλέποντες καὶ τὸ βλέφαρον οὔ ποτε\nἐπιμύοντες, καὶ τῷ βαδίσματι πλέον, οὐ κατὰ διάστασιν\nτοῖν ποδοῖν οὐδὲ μετάθεσιν ἀνυομένῳ, ἀλλὰ κατά\nτινα ῥύμην ἀέριον καὶ ὁρμὴν ἀπαραπόδιστον τεμνόντων\nμᾶλλον τὸ περιέχον ἢ διαπορευομένων. διὸ δὴ καὶ\nτὰ ἀγάλματα τῶν θεῶν Αἰγύπτιοι τὼ πόδε ζευγνύντες\nκαὶ ὥσπερ ἑνοῦντες ἱστᾶσιν. ἅ δὴ καὶ Ὅμηρος εἰδώς,\n\n\nἅτε Αἰγύπτιος καὶ τὴν ἱερὰν παίδευσιν ἐκδιδαχθείς,\nσυμβολικῶς τοῖς ἔπεσιν ἐναπέθετο, τοῖς δυναμένοις\nσυνιέναι γνωρίζειν καταλιπών, ἐπὶ μὲν τῆς Ἀθηνᾶς\nδεινὼ δέ οἱ ὄσσε φάανθεν εἰπών, ἐπὶ δὲ τοῦ Ποσειδῶνος\nτὸ ἴχνια γὰρ μετόπισθε ποδῶν ἠδὲ κνημάων ῥεἶ\nἔγνων ἀπιόντος, οἷον ῥέοντος ἐν τῇ πορείᾳ. τοῦτο γάρ\nἐστι τὸ ῥεἶ ἀπιόντος, καὶ οὐχ ὥς τινες ἠπάτηνται, ῥᾳδίως\nἔγνων ὑπολαμβάνοντες.\nταῦτα μέν, ὦ θειότατε, μεμύηκας, ἔφη ὁ Κνήμων:\nΑἰγύπτιον δὲ Ὅμηρον ἀποκαλοῦντός σου πολλάκις,\nὃ τῶν πάντων ἴσως οὐδεὶς ἀκήκοεν εἰς τὴν σήμερον,\nοὔτε ἀπιστεῖν ἔχω, καὶ σφόδρα θαυμάζων ἱκετεύω\nμὴ παραδραμεῖν σε τοῦ λόγου τὴν ἀκρίβειαν. ὦ Κνήμων,\nεἰ καὶ ἔξωρον τὸ περὶ τούτων νυνὶ διαλαμβάνειν,\nἀλλ̓ ὅμως ἀκούοις ἂν ἐπιτέμνοντος. Ὅμηρος, ὦ φίλος,\nὑπ̓ ἄλλων μὲν ἄλλοθεν ὀνομαζέσθω, καὶ πατρὶς ἔστω\nτῷ σοφῷ πᾶσα πόλις, ἦν δὲ εἰς ἀλήθειαν ἡμεδαπὸς Αἰγύπτιος,\nκαὶ πόλις αὐτῷ Θῆβαι αἱ ἑκατόμπυλοί εἰσι\nκατ̓ αὐτὸν ἐκεῖνον, πατὴρ δὲ τῷ μὲν δοκεῖν προφήτης,\nτὸ δὲ ἀψευδὲς Ἑρμῆς, οὗπερ ἦν ὁ δοκῶν πατὴρ\nπροφήτης. τῇ γὰρ τούτου γαμετῇ τελούσῃ τινὰ πάτριον\nἁγιστείαν καὶ κατὰ τὸ ἱερὸν καθευδούσῃ συνῆλθεν ὁ\nδαίμων, καὶ ποιεῖ τὸν Ὅμηρον, φέροντά τι τῆς ἀνομοίου\nμίξεως σύμβολον: θατέρῳ γὰρ τοῖν μηροῖν αὐτόθεν\nἐξ ὠδίνων πολύ τι μῆκος τριχῶν ἐπεπόλαζεν.\nὅθεν παῤ ἄλλοις τε, καὶ οὐχ ἥκιστα παῤ Ἕλλησιν\nἀλητεύων καὶ τὴν ποίησιν ᾅδων τοῦ ὀνόματος ἔτυχεν,\nαὐτὸς μὲν τὸ ἴδιον οὐ λέγων, ἀλλ̓ οὐδὲ πόλιν ἢ γένος\nὀνομάζων, τῶν δὲ ἐγνωκότων τὸ περὶ τὸ σῶμα πάθος\nεἰς ὄνομα κρατησάντων. τί δὲ σκοπῶν, ὦ πάτερ, ἐσιώπα\nτὴν ἐνεγκοῦσαν; ἤτοι τὸ φυγὰς εἶναι καταιδούμενος:\nἐδιώχθη γὰρ ὑπὸ τοῦ πατρός, ὅτε ἐξ ἐφήβων εἰς τοὺς\n\n\nἱερωμένους ἐνεκρίνετο, ἀπὸ τοῦ κηλῖδα φέρειν ἐπὶ τοῦ\nσώματος νόθος εἶναι γνωρισθείς: ἢ καὶ τοῦτο σοφίᾳ\nκατεργαζόμενος, κἀκ τοῦ τὴν οὖσαν ἀποκρύπτειν πᾶσαν\nἑαυτῷ πόλιν πατρίδα μνώμενος.\nταῦτα μὲν εὖ τε καὶ ἀληθῶς μοι λέγειν ἔδοξας, τεκμαιρομένῳ\nτῆς τε ποιήσεως τοῦ ἀνδρὸς τὸ ἀνειμένον τε\nκαὶ ἡδονῇ πάσῃ σύγκρατον ὡς Αἰγύπτιον, καὶ τὸ τῆς\nφύσεως ὑπερέχον ὡς οὐκ ἂν οὕτω τοὺς πάντας ὑπερβαλλόμενον,\nεἰ μή τινος θείας καὶ δαιμονίας ὡς ἀληθῶς\nμετέσχε καταβολῆς. ἀλλ̓ ἐπεὶ τοὺς θεοὺς ὁμηρικῶς\nἐφώρασας, ὦ Καλάσιρι, τίνα τὰ μετὰ ταῦτα εἰπέ\nμοι. τοῖς προτέροις ὦ Κνήμων ὅμοια, πάλιν ἀγρυπνίαι\nκαὶ βουλεύματα καὶ νυκτῶν φίλαι φροντίδες. ἔχαιρον,\nεὑρηκέναι τι τῶν οὐ προσδοκωμένων ἐλπίζων καὶ εἰς\nτὴν ἐνεγκοῦσαν ἐπανήξειν προσδοκῶν: ἠνιώμην δέ, ὅτι\nὁ Χαρικλῆς στερήσεται τῆς θυγατρὸς ἐννοῶν. ἠπόρουν\nὅτῳ δεήσει τρόπῳ τοὺς νέους συναγαγεῖν καὶ κατασκευάσαι\nτὴν ἔξοδον συμφρονεῖν. τὸν δρασμὸν ἠγωνίων\nὅπως μὲν λήσομεν, ὅποι δὲ τραπῶμεν, καὶ πότερον\nδιὰ γῆς ἢ θαλαττεύοντες. καὶ ἁπλῶς κλύδων μέ τις\nεἶχε φροντισμάτων, ἄυπνός τε τὸ λειπόμενον ἐταλαιπώρουν\nτῆς νυκτός.\nοὔπω δὲ ἡμέρας ἀκριβῶς ὑποφαινούσης ἐψόφει τε\nἡ μέταυλος, καί τινος ᾐσθόμην καλοῦντος παιδίον.\nἐρομένου δὲ τοῦ ὑπηρέτου τίς ὁ κόπτων τὴν θύραν ἢ\nκατὰ ποίαν τὴν χρείαν, ἀπάγγελλε, εἶπεν ὁ καλῶν, ὅτι\nΘεαγένης ὁ Θετταλός. ἥσθην ἀπαγγελθέντα μοι τὸν\nνεανίαν, καὶ εἰσκαλεῖν ἐκέλευον, ἐνδιδόναι μοι ταὐτόματον\nἀρχὴν τῶν ἐν χερσὶ βουλῶν ἡγησάμενος. ἐτεκμαιρόμην\nγὰρ ὅτι με παρὰ τὸ συμπόσιον Αἰγύπτιον καὶ\nπροφήτην ἀκηκοὼς ἥκει συνεργὸν πρὸς τὸν ἔρωτα ληψόμενος,\nπάσχων, οἶμαι, τὸ τῶν πολλῶν πάθος, οἳ τὴν\n\n\nΑἰγυπτίων σοφίαν μίαν καὶ τὴν αὐτὴν ἠπάτηνται, κακῶς\nεἰδότες. ἣ μὲν γάρ τις ἐστὶ δημώδης, καὶ ὡς ἄν τις\nεἴποι, χαμαὶ ἐρχομένη, εἰδώλων θεράπαινα καὶ περὶ\nσώματα νεκρῶν εἰλουμένη, βοτάναις προστετηκυῖα καὶ\nἐπῳδαῖς ἐπανέχουσα, πρὸς οὐδὲν ἀγαθὸν τέλος οὔτε\nαὐτὴ προσιοῦσα οὔτε τοὺς χρωμένους φέρουσα, ἀλλ̓\nαὐτὴ περὶ αὑτὴν τὰ πολλὰ πταίουσα, λυπρὰ δέ τινα\nκαὶ γλίσχρα ἔστιν ὅτε κατορθοῦσα, φαντασίας τῶν μὴ\nὄντων ὡς ὄντων καὶ ἀποτυχίας τῶν ἐλπιζομένων, πράξεων\nἀθεμίτων εὑρετὶς καὶ ἡδονῶν ἀκολάστων ὑπηρέτις.\nἡ δὲ ἑτέρα, τέκνον, ἡ ἀληθῶς σοφία, ἧς αὕτη παρωνύμως\nἐνοθεύθη, ἣν ἱερεῖς καὶ προφητικὸν γένος ἐκ\nνέων ἀσκοῦμεν, ἄνω πρὸς τὰ οὐράνια βλέπει, θεῶν\nσυνόμιλος καὶ φύσεως κρειττόνων μέτοχος, ἄστρων κίνησιν\nἐρευνῶσα καὶ μελλόντων πρόγνωσιν κερδαίνουσα,\nτῶν μὲν γηίνων τούτων κακῶν ἀποστατοῦσα, πάντα δὲ\nπρὸς τὸ καλὸν καὶ ὅ τι ὠφέλιμον ἀνθρώποις ἐπιτηδεύουσα.\nδἰ ἣν κἀγὼ τῆς ἐνεγκούσης εἰς καιρὸν ἐξέστην,\nεἴ πῃ, καθὼς καὶ πρότερόν σοι διῆλθον, τὰ προρρηθέντα\nμοι παῤ αὐτῆς καὶ τὸν τῶν ἐμῶν παίδων κατ̓\nἀλλήλων πόλεμον περιγράψαιμι. ταῦτα μὲν οὖν θεοῖς\nτε τοῖς ἄλλοις καὶ μοίραις ἐπιτετράφθω, οἳ τοῦ ποιεῖν\nτε καὶ μὴ τὸ κράτος ἔχουσιν: οἳ καὶ τὴν φυγήν μοι τὴν\nἐκ τῆς ἐνεγκούσης οὐ διὰ ταῦτα πλέον, ὡς ἔοικεν, ἢ τὴν\nΧαρικλείας εὕρεσιν ἐπέβαλον.\nκαὶ τοῦτο μὲν ὅπως, εἴσῃ τοῖς ἑξῆς: τὸν δὲ Θεαγένην,\nἐπειδήπερ εἰσῆλθεν, ἀσπασάμενον ἀμειψάμενος\nἐμαυτοῦ τε πλησίον ἐπὶ τῆς εὐνῆς ἐκάθιζον, καὶ τί\nχρέος ὄρθριόν σε ἄγει παῤ ἡμᾶς ἠρώτων. ὃ δὲ τὸ πρόσωπον\nἐπὶ πολὺ καταψήσας, ἀγωνιῶ μέν, ἔφη; περὶ\nτοῦ παντός, ἐρυθριῶ δὲ ἐκφαίνειν. καὶ ἐσιώπησεν.\nἔγνων οὖν καιρὸν εἶναι τερατεύεσθαι πρὸς αὐτὸν καὶ\n\n\nμαντεύεσθαι δῆθεν ἅπερ ἐγίνωσκον. ἱλαρώτερον οὖν\nαὐτῷ προσβλέψας, εἰ καὶ αὐτὸς λέγειν ὀκνεῖς, ἔφην,\nἀλλὰ τῇ γε ἡμετέρᾳ σοφίᾳ καὶ θεοῖς οὐδὲν ἄγνωστον.\nκαὶ ἐπιστήσας ὀλίγον, καὶ ψήφους τινὰς οὐδὲν καταριθμούσας\nἐπὶ δακτύλων συνθείς, τήν τε κόμην διασείσας\nκαὶ τοὺς κατόχους μιμούμενος, ἐρᾷς εἶπον, ὦ τέκνον.\nἀνήλατο πρὸς τὴν μαντείαν. ὡς δὲ ὅτι καὶ Χαρικλείας\nπροσέθηκα, τοῦτ̓ ἐκεῖνο θεοκλυτεῖν με νομίσας,\nμικροῦ μὲν καὶ προσεκύνησε πεσών, ἐμοῦ δὲ ἐπέχοντος\nἐφίλει πολλὰ τὴν κεφαλὴν προσελθών. τοῖς δὲ\nθεοῖς ὡμολόγει χάριν, οὐκ ἐσφαλμένος ὧν προσεδόκησε,\nσωτῆρά τέ με γενέσθαι παρεκάλει: μὴ γὰρ ἂν\nπερισωθῆναι βοηθείας, καὶ ταύτης ταχείας, ἀποτυχόντα:\nτοσοῦτον αὐτῷ τὸ κακὸν ἐνσκῆψαι, καὶ οὕτως\nὑπὸ τοῦ πόθου φλέγεσθαι, πρῶτον καὶ ταῦτα πειρώμενον\nἔρωτος. ὁμιλίας γὰρ ἔτι γυναικὸς ἀπείρατος εἶναι\nδιετείνετο, πολλὰ διομνύμενος: ἀεὶ γὰρ διαπτύσαι πάσας\nκαὶ γάμον αὐτὸν καὶ ἔρωτας, εἴ τινος ἀκούσειεν,\nἕως τὸ Χαρικλείας αὐτὸν ἤλεγξε κάλλος ὅτι μὴ φύσει\nκαρτερικὸς ἦν, ἀλλ̓ ἀξιεράστου γυναικὸς εἰς τὴν παρελθοῦσαν\nἀθέατος. καὶ ταῦτα λέγων ἐπεδάκρυεν,\nὥσπερ ὅτι πρὸς βίαν ἥττηται κόρης ἐνδεικνύμενος.\nἀνελάμβανον οὖν αὐτόν, καὶ θάρσει ἔλεγον, ἐπειδήπερ\nἅπαξ καταπέφευγας ἐφ̓ ἡμᾶς. οὐχ οὕτως ἐκείνη κρείττων\nἔσται τῆς ἡμετέρας σοφίας. ἔστι μὲν αὐστηροτέρα\nκαὶ κατενεχθῆναι πρὸς ἔρωτα δύσμαχος, Ἀφροδίτην\nκαὶ γάμον ἀτιμάζουσα καὶ μέχρις ὀνόματος. ἀλλὰ διὰ\nσὲ πάντα κινητέον. τέχνη καὶ φύσιν οἶδε βιάζεσθαι.\nμόνον εὔθυμος εἶναι, καὶ ὑφηγουμένῳ τὰ δέοντα πείθεσθαι\nπράττειν. ἐπηγγέλλετο ἅπαντα ποιήσειν ὡς ἂν\nἐγὼ προστάττω, κἂν εἰ ξιφῶν ἐπιβαίνειν κελεύοιμι.\nλιπαροῦντος δὴ περὶ τούτων καὶ μισθὸν ἅπασαν\n\n\nὑπισχνουμένου τὴν οὐσίαν, ἥκων τις παρὰ τοῦ Χαρικλέους,\nδεῖταί σου Χαρικλῆς, ἔλεγεν, ἀφικέσθαι παῤ\nαὐτόν: ἔστι δὲ πλησίον ἐνταῦθα ἐν τῷ Ἀπολλωνίῳ,\nκαὶ ὕμνον ἀποθύει τῷ θεῷ, τεταραγμένος τι κατὰ τοὺς\nὕπνους. ἐξανίσταμαι παραχρῆμα, καὶ τὸν Θεαγένην\nἀποπέμψας, ἐπὶ τὸν νεὼν ἀφικόμενος ἐπὶ θώκου τινὸς\nκαταλαμβάνω τὸν Χαρικλέα καθήμενον, ἄγαν περίλυπον\nκαὶ συνεχῶς ἐπιστένοντα. προσελθὼν οὖν, τί σύννους\nκαὶ σκυθρωπός, ἠρώτων. ὃ δέ, τί γὰρ οὐ μέλλω,\nφησίν, ὀνειράτων τέ με διαταραξάντων, καὶ τῆς θυγατρός,\nὡς ἐπυθόμην, ἀηδέστερον διατεθείσης καὶ τὴν\nνύκτα πᾶσαν ἄυπνον διαγαγούσης; ἐμὲ δὲ λυπεῖ μὲν\nκαὶ ἄλλως οὐχ ὑγιαίνουσα, πλέον δὲ ὅτι τῆς κυρίας τοῦ\nἀγῶνος εἰς τὴν ἑξῆς ἐνεστηκυίας, εἰς ἣν τοῖς ὁπλίταις\nδρομεῦσι δᾷδας ἀναφαίνειν καὶ βραβεύειν τὴν ζάκορον\nνόμιμον, δυοῖν θάτερον, ἢ ἀνάγκη ταύτην ἀπολιμπανομένην\nλυμαίνεσθαι τὸ πάτριον, ἢ καὶ ἄκουσαν ἀφικνουμένην\nἐπιτρίβεσθαι χαλεπώτερον. ὥστε εἰ καὶ μὴ πρότερον,\nἀλλὰ νῦν γε ἐπαρκῶν καί τινα προσάγων ἴασιν\nδικαίως μὲν ἂν πρὸς ἡμᾶς καὶ φιλίαν τὴν ἡμετέραν,\nεὐσεβῶς δὲ πρὸς τὸ θεῖον ποιοίης. οἶδα ὡς οὐδὲν ἐργῶδες\nβουλομένῳ σοι τὸ πρᾶγμα, βασκανίαν, ὡς αὐτὸς\nἔφης, ἰάσασθαι: προφήταις καὶ τὰ μέγιστα κατορθοῦν\nοὐκ ἀδύνατον. ὡμολόγουν ἠμεληκέναι, σοφιστεύων καὶ\nπρὸς ἐκεῖνον, καὶ τὴν παροῦσαν ἐνδοῦναι παρεκάλουν:\nἔχειν γάρ τι συνθεῖναι πρὸς τὴν ἴασιν. τὸ δὲ νυνὶ παρὰ\nτὴν κόρην ἴωμεν, ἔφην, ἐπισκεψόμενοί τε ἀκριβέστερον\nκαὶ παραμυθησόμενοι πρὸς ὅσον δυνατόν. ἅμα δὲ\nὦ Χαρίκλεις βούλομαί σε καὶ λόγους τινὰς ὑπὲρ ἐμοῦ\nκινῆσαι πρὸς τὴν παῖδα, καὶ γνωριμώτερον ἀποφῆναι\nπαρακαταθέμενον, ὅπως ἂν οἰκειότερον ἔχουσα πρός\n\n\nμε θαρραλεώτερον ἰώμενον προσίηται. γινέσθω ταῦτα,\nἔφη, καὶ ἀπίωμεν.\nἐπειδὴ οὖν ἐπέστημεν τῇ Χαρικλείᾳ, τὰ μὲν πολλὰ\nτί ἄν τις λέγοι; ἐδεδούλωτο μὲν γὰρ ὁλοσχερῶς τῷ πάθει,\nκαὶ τήν τε παρειὰν ἤδη τὸ ἄνθος ἔφευγε, καὶ τὸ\nφλέγον τοῦ βλέμματος καθάπερ ὕδασιν ἐῴκει τοῖς δάκρυσιν\nἀποσβεννυμένῳ. κατέστελλε δ̓ οὖν ὅμως ἑαυτήν,\nἐπειδήπερ ἡμᾶς ἐθεάσατο, καὶ πρὸς τὸ σύνηθες\nβλέμμα καὶ φθέγμα παντοίως ἐπανάγειν ἐβιάζετο. περιβαλὼν\nδὲ αὐτὴν ὁ Χαρικλῆς καὶ μυρία φιλήσας καὶ\nθεραπείας οὐδὲν ἀπολιπών, ὦ θυγάτριον, ὦ τέκνον,\nἔλεγεν, ἐμὲ τὸν πατέρα κρύπτεις ὃ πάσχεις; καὶ βασκανίαν\nὑποστᾶσα σιωπᾷς ὥσπερ ἀδικοῦσα καὶ οὐκ ἠδικημένη\nπαρὰ τῶν κακῶς ἰδόντων σε ὀφθαλμῶν; ἀλλὰ\nθάρσει. παρακέκληται Καλάσιρις ὅδε ὁ σοφὸς ἴασιν\nτινά σοι πορίσασθαι. δυνατὸς δὲ ὁ ἀνήρ, ἄριστος ὤν,\nεἴπερ τις ἄλλος, τὴν θείαν τέχνην, ἅτε προφητικὸς τὸν\nβίον καὶ ἱεροῖς ἐκ παίδων ἀνακείμενος, καὶ τὸ μεῖζον\nεἰς προσθήκην, ἡμῖν ἐς τὰ μάλιστα φίλος. ὥστε εἰκότα\nἂν ποιοίης, εἰ προσδέχοιό τε ἀκωλύτως, ἐπᾴδειν τε ἢ\nκαὶ ἄλλως ἰᾶσθαι βουλομένῳ σαυτὴν παρέχοις, οὐδὲ\nἄλλως οὖσα πρὸς τὸ λόγιον γένος ἀπρόσμικτος. ἐσιώπα\nμέν, ἐπένευσε δ̓ οὖν ἡ Χαρίκλεια, καθάπερ ἀσμένη\nτὴν ἐπ̓ ἐμοὶ συμβουλὴν προσιεμένη.\nκαὶ τότε μὲν ἐπὶ τούτοις ἀπηλλάγημεν, ὑπομνήσαντός\nμε τοῦ Χαρικλέους καὶ ὧν πρότερον παρεκάλεσεν\nἐπιμεληθῆναι, καὶ φροντίζειν εἴ πῃ τῇ Χαρικλείᾳ δυναίμην\nἔφεσίν τινα γάμων καὶ ἀνδρῶν ἐμποιῆσαι. ἀπέπεμπον\nοὖν εὔθυμον, οὐκ εἰς μακρὰν ἀνυσθήσεσθαι\nαὐτῷ τὴν βούλησιν ἐπαγγειλάμενος.\nτῇ δὲ ὑστεραίᾳ ὁ μὲν Πυθίων ἀγὼν ἔληγεν, ὁ δὲ\nτῶν νέων ἐπήκμαζεν, ἀγωνοθετοῦντος, οἶμαι, καὶ βραβεύοντος\n\n\nἜρωτος, καὶ δἰ ἀθλητῶν δύο τούτων καὶ μόνων\nοὓς ἐζεύξατο, μέγιστον ἀγώνων τὸν ἴδιον ἀποφῆναι\nφιλονεικήσαντος. γίνεται γάρ τι τοιοῦτον. ἐθεώρει\nμὲν ἡ Ἑλλάς, ἠθλοθέτουν δὲ οἱ Ἀμφικτύονες. ἐπειδὴ\nτοίνυν τὰ ἄλλα μεγαλοπρεπῶς ἐτετέλεστο, δρόμων ἅμιλλαι\nκαὶ πάλης συμπλοκαὶ καὶ πυγμῆς χειρονομία, τέλος\nὁ μὲν κῆρυξ οἱ ὁπλῖται παριόντων ἀνεβόησεν, ἡ ζάκορος\nδὲ ἡ Χαρίκλεια κατ̓ ἄκρον τὸ στάδιον ἀθρόον\nἐξέλαμψεν, ἀφιγμένη καὶ ἄκουσα διὰ τὸ πάτριον, ἢ\nπλέον, ἐμοὶ δοκεῖν, ὄψεσθαί που τὸν Θεαγένην ἐλπίζουσα,\nτῇ λαιᾷ μὲν ἡμμένον πυρφοροῦσα λαμπάδιον,\nθατέρᾳ δὲ φοίνικος ἔρνος προβεβλημένη. καὶ φανεῖσα\nπᾶν μὲν τὸ θέατρον ἐφ̓ ἑαυτὴν ἐπέστρεψεν, ἔφθη δὲ\nτάχα οὐδεὶς τὸν Θεαγένους ὀφθαλμόν: ὀξὺς γὰρ ὁ ἐρῶν\nἰδεῖν τὸ ποθούμενον. ἐκεῖνος δὲ ἄρα καὶ προακηκοὼς\nτὸ ἐσόμενον, πρὸς μίαν τὸν νοῦν ἠσχόλει τὴν παρατήρησιν.\nὥστε οὐδὲ σιωπᾶν ἐκαρτέρησεν, ἀλλ̓ ἠρέμα\nπρός με ʽκαθῆστο δέ μου πλησίον ἐξεπίτηδεσ̓ αὕτη\nἐκείνη, ἔφη, Χαρίκλεια.\nκαὶ τῷ μὲν ἠρεμεῖν ἐπέταττον, πρὸς δὲ τὴν κλῆσιν\nτοῦ κήρυκος παρῄει τις εὐσταλῶς ὡπλισμένος, μέγα τε\nφρονῶν καὶ μόνος ἐπίδοξος, ὡς ἐδόκει, καὶ πολλοὺς ἤδη\nπρότερον ἀγῶνας ἀναδησάμενος, τότε δὲ τὸν ἀνταγωνιούμενον\nοὐκ ἔχων, οὐδενός, οἶμαι, θαρρήσαντος τὴν\nἅμιλλαν. ἀπέπεμπον οὖν αὐτὸν οἱ Ἀμφικτύονες: οὐ\nγὰρ ἐπιτρέπειν τὸν νόμον οὐκ ἀγωνισαμένῳ στέφανον\nἀποκληροῦν. ὃ δὲ καλεῖσθαι τὸν βουλόμενον ὑπὸ τοῦ\nκήρυκος εἰς τὴν ἀγωνίαν ἠξίου. ἐπέταττον οἱ ἀθλοθέται,\nκαὶ ἀνεῖπεν ὁ κῆρυξ ἥκειν τὸν ἐπελευσόμενον. ὁ\nδὲ Θεαγένης οὗτος ἐμὲ καλεῖ πρός με ἔφησεν, ἐμοῦ\nδέ πῶς τοῦτο λέγεις εἰπόντος, οὕτως, εἶπεν, ὡς ἔσται,\nὦ πάτερ: οὐ γάρ τις ἐμοῦ παρόντος καὶ ὁρῶντος ἕτερος\n\n\nἐκ τῶν Χαρικλείας χειρῶν τὸ νικητήριον ἀποίσεται\nτὴν δ̓ ἀποτυχίαν, ἔφην, καὶ τὴν ἐκ ταύτης ἀδοξίαν\nοὐδαμοῦ τίθεσαι; καὶ τίς, εἶπεν, οὕτως ἰδεῖν καὶ πλησιάσαι\nΧαρικλείᾳ μανικῶς ἐσπούδακεν ὥστε με παραδραμεῖν;\nτίνα δὲ οὕτως ἡ ὄψις ἐκείνης τάχα καί πτερῶσαι\nδύναται καὶ μετάρσιον ἐπισπάσασθαι; οὐκ οἶσθα\nὅτι καὶ τὸν Ἔρωτα πτεροῦσιν οἱ γράφοντες, τὸ εὐκίνητον\nτῶν ὑπ̓ αὐτοῦ κεκρατημένων αἰνιττόμενοι; εἰ δέ\nτι δεῖ καὶ κόμπου προσεῖναι τοῖς εἰρημένοις, οὐδεὶς ἐς\nτὴν τήμερον ποσί με παρελθὼν ἐσεμνύνατο.\nταῦτα εἶπε καὶ ἀνήλατο, παρελθών τε εἰς μέσους τό\nτε ὄνομα προσήγγελλε καὶ τὸ ἔθνος ἐδήλου καὶ τοῦ δρόμου\nτὴν χώραν ἐκληροῦτο, καὶ τὴν πανοπλίαν ἐνδὺς\nἐφειστήκει τῇ βαλβῖδι, τὸν δρόμον ἀσθμαίνων καὶ τὸ\nπαρὰ τῆς σάλπιγγος ἐνδόσιμον ἄκων καὶ μόγις ἀναμένων,\nσεμνόν τι θέαμα καὶ περίβλεπτον, καὶ οἷον Ὅμηρος\nτὸν Ἀχιλλέα τὴν ἐπὶ Σκαμάνδρῳ μάχην ἀθλοῦντα\nπαρίστησιν. ἐκεκίνητο μὲν δὴ καὶ πᾶσα πρὸς τὸ παράδοξον\nἡ Ἑλλάς, καὶ Θεαγένει νίκην ηὔχετο, καθάπερ\nαὐτός τις ἕκαστος ἀγωνιζόμενος: ἐπακτικὸν γάρ τι καὶ\nπρὸς τῶν ὁρώντων εἰς εὔνοιαν τὸ κάλλος: κεκίνητο δὲ\nἡ Χαρίκλεια πρὸς πᾶσαν ὑπερβολήν, καὶ εἶδον ἐκ πολλοῦ\nπαρατηρῶν παντοίας μεταβαλλομένην ἰδέας. ὡς\nγὰρ εἰς ἀκοὴν πάντων ὁ κῆρυξ τοὺς δραμουμένους κατήγγειλεν\nἀνεῖπέ τε Ὄρμενος Ἀρκὰς καὶ Θεαγένης\nΘετταλός, ἔσχαστο μὲν ἡ ὕσπληξ, τέτατο δὲ ὁ δρόμος\nμικροῦ καὶ τὴν τῶν ὀφθαλμῶν κατάληψιν ὑποτέμνων.\nἐνταῦθα οὐδὲ ἀτρεμεῖν ἔτι κατεῖχεν ἡ κόρη, ἀλλ̓ ἐσφάδαζεν\nἡ βάσις καὶ οἱ πόδες ἐσκίρτων, ὥσπερ, οἶμαι, τῆς\nψυχῆς τῷ Θεαγένει συνεξαιρομένης καὶ τὸν δρόμον συμπροθυμουμένης.\nοἱ μὲν δὴ θεαταί, μετέωρος ἅπας ἐπὶ\nτὸ μέλλον καὶ ἀγωνίας ἀνάμεστος, ἐγὼ δὲ καὶ πλέον,\n\n\nἅτε δή μοι λοιπὸν ὡς παιδὸς ὑπερφροντίζειν\nπροῃρημένῳ.\nοὐδὲν θαυμαστόν, ἔφη ὁ Κνήμων, ὁρῶντας καὶ\nπαρόντας ἀγωνιᾶν, ὅτε κἀγὼ νυνὶ περὶ τῷ Θεαγένει\nδέδια. καί σου δέομαι θᾶττον, εἰ νικῶν ἀνηγορεύθη,\nδιελθεῖν.\nἐπεὶ δὴ μέσον ὦ Κνήμων ἠνύετο τὸ στάδιον, ὀλίγον\nἐπιστρέψας καὶ ὑποβλέψας τὸν Ὄρμενον ἀνακουφίζει\nτὴν ἀσπίδα πρὸς ὕψος, καὶ τὸν αὐχένα διεγείρας, τὸ\nβλέμμα τε ὅλον εἰς τὴν Χαρίκλειαν τείνας, καθάπερ βέλος\nἐπὶ σκοπὸν ἐφέρετο, καὶ τοσοῦτον παρέφθη τὸν\nἈρκάδα ὀργυιῶν πλῆθος, ὃ διαλεῖπον εἰς ὕστερον ἐμετρήθη.\nπροσδραμὼν οὖν τῇ Χαρικλείᾳ πολύς τε ἐξεπίτηδες\nεἰς τὸ στέρνον ἐμπίπτει, τοῦ δρόμου δῆθεν τὴν\nῥύμην οὐκ ἐνεγκών, καὶ τὸν φοίνικα κομιζόμενος οὐκ\nἔλαθέ με τὴν χεῖρα τῆς κόρης φιλῶν.\nἀπέσωσας, εἶπεν ὁ Κνήμων, ὅτι καὶ ἐνίκησε καὶ\nἐφίλησεν. ἀλλὰ τίνα δὴ τὰ ἑξῆς; οὐ μόνον ἀκουσμάτων\nἀκόρεστος ἄρα ἦσθα ὦ Κνήμων, ἀλλὰ καὶ ὕπνῳ\nδυσάλωτος. ἤδη γοῦν οὐκ ὀλίγης μοίρας τῆς νυκτὸς\nπαρῳχηκυίας ἀντέχεις ἐγρηγορὼς καὶ τὴν διήγησιν μηκυνομένην\nοὐκ ἀποκναίεις. ἐγὼ καὶ Ὁμήρῳ μέμφομαι,\nὦ πάτερ, ἄλλων τε καὶ φιλότητος κόρον εἶναι φήσαντι,\nπράγματος ὃ κατ̓ ἐμὲ κριτὴν οὐδεμίαν φέρει πλησμονήν,\nοὔτε καθ̓ ἡδονὴν ἀνυόμενον οὔτε εἰς ἀκοὴν ἐρχόμενον.\nεἰ δέ τις καὶ τοῦ Θεαγένους καὶ Χαρικλείας\nἔρωτος μνημονεύοι, τίς οὕτως ἀδαμάντινος ἢ σιδηροῦς\nτὴν καρδίαν ὡς μὴ θέλγεσθαι καὶ εἰς ἐνιαυτὸν ἀκούων;\nὥστε ἔχου τῶν ἑξῆς.\nὁ μὲν Θεαγένης ὦ Κνήμων ἐστεφανοῦτο καὶ νικῶν\nἀνηγορεύετο, καὶ παρεπέμπετο ὑπὸ ταῖς πάντων εὐφημίαις:\nἡ Χαρίκλεια δὲ ἥττητο λαμπρῶς, καὶ δεδούλωτο\n\n\nτῷ πόθῳ πλέον ἢ πρότερον, αὖθις ἰδοῦσα τὸν Θεαγένην.\nἡ γὰρ τῶν ἐρωτικῶν ἀντίβλεψις ὑπόμνησις τοῦ\nπάσχοντος γίνεται, καὶ ἀναφλέγει τὴν διάνοιαν ἡ θέα,\nκαθάπερ ὕλη πυρὶ γινομένη. κἀκείνη μὲν οἴκαδε ἐλθοῦσα\nσυνήθη νύκτα ταῖς προτέραις ἢ καὶ δριμυτέραν\nδιῆγεν, ἐγὼ δὲ αὖθις ἄυπνος ἦν, τήν τε φυγὴν ὅποι\nτραπόμενοι λάθοιμεν ἂν ἐπισκοπῶν, καὶ πρὸς τίνα χώραν\nἄρα πέμποι τοὺς νέους ὁ θεὸς ἐννοῶν. τὸν μὲν δὴ\nδρασμὸν ἔγνων κατὰ θάλατταν εἶναι ποιητέον, ἀπὸ τοῦ\nχρησμοῦ τὸ συνοῖσον λαβών, ἔνθα ἔφασκεν αὐτοὺς κῦμα\nτεμόντας ἵξεσθ̓ ἠελίου πρὸς χθόνα κυανέην:\nτὸ δὲ\nὅποι παραπεμπτέον αὐτούς, μίαν μόνην λύσιν εὕρισκον,\nεἴ πῃ δυνηθείην ἐπιτυχεῖν τῆς συνεκτεθείσης τῇ Χαρικλείᾳ\nταινίας, ἐν ᾖ τὸ κατ̓ αὐτὴν διήγημα κατεστίχθαι\nὁ Χαρικλῆς ἀκηκοὼς ἔλεγεν: εἰκὸς γὰρ εἶναι καὶ πατρίδα\nκαὶ τοὺς ὑπονοηθέντας ἤδη παῤ ἐμοῦ γεννήτορας\nτῆς κόρης ἐντεῦθεν ἐκμαθεῖν, καὶ ἴσως ἐκεῖ πέμπεσθαι\nαὐτοὺς ὑπὸ τῆς εἱμαρμένης. ὄρθριος γοῦν παρὰ\nτὴν Χαρίκλειαν ἥκων ἄλλους τε τῶν οἰκείων καταλαμβάνω\nδεδακρυμένους, καὶ οὐχ ἥκιστα τὸν Χαρικλέα.\nπλησιάσας οὖν, τίς ὁ θόρυβος, διηρώτων. ὃ δέ, ἐπέτεινεν\nἡ νόσος, ἔφη, τῆς θυγατρός, καὶ χαλεπωτέρας ἢ\nπρότερον πεπείραται τῆς παρηκούσης νυκτός. ἀνίστω,\nἔφην, καὶ οἱ λοιποὶ πάντες ἔξιτε. τρίποδά τις καὶ δάφνην\nκαὶ πῦρ καὶ λιβανωτὸν παραθέσθω μόνον. ὀχλείτω\nδὲ μηδὲ εἷς, ἕως ἂν προσκαλέσωμαι. προσέταττε ταῦτα\nὁ Χαρικλῆς, καὶ ἐγένετο. κἀπειδὴ σχολῆς ἐλαβόμην, ἠρχόμην\nὥσπερ ἐπὶ σκηνῆς τῆς ὑποκρίσεως, καὶ τόν τε λιβανωτὸν\nἐθυμίων, καί τινα δῆθεν ψιθύροις τοῖς χείλεσι\nκατευξάμενος τὴν δάφνην ἐκ κεφαλῆς εἰς πόδας ἄνω\nκαὶ κάτω πυκνὰ τῆς Χαρικλείας ἐπεσόβουν. καὶ ὑπνῶδές\nτι, μᾶλλον δὲ γραῶδες ἐπιχασμώμενος ὀψὲ καὶ βραδέως\n\n\nἐπαυσάμην, πολύν τινα λῆρον ἐμαυτοῦ τε καὶ τῆς\nκόρης καταχέας. ἣ δὲ πυκνὰ τὴν κεφαλὴν ἐπέσειε καὶ\nσεσηρὸς ὑπεμειδία, πλανᾶσαί με τὴν ἄλλως καὶ τὴν\nνόσον ἀγνοεῖν ἐνδεικνυμένη. καθεσθεὶς δὴ πλησίον,\nθάρσει θύγατερ ἔλεγον: εὐτελὴς ἡ νόσος, καὶ ἰαθῆναι\nῥᾳδία. βασκανία σου καθήψατο, τάχα μὲν καὶ ὅτε ἐπόμπευες,\nπλέον δὲ ὅτε ἐβράβευες. ἐγὼ δὲ καὶ ὑπονοῶ τὸν\nμᾶλλον βασκήναντα. Θεαγένης ἐστίν, ὁ τὸ ἐνόπλιον\nδραμών. οὐκ ἔλαθέ με παρατηρῶν σε πολλάκις καὶ τὸν\nὀφθαλμὸν ἰταμώτερον ἐπιβάλλων. ἣ δέ, ἐκεῖνος μέν,\nεἴτε οὕτως εἶδεν εἴτε μή, πολλὰ χαιρέτω: τίνων δέ ἐστιν,\nἢ πόθεν; ὅτι πολλοὺς ἑώρων περὶ αὐτὸν ἐπτοημένους.\nὡς μὲν Θετταλὸς τὸ γένος, ἔφην, ἔφθης ἀκούσασα καὶ\nτοῦ κήρυκος, ὅτε αὐτὸν ἀνηγόρευσεν: ἀναφέρει δὲ αὑτὸν\nεἰς Ἀχιλλέα πρόγονον. καί μοι ἐπαληθεύειν ἔοικεν,\nεἰ δεῖ τῷ μεγέθει καὶ τῷ κάλλει τοῦ νεανίου τεκμαίρεσθαι,\nπιστουμένῳ τὴν Ἀχίλλειον εὐγένειαν: πλὴν ὅσον\nοὐχ ὑπέρφρων οὐδ̓ ἀγήνωρ κατ̓ ἐκεῖνον, ἀλλὰ τῆς διανοίας\nτὸν ὄγκον ἡδύτητι καταπραΰνων. ἀλλὰ καίπερ\nτοιοῦτος ὢν πάθοι δριμύτερα ὧν δέδρακεν, ἐπίφθονον\nἔχων τὸ βλέμμα καί σε τῇ θέᾳ καταβασκήνας. ὦ πάτερ,\nἔφη, σοὶ μὲν χάρις ὑπεραλγοῦντι τὰ ἡμέτερα: τί δὲ καταρᾷ\nμάτην τῷ τάχα οὐδὲν ἠδικηκότι; νοσῶ γὰρ οὐ βασκανίαν\nἀλλ̓ ἑτέραν τινά, ὡς ἔοικε, νόσον. εἶτα ἀποκρύπτεις,\nἔφην, ὦ τέκνον, ἀλλ̓ οὐχὶ θαρσοῦσα λέγεις,\nὅπως ἂν καὶ βοηθείας εὐπορήσαιμεν; οὐχὶ πατήρ εἰμί\nσοι τὴν ἡλικίαν, καὶ πλέον τὴν εὔνοιαν; οὐ πατρὶ τῷ\nσῷ γνώριμος καὶ ὁμόψυχος; ἔκφαινε ὃ κάμνεις. ἔχεις\nἐν ἐμοὶ τὸ πιστόν, εἰ βούλει, καὶ ἐνώμοτον. λέγε θαρσήσασα,\nμηδὲ χορήγει τῷ λυποῦντι μέγεθος σιωπῶσα. πάθος\nγὰρ ἅπαν τὸ μὲν ὀξέως γινωσκόμενον εὐβοήθητον,\nτὸ δὲ χρόνῳ παραπεμπόμενον ἐγγὺς ἀνίατον: τροφὴ\n\n\nγὰρ νόσων ἡ σιωπή, τὸ δὲ ἐκλαλούμενον εὐπαραμύθητον.\nὀλίγον οὖν ἐπισχοῦσα πρὸς ταῦτα, καὶ μυρίας τοῦ\nνοῦ τροπάς τε καὶ ὁρμὰς ἐκ τῶν ὄψεων ἐμφήνασα, συγχώρησον,\nἔφη, μοι τὸ τήμερον: ἀκούσῃ δὲ εἰσαῦθις, εἰ\nμὴ γνοίης προλαβὼν ἅτε μαντικὸς εἶναι βουλόμενος.\nἐξῄειν αὐτόθεν ἀναστάς, ἐνδιδοὺς τῇ κόρῃ διαιτῆσαι\nἐν τῷ μεταξὺ τῆς ψυχῆς τὸ αἰδούμενον. ὁ δὲ Χαρικλῆς\nὑπήντα, καὶ τί φράζειν ἔχεις ἠρώτα. πάντα δεξιῶς,\nἔλεγον: εἰς γὰρ τὴν ὑστεραίαν τοῦ μὲν ἐνοχλοῦντος πάθους\nἀπαλλάξεται, ἕτερον δέ τι τῶν σοι καθ̓ ἡδονὴν\nὑποστήσεται: κωλύει δὲ οὐδὲν καὶ ἰατρῶν τινὰ εἰσκαλεῖν.\nἀπέτρεχον ταῦτα εἰπών, τοῦ μή τι πλέον τὸν Χαρικλέα\nπυθέσθαι. μικρὸν δὲ ὅσον τοῦ δωματίου προήκων\nὁρῶ τὸν Θεαγένην αὐτοῦ που περὶ τὸν νεὼν καὶ\nτὸν περίβολον εἰλούμενον καὶ πρὸς ἑαυτὸν διαλεγόμενον,\nὥσπερ ἀποχρῶν αὐτῷ καὶ μόνην τὴν οἴκησιν τῆς\nΧαρικλείας περισκοπεῖν. ἐκτραπόμενος οὖν παρῄειν,\nὥσπερ οὐχ ἑωρακώς. ὃ δὲ χαῖρε εἶπεν, ὦ Καλάσιρι, καὶ\nἄκουε: σὲ γάρ τοι περιέμενον. ἀνέστρεφον ἀθρόον, καὶ\nΘεαγένης ἔλεγον ὁ καλός: ἀλλ̓ οὐχ ἑωράκειν. ποῖος καλός,\nἔφη, ὁ Χαρικλείᾳ μὴ ἀρεστός; ἠγανάκτουν ἐγὼ μέχρι\nτῶν ὄψεων, καὶ οὐ παύσῃ ἔλεγον ὑβρίζων ἐμέ τε καὶ\nτὴν ἐμὴν τέχνην, ὑφ̓ ἧς ἥλωκεν ἤδη καὶ ἐρᾶν σου κατηνάγκασται,\nκαὶ ὁρᾶν ὥσπερ τινὰ τῶν κρειττόνων εὔχεται.\nτί λέγεις, ἔφη, ὦ πάτερ: ὁρᾶν ἐμὲ Χαρίκλεια; τί\nοὖν οὐκ ἄγεις ἤδη παῤ αὐτήν; καὶ ἅμα προέτρεχεν.\nἐπιλαβόμενος οὖν τῆς χλαμύδος, στῆθι, ἔφην, οὗτος, εἰ\nκαὶ ὀξὺς δραμεῖν: οὐ γὰρ ἅρπαγμα τὸ πρᾶγμα, οὐδὲ εὔωνον\nκαὶ τῶν ἐν μέσῳ, τῷ βουλομένῳ προκείμενον, ἀλλὰ\nπολλῆς μὲν βουλῆς, ὥστε πρεπόντως ἀνυσθῆναι, πολλῆς\nδὲ διασκευῆς, ὥστε ἀσφαλῶς πραχθῆναι, δεόμενον. ἢ\nτὸν πατέρα τῆς κόρης ἠγνόηκας, ὡς Δελφῶν ἐστὶ τὰ\n\n\nπρῶτα; τοὺς δὲ νόμους οὐκ ἐννοεῖς, οἳ θάνατον τοῖς\nτοιούτοις ἐπιβάλλουσιν; ἐγώ, εἶπε, καὶ τελευτᾶν οὐ διαφέρομαι\nτυχὼν Χαρικλείας. ἀλλ̓ ὅμως, εἰ δοκεῖ, πρὸς\nγάμον αἰτῶμεν, τῷ πατρὶ προσιόντες: οὐ γὰρ δὴ μὴ\nἀνάξιοί γε ὄντες τῷ Χαρικλεῖ κηδεύσομεν. οὐκ ἂν τύχοιμεν,\nἔφην: οὐχ ὅτι τῶν κατὰ σέ τι δυνατὸν ἐπιμέμψασθαι,\nἀλλ̓ ὁ Χαρικλῆς ἀδελφῆς ἑαυτοῦ παιδὶ τὴν\nκόρην πάλαι κατηγγύησεν. οἰμώξει, ἔφη Θεαγένης, ὅς\nτις ποτέ ἐστιν. οὐ γάρ τις ἐμοῦ ζῶντος ἕτερος θαλαμεύσει\nΧαρίκλειαν: οὐχ οὕτως ἥδε ἡ χεὶρ καὶ ξίφος τοὐμὸν\nἀργήσει. παῦσαι, ἔφην: οὐδενὸς δεήσει τοιούτου:\nμόνον ἐμοὶ πείθεσθαι, καὶ πράττειν ὡς ἂν ὑφηγήσωμαι.\nνῦν δὲ ἀποχώρει, καὶ φυλάττου συνεχῶς φαίνεσθαι\nπλησιάζων, ἀλλ̓ ἐφ̓ ἡσυχίας καὶ μόνος ποιοῦ τὰς ἐντεύξεις.\nἀπῄει κατηφής.\nὁ δὲ Χαρικλῆς εἰς τὴν ὑστεραίαν ἐντυχὼν ὁμοῦ τε\nεἶδε, καὶ προσδραμὼν ἐφίλει πολλὰ τὴν κεφαλήν, τοῦτο\nσοφία, τοῦτο φιλία, συνεχῶς ἀναβοῶν. ἤνυσταί σοι\nμέγα ἔργον: ἑάλωκεν ἡ δυσάλωτος καὶ νενίκηται ἡ δυσκαταμάχητος:\nἐρᾷ Χαρίκλεια. πρὸς ταῦτα ἐθρυπτόμην,\nἀνέσπων τε τὴν ὀφρύν, καὶ βλακῶδες βαίνων, εὔδηλον\nἦν, ἔλεγον, ὡς οὐδὲ πρὸς τὴν πρώτην ἀνθέξει\nπροσβολὴν ἐμοῦ, καὶ ταῦτα μηδενὶ τῶν μειζόνων ὀχλήσαντος.\nἀλλὰ πόθεν ὦ Χαρίκλεις ἐρῶσαν ἐγνωρίσατε;\nσοὶ πεισθέντες, ἔφη. τοὺς γὰρ εὐδοκίμους τῶν ἰατρῶν,\nὡς αὐτὸς ὑπέθου, παρακαλέσας ἦγον εἰς τὴν ἐπίσκεψιν,\nἀμοιβὴν τὴν προσοῦσαν οὐσίαν ὑπισχνούμενος, εἴ τι\nδύναιντο ἐπικουρεῖν. οἳ δὲ ὡς τάχιστα εἰσῆλθον, ἠρώτων\nὅ τι πάσχοι. τῆς δὲ ἀποστρεφομένης, καὶ πρὸς μὲν\nἐκείνους οὐδ̓ ὁτιοῦν ἀποκρινομένης, ἔπος δὲ Ὁμηρικὸν\nσυνεχῶς ἀναβοώσης ὦ Ἀχιλεῦ Πηλέος υἱέ, μέγα φέρτατ̓\nἈχαιῶν, ὁ λόγιος Ἀκεστῖνος ʽοἶσθα δὲ δή που τὸν\n\n\nἄνδρἀ τῷ καρπῷ τὴν χεῖρα καὶ ἀκούσης ἐπιβαλὼν ἀνακρίνειν\nἀπὸ τῆς ἀρτηρίας ἐῴκει τὸ πάθος, ὥσπερ, οἶμαι,\nτὰ καρδίας κινήματα μηνυούσης. οὐκ ὀλίγον τε\nχρόνον βασανίσας τὴν ἐπίσκεψιν, ἄνω τε καὶ κάτω πολλὰ\nἐπιθεωρήσας, ὦ Χαρίκλεις, ἔφη, περιττῶς ἡμᾶς ἐνθάδε\nεἰσκέκληκας: ἰατρικὴ γὰρ οὐδὲν ἂν οὐδαμῶς ἀνύσειε\nπρὸς ταύτην. ἐμοῦ δέ, ὦ θεοί, τί τοῦτο λέγεις,\nἀναβοήσαντος, οἴχεται οὖν μοι τὸ θυγάτριον, καὶ ἐλπίδος\nἐκτὸς γέγονεν; οὐ θορύβου δεῖ, φησίν, ἀλλ̓ ἄκουε.\nκαὶ παραλαβών με τῆς τε κόρης καὶ τῶν ἄλλων ἄπωθεν,\nἡ καθ̓ ἡμᾶς, ἔφη, τέχνη σώματος πάθη θεραπεύειν\nἐπαγγέλλεται, ψυχῆς δὲ οὐ προηγουμένως, ἀλλὰ τότε\nμόνον ὅταν συμπάσχῃ μὲν τῷ σώματι κακουμένῳ, συνωφελῆται\nδὲ θεραπευομένῳ. τό τε τῆς κόρης νόσος\nμέν, ἀλλ̓ οὐ σώματος: οὐ γὰρ χυμῶν τις περιττεύει,\nοὐ κεφαλῆς ἄλγημα βαρύνει, οὐ πυρετὸς ἀναφλέγει, οὐκ\nἄλλο τι τοῦ σώματος, οὐ μέρος, οὐχ ὅλον νοσεῖ που.\nτοῦτο, οὐκ ἄλλο τι νομιστέον. ἐμοῦ δὲ λιπαροῦντος, καὶ\nφράζειν εἴ τι κατέμαθεν ἀξιοῦντος, οὐ γὰρ καὶ παιδὶ\nγνώριμον, ἔφη, ψυχῆς εἶναι τὸ πάθος, καὶ τὴν νόσον\nἔρωτα λαμπρόν; οὐχ ὁρᾷς ὡς κυλοιδιᾷ μὲν τοὺς ὀφθαλμούς,\nκαὶ τὸ βλέμμα διέρριπται, καὶ τὸ πρόσωπον ὠχριᾷ\nσπλάγχνον οὐκ αἰτιωμένη, τὴν διάνοιαν δὲ ἀλύει, καὶ τὸ\nἐπελθὸν ἀναφθέγγεται, καὶ ἀπροφάσιστον ἀγρυπνίαν\nὑφίσταται, καὶ τὸν ὄγκον ἀθρόως καθῄρηται; ζητητέος\nσοι, Χαρίκλεις, ὁ ἰασόμενος. γένοιτο δ̓ ἂν μόνος ὁ ποθούμενος.\nὃ μὲν ταῦτα εἰπὼν ἀπῄει, πρὸς σὲ δὲ ἐγὼ\nδρομαῖος τὸν ἐμὸν καὶ σωτῆρα καὶ θεόν, ὃν μόνον εὐεργετῆσαι\nδύνασθαι κἀκείνη γινώσκει. πολλὰ γοῦν ἐμοῦ\nδεομένου καὶ ἐξειπεῖν ὅ τι πάσχοι παρακαλοῦντος, ἓν\nμόνον ἀπεκρίνατο, ὡς ἀγνοεῖ μὲν ὃ πέπονθεν, εἰδέναι\nδὲ ὡς Καλάσιρις ἂν ἰάσαιτο μόνος: καὶ εἰσκαλεῖν σε\n\n\nπαῤ αὑτὴν ἱκέτευεν. ἐξ οὗ δὴ καὶ μάλιστα συνέβαλον\nὡς ὑπὸ τῆς σῆς σοφίας ἑάλωκεν. ἆῤ οὖν ὥσπερ ὅτι\nἐρᾷ, πρὸς αὐτὸν ἐγώ, καὶ τὸ τίνος ἔχοις ἂν λέγειν; οὐ\nμὰ τὸν Ἀπόλλω, ἔφη: πῶς γὰρ ἂν ἢ πόθεν τοῦτο εἰδείην;\nηὐχόμην δὲ Ἀλκαμένους αὐτὴν ἐρᾶν ἢ πάντα\nχρήματα, τοῦ τῆς ἀδελφῆς παιδὸς τῆς ἐμῆς, ὃν πάλαι\nαὐτῇ νυμφίον, ὅσα γε εἰς βούλησιν ἥκειν τὴν ἐμήν,\nκατηγγύησα. ἐμοῦ δὲ εἰπόντος ὡς ἔξεστι πεῖραν λαμβάνειν,\nεἰσάγοντα παῤ αὐτὴν καὶ δεικνύντα τὸ μειράκιον,\nἐπαινέσας ἀπῄει. καὶ περὶ πλήθουσαν ἀγορὰν αὖθίς\nμοι συντυχών, ἀνιαρὸν ἀκούσῃ πρᾶγμα, ἔλεγεν. ἡ\nπαῖς δαιμονᾶν ἔοικεν: οὕτως ἀλλόκοτόν τι τὸ κατ̓ αὐτήν.\nεἰσῆγον, ὡς ἐκέλευσας, τὸν Ἀλκαμένη καὶ ἁβρότερον\nἐδείκνυον: ἣ δέ, ὥσπερ τὴν Γοργοῦς θεασαμένη\nκεφαλὴν ἤ τι τῶν ἀτοπωτέρων, ὀξύ τι καὶ μέγα ἀνέκραγε,\nκαὶ τὴν ὄψιν πρὸς θάτερα τοῦ οἰκήματος ἀπέστρεφε,\nκαὶ τὰς χεῖρας ὡς βρόχον ἐπάγουσα τῷ τραχήλῳ διαχρήσασθαι\nἠπείλει, καὶ ἐπώμνυεν, εἰ μὴ θᾶττον ἐξίοιμεν.\nἐκείνης μὲν δὴ καὶ λόγου θᾶττον ἀπηλλάγημεν: τί γὰρ\nκαὶ ἔδει ποιεῖν, ἀτοπίαν τοσαύτην ὁρῶντας; σοῦ δὲ ἱκέται\nκαὶ πάλιν γινόμεθα, μήτ̓ ἐκείνην περιιδεῖν ἀπολλυμένην\nμήτε ἡμᾶς τῶν κατ̓ εὐχὰς ἀποτυγχάνοντας. ὦ\nΧαρίκλεις, ἔφην, οὐ διήμαρτες εἰπὼν δαιμονᾶν τὴν κόρην:\nὀχλεῖται γὰρ ὑπὸ δυνάμεων ἃς αὐτὸς κατέπεμψα,\nκαὶ τούτων οὐκ ἐλαχίστων, ἀλλ̓ ἃς εἰκὸς ἦν ἐκείνην, ἃ\nμήτε ἐπεφύκει μήτε ἐβούλετο, καταναγκάσαι πράττειν.\nἀλλά μοι ἀντίθεός τις ἔοικεν ἐμποδίζειν τὴν πρᾶξιν καὶ\nδιαμάχεσθαι πρὸς τοὺς ἐμοὺς ὑπηρέτας, ὥστε ὥρα σοι\nπάντως ἐπιδεικνύναι μοι τὴν ταινίαν ἣν τῇ παιδὶ συνεκτεθεῖσαν\nὑποδεδέχθαι μετὰ τῶν ἄλλων γνωρισμάτων\nἔλεγες: ὡς ἔγωγε δέδοικα μή τινος ἐμπέπλησται γοητείας\nκαὶ μαγγανείαις τυγχάνει τραχυνούσαις τὴν ψυχὴν\n\n\nἀνάγραπτος, ἐχθροῦ τινὸς αὐτὴν ἐξ ἀρχῆς ἀνέραστον\nἀποβιῶναι καὶ ἄγονον ἐπιβουλεύσαντος.\nἐπῄνει ταῦτα, καὶ ἧκε φέρων οὐ μετὰ πολὺ τὴν ταινίαν.\nἐνδοῦναι δή μοι σχολὴν πρὸς αὐτὸν εἰπών, ὡς\nεἶχον πειθόμενον, ἐλθών τε οὗ κατηγόμην, οὐδὲ ὅσον\nἐλάχιστον ὑπερθέμενος, ἐπελεγόμην τὴν ταινίαν γράμμασιν\nΑἰθιοπικοῖς, οὐ δημοτικοῖς ἀλλὰ βασιλικοῖς,\nἐστιγμένην, ἃ δὴ τοῖς Αἰγυπτίων ἱερατικοῖς καλουμένοις\nὡμοίωνται. καὶ ἐπερχόμενος τοιάδε ηὕρισκον τὸ\nγράμμα διηγούμενον.\nΠερσῖνα βασίλισσα Αἰθιόπων τῇ ὁτιδὴ κληθησομένῃ καὶ μέχρι\nμόνων ὠδίνων θυγατρὶ δῶρον ἔσχατον χαράττω τόνδε τὸν ἔγγραφον\nθρῆνον.\nἐπάγην, ὦ Κνήμων, ὡς τοῦ Περσίνης ὀνόματος\nἤκουσα. τὰ δὲ ἑξῆς ὅμως ἐπελεγόμην, ὄντα τοιάδε.\nὡς μὲν οὐδὲν ἀδικοῦσα, παιδίον, οὔτε σὲ γενομένην ἐξεθέμην\nοὔτε πατέρα τὸν σὸν Ὑδάσπην τὴν σὴν θέαν ἀπεκρυψάμην, ἐπικεκλήσθω\nμάρτυς ὁ γενάρχης ἡμῶν Ἥλιος. ἀλλ̓ ὅμως ἀπολογοῦμαι\nπρός τε σέ ποτε, θύγατερ, εἰ περισωθείης, πρός τε τὸν ἀναιρησόμενον,\nεἴ τινά σοι θεὸς ἐπιστήσειε, πρός τε αὐτὸν ὅλον τὸν\nτῶν ἀνθρώπων βίον, ἀνακαλύπτουσα τὴν αἰτίαν τῆς ἐκθέσεως.\nἡμῖν πρόγονοι θεῶν μὲν Ἥλιός τε καὶ Διόνυσος, ἡρώων δὲ Περσεύς\nτε καὶ Ἀνδρομέδα, καὶ Μέμνων ἐπὶ τούτοις. οἱ δὴ τὰς βασιλείους\nαὐλὰς κατὰ καιροὺς ἱδρυσάμενοι ταῖς ἀπὸ τούτων γραφαῖς\nἐκόσμησαν. τὰς μὲν δὴ τῶν ἄλλων εἰκόνας τε καὶ πράξεις ἀνδρῶσί\nτε καὶ περιδρόμοις ἐνέγραφον, τοὺς δὲ θαλάμους τοῖς Ἀνδρομέδας\nτε καὶ Περσέως ἔρωσιν ἐποίκιλλον. ἐνταῦθά ποτε ἡμᾶς, δεκάτου\nπαρήκοντος ἔτους ἐξ οὗ με γαμετὴν Ὑδάσπης ἐγνώρισεν, οὔ ποτε\nπαίδων ἡμῖν γεγονότων, ἠρεμεῖν τὸ μεσημβρινὸν συνέβαινεν,\nὕπνου θερινοῦ κατακλίναντος. καί μοι καὶ προσωμίλει τότε ὁ\nπατὴρ ὁ σός, ὄναρ αὐτῷ τοῦτο κελεύειν ἐπομνύμενος: ᾐσθόμην\nτε παραχρῆμα κυοφορήσασα τὴν καταβολήν. ὁ μὲν δὴ\nμέχρι τοῦ τόκου χρόνος ἑορτὴ πάνδημος ἦν καὶ χαριστήριοι\nθυσίαι τοῖς θεοῖς, ὡς τοῦ βασιλέως διάδοχον τοῦ γένους ἐλπίζοντος:\nἐπειδὴ δέ σε λευκὴν ἀπέτεκον, ἀπρόσφυλον Αἰθιόπων\n\n\nχροιὰν ἀπαυγάζουσαν, ἐγὼ μὲν τὴν αἰτίαν ἐγνώριζον, ὅτι μοι\nπαρὰ τὴν ὁμιλίαν τὴν πρὸς τὸν ἄνδρα προσβλέψαι τὴν Ἀνδρομέδαν\nἡ γραφὴ παρασχοῦσα, καὶ πανταχόθεν ἐπιδείξασα γυμνήν\nʽἄρτι γὰρ αὐτὴν ἀπὸ τῶν πετρῶν ὁ Περσεὺς κατῆγεν̓, ὁμοιοειδὲς\nἐκείνῃ τὸ σπαρὲν οὐκ εὐτυχῶς ἐμόρφωσεν. ἔγνων οὖν ἐμαυτήν τε\nἀπαλλάξαι τοῦ μετ̓ αἰσχύνης θανάτου, πεπεισμένη τὴν σὴν χροιὰν\nμοιχείαν ἐμοὶ προσάψουσαν ʽοὐ γὰρ πιστεύσειν οὐδένα λεγούσῃ\nτὴν περιπέτειαν̓, καὶ σοὶ τὸ ἐκ τῆς τύχης ἀμφίβολον χαρίσασθαι,\nθανάτου προδήλου ἢ πάντως ὀνόματος νόθου προτιμότερον. γενομένην\nτέ σε τεθνάναι παραχρῆμα πρὸς τὸν ἄνδρα πλασαμένη,\nλάθρᾳ καὶ ἀπορρήτως ἐξεθέμην, ὅσον πλεῖστον ἠδυνάμην πλοῦτον\nτῷ περισώζοντι μισθὸν συνεκθεμένη, ἄλλοις τέ σε κοσμήσασα καὶ\nταινίᾳ τῇδε, ἐλεεινῷ διηγήματι τῶν σῶν κἀμαυτῆς, ἐνειλήσασα, ἣν\nἀπὸ δακρύων τῶν ἐπὶ σοὶ καὶ αἵματος ἐχάραττον, ὁμοῦ πρωτοτόκος\nκαὶ πολύθρηνος γενομένη. ἀλλ̓ ὦ γλυκεῖα καὶ μέχρις ὥρας\nθύγατερ, ὅπως, εἰ περιγένοιο, μεμνήσῃ τῆς εὐγενείας, τιμῶσα σωφροσύνην,\nἣ δὴ μόνη γυναικείαν ἀρετὴν χαρακτηρίζει, καὶ φρόνημα\nβασίλειον καὶ πρὸς τοὺς φύντας ἀναφέρον ἀσκοῦσα. μεμνήσῃ\nδὲ πρὸ πάντων τῶν συνεκτεθέντων σοι κειμηλίων δακτύλιόν τινα\nἐπιζητεῖν καὶ σεαυτῇ περιποιεῖν, ὃν πατὴρ ὁ σὸς ἐμοὶ παρὰ τὴν\nμνηστείαν ἐδωρήσατο, βασιλείῳ μὲν συμβόλῳ τὸν κύκλον ἀνάγραπτον,\nλίθῳ δὲ παντάρβῃ καὶ ἀπορρήτῳ δυνάμει τὴν σφενδόνην\nκαθιερωμένον.\nταῦτά σοι διείλεγμαι, τὸ γράμμα διάκονον εὑραμένη, τὰς ἐμψύχους\nκαὶ ἐν ὀφθαλμοῖς ὁμιλίας τοῦ δαίμονος στερήσαντος, τάχα\nμὲν κωφὰ καὶ ἀνήνυτα, τάχα δὲ καὶ εἰς ὄφελός ποτε ἥξοντα: τὸ\nγὰρ ἄδηλον τῆς τύχης ἀνθρώποις ἄγνωστον. καὶ ἔσται σοι τὰ τῆς\nγραφῆς, ὦ μάτην ὡραία, καὶ ἔγκλημα τὸ κάλλος ἐμοὶ προσάψασα,\nεἰ μὲν περισωθείης, γνωρίσματα, εἰ δ̓ ὅπερ καὶ ἀκοὴν λάθοι τὴν\nἐμήν, ἐπιτύμβια καὶ μητρὸς ἐπικήδεια δάκρυα.\nταῦτα ὦ Κνήμων ὡς ἀνέγνων, ἐγνώριζον μέν, καὶ\nτὴν ἐκ θεῶν οἰκονομίαν ἐθαύμαζον, ἡδονῆς δὲ ἅμα καὶ\nλύπης ἐνεπλήσθην. καὶ πάθος τι καινότερον ὑπέστην,\nὁμοῦ δακρύων καὶ χαίρων, διαχεομένης μὲν τῆς ψυχῆς\nπρὸς τὴν τῶν ἀγνοουμένων εὕρεσιν καὶ τῶν χρησθέντων\nἤδη τὴν ἐπίλυσιν, ἀδημονούσης δὲ πρὸς τὴν τῶν ἐσομένων\nἔκβασιν, καὶ τὸν ἀνθρώπινον βίον οἰκτιζούσης\n\n\nὡς ἄστατόν τι καὶ ἀβέβαιον καὶ ἄλλοτε πρὸς ἄλλα τρεπόμενον,\nτότε δὲ ὑπερβαλλόντως ταῖς Χαρικλείας τύχαις\nγνωριζόμενον. εἰσῄει γάρ με πολλῶν ἔννοια, τίνων μὲν\nγενομένη τίνων ἐνομίσθη, πόσῳ δὲ τῷ μεταξὺ τῆς ἐνεγκούσης\nἀπήχθη: κεκλήρωτο δὲ θυγατρὸς ὄνομα νόθου,\nἀποβαλοῦσα τὸ γνήσιον Αἰθιόπων καὶ βασίλειον γένος.\nἐπὶ πολύ τε ἀμφίβολος εἱστήκειν, τῶν μὲν παρελθόντων\nοἰκτείρειν ἔχων, τῶν δὲ ἐσομένων εὐδαιμονίζειν\nοὐ θαρσῶν, ἕως τὸν λογισμὸν πρὸς τὸ νῆφον ἀνακαλεσάμενος\nἔγνων μὴ διαμέλλειν ἀλλ̓ ἔργου ἔχεσθαι.\nκαὶ παρὰ τὴν Χαρίκλειαν ἐλθὼν καταλαμβάνω μόνην,\nἀπειρηκυῖαν ἤδη πρὸς τὸ πάθος, καὶ τῷ μὲν φρονήματι\nβιαζομένην ἀναφέρειν, τῷ σώματι δὲ πάντῃ πεπονημένην,\nἐνδόντι πρὸς τὴν νόσον καὶ ἀντέχειν ἀσθενήσαντι\nπρὸς τὸ δεινόν.\nμεταστησάμενος οὖν τοὺς παρόντας,\nκαὶ μηδένα διοχλεῖν ἐπιστείλας ὡς δή τινας εὐχὰς\nκαὶ ἐπικλήσεις τῇ κόρῃ προσάξων, ὥρα σοι, ἔφην, ὦ\nΧαρίκλεια, λέγειν ὃ πάσχεις ʽοὕτω γὰρ ὑπέσχου τῇ προτεραίᾀ\nκαὶ μὴ κρύπτειν ἄνδρα σοί τε εὔνουν καὶ γνῶναι\nτὰ πάντα καὶ σιωπώσης οὐκ ἀδύνατον. ἣ δὲ λαβομένη\nμου τῆς χειρὸς ἐφίλει τε καὶ ἐπεδάκρυε, καὶ ὦ\nσοφὲ Καλάσιρι, τοῦτο πρῶτον εὐεργέτησον, ἔλεγεν: ἔασον\nμε σιωπῶσαν δυστυχεῖν, αὐτὸς ὡς βούλει γνωρίσας\nτὴν νόσον, καὶ τὴν γοῦν αἰσχύνην κερδαίνειν, κρύπτουσαν\nἃ καὶ πάσχειν αἰσχρὸν καὶ ἐκλαλεῖν αἰσχρότερον.\nὡς ἐμέ γε λυπεῖ μὲν καὶ ἡ νόσος ἀκμάζουσα, πλέον δὲ\nτὸ μὴ κρατῆσαι τῆς νόσου τὴν ἀρχήν, ἀλλ̓ ἡττηθῆναι\nπάθους ἀπειρημένου μὲν ἐμοὶ τὸν πρὸ τούτου πάντα\nχρόνον, λυμαινομένου δὲ καὶ μέχρις ἀκοῆς τὸ παρθενίας\nὄνομα σεμνότατον. ἐπιρρωννὺς οὖν αὐτήν, ὦ θύγατερ,\nἔφην, δυοῖν ἕνεκα εὖ ποιεῖς ἀποκρύπτουσα τὰ κατὰ σαυτήν:\nἐγώ τε γὰρ οὐδὲν δέομαι μανθάνειν ἃ πάλαι παρὰ\n\n\nτῆς τέχνης ἔγνωκα, σύ τε εἰκότα πάσχεις, ἐρυθριῶσα\nλέγειν ἃ γυναιξὶ κρύπτειν εὐπρεπέστερον. ἀλλ̓ ἐπειδήπερ\nἅπαξ ἔρωτος ἐπῄσθου καὶ φανείς σε Θεαγένης\nᾕρηκε ʽτοῦτο γὰρ ὀμφή μοι θεῶν ἐμήνυσἐ, σὺ μὲν ἴσθι\nμὴ μόνη καὶ πρώτη τὸ πάθος ὑποστᾶσα, ἀλλὰ σὺν πολλαῖς\nμὲν γυναιξὶ τῶν ἐπισήμων σὺν πολλαῖς δὲ παρθένοις\nτῶν τὰ ἄλλα σωφρόνων. μέγιστος γὰρ θεῶν ὁ\nἜρως, καὶ ἤδη καὶ θεῶν αὐτῶν ποτὲ κρατεῖν λεγόμενος.\nἐπισκόπει δὲ ὅπως ἄριστα διαθήσῃ τὰ παρόντα:\nὡς τὸ μὲν ἀπείρατον γενέσθαι τὴν ἀρχὴν ἔρωτος εὔδαιμον,\nτὸ δὲ ἁλόντα πρὸς τὸ σῶφρον τὸ βούλημα περιποιῆσαι\nσοφώτατον. ὃ δὴ καὶ σοὶ βουλομένῃ πιστεύειν\nἔξεστι, καὶ τὸ μὲν ἐπιθυμίας αἰσχρὸν ὄνομα διώσασθαι,\nτὸ δὲ συναφείας ἔννομον συνάλλαγμα προελέσθαι, καὶ\nεἰς γάμον τρέψαι τὴν νόσον.\nἱδρῶτι πολλῷ διερρεῖτο τούτων εἰρημένων, ὦ Κνήμων,\nκαὶ δήλη παντοίως ἦν χαίρουσα μὲν ἐφ̓ οἷς ἤκουσεν,\nἀγωνιῶσα δὲ ἐφ̓ οἷς ἤλπιζεν, ἐρυθριῶσα δὲ ἐφ̓\nοἷς ἑάλωκεν. οὐκ ὀλίγον οὖν ἐφησυχάσασα χρόνον, ὦ\nπάτερ, ἔφη, γάμον ὀνομάζεις, καὶ τοῦτον αἱρεῖσθαι\nπροτρέπεις, ὥσπερ δῆλον ὂν ἢ τὸν πατέρα συνθησόμενον\nἢ τὸν ἐμοὶ πολέμιον ἀντιποιησόμενον. τὸ μὲν κατὰ\nτὸν νεανίαν ἔρρωται ἡμῖν, ἔφην: καὶ πλέον ἣ σὺ τάχα\nκἀκεῖνος ἑάλωκεν, ἀπὸ τῶν ὁμοίων σοι κεκινημένος. ὡς\nγὰρ ἔοικεν, αἱ ψυχαί πως ὑμῖν ἀπὸ πρώτης ἐντεύξεως\nτὰς ἀλλήλων ἀξίας ἐγνώρισαν καὶ πρὸς τὸ ἴσον πάθος\nκατηνέχθησαν. ἐπέτεινα δὲ αὐτῷ κἀγώ, σοὶ χαριζόμενος,\nσοφίᾳ τὴν ἐπιθυμίαν. ὁ δὲ νομιζόμενός σοι πατὴρ\nἄλλον εὐτρεπίζεται νυμφίον, Ἀλκαμένην, ὃν οὐκ ἠγνόηκας.\nἣ δέ, Ἀλκαμένει μέν, ἔφη, τάφον πρότερον ἢ γάμον\nτὸν ἐμὸν εὐτρεπιζέτω: ἐμὲ γὰρ ἢ Θεαγένης ἄξεται\nἢ τὸ τῆς εἱμαρμένης διαδέξεται: σὺ δ̓, ὅτι μὴ ἔστι μοι\n\n\nπατὴρ ἀλλὰ νομίζεται Χαρικλῆς, ἱκετεύω, λέγε πόθεν\nἐγνώρισας. ἐκ ταύτης, ἔφην, ἐπιδείξας τὴν ταινίαν.\nἔσχες δὲ πόθεν ἢ ὅπως; ἐξ οὗ γάρ με κατὰ τὴν Αἴγυπτον\nπαρὰ τοῦ θρεψαμένου λαβών, οὐκ οἶδ̓ ὅπως,\nδεῦρο ἤγαγεν, ἀφελόμενος εἶχεν ἀποκειμένην ἐν κιστίδι\nτοῦ μὴ τὸν χρόνον αὐτῇ λυμήνασθαι. τὸ μὲν ὅπως\nταύτην ἐκομισάμην εἰσαῦθις, ἔφην, ἀκούσῃ: τὸ δὲ παρόν,\nεἰ τὰ ἐγγεγραμμένα γνωρίζεις, εἰπέ μοι. τῆς δὲ οὐκ\nεἰδέναι, πόθεν; ὁμολογούσης, γένος, ἔλεγον, καὶ ἔθνος\nτὸ σὸν καὶ τύχην φράζει. ὡς δὲ ἀνακαλύπτειν ὅσα ἔχω\nγινώσκειν ἱκέτευεν, ἔλεγον ἅπαντα, τήν τε γραφὴν ἐπιὼν\nἐν μέρει καὶ πρὸς ἔπος ἑρμηνεύων.\nὡς δὲ ἐγνώρισεν ἑαυτὴν καὶ τὸ φρόνημα διανιστᾶσα\nπλέον τῷ γένει προσέδραμε, καὶ τί οὖν χρὴ ποιεῖν ἠρώτα,\nτότε ἤδη συμβουλῆς τῆς φανερωτέρας ἠρχόμην,\nἅπαντα ὡς ἔσχεν ἀνακαλύπτων. ἐγώ, λέγω, ὦ θύγατερ,\nἦλθον καὶ εἰς Αἰθίοπας ἐπιθυμίᾳ τῆς παῤ ἐκείνοις σοφίας.\nἐγενόμην καὶ Περσίνῃ τῇ σῇ μητρὶ γνώριμος: οἰκειοῦται\nγὰρ ἀεὶ τὸ σοφῶν γένος ἡ βασίλειος αὐλή: καὶ\nἄλλως εἶχόν τι καὶ δόξης πλέον, τὴν Αἰγυπτίων σοφίαν\nπροσθήκῃ τῆς Αἰθιόπων ἐκθειάζων. ἐπεὶ δὲ ἀπαίρειν\nμέλλοντά με οἴκαδε ᾔσθετο, τὰ κατὰ σέ μοι πάντα διηγεῖται,\nτὸ πιστὸν τῆς σιωπῆς ὅρκῳ πρότερον κομισαμένη:\nκαὶ ἔλεγε τοῖς μὲν ἐγχωρίοις σοφοῖς οὐ θαρσήσειν\nεἰπεῖν, ἐμὲ δὲ ἱκέτευεν ἐρωτᾶν τοὺς θεοὺς εἰ πρῶτα\nμὲν ἐκτεθεῖσα διεσώθης, ἔπειτα ὅπῃ γῆς οὖσα τυγχάνεις:\nοὐ γὰρ πυθέσθαι κατὰ τὸ ἔθνος οὐδεμίαν τοιαύτην,\nπολλὰ περιεργασαμένην. ἐμοῦ δὲ ἅπαντα μαθόντος\nἐκ θεῶν, καὶ εἶναί τε καὶ ὅπου φράσαντος, αὖθις\nἱκέτευεν ἐπιζητεῖν καὶ προτρέπειν ἥκειν εἰς τὴν ἐνεγκοῦσαν:\nἄγονον γὰρ καὶ ἄτεκνον ἐκ τῶν ἐπὶ σοὶ διατελεῖν\nὠδίνων: ἑτοίμως τε ἔχειν, εἴ ποτε φανείης, ὁμολογεῖν\n\n\nτῷ σῷ πατρὶ τὸ συμβεβηκός: εἰδέναι γὰρ αὐτὸν\nπεισθησόμενον, χρόνῳ τε τῆς συμβιώσεως τὴν ἐπ̓ αὐτῇ\nδοκιμασίαν ἔχοντα, καὶ τῆς ἐκ παίδων διαδοχῆς τὴν ἐπιθυμίαν\nἀπροσδοκήτως λαμβάνοντα.\nταῦτα ἐκείνη μὲν ἔλεγε καὶ ποιεῖν ἱκέτευεν, ἐπισκήπτουσά\nμοι πολλὰ τὸν ἥλιον ὅρκον, ὃν οὐδενὶ σοφῶν\nὑπερβῆναι θεμιτόν: ἐγὼ δὲ ἥκω τὴν ἐνώμοτον\nἱκεσίαν ἐκτελέσων, οὐ διὰ τοῦτο μὲν τὴν ἐπὶ τάδε σπουδάσας\nἄφιξιν, θεῶν δὲ ὑποθήκῃ μέγιστον ἐκ τῆς ἄλης\nτοῦτο κερδήσας. ἐκ πολλοῦ τε, ὡς οἶσθα, προσεδρεύω\nχρόνου, θεραπείας μὲν τῆς περὶ σὲ καὶ πάλαι τῆς πρεπούσης\nοὐδὲν ἀπολιπών, σιωπῶν δὲ τὰ ὄντα, καιροῦ\nλαβέσθαι καὶ τὴν ταινίαν μηχανῇ τινὶ κομίσασθαι εἰς\nπίστιν τῶν πρὸς σὲ ῥηθησομένων περιμένων. ὥστε ἔνεστί\nσοι πειθομένῃ δρασμόν τε τὸν ἐνθένδε σὺν ἡμῖν\nαἱρουμένῃ, πρίν τι καὶ πρὸς βίαν σε τῶν παρὰ γνώμην\nὑποστῆναι, τοῦ Χαρικλέους ἤδη σοι τὸν Ἀλκαμένους\nγάμον ἐσπουδακότος, γένος μὲν καὶ πατρίδα καὶ τοὺς\nφύντας κομίζεσθαι, Θεαγένει δὲ ἀνδρὶ συνεῖναι, γῆς\nὅποι καὶ βουλόμεθα συνέπεσθαι παρεσκευασμένῳ, ξένου\nδὲ καὶ ὀθνείου γνήσιον καὶ ἄρχοντα βίον ἀνταλλάξασθαι\nσὺν τῷ φιλτάτῳ βασιλεύουσαν, εἴ τι δεῖ θεοῖς\nτε τοῖς ἄλλοις καὶ τῷ χρησμῷ τοῦ Πυθίου καταπιστεύειν.\nκαὶ ἅμα ὑπεμίμνησκον τὸν χρησμόν, καὶ ὅ τι βούλοιτο\nἔφραζον: οὐ γὰρ ἠγνόητο τῇ Χαρικλείᾳ παρὰ πολλῶν\nκαὶ ᾀδόμενος καὶ ζητούμενος.\nἐπάγη πρὸς ταῦτα, καὶ ἐπειδὴ θεούς, εἶπεν, οὕτω\nβούλεσθαι σύ τε φῂς ἐγώ τε πείθομαι, τί χρὴ πράττειν\nὦ πάτερ; πλάττεσθαι, εἶπον, ὡς ἐπινεύουσαν τὸν Ἀλκαμένους\nγάμον. ἣ δέ, βαρὺ μέν, ἔφη, καὶ ἄλλως αἰσχρόν,\nτὸ καὶ μέχρις ἐπαγγελίας ἕτερον πρὸ Θεαγένους\nαἱρεῖσθαι. πλὴν ἀλλ̓ ἐπεὶ θεοῖς τε καὶ σοὶ πάτερ ἐμαυτὴν\n\n\nἐπέτρεψα, τίνα σκοπὸν ἔχει τὸ πλάσμα, καὶ τίνα\nτρόπον, ὥστε μὴ εἰς ἔργον ἀχθῆναι, διαλυθήσεται;\nγνώσῃ τοῖς ἔργοις, ἔφην. τινὰ προαγορευόμενα μὲν\nγυναιξὶν ἔστιν ὅτε καὶ ὄκνον ἤνεγκεν, ἐπιτελούμενα δὲ\nἐκ τοῦ παραχρῆμα θαρραλεώτερον ἠνύσθη πολλάκις.\nἕπου μόνον ταῖς ἐμαῖς ὑποθήκαις, τά τε ἄλλα καὶ τὸ\nπαρὸν τῷ Χαρικλεῖ σύντρεχε τὰ πρὸς τὸν γάμον, ὡς\nοὐδὲν ἐκείνου πράξοντος ἄνευ τῆς ἐμῆς ὑφηγήσεως.\nὡμολόγει ταῦτα.\nκαὶ τὴν μὲν ἀπολείπω δακρύουσαν, ἄρτι δὲ τοῦ\nδωματίου προελθὼν ὁρῶ τὸν Χαρικλέα πρὸς ὑπερβολὴν\nπερίλυπον καὶ πάσης κατηφείας ἀνάπλεων. καὶ ὦ θαυμάσιε,\nπρὸς αὐτὸν ἔφην, ὅτε σε ἐχρῆν τέρπεσθαι καὶ\nχαίρειν, ἀποθύειν τε χαριστήρια τοῖς θεοῖς, ἐπιτυχόντα\nτῶν πάλαι σοι δἰ εὐχῆς, καὶ Χαρικλείας ὀψέ ποτε καὶ\nσὺν τέχνῃ πολλῇ καὶ σοφίᾳ τῇ ἐμῇ πρὸς ἐπιθυμίαν γάμων\nἐπικλασθείσης, τότε σκυθρωπὸς καὶ σύννους, καὶ\nμόνον οὐ θρηνεῖς, οὐκ οἶδ̓ ὅ τι πεπονθώς. καὶ ὅς, τί\nδὲ οὐ μέλλω, τῆς φιλτάτης μοι τοῦ βίου τάχα πρότερον\nμεταστησομένης ἢ πρὸς γάμον, ὡς φῄς, συναφθησομένης,\nεἴ τι δεῖ προσέχειν ὀνείρασι, τοῖς τε ἄλλοις καὶ οἷς\nτῆς παρηκούσης ἐξεδειματώθην νυκτός, καθ̓ ἣν ἀετὸν\nᾤμην ἐκ χειρὸς ἀφεθέντα τοῦ Πυθίου καὶ ἀθρόον καταπτάντα,\nτό τε θυγάτριον ἐκ κόλπων, οἴμοι, τῶν ἐμῶν\nἀναρπάσαντα, γῆς ἐπ̓ ἔσχατόν τι πέρας οἴχεσθαι φέροντα,\nζοφώδεσί τισιν εἰδώλοις καὶ σκιώδεσι πλῆθον,\nκαὶ τέλος οὐδὲ γνῶναι ὅ τι ποτὲ καὶ δράσειε, τοῦ μεσεύοντος\nἀπείρου διαστήματος συνεκδραμεῖν τῇ πτήσει τὴν\nθέαν ἐνεδρεύσαντος.\nταῦτα ὡς εἶπεν, ἐγὼ μὲν ὅποι τείνοι τὸ ὄναρ\nσυνέβαλλον, ἐκεῖνον δὲ ἐκ τῆς ἀθυμίας ἀπάγων, καὶ ὑποψίας\nεἶναι πόρρω τῶν ἐσομένων παρασκευάζων, ἱερεύς,\n\n\nἔφην, καὶ ταῦτα τοῦ μαντικωτάτου τῶν θεῶν, ὀνειροπολεῖν\nμοι δοκεῖς οὐκ ἔχειν ἐπιτηδείως, ὃς τῶν ἐνυπνίων\nτοὺς ἐσομένους σοι τῆς παιδὸς γάμους προμηνυόντων,\nκαὶ ἀετὸν μὲν τὸν ληψόμενον νυμφίον αἰνιττομένων,\nταῦτα δὲ ἔσεσθαι τοῦ Πυθίου νεύοντος καὶ ὡς ἐκ χειρὸς\nτὸν συνοικήσοντα προσάγοντος εὐαγγελιζομένων, ἀγανακτεῖς\nτὴν ὄψιν καὶ πρὸς τὸ ἄθυμον ἄγεις τὸ ὄναρ. ὥστε\nὦ Χαρίκλεις εὔφημον ἔχωμεν στόμα, καὶ συντρέχωμεν\nτῇ βουλήσει τῶν κρειττόνων, πρὸς τὸ πείθειν ἔτι καὶ\nμᾶλλον τὴν κόρην τραπόμενοι. τοῦ δὲ ἐρομένου τί ἂν\nπράττων ἔχοι πλέον πειθομένην, εἴ πῄ σοι κειμήλιον\nἔστι πολυτελές, ἔφην, ἐσθὴς διάχρυσος ἢ ὅρμος ἐρίτιμος,\nταῦτα ὡς ἔδνα παρὰ τοῦ νυμφίου πρόσαγε, καὶ\nδωρούμενος ἐξιλέου τὴν Χαρίκλειαν. ἀπαραίτητον ἔχει\nπρὸς γυναῖκας ἴυγγα χρυσὸς καὶ λίθος. καὶ τἆλλα δέ\nσοι τὰ πρὸς τὴν πανήγυριν εὐτρεπιστέον: συνέχειν γὰρ\nδεήσει τοὺς γάμους, ἕως τὸ κατηναγκασμένον τῆς ἐπιθυμίας\nἀμετάβλητον ἔχει παρὰ τῆς τέχνης ἡ κόρη. μηδὲν\nἀπολείπεσθαι νόμιζε τῶν ἐπ̓ ἐμοί φήσας ὁ Χαρικλῆς\nἀπέτρεχεν, ἔργον ἀποφῆναι τοὺς λόγους ὑφ̓ ἡδονῆς\nἐπειγόμενος. καὶ ἔπραξέ γε, ὡς ὕστερον ἔγνων,\nἅπερ ὑπεθέμην, οὐδὲν ὑπερθέμενος, ἐσθῆτά τε ἄλλην\nπολύτιμον καὶ δὴ καὶ τοὺς ὅρμους τοὺς Αἰθιοπικούς,\nτοὺς συνεκτεθέντας ὑπὸ τῆς Περσίνης εἰς γνωρίσματα\nτῇ Χαρικλείᾳ, ὡς ἔδνα δῆθεν παρὰ τοῦ Ἀλκαμένους\nπροσκομίσας.\nἐγὼ δὲ τῷ Θεαγένει συντυχών, ποῦ τυγχάνουσιν\nἐπιδημοῦντες οἱ τὴν πομπὴν αὐτῷ πληρώσαντες ἠρώτων.\nὃ δὲ τὰς μὲν κόρας ἔφασκεν ἐξωρμηκέναι, τοῦ\nσχολαίτερον βαδίζειν ἕνεκεν προαπεσταλμένας, τοὺς δὲ\nἐφήβους οὐδὲ φέρειν ἔτι δἰ ὄχλου γινομένους καὶ πρὸς\nτὴν ἐπάνοδον τὴν οἴκαδε συνελαύνοντας. ἅπερ ὡς\n\n\nἔγνων, παρεγγυήσας τά τε ἐκείνοις ῥητέα καὶ αὐτῷ\nπρακτέα, καὶ τὸ παῤ ἐμοῦ δοθησόμενον τοῦ καιροῦ καὶ\nτῆς ὥρας ἐνδόσιμον ἐπιτηρεῖν ἐπιστείλας, τοῦ μὲν ἀπεχώρουν,\nἐπὶ δὲ τὸν νεὼν τοῦ Πυθίου τὴν ὁρμὴν ἐποιούμην,\nτὸν ἅμα τοῖς νέοις δρασμὸν ὑφηγήσασθαι χρηστηρίῳ\nτὸν θεὸν ἱκετεύσων. ἀλλ̓ ἦν ἄρα καὶ νοῦ παντὸς\nὀξύτερον τὸ θεῖον, καὶ τοῖς κατὰ βούλησιν αὐτῷ\nδρωμένοις ἐπίκουρον γίνεται καὶ ἄκλητον, εὐμενείᾳ\nπολλάκις φθάνον τὴν αἴτησιν. ὡς δὴ καὶ τότε πρὸς τὴν\nοὐδέπω γενομένην πεῦσιν ἔφθη τὴν ἀπόκρισιν ὁ Πύθιος,\nκαὶ τοῖς ἔργοις ἐπεσήμαινε τὴν ὑφήγησιν. ἐσπουδακότα\nγάρ με τὰ φροντιζόμενα, καὶ παρὰ τὴν πρόμαντιν, ὡς\nἔφην, ἐπειγόμενον, ἐπεῖχέ τις βοὴ παριόντα, σύσπευδε\nὦγαθέ ξένων καλούντων. ἔθυον δὲ ἄρα σὺν αὐλήμασιν\nἩρακλεῖ τὴν εὐωχίαν. ἐπέσχον τὴν ὁρμὴν ὡς\nτούτων ᾐσθόμην: οὐδὲ γὰρ ἦν μοι θεμιτὸν ἱερὰν κλῆσιν\nπαραδραμεῖν. κἀπειδὴ τοῦ λιβανωτοῦ λαβὼν ἐπέθυσα\nκαὶ ὕδατος ἔσπεισα, θαυμάζουσι μὲν ἐῴκεσαν τὸ\nπολυτελὲς τῶν ἐμῶν θυμάτων, ὅμως δ̓ οὖν καὶ τῆς\nεὐωχίας συμμετέχειν ἠξίουν. ὑπήκουον καὶ: πρὸς τοῦτο:\nκαὶ κατακλιθεὶς ἐπὶ τῆς στιβάδος, ἣν μυρρίναι καὶ δάφναι\nτοῖς ξένοις ἐστρώκεσαν, τῶν τε ἐξ ἔθους ἀπογευσάμενος,\nἀλλ̓ ὦ γαθοί, πρὸς αὐτοὺς ἔφην, δαιτὸς μὲν\nἡδίστης οὐκ ἐνδεής, ἀκοῆς δὲ ἔτι τῆς περὶ ὑμῶν ἀμαθής.\nὥστε ὥρα λέγειν ὑμῖν, οἵ τινες ἢ πόθεν ἐστέ.\nδημῶδες γάρ, οἶμαι, καὶ τῶν ἀγροικοτέρων, σπονδῶν καὶ\nτραπέζης κοινωνήσαντας, καὶ φιλίας ἀρχὴν ἱεροὺς ἅλας\nποιησαμένους, μὴ οὐχὶ καὶ τὴν περὶ ἀλλήλων γνῶσιν\nἔχοντας ἀπελθεῖν. ἔλεγον δὴ οὖν εἶναι μὲν Φοίνικες\nΤύροι, τέχνην δὲ ἔμποροι, πλεῖν δ̓ ἐπὶ Καρχηδόνα\nτὴν Λιβύων, ὁλκάδα μυριοφόρον Ἰνδικῶν τε καὶ Αἰθιοπικῶν\nκαὶ τῶν ἐκ Φοινίκης ἀγωγίμων φέροντες. τό τε\n\n\nπαρὸν Ἡρακλεῖ Τυρίῳ τήνδε νικητήριον ἀποθύειν τὴν\nεὐωχίαν, τοῦδε τοῦ νεανίου, δείξαντες τὸν προκατακείμενον,\nἀναδησαμένου τὸν ἀπὸ τῶν παλαιστῶν ἐνθαδὶ\nστέφανον, καὶ νικῶσαν τὴν Τύρον ἐν Ἕλλησιν\nἀναγορεύσαντος. οὗτος γάρ, ἐπειδὴ Μαλέαν ὑπερβαλόντες\nἀνέμοις τε ἐναντίοις χρησάμενοι τῇ Κεφαλλήνων\nπροσέσχομεν, ὄναρ αὐτῷ προμαντεύειν τὴν μέλλουσαν\nπυθιονίκην τὸν πάτριον ἡμῶν τόνδε θεὸν ἐπομνύμενος,\nἐκτραπῆναί τε τοῦ προκειμένου πλοῦ καὶ τῇδε κατᾶραι\nπείσας, ἔργοις ἐπιστώσατο τὴν μαντείαν, καλλίνικος\nἡμῖν ὁ τέως ἔμπορος ἀναδειχθείς, καὶ τήνδε τὴν θυσίαν\nθυσίαν ἄγει τῷ θεῷ τῷ φήναντι νικητήριόν τε καὶ χαριστήριον,\nἅμα δὲ καὶ ἐμβατήριον: εἰς ἕω γὰρ ἀφήσειν ὦ\nλῷστε μέλλομεν, εἰ τὰ ἐκ τῶν ἀνέμων τῇ βουλήσει\nσυμπνεύσειε. μέλλετε δῆτα ἀληθῶς; ἔφην. ναὶ μέλλομεν,\nἀπεκρίναντο. συνέμπορον ἄρα ἕξετέ με βουλόμενοι:\nπλοῦς γάρ μοι πρόκειται κατά τι χρέος εἰς Σικελίαν, ἡ\nδὲ νῆσος, ὡς ἴστε, παράπλους ὑμῖν ἐπὶ τὴν Λιβύων\nἐσπουδακόσιν. εἰ γὰρ βουληθείης, ἔλεγον: ἀγαθὸν οὐδὲν\nἀπεῖναι νομιοῦμεν ἀνδρὶ σοφῷ τε καὶ Ἕλληνι, καὶ\nὡς δίδωσιν ἡ πεῖρα συμβάλλειν, τάχα που καὶ θεοῖς\nκεχαρισμένῳ συνόντες. βουλήσομαι, πρὸς αὐτοὺς ἔφην,\nεἰ μίαν ἐνδοίητε πρὸς παρασκευὴν ἡμέραν. ἕξεις, ἔφασαν,\nτὴν αὔριον: μόνον εἰς ἑσπέραν γοῦν ἐπὶ θάλατταν\nεἶναι: πολὺ γάρ τι καὶ νύκτες εἰς πλοῦν ἀνύουσι,\nἀπογείοις αὔραις ἀκύμονα τὰ σκάφη παραπέμπουσαι.\nσυνετιθέμην οὕτω ποιήσειν, ὅρκῳ πρότερον ὅτι μὴ\nπροαναχθήσονται τὴν ἐπαγγελίαν πιστωσάμενος.\nκαὶ τοὺς μὲν αὐτοῦ καταλιπών, πρὸς αὐλοῖς ἔτι καὶ\nὀρχήσεσιν ὄντας, ἃς ὑπὸ πηκτίδων ἐπίτροχον μέλος,\nἈσσύριόν τινα νόμον ἐσκίρτων, ἄρτι μὲν κούφοις ἅλμασιν\nεἰς ὕψος αἰρόμενοι, ἄρτι δὲ τῇ γῇ συνεχὲς ἐποκλάζοντες\n\n\nκαὶ στροφὴν ὁλοσώματον ὥσπερ οἱ κάτοχοι δινεύοντες,\nἀφικόμενος δὲ παρὰ τὴν Χαρίκλειαν, ἐπὶ τῶν\nκόλπων ἔτι τὰ παρὰ τοῦ Χαρικλέους κειμήλια φέρουσάν\nτε καὶ ἐπισκοποῦσαν, καὶ παρὰ τὸν Θεαγένην μετ̓\nἐκείνην, ἅ τε δεήσει καὶ ὁπότε πράττειν ἑκάτερον\nὑποθέμενος, οἴκαδε ἐλθὼν ἐφήδρευον τοῖς ἐσομένοις. καὶ\nεἰς τὴν ἑξῆς τοιάδε ἐγίνετο. ἐπειδὴ μέσαι νύκτες ὕπνῲ\nτὴν πόλιν ἐβάπτιζον, ἔνοπλος κῶμος τὴν οἴκησιν τῆς\nΧαρικλείας κατελάμβανεν. ἐστρατήγει δὲ Θεαγένης τὸν\nἐρωτικὸν τοῦτον πόλεμον, εἰς λόχον ἀπὸ τῆς πομπῆς\nτοὺς ἐφήβους συντάξας: οἳ δὴ μέγα τι καὶ ἀθρόον\nἐμβοήσαντες καὶ δούπῳ τῶν ἀσπίδων τοὺς καὶ κατὰ μικρὸν\nαἰσθομένους ἐμβροντήσαντες ὑπὸ λαμπάσιν ἡμμέναις\nεἰσήλαντο εἰς τὸ δωμάτιον, τὴν αὔλειον οὐ χαλεπῶς\nἐκμοχλεύσαντες ἅτε τῶν κλείθρων εἰς ῥᾳδίαν ἄνοιξιν\nἐπιβεβουλευμένων, καὶ τὴν Χαρίκλειαν εὐτρεπῆ καὶ ἅπαντα\nπροειδυῖαν καὶ τὴν βίαν ἑκοῦσαν ὑφισταμένην ἀναρπάζουσιν,\nοὐκ ὀλίγα τῶν ἐπίπλων, ὅσα κατὰ βούλησιν\nἦν τῇ κόρῃ, συνεκφορήσαντες. κἀπειδὴ τῆς οἰκίας\nἐκτὸς γεγόνεσαν, οἳ μὲν τὸν ἐνυάλιον ἀλαλάξαντες καὶ\nβαρύν τινα πάταγον ἐκ τῶν ἀσπίδων ἐπιδουποῦντες\nδιὰ πάσης ἐχώρουν τῆς πόλεως, εἰς ἄφραστόν τι δεῖμα\nτοὺς ἐνοικοῦντας ἐμβαλόντες, ἅτε νυκτός τε ἀωρίᾳ τὸ\nφοβερώτεροι δοκεῖν προσειληφότες, καὶ τοῦ Παρνασσοῦ\nπρὸς τὴν βοὴν ὑπόχαλκον αὐτοῖς συνεπηχοῦντος.\nκαὶ οἳ μὲν οὕτω τοὺς Δελφοὺς διεξῆλθον, ἐπάλληλόν\nτι Χαρίκλειαν καὶ συνεχὲς ἀναφθεγγόμενοι,\nκἀπειδὴ\nτοῦ ἄστεος ἐκτὸς ἦσαν, ὡς τάχους εἶχον ἐπὶ τὰ Λοκρῶν\nὄρη καὶ Οἰταίων ἀφιππεύσαντο: ὁ δὲ Θεαγένης\nκαὶ ἡ Χαρίκλεια τὰ προδεδογμένα πράττοντες ὑπολείπονται\nμὲν τῶν Θετταλῶν, ὡς ἐμὲ δὲ λαθραῖοι καταφεύγουσι,\nκαί μου τοῖς γόνασιν ἅμα προσπεσόντες ἐπὶ\n\n\nπλεῖστον εἴχοντο, τρόμῳ τε παλλόμενοι καὶ σῶζε πάτερ\nσυνεχὲς ἐπιφθεγγόμενοι. ἀλλ̓ ἡ μὲν Χαρίκλεια τοῦτο\nκαὶ μόνον, εἰς γῆν τε νεύουσα καὶ τὴν πρᾶξιν ἄρτι καινοτομουμένην\nἐρυθριῶσα: ὁ δὲ Θεαγένης καὶ ἕτερα\nπροσεπέσκηπτε, σῶζε, λέγων, ὦ Καλάσιρι, ξένους καὶ\nἀπόλιδας ἱκέτας, πάντων ἀλλοτριωθέντας, ἵν̓ ἐκ πάντων\nμόνους ἀλλήλους κερδήσωσι: σῶζε τύχης λοιπὸν\nἀγώγιμα σώματα καὶ σωφρονοῦντος ἔρωτος αἰχμάλωτα,\nφυγάδας αὐθαιρέτους μὲν ἀλλ̓ εὐθύμους, καὶ πᾶσαν\nεἰς σὲ προσδοκίαν σωτηρίας ἀναρρίψαντας. συνεχύθην\nτοῖς εἰρημένοις, καὶ νῷ πλέον ἢ ὀφθαλμῷ τοῖς νέοις\nἐπιδακρύσας, καὶ ὅσον ἐκείνους μὲν ἐλάνθανεν ἐμὲ δὲ\nἐπεκούφιζεν, ἀνίστων τε καὶ ἀνελάμβανον. καὶ χρηστὰς\nὑποθέμενος τῶν ἐσομένων τὰς ἐλπίδας ʽσὺν γὰρ θεῷ\nτὴν ἀρχὴν ἐπικεχειρῆσθαἰ, ἐγὼ μὲν ἐπὶ τὰ ἑξῆς τῆς\nπράξεως ἄπειμι, ἔφην, ὑμεῖς δέ με κατὰ χώραν περιμένειν,\nτοῦ μή τισιν ὀφθῆναι πλείστην ὅσην φροντίδα\nἔχοντες.\nκαὶ εἰπὼν ἀπέτρεχον. ἀλλ̓ ἡ Χαρίκλεια θοἱματίου\nτε ἐπελαμβάνετο καὶ ἐπεῖχε: καὶ ὦ πάτερ, ἀδικίας, ἔλεγεν,\nἀρχὴ τοῦτο, μᾶλλον δὲ προδοσίας, εἰ μόνην οἰχήσῃ\nμε καταλιπών, Θεαγένει τὰ καθ̓ ἡμᾶς ἐπιτρέψας, οὐδὲ\nἐννοήσεις ὡς ἄπιστον εἰς φυλακὴν ἐραστής, εἰ γένοιτο\nτῶν ἐρωτικῶν ἐγκρατής, καὶ οὐχ ἥκιστα τῶν καταιδέσαι\nδυναμένων μονούμενος. ἀναφλέγεται γάρ, ὡς οἶμαι,\nπλέον, ὅταν ἀπρόμαχον βλέπῃ τὸ ποθούμενον προκείμενον.\nὥστε οὐ πρότερόν σε μεθίημι, πρὶν δή μοι, τῶν\nτε παρόντων ἕνεκα καὶ ἔτι μᾶλλον τῶν μελλόντων, ὅρκῳ\nπρὸς Θεαγένην τὸ ἀσφαλὲς ἐμπεδωθείη, ὡς οὔτε ὁμιλήσει\nτὰ Ἀφροδίτης πρότερον ἢ γένος τε καὶ οἶκον τὸν\nἡμέτερον ἀπολαβεῖν, ἢ εἴπερ τοῦτο κωλύει δαίμων, ἀλλ̓\nοὖν γε πάντως βουλομένην γυναῖκα ποιεῖσθαι, εἰ δὲ\n\n\nμή, μηδαμῶς. ἐμοῦ δὲ τὰ εἰρημένα θαυμάσαντος, καὶ\nοὕτω ποιητέον εἶναι πάντως ἐπικρίναντος, τήν τε ἑστίαν\nἐσχάραν εἰς βωμὸν ἀνάψαντος καὶ λιβανωτὸν ἀποθύσαντος,\nἐπώμνυεν ὁ Θεαγένης, ἀδικεῖσθαι μὲν φάσκων\nεἰ προλήψει τοῦ ὅρκου τὸ πιστὸν τοῦ τρόπου προϋποτέμνεται:\nοὐ γὰρ ἐπιδείξειν ἔχειν προαίρεσιν φόβῳ τοῦ\nκρείττονος κατηναγκάσθαι νομιζομένην. ἐπώμνυε δ̓\nὅμως Ἀπόλλω τε Πύθιον καὶ Ἄρτεμιν καὶ Ἀφροδίτην\nαὐτὴν καὶ Ἔρωτας, ἦ μὴν ἅπαντα οὕτω ποιήσειν ὡς\nἐβουλήθη Χαρίκλεια καὶ ἐπέσκηψε.\nκαὶ οἳ μὲν ταῦτα καὶ ἕτεῤ ἄττα πρὸς τούτοις ἐπὶ\nμάρτυσι τοῖς θεοῖς ὡμολόγουν ἀλλήλοις, ἐγὼ δὲ ὡς τὸν\nΧαρικλέα δρομαῖος ἥκων θορύβου τε πλήρη καὶ ὀδυρμοῦ\nκαταλαμβάνω τὴν οἰκίαν, οἰκετῶν ἤδη παῤ αὐτὸν\nἀφιγμένων καὶ τὴν τῆς κόρης ἁρπαγὴν ἐξαγγειλάντων,\nκαὶ πολιτῶν εἰς πλῆθος συρρεόντων καὶ τὸν Χαρικλέα\nθρηνοῦντα περιεστοιχισμένων, ἀγνοίᾳ τε τῶν γεγονότων\nκαὶ ἀμηχανίᾳ τῶν πρακτέων συνεχομένων. ἐμβοήσας\nοὖν ὦ δυσδαίμονες ἔφην, ὑμεῖς δὲ ἐνεοῖς προσεοικότες\nἄχρι τίνος ἄναυδοι καὶ ἄπρακτοι καθεδεῖσθε,\nὥσπερ ἅμα τῷ δυστυχεῖν καὶ τὸ φρονεῖν προσαφῃρημένοι;\nοὐκ ἐν ὅπλοις ἤδη καὶ ἐπιδιώξετε τοὺς πολεμίους;\nοὐ καταλήψεσθε καὶ τιμωρήσεσθε τοὺς ἐξυβρικότας;\nκαὶ ὁ Χαρικλῆς, περιττὸν μὲν ἴσως διαμάχεσθαι πρὸς\nτὰ παρόντα: συνίημι γὰρ ὡς ἐκ θεῶν μήνιδος ταυτηνὶ\nτίνω τὴν δίκην, ἣν ἐξ οὗπερ εἰς τὸ ἄδυτον ἀωρὶ παρελθὼν\nεἶδον ὀφθαλμοῖς ἃ μὴ θέμις, ὁ θεός μοι προεῖπεν,\nἀνθ̓ ὧν οὐ προσηκόντως εἶδον, τῆς τῶν φιλτάτων ὄψεως\nστερήσεσθαι. ὅμως δὲ οὐδὲν κωλύει καὶ πρὸς δαίμονα,\nφασί, μάχεσθαι, εἰ καὶ τίνας χρὴ μεταθέειν ἢ τίς ὁ τὸν\nβαρὺν τοῦτον ἐπενεγκὼν κίνδυνον ἐγιγνώσκομεν. ὁ\nΘετταλός, ἔφην, καὶ παρὰ σοὶ θαυμαστός, ὃν κἀμοὶ\n\n\nφίλον εἰσεποίεις, Θεαγένης ἐστὶ καὶ οἱ σὺν αὐτῷ μείρακες.\nοὐκ οὖν εὕροις ἄν τινα τούτων κατὰ τὴν πόλιν, οἳ\nμέχρι τῆσδε τῆς ἑσπέρας ἐπεχωρίαζον. ὥστε ἀνίστασο,\nκαὶ εἰς βουλὴν κάλει τὸν δῆμον.\nἐγίνετο ταῦτα. καὶ οἵ τε στρατηγοὶ σύγκλητον ἔκκλησίαν\nἐκήρυττον, σάλπιγγι τὸ κήρυγμα πρὸς τὴν πόλιν\nἐπισημαίνοντες, καὶ ὁ δῆμος αὐτίκα παρῆν, καὶ τὸ\nθέατρον ἐγίνετο νυκτερινὸν βουλευτήριον. ὅ τε Χαρικλῆς\nεἰς μέσους παρελθὼν πρὸς οἰμωγήν τε ἀθρόον\nἐκίνει τὸ πλῆθος καὶ μόνον ὀφθείς, ἐσθῆτά τε μέλαιναν\nἀμπεχόμενος καὶ κόνιν τοῦ τε προσώπου καὶ τῆς κεφαλῆς\nκαταχεάμενος, καὶ τοιάδε ἔλεγεν.\nἴσως μέν, ὦ Δελφοί, προσαγγεῖλαί με βουλόμενον\nἐμαυτὸν ἥκειν εἰς μέσους καὶ ταύτην συγκεκληκέναι\nτὴν ἐκκλησίαν ἡγεῖσθε, πρὸς τὴν ὑπερβολὴν τῶν ἐμῶν\nσυμφορῶν ἀφορῶντες: ἔχει δὲ οὐχ οὕτως. πράττω μὲν\nγὰρ θανάτου καὶ πολλάκις ἀξίως τό γε νῦν, ἔρημος καὶ\nθεήλατος καὶ μόνη λοιπὸν οἰκία, πάντων ἅμα τῶν φιλτάτων\nκεκενωμένη μοι συνομίλων: ὅμως δ̓ οὖν ἥ τε\nκοινὴ πάντων ἀπάτη καὶ μάταιος ἐλπὶς ἔτι με καρτερεῖν\nἀναπείθει, τὴν εὕρεσιν τῆς θυγατρὸς ἐνδεχομένην ὑποτιθεμένη,\nκαὶ ἔτι πλέον ἡ πόλις, ἣν ἰδεῖν πρότερον τιμωρίαν\nεἰσπεπραγμένην παρὰ τῶν ἐξυβρισάντων ἀναμένω,\nεἰ μὴ ἄρα καὶ ὑμῶν τὸ φρόνημα τὸ ἐλεύθερον καὶ\nτὴν ὑπὲρ τῆς ἐνεγκούσης καὶ θεῶν τῶν πατρῴων ἀγανάκτησιν\nτὰ Θετταλὰ μειράκια προσαφῄρηται. τὸ γὰρ\nδὴ πάντων βαρύτατον, ὅτι χορευταὶ παῖδες εὐαρίθμητοι\nκαὶ θεωρίας ὑπηρέται πόλιν οἴχονται τῶν Ἑλληνίδων\nτὴν πρώτην πατήσαντες, καὶ τὸν νεὼν τοῦ Πυθίου\nτοῦ τιμιωτάτου κτήματος ἀποσυλήσαντες, Χαρικλείας,\nοἴμοι, τῶν ἐμῶν ὀφθαλμῶν. ὢ τῆς ἀμειλίκτου\nκαθ̓ ἡμῶν τοῦ δαίμονος φιλονεικίας. τὴν πρώτην μοι\n\n\nκαὶ γνησίαν, ὡς ἴστε, θυγατέρα ταῖς νυμφικαῖς λαμπάσι\nσυναπέσβεσε: τὴν μητέρα μοι τὴν ἐκείνης ἐπὶ νεαρῷ\nτῷ πάθει συναπήγαγεν: ἐμὲ τῆς ἐνεγκούσης ἐξήλασεν.\nἀλλ̓ ἦν πάντα φορητὰ μετὰ τὴν Χαρικλείας εὕρεσιν.\nΧαρίκλειά μοι βίος ἦν, ἐλπὶς καὶ διαδοχὴ τοῦ γένους:\nΧαρίκλεια μόνη παραψυχὴ καὶ ὡς εἰπεῖν ἄγκυρα.\nκαὶ ταύτην ὑπετέμετο καὶ παρήνεγκεν ὅ τι ποτέ ἐστι τὸ\nεἰληχός με κλυδώνιον, οὐχ ἁπλῶς τοῦτο, οὐδ̓ ὅτε ἔτυχεν,\nἀλλὰ καθ̓ ὃν εἴωθε καιρὸν ἀωρὶ καὶ ὠμὰ κατ̓\nἐμοῦ κωμάζειν, ἀπ̓ αὐτῶν μικροῦ τῶν παστάδων, ἄρτι\nτῶν γάμων ἅπασιν ὑμῖν προκεκηρυγμένων.\nἔτι λέγοντα ταῦτα, καὶ ὅλον εἰς θρῆνον παραφερόμενον,\nὁ στρατηγὸς Ἡγησἴας ἐπεῖχέ τε καὶ ἐξεκρούετο.\nκαὶ ὦ παρόντες ἔφη, Χαρικλεῖ μὲν ἐξέσται νῦν τε καὶ\nμετὰ ταῦτα θρηνεῖν, ἡμεῖς δὲ μὴ συμβαπτιζώμεθα τῷ\nτούτου πάθει, μηδὲ λάθωμεν ὥσπερ ῥεύμασι τοῖς τούτου\nδάκρυσιν ὑποφερόμενοι καὶ τὸν καιρὸν προϊέμενοι,\nπρᾶγμα ὃ μεγίστην ἐν ἅπασιν ἔχει, καὶ πολέμοις οὐχ\nἥκιστα, τὴν ῥοπήν. ὡς νῦν μὲν καὶ ἀπὸ τῆς ἐκκλησίας\nἐξιόντων ἐλπὶς καταληφθῆναι τοὺς πολεμίους, ἕως ῥᾳθυμοτέραν\nαὐτοῖς τὴν πορείαν ἡ προσδοκία τῆς ἡμετέρας\nἐμποιεῖ παρασκευῆς. εἰ δὲ οἰκτιζόμενοι, μᾶλλον δὲ\nγυναικιζόμενοι, πλείονα τῇ μελλήσει τὴν προτέρησιν\nαὐτοῖς παράσχοιμεν, οὐδὲν ἀλλ̓ ἢ καταγελᾶσθαι, καὶ\nταῦτα πρὸς μειρακίων, περιλείπεται: οὓς ἐγώ φημι\nχρῆναι αὐτούς τε ὡς ὅτι τάχιστα καταλαμβάνοντας ἀνασκολοπίσαι\nκαὶ τοὺς ἐξ αὐτῶν ἀτιμῶσαι, διαβιβάσαντας\nκαὶ εἰς τὸ γένος τὴν τιμωρίαν. τοῦτο δ̓ ἂν γένοιτο ῥᾳδίως,\nεἰ πρὸς ἀγανάκτησιν κινήσαιμεν Θετταλοὺς τὴν\nκατ̓ αὐτῶν τε τούτων, εἴ τινες διαφύγοιεν, καὶ τῶν ἐξ\nαὐτῶν, ἀπειπόντες αὐτοῖς ἐκ ψηφίσματος τὴν θεωρίαν\n\n\nκαὶ τὸν ἐναγισμ̔??ʼν τοῦ ἥρωος, ἐκ τοῦ δημοσίου τοῦ ἡμετέρου\nτελεῖσθαι τοῦτον ἐπικρίναντες.\nἔτι τούτων ἐπαινουμένων καὶ δόγματι τοῦ δήμου\nκυρουμένων, ἐπικεχειροτονήσθω, ἔφη ὁ στρατηγός, εἰ\nδοκεῖ, κἀκεῖνο, μηκέτι τὴν ζάκορον ἀναφαίνειν τοῖς τὸ\nἐνόπλιον τρέχουσιν: ὡς γὰρ ἔχω συμβαλεῖν, ἐκεῖθεν ἡ\nἀρχὴ Θεαγένει τῆς ἀσεβείας ἐξήφθη, καὶ τὴν ἁρπαγήν,\nὡς ἔοικεν, ἐκ τῆς πρώτης θέας ἐνεθυμήθη. καλὸν οὖν\nπεριγράψαι τὸν ἑξῆς χρόνον τὴν ὁμοίαν τινῶν ἐπιχείρησιν.\nὡς δὲ καὶ ταῦτα μιᾷ ψήφῳ καὶ χειρὶ τῇ πάντων\nἐκράτησεν, ὁ μὲν Ἡγησίας ἐδίδου τῆς ἐξόδου τὸ σύνθημα,\nκαὶ πολεμικὸν ἡ σάλπιγξ ὑπεσήμαινεν, τὸ δὲ\nθέατρον εἰς τὸν πόλεμον διελύετο, καὶ δρόμος ἀκάθεκτος\nἀπὸ τῆς ἐκκλησίας ἐπὶ τὴν μάχην ἠνύετο, οὐ τῆς\nἐνόπλου μόνον καὶ ἰσχυούσης ἡλικίας, ἀλλὰ πολλοὶ μὲν\nπαῖδες καὶ ἀμφιβόλως ἔφηβοι, τὴν προθυμίαν εἰς ἀκμῆς\nπροσθήκην ποιησάμενοι, τῆς ἐξόδου μετασχεῖν ἐκείνης\nἐθρασύνοντο, πολλαὶ δὲ γυναῖκες ἀνδρειότερον τῆς φύσεως\nἐφρόνησαν, καὶ τὸ προστυχὸν εἰς ὅπλον ἁρπασάμεναι\nμετέθεον ἀνήνυτα, καὶ τὸ θῆλυ καὶ οἰκεῖον ἀσθενὲς\nὑστερίζουσαι τῶν ἔργων ἐγνώριζον. εἶδες ἂν καὶ\nπρεσβύτου πρὸς τὸ γῆρας μάχην, καὶ ὥσπερ ἕλκουσαν\nτὸ σῶμα τὴν διάνοιαν, καὶ ὀνειδιζομένην τὴν ἀσθένειαν\nὑπὸ τῆς προθυμίας. οὕτως ἄρα πᾶσα ἡ πόλις ὑπερήλγησε\nτὴν τῆς Χαρικλείας ἀφαίρεσιν, καὶ ὥσπερ ἑνὶ πάθει\nκεκινημένη πρὸς τὴν δίωξιν αὐτοβοεί, καὶ οὐδὲ\nἡμέραν ἀναμείνασα, πάνδημον ἑαυτὴν ἐπαφῆκεν.\nἡ μὲν δὴ πόλις ἡ Δελφῶν ἐν τούτοις ἦν, καὶ ἔδρασεν\nὅ τι δὴ καὶ ἔδρασεν: οὐ γὰρ ἔχω γινώσκειν: ἐμοὶ δὲ\nτὸν καιρὸν τῆς φυγῆς ἡ ἐκείνων ἐπιδίωξις ὑπέβαλεν,\nἀναλαβών τε τοὺς νέους ἦγον ἐπὶ θάλατταν, αὐτῆς ὡς\nεἶχον τῆς νυκτός, ἐνεβίβαζόν τε εἰς τὴν ναῦν τὴν Φοίνισσαν,\n\n\nἄρτι τὰ πρυμνήσια λύειν μέλλουσαν: καὶ γάρ\nπως λοιπὸν καὶ ὄρθρου ὑποφαίνοντος οὐδὲ ὑπερβαίνειν\nᾤοντο τὸν πρός με ὅρκον οἱ Φοίνικες, ἡμέραν καὶ νύκτα\nἀναμεῖναι μόνην συνθέμενοι. λίαν οὖν χαίροντες\nἥκοντας ἡμᾶς ὑποδέχονται. καὶ παραχρῆμα λιμένων\nἐκτὸς ὑπ̓ εἰρεσίᾳ τὸ πρῶτον ἀνήγοντο: ὡς δὲ λείου\nπνεύματος ἐκ γῆς προσπνεομένου κῦμα χθαμαλὸν ὑπέτρεχέ\nτε καὶ οἷον προσεγέλα τῇ πρύμνῃ, τότε δὴ τὴν\nναῦν τοῖς ἱστίοις ὑποφέρειν ἐπέτρεπον. Κιρραῖοι μὲν\nδὴ κόλποι καὶ Παρνασσοῦ πρόποδες Αἰτωλοί τε καὶ Καλυδώνιοι\nσκόπελοι μόνον οὐ διιπταμένην τὴν ὁλκάδα\nπαρημείβοντο, νῆσοι δὲ Ὀξεῖαι καὶ σχῆμα καὶ ὄνομα,\nθάλαττά τε Ζακύνθιος ἄρτι πρὸς δύσιν ἡλίου νεύοντος\nἀνεφαίνοντο. ἀλλὰ τί ταῦτα ἀωρὶ μηκύνω; τί δὲ λανθάνω\nτὴν διήγησιν εἰς πέλαγος ὄντως ἀφεὶς τῶν ἑξῆς;\nἐνταῦθα λοιπὸν τὸν λόγον ἐπίσχωμεν, ὀλίγον δὲ καὶ\nὕπνου σπάσωμεν. εἰ γὰρ καὶ λίαν ἄοκνος ὑπάρχεις τὴν\nἀκοὴν καὶ ἐρρωμένως ἀπομάχῃ πρὸς τὸν ὕπνον, ὦ\nΚνήμων, ἀλλ̓ ἡγοῦμαί σε λοιπὸν ὀκλάζειν, ἐμοῦ τἀμαυτοῦ\nπάθη μέχρι πόρρω τῆς νυκτὸς ἀποτείναντος.\nκἀμὲ δὲ λοιπόν, ὦ τέκνον, γῆράς τε βαρύνει, καὶ ἡ τῶν\nσυμφορῶν ὑπόμνησις παραλύουσα τὴν διάνοιαν εἰς\nὕπνον καταφέρει.\nἐπίσχες, εἶπεν ὁ Κνήμων, ὦ πάτερ, οὐχ ὡς ἐμοῦ\nτὴν διήγησιν ἀποσκευαζομένου: δοκῶ γάρ μοι μηδ̓ εἰ\nπολλὰς μὲν νύκτας πλείους δ̓ ἡμέρας ἐπισυνάπτοις,\nτοῦτο ἄν ποτε παθεῖν: οὕτως ἀκόρεστόν τι καὶ σειρήνιον\nτὸ κατ̓ αὐτήν. ἀλλά με πάλαι θροῦς τις καὶ βόμβος\nὄχλου κατὰ τὴν οἰκίαν περιηχεῖ. καὶ ἦν μὲν οὐκ\nἐκτὸς τοῦ θορυβεῖσθαι, σιωπᾶν δὲ ἐβιαζόμην, ἐπιθυμίᾳ\nτῶν ἀεὶ πρὸς σοῦ λεχθησομένων ἑλκόμενος. ἐγὼ\nμὲν οὐκ ᾐσθόμην, ἔφη ὁ Καλάσιρις, τάχα μέν που καὶ\n\n\nδἰ ἡλικίαν νωθρότερος ὢν τὴν ἀκοήν ʽνόσος γὰρ ἄλλων\nτε καὶ ὤτων τὸ γῆρασ̓, ἴσως δὲ καὶ πρὸς τὴν διήγησιν\nἠσχολημένος: ἔοικε δέ μοι Ναυσικλῆς ἥκειν ὁ τῆς οἰκίας\nδεσπότης, ἀλλὰ τί ἄρα ποτὲ ὦ θεοὶ διαπεπραγμένος;\nἅπαντα ὡς ἐβουλόμην,. ἔφη ὁ Ναυσικλῆς ἀθρόον\nαὐτοῖς ἐπιφανείς. οὐ γάρ με ἔλαθες, ὦγαθὲ Καλάσιρι,\nφροντίζων τὰς ἐμὰς πράξεις καὶ ὥσπερ τῇ διανοίᾳ συνεκδημῶν,\nἀλλά σε ἐφώρασα τῷ τε ἄλλῳ σου περὶ ἐμὲ\nτρόπῳ καὶ οἷς ἐνταῦθα εἰσιὼν κατείληφα διαλεγόμενον.\nἀλλὰ τίς ὅδε ὁ ξένος; Ἕλλην, ἔφη ὁ Καλάσιρις: τὰ δ̓\nἄλλα εἰσαῦθις ἀκούσῃ. σὺ δέ, εἴ τί σοι κατώρθωται\nδεξιόν, ἀπάγγελλε θᾶττον, ὡς ἂν τοῦ χαίρειν γ̓ ἔχοις\nκοινωνοῦντας. ἀλλὰ καὶ ὑμεῖς, εἶπεν ὁ Ναυσικλῆς, εἰς\nἕω μαθήσεσθε: τὸ δὲ παρὸν ὑμῖν, ὅτι βελτίονα Θίσβην\nἐκτησάμην, ἀπόχρη μαθεῖν: ἐμοὶ γὰρ τήν τε ἐκ τῆς\nὁδοιπορίας καὶ τῶν ἄλλων φροντίδων κάκωσιν ὕπνῳ\nβραχεῖ γοῦν ἐστὶ παραμυθητέον.\nὃ μὲν ταῦτα εἰπὼν ἀπέτρεχεν, ὡς εἰρήκει ποιήσων:\nὁ δὲ Κνήμων αὖος ἐγεγόνει πρὸς τὴν ἀκοὴν τῆς Θίσβης,\nὑπό τε ἀμηχανίας πᾶσαν ἔννοιαν διαπορῶν ἀνέστρεφε,\nβαρύ τε καὶ συνεχὲς ἐπιστένων τὸ λειπόμενον ἐταλαιπώρει\nτῆς νυκτός, ὥστε οὐδὲ τὸν Καλάσιριν ἐλάνθανε τελευτῶν,\nὕπνῳ καὶ ταῦτα βαθεῖ κατεσχημένον. ἀλλ̓\nἀνασχὼν ἑαυτὸν ὁ πρεσβύτης, κἀπὶ τοῦ ἀγκῶνος ἐρείσας,\nὅ τι πεπόνθοι διηρώτα, καὶ δἰ ἣν αἰτίαν οὕτως\nἐκτόπως ἀλύοι, σχεδόν τι τῶν μεμηνότων οὐκ ἀποδέων.\nεἶτα οὐ μὴ μανῶ, πρὸς αὐτὸν ὁ Κνήμων, Θίσβην ὅτι\nπερίεστιν ἀκηκοώς; καὶ τίς ἡ Θίσβη, ἔφη ὁ Καλάσιρις,\nἢ πόθεν γνωρίζεις τε ἀκούσας καὶ ζῶσαν ἀγγελλομένην\nφροντίζεις; καὶ ὅς, τῶν μὲν ἄλλων ἀκούσῃ μετὰ ταῦτα,\nὅταν ποτὲ καὶ τὰ ἐμαυτοῦ διηγήσωμαι: ἐκείνην δὲ ἀνῃρημένην\nτούτοις ἐγὼ τοῖς ὀφθαλμοῖς ἐγνώρισα, καὶ\n\n\nπαρὰ τοῖς βουκόλοις χερσὶ ταυταισὶ ταῖς ἐμαῖς κατέθαψα.\nκάθευδε, εἶπεν ὁ Καλάσιρις: ταῦτα δὲ ὅπῃ ποτὲ ἔσχεν,\nοὐκ εἰς μακρὰν εἰσόμεθα. οὐκ ἂν δυναίμην, ἔφη: ἀλλὰ\nσὺ μὲν ἀτρέμας ἔχε σαυτόν, ἐγὼ δὲ οὐκ ἔστιν ὅπως ἂν\nβιῴην, εἰ μὴ θᾶττον ὑπεξελθὼν τρόπον ὁντιναδὴ πολυπραγμονήσαιμι\nτίς ποτε πλάνη τὸν Ναυσικλέα κατείληφεν,\nἢ ὅπως παρὰ μόνοις Αἰγυπτίοις οἱ τεθνεῶτες\nἀναβιοῦσιν.\nἐμειδίασε πρὸς ταῦτα μικρὸν ὁ Καλάσιρις, καὶ αὖθις\nὑπηνέχθη τῷ ὕπνῳ. ὁ δὲ Κνήμων τοῦ δωματίου\nπροήκων ἔπασχε μὲν οἷα εἰκὸς ἦν τὸν νύκτωρ καὶ σκότους\nκαὶ κατ̓ οἰκίαν ἄγνωστον ἀλύοντα: πλὴν ἀλλὰ\nπάντα γε ὑπέμενε, τὸ δεῖμα τὸ ἐκ τῆς Θίσβης καὶ τὴν\nὑπόνοιαν ἀποδύσασθαι σπεύδων, ἕως ὀψέ ποτε καὶ πολλάκις\nτοὺς αὐτοὺς ὡς ἄλλοτε ἄλλους ἀνελίττων τόπους,\nᾔσθετο γυναικὸς λαθραῖόν τι καὶ γοερὸν οἷον ἠρινῆς\nἀηδόνος αἴλινον ἐν νυκτὶ μυρομένης, ἐπί τε τὸ δωμάτιον\nὑπὸ τοῦ θρήνου χειραγωγούμενος ὥρμησε. καὶ ταῖς\nθύραις, καθ̓ ὃ συνέπιπτον ἀλλήλαις, τὸ οὖς παραθέμενος\nἐπηκροᾶτο, καὶ τοιάδε κατελάμβανεν ἔτι θρηνοῦσαν.\nἐγὼ δὲ ἡ παναθλία χεῖρα λῃστρικὴν ἐκπεφευγέναι\nκαὶ μιαιφόνον ᾠόμην θάνατον ἐλπισθέντα διαδεδρακέναι,\nβιώσεσθαί τε τὸ λειπόμενον ἅμα τῷ φιλτάτῳ\nξένον μὲν καὶ ἀλήτην βίον, ἀλλὰ μετ̓ ἐκείνου γινόμενον\nἥδιστον: οὐδὲν γὰρ οὕτως ἐμοὶ χαλεπόν, ὃ μὴ μετ̓\nἐκείνου φορητόν. νυνὶ δὲ ὁ μηδέπω κεκορεσμένος ἐμὲ\nἐξ ἀρχῆς εἰληχὼς δαίμων μικρὸν τῶν ἡδονῶν ὑποθέμενος,\nεἶτα ἠπάτησε. δουλείαν ᾤμην ἐκπεφευγέναι, καὶ\nδουλεύω πάλιν: δεσμωτήριον, καὶ φρουροῦμαι. νῆσος\nεἶχέ με καὶ σκότος: ὅμοια τὰ νῦν ἐκείνοις, ἀληθέστερον\nδὲ εἰπεῖν, καὶ πικρότερα, τοῦ καὶ βουλομένου καὶ δυναμένου\nταῦτα παραμυθεῖσθαι κεχωρισμένου. σπήλαιον\n\n\nἦν μοι λῃστρικὸν εἰς τὴν παρελθοῦσαν τὸ καταγώγιον,\nἄδυτον καὶ βάραθρον καὶ τί γὰρ ἄλλ̓ ἢ τάφος ἡ οἴκησις:\nἐπεκούφιζε καὶ ταῦτα παρὼν ὁ πάντων ἐμοὶ φίλτατος.\nἐκεῖ με καὶ ζῶσαν ἐθρήνησε καὶ τεθνεῶσαν, ὡς\nᾤετο, ἐδάκρυσεν, ὡς ἀνῃρημένην ἐπένθησεν. ἀπεστέρημαι\nνυνὶ καὶ τούτων. οἴχεται ὁ. κοινωνὸς τῶν δυστυχημάτων\nκαὶ ὡς ἄχθη τὰ πάθη πρός με νεμόμενος. ἐγὼ\nδὲ μόνη καὶ ἔρημος, αἰχμάλωτος καὶ πολύθρηνος, τύχης\nβουλήμασι πικρᾶς ἐκκειμένη, καὶ ζῆν τέως ἀνεχομένη,\nδιότι μοι περιεῖναι τὸν γλυκύτατον ἐλπίζω. ἀλλ̓ ὦ\nψυχὴ ἐμή, ποῖ ποτὲ ἄρα τυγχάνεις; τίς δέ σε διεδέξατο\nτύχη; ἆρα μὴ καὶ αὐτός, οἴμοι, δουλεύεις τὸ μόνον\nἐλεύθερον καὶ ἀδούλωτον πλὴν ἔρωτος φρόνημα; ἀλλὰ\nσώζοιό γε μόνον, καὶ θεάσαιό ποτε Θίσβην τὴν σήν:\nτοῦτο γάρ με καλέσεις καὶ μὴ βουλόμενος.\nοὐκέτι κατέχειν ἑαυτὸν ἐκαρτέρησεν ὁ Κνήμων, ὡς\nτούτων ἤκουσεν, οὐδὲ ὑπέμεινε τὴν τῶν ὑπολοίπων\nἀκρόασιν. ἀλλ̓ ἐκ τῶν πρώτων ἕτερα ὑπονοήσας, ἐκ\nτῶν ἐπὶ τέλους τὴν Θίσβην εἶναι τῷ ὄντι πιστεύσας,\nὀλίγου μὲν ἐδέησε καὶ κατενεχθῆναι παῤ αὐταῖς σχεδόν\nτι ταῖς θύραις, ἀντισχὼν δὲ χαλεπῶς, καὶ δέει τοῦ\nμὴ πρός τινος ἁλῶναι ʽκαὶ γὰρ καὶ ἀλεκτρυόνες ἤδη τὸ\nδεύτερον ᾖδον̓, ἀπέτρεχε σφαλλόμενος: καὶ νῦν μὲν\nτὼ πόδε προσπταίων νῦν δὲ τοῖς τοίχοις ἀθρόον ἐμπίπτων,\nκαὶ ἄρτι μὲν ὑπερθύροις ἄρτι δὲ σκεύεσιν, εἴ\nπῄ τι τῆς ὀροφῆς ἤρτητο, τὴν κεφαλὴν προσαράσσων,\nἐπὶ τὸ δωμάτιον οὗ κατήγοντο μετὰ πολλὴν τὴν πλάνην\nἀφικόμενος ἀθρόον ἐπὶ τὴν εὐνὴν καταφέρεται. καὶ\nαὐτῷ τὸ μὲν σῶμα παλμὸς εἶχε, τῶν δὲ ὀδόντων ἄραβος\nπολὺς ἐγίνετο. καὶ τάχ̓ ἂν καὶ εἰς ἔσχατον ἦλθε\nκινδύνου, εἰ μὴ θᾶττον ὁ Καλάσιρις αἰσθόμενος ἔθαλπέ\nτε συνέχων καὶ λόγῳ παντοίως ἀνελάμβανεν. ἐπεὶ δὲ\n\n\nμικρὸν ἀνέπνευσε, τὴν αἰτίαν ἐξεμάνθανεν. ὃ δέ, ἀπόλωλά\nσοι ἔφη: ζῇ γὰρ ὡς ἀληθῶς ἡ κακίστη Θίσβη.\nκαὶ εἰπὼν αὖθις ἐξέθανε. καὶ ὁ Καλάσιρις αὖθις πράγματα\nεἶχεν, ἐπιρρωννύναι πειρώμενος.\nἔπαιζε δὲ ἄρα τι τὸν Κνήμωνα δαιμόνιον, ὃ καὶ τὰ\nἄλλα χλεύην ὡς ἐπίπαν τὰ ἀνθρώπεια καὶ παιδιὰν πεποίηται,\nκαὶ οὐδὲ τῶν ἡδίστων ἀλύπως μετέχειν ἐπέτρεπεν,\nἀλλ̓ ὅ τι μετ̓ ὀλίγον ἡσθήσεσθαι ἔμελλεν, ἤδη\nτὸ ἀλγεινὸν ἐπέπλεκε, τάχα μὲν οὕτως ἔθος ὂν αὐτῷ\nκαὶ νῦν ἐπιδεικνύμενον, τάχα δέ που καὶ τῆς ἀνθρώπου\nφύσεως ἀμιγὲς καὶ καθαρὸν τὸ χαῖρον οὐκ ἐπιδεχομένης.\nὡς δὴ καὶ τότε ὁ Κνήμων ἔφευγέ τε τὰ πάντων\nμᾶλλον αἱρετά, καὶ φοβερὰ τὰ ἥδιστα ὑπελάμβανεν. ἦν\nγὰρ οὐ Θίσβη τὸ θρηνοῦν γύναιον, ἀλλὰ Χαρίκλεια.\nἐγεγόνει δὲ τὰ περὶ αὐτὴν ὧδε.\nἐπειδὴ γὰρ ὁ μὲν Θύαμις ἁλοὺς ἐζώγρητο καὶ εἴχετο\nαἰχμάλωτος, ἡ δὲ νῆσος ἐνεπέπρηστο καὶ τῶν ἐνοίκων\nἐκεκένωτο βουκόλων, ὁ μὲν Κνήμων καὶ ὁ Θέρμουθις\nὁ τοῦ Θυάμιδος ὑπασπιστὴς ἑῷοι τὴν λίμνην διέπλευσαν,\nὅ τι ποτὲ τὸν λῄσταρχον ἔδρασαν οἱ πολέμιοι κατασκοπήσοντες.\nἔσχε τε τὰ κατ̓ αὐτοὺς ὡς δὴ καὶ εἴρηται.\nμόνοι δὲ Θεαγένης καὶ Χαρίκλεια κατὰ τὸ σπήλαιον\nὑπολείπονται, τὸ ὑπερβάλλον τῶν παρόντων δεινῶν\nἀγαθὸν μέγιστον τιθέμενοι. τότε γὰρ πρῶτον ἰδίᾳ\nκαὶ παντὸς ἀπηλλαγμένοι τοῦ ὀχλήσοντος ἀλλήλοις ἐντυχόντες,\nἀπαραποδίστων καὶ ὁλοσχερῶν περιπλοκῶν\nτε καὶ φιλημάτων ἐνεπίμπλαντο, καὶ πάντων ἅμα εἰς\nλήθην ἐμπεσόντες εἴχοντο ἐπὶ πλεῖστον ἀλλήλων οἱονεὶ\nσυμπεφυκότες, ἁγνεύοντος μὲν ἔτι καὶ παρθενεύοντος\nἔρωτος κορεννύμενοι, δάκρυσι δὲ ὑγροῖς τε καὶ θερμοῖς\nεἰς ἀλλήλους κεραννύμενοι, καὶ καθαροῖς μόνον μιγνύμενοι\nτοῖς φιλήμασιν. ἡ γὰρ Χαρίκλεια τὸν Θεαγένην,\n\n\nεἴ τι παρακινοῦντα αἴσθοιτο καὶ ἀνδριζόμενον, ὑπομνήσει\nτῶν ὅρκων ἀνέστελλεν: ὃ δὲ οὐ χαλεπῶς ἐπανήγετο\nκαὶ σωφρονῶν ῥᾳδίως ἠνείχετο, ἔρωτος μὲν\nἐλάττων ἡδονῆς δὲ κρείττων γινόμενος. ἐπεὶ δὲ ὀψέ\nποτε τῶν πρακτέων εἰς ἔννοιαν ἐλθόντες δόξαι κόρον\nἔχειν ἐβιάσθησαν, ἄρχεται ὁ Θεαγένης λόγων τοιῶνδε.\nτὸ μὲν συνεῖναι ἡμᾶς ἀλλήλοις ὦ Χαρίκλεια, καὶ τοῦτο\nἔχειν ὃ πάντων τε προτιμότερον ἐποιησάμεθα καὶ δἰ ὃ\nπάντα ὑπέστημεν, ἡμεῖς τε εὐχόμεθα, θεοί τε Ἑλλήνιοι\nπαρέχοιεν. ἐπεὶ δὲ ἀστάθμητόν τι τὸ ἀνθρώπειον\nκαὶ ἄλλοτε πρὸς ἄλλα φερόμενον, καὶ πολλὰ μὲν πεπόνθαμεν\nπολλὰ δὲ ἐλπίζομεν, πρόκειται δὲ ἡμῖν κατὰ τὰ\nσυγκείμενα πρὸς Κνήμωνα πάντως ἐπὶ Χέμμιν τὴν κώμην\nἐπείγεσθαι, καὶ ἄδηλον ἥτις ἡμᾶς διαδέξεται τύχη,\nπολὺ δὲ καὶ ἄπειρον, ὡς ἔοικε, διάστημα τῆς ἐλπιζομένης\nἡμῖν γῆς ὑπολείπεται, φέρε σύμβολά τινα ποιησώμεθα,\nδἰ ὧν ἀπόρρητά τε γνωριοῦμεν παρόντες, καὶ\nεἰ χωρισθῆναί ποτε συμβαίνοι, μαστεύσομεν ἀλλήλους.\nἀγαθὸν γὰρ πλάνης ἐφόδιον σύνθημα φιλικὸν εἰς ἀνεύρεσιν\nφυλαττόμενον.\nἐπῄνει ταῦτα ἡ Χαρίκλεια, καὶ ἐδόκει ναοῖς ἐπιγράφειν,\nεἰ χωρισθεῖεν, ἢ ἀγάλμασιν ἐπισήμοις, ἑρμαῖς τε\nκαὶ λίθοις ἐπὶ τριόδων, τὸν μὲν Θεαγένην ὁ Πυθικός,\nτὴν δὲ Χαρίκλειαν ἡ Πυθιὰς ἐπὶ δεξιὰ ἢ ἐπ̓ ἀριστερὰ\nπεπόρευται, πόλιν ἐπὶ τήνδε ἢ κώμην ἢ ἔθνος,\nἡμέραν καὶ ὥραν προσδιορίζοντας. εἰ δὲ εἰς ταὐτὸν γίνοιντο,\nἀρκεῖν μὲν τῷ ἑτέρῳ τὸν ἕτερον καὶ μόνον\nὀφθῆναι: οὐδένα γὰρ χρόνον εἶναι ὃς ἀμαυρώσαι αὐτοῖς\nτῶν ψυχῶν τὰ ἐρωτικὰ γνωρίσματα: ὅμως δ̓ οὖν\nἡ μὲν Χαρίκλεια τὸν συνεκκείμενον αὐτῇ πατρῷον\nἐδείκνυ δακτύλιον, οὐλὴν δὲ ἐπὶ τοῦ γόνατος ἐκ θήρας\nσυὸς ὁ Θεαγένης. ἐκ δὲ λόγων σύμβολα ἣ μὲν λαμπάδα\n\n\nὃ δὲ φοίνικα συνετίθεντο. ἐπὶ τούτοις περιέβαλλον ἀλλήλους,\nκαὶ αὖθις ἔκλαιον, ὥσπερ, οἶμαι, σπονδῶν\nτῶν δακρύων ἀπάρχοντες καὶ ὅρκια τὰ φιλήματα\nποιούμενοι.\nτούτων συγκειμένων ἀνεδύοντο τοῦ σπηλαίου, κειμηλίων\nμὲν ἄλλων τῶν ἐναποκειμένων οὐδενὸς θιγόντες:\nτὸν γὰρ ἀπὸ σύλων πλοῦτον βέβηλον ἐδοκίμαζον:\nἃ δὲ αὐτοὶ μὲν ἐκ Δελφῶν ἐπήγοντο, οἱ λῃσταὶ δὲ αὐτῶν\nἀφείλοντο, ταῦτα συνεσκευάζοντο. ἡ Χαρίκλεια δὲ\nκαὶ μετημφίασεν ἑαυτήν, ἐνθεμένη μὲν πηριδίῳ τινὶ\nτούς τε ὅρμους καὶ τὰ στέμματα καὶ τὴν ἱερὰν ἐσθῆτα,\nκαὶ ὥστε λανθάνειν αὐτούς, καὶ ἄλλα σκεύη τῶν εὐτελῶν\nἐπιβαλοῦσα, τὸ δὲ τόξον καὶ τὴν φαρέτραν Θεαγένει\nφέρειν ἐγχειρίσασα, φόρτον ἥδιστον ἐκείνῳ καὶ\nθεοῦ τοῦ κρατοῦντος ὅπλον οἰκειότατον. ἄρτι δὲ τῇ λίμνῃ\nπλησιάσαντες, καὶ σκάφους ἐπιβήσεσθαι μέλλοντες,\nἔνοπλον ὁρῶσι πλῆθος ἐπὶ τὴν νῆσον περαιούμενον.\nἰλιγγιάσαντες οὖν πρὸς τὴν θέαν ἐπὶ πλεῖστον ἀχανεῖς\nεἱστήκεσαν, οἷον ἀπαλγοῦντες πρὸς τὴν τύχην οὕτως\nἐπαλλήλως ἐπηρεάζουσαν. ὀψὲ δ̓ οὖν ποτέ, καὶ μόνον\nοὐ προσορμιζομένων ἤδη τῶν ἐπιόντων, ἀποδιδράσκειν\nἡ Χαρίκλεια καὶ τῷ σπηλαίῳ κρύπτειν ἑαυτούς, εἴ πῃ\nδιαλάθοιεν, ἠξίου: καὶ ἅμα ἀπέτρεχεν. ἀλλ̓ ὁ Θεαγένης\nἐπεῖχέ τε, καὶ ἄχρι τίνος, ἔλεγε, φευξόμεθα τὴν\nπανταχοῦ διώκουσαν εἱμαρμένην; εἴξωμεν τῇ τύχῃ,\nκαὶ χωρήσωμεν ὁμόσε τῷ φέροντι. κερδήσωμεν ἄλην\nἀνήνυτον καὶ πλάνητα βίον καὶ τὴν ἐπάλληλον τοῦ δαίμονος\nκαθ̓ ἡμῶν πομπείαν. οὐχ ὁρᾷς ὡς φυγαῖς ἐπισυνάπτει\nπειρατήρια, καὶ τοῖς ἐκ θαλάττης ἀτόποις τὰ\nἐκ γῆς φιλοτιμεῖται χαλεπώτερα; πολέμους ἄρτι, λῃστὰς\nμετ̓ ὀλίγον, αἰχμαλώτους μικρῷ πρόσθεν εἶχεν,\nἐρήμους αὖθις ἀπέδειξεν. ἀπαλλαγὴν καὶ φυγὴν ἐλευθέραν\n\n\nὑπέθετο, καὶ τοὺς ἀναιρήσοντας ἐπέστησε. τοιοῦτον\nπαίζει καθ̓ ἡμῶν πόλεμον, ὥσπερ σκηνὴν τὰ\nἡμέτερα καὶ δρᾶμα πεποιημένος. τί οὖν οὐχ ὑποτέμνομεν\nαὐτοῦ τὴν τραγικὴν ταύτην ποίησιν, καὶ τοῖς βουλομένοις\nἀναιρεῖν ἐγχειρίζομεν, μή πῃ καὶ ὑπέρογκον\nτὸ τέλος τοῦ δράματος φιλοτιμούμενος, καὶ αὐτόχειρας\nἡμᾶς ἑαυτῶν ἐκβιάσηται γενέσθαι.\nτούτοις εἰρημένοις οὐ πᾶσιν ἡ Χαρίκλεια συνετίθετο,\nτὴν μὲν τύχην ἐν δίκῃ κακηγορεῖσθαι πρὸς αὐτοῦ\nφάσκουσα, τὸ δὲ τοῖς πολεμίοις ἑκόντας ἑαυτοὺς ἐγχειρίζειν\nοὐκ ἐπαινοῦσα: μὴ γὰρ εἶναι πρόδηλον ὡς\nἀναιρήσουσι λαβόντες ʽοὐ γὰρ οὕτω χρηστῷ τῷ δαίμονι\nπροσπαλαίειν ὡς ταχεῖαν τῶν συμφορῶν ἀπαλλαγὴν\nσυγχωρῆσαἰ, ἀλλ̓ ἐνδεχόμενον βουληθῆναι καὶ περισώζειν\nἑαυτοῖς εἰς δουλείαν: ὃ τίνος οὐκ ἂν γένοιτο\nθανάτου πικρότερον; ὀλέθροις βαρβάροις ἐκκεῖσθαι\nπρὸς ὕβριν ἐπίρρητον καὶ δυσώνυμον, ἣν πάντα τρόπον\nκαὶ ὡς δυνατὸν ἐκκλίνωμεν, ἐπιτυχίας ἐλπίδα τὴν\nπεῖραν τῶν παρελθόντων ὑποθέμενοι, πολλάκις ἤδη\nκαὶ ἐξ ἀπιστοτέρων περιγενόμενοι. ποιῶμεν ὡς βούλει\nφήσας ὁ Θεαγένης εἵπετο ἡγουμένῃ, καθάπερ ἑλκόμενος.\nοὐ μὴν ἔφθησάν γε πρὸς τὸ σπήλαιον διελθόντες,\nἀλλ̓ ἕως τοὺς κατὰ πρόσωπον ἐπιόντας περιεσκόπουν,\nἔλαθον ὑπὸ μοίρας τῶν πολεμίων, ἣ κατ̓\nἄλλο μέρος ἀπέβη τῆς νήσου, κατόπιν σαγηνευθέντες.\nκαὶ οἳ μὲν ἐκπλαγέντες ἔστησαν, ὑποδραμούσης τὸν\nΘεαγένην τῆς Χαρικλείας, ὡς, εἰ καὶ τεθνάναι δεήσειεν,\nἐν χερσὶ ταῖς ἐκείνου γίνοιτο: τῶν δὲ ἐπελθόντων\nἐπανετείναντο μέν τινες ὡς πατάξοντες, ὡς δὲ ἐπιβλέψαντες\nοἱ νέοι κατηύγασαν τοὺς ἐπιφερομένους,\nὤκλαζεν αὐτοῖς ὁ θυμὸς καὶ παρεῖντο αἱ δεξιαί. τοὺς\nγὰρ καλοὺς καὶ βάρβαροι χεῖρες, ὡς ἔοικε, δυσωποῦνται,\n\n\nκαὶ πρὸς τὴν ἐράσμιον θέαν καὶ ἀπρόσφυλος ὀφθαλμὸς\nἡμεροῦται.\nσυλλαβόντες οὖν ἦγον ἐπὶ τὸν ἄρχοντα, λίαν ἐσπουδακότες\nλαφύρων τὸ κάλλιστον πρῶτοι προσαγαγεῖν.\nἔμελλον δὲ ἄρα καὶ μόνον προσφέρειν: ἄλλῳ γὰρ οὐδενὶ\nτῶν ἄλλων οὐδεὶς ἐπετύγχανεν, ἐκ περάτων καὶ\nταῦτα εἰς πέρατα τὴν νῆσον ἐπιδραμόντες, καὶ ὡς ἄρκυσι\nτοῖς ὅπλοις πανταχόθεν πᾶσαν περιβαλόντες: ἡ\nμὲν γὰρ ἄλλη πυρὶ ὑπὸ τοῦ προτέρου πολέμου κατανάλωτο,\nμόνον δὲ λειπόμενον τὸ σπήλαιον ἠγνοεῖτο. καὶ\nοἱ μὲν οὕτως ἤγοντο ἐπὶ τὸν πολέμαρχον: ἦν δ̓ ἄρα\nΜιτράνης ὁ φρούραρχος Ὀροονδάτου τοῦ τῷ βασιλεῖ\nτῷ μεγάλῳ τὴν Αἴγυπτον σατραπεύοντος, ἐπὶ χρήμασι\nπολλοῖς ὑπὸ Ναυσικλέους, ὡς δεδήλωται, κατὰ ζήτησιν\nτῆς Θίσβης ἀφιγμένος ἐπὶ τὴν νῆσον. ὡς οὖν ἀγόμενοι\nπλησίον οἱ περὶ τὸν Θεαγένην ὤφθησαν, θεοὺς\nσωτῆρας ἐπιβοώμενοι πολλάκις, ἐμπορικόν τι καὶ δραστήριον\nἐννοήσας ὁ Ναυσικλῆς ἐξήλατό τε, καὶ προσδραμών,\nαὕτη ἐκείνη Θίσβη, κεκραγὼς ἔλεγεν, ἣν\nἀφῃρέθην μὲν πρὸς τῶν ὀλέθρων βουκόλων, ἔχω δὲ\nδιὰ σέ, Μιτράνη, καὶ τοὺς θεούς. ἐδράττετό τε τῆς\nΧαρικλείας, καὶ χαίρειν εἰς ὑπερβολὴν ἐνεδείκνυτο:\nκαὶ τῇ Χαρικλείᾳ Θίσβην ὁμολογεῖν ἑαυτήν, εἰ βούλοιτο\nσώζεσθαι, παρεκελεύετο, ἠρέμα καὶ ἑλληνιστὶ παραφθεγγόμενος,\nὡς λανθάνειν τοὺς παρόντας. καὶ τοῦ\nσοφίσματος ἔτυχεν: ἡ γὰρ δὴ Χαρίκλεια γλώσσης τε\nἙλληνίδος αἰσθομένη καί τι καὶ συνοῖσον ἀνύεσθαι\nπρὸς τοῦ ἀνδρὸς στοχαζομένη, συνύφαινε τὸν σκοπόν,\nκαὶ τῷ Μιτράνῃ πυνθανομένῳ, τίς ποτε καλοῖτο, Θίσβην\nἑαυτὴν ὡμολόγει. τότε δὴ προσδραμὼν ἐφίλει τε\nπολλὰ τὴν κεφαλὴν τοῦ Μιτράνου, καὶ τῆς τύχης ὑπερθαυμάζων\nἐφύσα τὸν βάρβαρον ὡς ἄλλα τε πλεῖστα κατωρθωκότα\n\n\nἐν πολέμοις καὶ τὴν παροῦσαν στρατείαν εὐδαιμόνως\nπεποιημένον. ὃ δὲ χαυνωθεὶς τοῖς ἐπαίνοις,\nκαὶ ἅμα τὸ πρᾶγμα οὕτως ἔχειν ὑπὸ τοῦ ὀνόματος\nἀπατηθείς, ἐξεπέπληκτο μὲν τῆς ὥρας ʽἀπ̓ εὐτελοῦς γὰρ\nκαὶ ταῦτα τῆς ἐσθῆτος οἷον νέφους αὐγὴ σεληναίας διεξέλαμπεν̓,\nὅμως δ̓ οὖν τὸ κοῦφον τοῦ φρονήματος\nἀπάτης ὀξύτητι συσχεθείς, καὶ τὸν καιρὸν τῆς μεταμελείας\nπροληφθείς, ταύτην μὲν οὖν, ἔφη, σὴν οὖσαν\nἀπολαβὼν ἄγε ʽκαὶ εἰπὼν ἐνεχείριζεν, ἀφορῶν τε εἰς\nαὐτὴν συνεχῶς, καὶ ὅτι ἄκων καὶ προλήψει τοῦ μισθοῦ\nπαραχωροίη τῆς κόρης ἐπισημαίνων̓, οὑτοσὶ δέ, ὅστις\nποτέ ἐστι, λέγων τὸν Θεαγένην, λάφυρον ἡμέτερον ἔστω\nκαὶ ἑπέσθω φρουρούμενος, ἀναπεμφθησόμενος εἰς Βαβυλῶνα:\nτραπέζῃ γὰρ τῇ βασιλέως διακονεῖν ἐμπρέπει.\nτούτων εἰρημένων ἐπεραιοῦντο τὴν λίμνην: καὶ\nχωρισθέντες ἀλλήλων, ὃ μὲν εἰς τὴν Χέμμιν, ὁ Ναυσικλῆς,\nἔχων τὴν Χαρίκλειαν ἔρχεται, Μιτράνης δὲ ἐπὶ\nἑτέρας κώμας τῶν ὑπηκόων ἐκτραπείς, οὐδὲν ὑπερθέμενος,\nἅμα γράμμασι τὸν Θεαγένην πρὸς Ὀροονδάτην\nὄντα κατὰ τὴν Μέμφιν ἐξέπεμπεν. εἶχε δὲ ὧδε τὰ\nἐπεστάλμενα.\nὈροονδάτῃ σατράπῃ Μιτράνης φρούραρχος. Ἕλληνα νεανίσκον\nὑπεραίροντα τὴν ἐμὴν δεσποτείαν, καὶ θεῷ βασιλεῖ τῷ μεγίστῳ\nμόνῳ καὶ φαίνεσθαι καὶ διακονεῖσθαι ἄξιον, αἰχμάλωτον\nεἰληφὼς πρὸς σὲ διεπεμψάμην, ἐκχωρῶν σοι τηλικοῦτον καὶ τοιοῦτον\nδῶρον τῷ κοινῷ δεσπότῃ προσάγειν, οἷον ἡ βασίλειος αὐλὴ\nκόσμον οὔτε πρότερον εἶδεν οὔτε αὖθις ὄψεται.\nταῦτα μὲν ἐκεῖνος ἐπέστελλεν, οὔπω δὲ ἡμέρας ἀκριβῶς\nὑποφαινούσης ὁ Καλάσιρις ἅμα τῷ Κνήμωνι παρὰ\nτὸν Ναυσικλέα, σπεύδων μαθεῖν τι τῶν ἀγνοουμένων,\nἔρχεται. καὶ πυνθανομένῳ τίνα εἴη διαπεπραγμένος,\nἅπαντα ὁ Ναυσικλῆς ἔλεγεν, ὡς ἦλθεν ἐπὶ τὴν νῆσον,\nὡς κατέλαβεν ἔρημον, ὡς οὐδενὶ τὰ πρῶτα συνέτυχεν,\n\n\nὡς ἀπάτῃ τὸν Μιτράνην περιῆλθε καί τινα φανεῖσαν\nκόρην ὡς Θίσβην ἀπέλαβεν, καὶ ὅτι βέλτιον εἴη διαπεπραγμένος\nταύτης ἐπιτυχὼν ἢ ἐκείνην ἀνευρών: οὐ\nγὰρ μικρὸν εἶναι τὸ διάφορον, ἀλλ̓ ὅσον ἄν τι γένοιτο\nθεοῦ πρὸς ἄνθρωπον. οὕτως οὐκ εἶναι τοῦ κάλλους\nὑπερβολήν, οὐδὲ αὐτῷ δυνατὸν εἶναι τῷ λόγῳ φράζειν,\nκαὶ ταῦτα ἐξὸν παροῦσαν ἐπιδεικνύναι.\nταῦτα ὡς ἤκουσαν, ὑπόνοιαν εὐθὺς τῶν ἀληθῶν\nἐλάμβανον, ἱκέτευόν τε προστάττειν ὡς ὅτι τάχιστα\nπαρεῖναι τὴν κόρην: τὸ γὰρ ἄφραστον κάλλος Χαρικλείας\nἐγνώριζον. ὡς δὲ ἤχθη, καὶ τὰ πρῶτα κάτω νεύουσα\nκαὶ τὸ πρόσωπον εἰς ὀφρὺν σκέπουσα τοῦ Ναυσικλέους\nθαρσεῖν παρακελευομένου μικρὸν ἀνένευσεν,\nεἶδέ τε καὶ ὤφθη παῤ ἐλπίδας, ὀδυρμὸς ἅπασιν ἀθρόον\nἀνεκινήθη, καὶ ὥσπερ ἐξ ἑνὸς συνθήματος ἢ πληγῆς\nτῆς αὐτῆς ἀνωλόλυξαν. ἦν τε ἀκούειν ἐπὶ πλεῖστον ὦ\nπάτερ καὶ ὦ θύγατερ, καὶ ἀληθῶς Χαρίκλεια καὶ οὐχ\nἡ Θίσβη τοῦ Κνήμωνος. ὁ δὲ Ναυσικλῆς ἐνεὸς ἐγεγόνει,\nτόν τε Καλάσιριν, ἐφ̓ ὅσον περιβαλὼν τὴν Χαρίκλειαν\nἐδάκρυεν, ἀφορῶν, καὶ τίς ὁ καθάπερ ἐπὶ σκηνῆς\nἀναγνωρισμὸς ἀγνοῶν καὶ διαπορῶν, ἕως αὐτὸν ὁ\nΚαλάσιρις ἐφ̓ ὅσον πλεῖστον ἅμα φιλήμασι κατασπασάμενος,\nὦ βέλτιστε ἀνδρῶν, ἔλεγε, σοὶ δὲ ἀντὶ τούτων\nοἱ θεοὶ τοσαῦτα δοῖεν ὅσα κατὰ γνώμην ὄντα τὴν σὴν\nεἰς κόρον τελεσθῆναι. σωτήρ μοι τῆς οὐδαμόθεν ἐλπισθείσης\nἔτι θυγατρὸς γέγονας, καὶ δέδωκας ἰδεῖν τὴν\nἐμοὶ πάντων ἡδίστην θέαν. ἀλλ̓ ὦ θύγατερ, ὦ Χαρίκλεια,\nΘεαγένην δὲ ποῦ κατέλιπες; ἀνωλόλυξε πρὸς\nτὴν ἐρώτησιν, καὶ διαλιποῦσα μικρόν, αἰχμάλωτον, εἶπεν,\nἄγει λαβών, ὅστις ποτέ ἐστιν, ὁ κἀμὲ τούτῳ παραδεδωκώς.\nἱκέτευεν οὖν ὁ Καλάσιρις τὸν Ναυσικλέα μηνύειν ἅ\n\n\nγινώσκει περὶ τοῦ Θεαγένους, καὶ τίς μὲν ὁ νῦν δεσπόζων,\nὅποι δ̓ ἄγει λαβών. ἔλεγε πάντα ὁ Ναυσικλῆς,\nσυνεὶς ἐκείνους εἶναι τούτους περὶ ὧν διείλεκτο πολλάκις\nπρὸς αὐτὸν ὁ πρεσβύτης, καὶ ὧν κατὰ ζήτησιν ἀλώμενον\nἐν θρήνοις ἐγίνωσκε. προσετίθει δὲ μηδὲν αὐτοῖς\nεἶναι πλέον τῆς γνώσεως, ἀνθρώποις ἀπορουμένοις,\nτοῦ Μιτράνου θαυμαστὸν εἰ καὶ ἐπὶ πολλοῖς ἂν\nαἱρησομένου χρήμασιν ἀφεῖναι τὸν νεανίσκον. ἔστιν\nἡμῖν, ἔφη, χρήματα, λάθρᾳ πρὸς τὸν Καλάσιριν ἡ Χαρίκλεια,\nκαὶ ἐπάγγειλαι πλῆθος ὁπόσον βούλει. τὸν\nὅρμον ὃν οἶσθα, διασώζω καὶ ἔχω φέρουσα.\nθαρσήσας\nοὖν πρὸς ταῦτα ὁ Καλάσιρις, δεδιὼς δὲ μή τινα λάβοι\nτῶν ὄντων ὁ Ναυσικλῆς ὑπόνοιαν καὶ ὧν ἐπεφέρετο ἡ\nΧαρίκλεια, ὦγαθὲ Ναυσίκλεις, ἔφη, οὐκ ἔστιν ὅτε ἐνδεής\nἐστιν ὁ σοφός, ἀλλ̓ ὕπαρξιν ἔχει τὴν βούλησιν,\nτοσαῦτα λαμβάνων παρὰ τῶν κρειττόνων ὅσα καὶ αἰτεῖν\nοἶδε καλόν. ὥστε καὶ φράζε μόνον ὅπου ποτέ ἐστιν\nὁ κρατῶν Θεαγένους, ὡς τό γε ἐκ τῶν θεῶν ἡμᾶς οὐ\nπεριόψεται, ἀλλ̓ ἐπαρκέσει πρὸς ὅσον ἂν βουληθῶμεν\nτὸ Περσικὸν θεραπεῦσαι φιλοχρήματον. ἐμειδίασε πρὸς\nταῦτα ὁ Ναυσικλῆς, καὶ τότε, ἔφη, δώσεις ἐμὲ πιστεύειν\nδύνασθαί σε καθάπερ ἐκ μηχανῆς ἀθρόον πλουτεῖν,\nεἴπερ ἐμοὶ προτέρῳ τὰ ὑπὲρ τῆσδε λύτρα καταθοῖο.\nπάντως δὲ ἐννοεῖς ὡς τὸ Περσικὸν καὶ τὸ ἐμπορικὸν ἐν\nἴσῳ φιλοπλούσιον. οἶδα, εἶπεν ὁ Καλάσιρις, καὶ ἕξεις.\nτί δὲ οὐ μέλλεις, φιλανθρωπίας οὐδὲν ἀπολείπων, ἀλλὰ\nφθάνων τε τὰς ἡμετέρας παρακλήσεις καὶ τὴν ἀπόδοσιν\nτῆς θυγατρὸς αὐτεπάγγελτος ἐπινεύων; εὐχῆς δὲ δεῖ\nμοι πρότερον. οὐδεὶς φθόνος, ἔφη ὁ Ναυσικλῆς: μᾶλλον\nδέ, εἰ δοκεῖ, ʽθύειν γὰρ μέλλω χαριστήρια τοῖς\nθεοῖσ̓ ἐπεύχου παρὼν τοῖς ἱεροῖς, καὶ τὸν πλοῦτον ἡμῖν\nμὲν αἴτει σαυτῷ δὲ λάμβανε. μὴ παῖζε μηδ̓ ἄπιστος\n\n\nἔσο, ἔφη πρὸς αὐτὸν ὁ Καλάσιρις: ἀλλ̓ ἡγοῦ καὶ εὐτρέπιζε\nτὰ πρὸς τὴν θυσίαν. ἡμεῖς δὲ παρεσόμεθα πάντων\nἡτοιμασμένων.\nἐποίουν οὕτως, καὶ μετ̓ οὐ πολὺ παρὰ τοῦ Ναυσικλέους\nἥκων τις ἐκάλει σπεύδειν ἐπὶ τὴν θυσίαν. οἳ δέ\nʽτὰ πρακτέα γὰρ αὐτοῖς ἤδη συνέκειτὀ χαίροντες ἐπορεύοντο,\nαὐτοὶ μὲν ἅμα τῷ Ναυσικλεῖ καὶ ἄλλῳ πλήθει\nτῶν κεκλημένων ʽδημοτελῆ γὰρ ηὐτρέπιστο τὴν θυσίαν̓,\nἡ Χαρίκλεια δὲ σὺν τῇ θυγατρὶ τοῦ Ναυσικλέους\nκαὶ γυναιξὶ ταῖς ἄλλαις, ὅσαι παρηγοροῦσαι πολλὰ καὶ\nλιπαροῦσαι μόλις ἔπεισαν ἅμα βαδίζειν, τάχα οὐκ ἄν\nποτε πεισθεῖσαν, εἰ μὴ τῇ προφάσει τῆς θυσίας εἰς τὰς\nὑπὲρ Θεαγένους εὐχὰς ἀποχρήσασθαι διενοήθη. ὡς δ̓\nἐπὶ τὸν νεὼν τοῦ Ἑρμοῦ παρεγένοντο ʽτούτῳ γὰρ ἦγε\nτὴν θυσίαν Ναυσικλῆς, ὡς ἀγοραίῳ τε καὶ ἐμπορικῷ\nδιαφερόντως τῶν ἄλλων θεῶν αὑτὸν καθοσιούμενοσ̓\nκαὶ τὰ ἱερὰ τάχιστά τε, οὕτω καὶ πρὸς βραχὺ τὰ σπλάγχνα\nὁ Καλάσιρις ἐπιθεωρήσας, καὶ ποικίλην δηλοῦσθαι\nτῶν μελλόντων συντυχίαν, ἡδέων τε καὶ λυπηρῶν, ταῖς\nτοῦ προσώπου τροπαῖς ἐμφήνας, ἐπιβάλλει τὼ χεῖρε τοῖς\nβωμοῖς ἔτι φλεγομένοις, καὶ ὡς τῆς πυρᾶς δῆθεν σπασάμενος\nἃ πάλαι ἐπεκομίζετο, ταῦτά σοι, ἔφη, λύτρα\nΧαρικλείας, ὦ Ναυσίκλεις, οἱ θεοὶ δἰ ἡμῶν προσάγουσι.\nκαὶ ἅμα ἐνεχείριζε δακτύλιόν τινα τῶν βασιλικῶν,\nὑπερφυές τι χρῆμα καὶ θεσπέσιον, τὸν μὲν κύκλον ἠλέκτρῳ\nδιάδετον, ἀμεθύσῳ δὲ Αἰθιοπικῇ τὴν σφενδόνην\nφλεγόμενον. μέγεθος μὲν ὅσον ὄμμα παρθενικὸν περιγράφει,\nκάλλος δὲ μακρῷ τῆς Ἰβηρίδος τε καὶ Βρετανίδος\nὑπερφέρουσα. ἥ μὲν γὰρ ἀδρανεῖ τῷ ἄνθει φοινίσσεται,\nκαὶ ῥόδῳ προσέοικεν ἐκ καλύκων ἄρτι πρὸς πέταλα\nσχιζομένῳ καὶ πρῶτον ἡλιακαῖς ἀκτῖσιν ἐρευθομένῳ:\nἀμεθύσου δὲ Αἰθιόπιδος ἀκραιφνὴς μὲν καὶ ἐκ βάθους\n\n\nἐαρινή τις ὥρα πυρσεύεται, εἰ δὲ κατέχων περιτρέπεις,\nἀκτῖνα προσβάλλει χρυσῆν, οὐκ ἀμαυροῦσαν τραχύτητι\nτὴν ὄψιν, ἀλλὰ φαιδρότητι περιλάμπουσαν. οὐ μὴν\nἀλλὰ καὶ δύναμις αὐτῇ γνησιωτέρα τῶν ἐκ δύσεων\nἐγκαθίδρυται: οὐ γὰρ ἐπιψεύδεται τὴν προσηγορίαν,\nἀλλ̓ ἀληθῶς ἀμέθυσος τῷ φέροντι γίνεται, νηφάλιον\nἐν τοῖς συμποσίοις διαφυλάττουσα.\nτοιαύτη μὲν καὶ πᾶσα ἐξ Ἰνδῶν τε καὶ Αἰθιόπων\nἀμέθυσος: ἣν δὲ τότε τῷ Ναυσικλεῖ προσεκόμιζεν ὁ\nΚαλάσιρις, μακρῷ καὶ ταύτας ἐπλεονέκτει. γραφῇ γὰρ\nἔξεστο καὶ εἰς μίμημα ζώων ἐκοιλαίνετο, καὶ ἦν ἡ γραφή,\nπαιδαρίσκος ἐποίμαινε πρόβατα, χαμαιζήλῳ μὲν\nπέτρᾳ πρὸς περιωπὴν ἐφεστώς, τὴν δὲ νομὴν τῇ ἀγέλῃ\nπλαγίοις αὐλήμασι διατάττων. τὰ δὲ ἐπείθετο, ὡς ἐδόκει,\nκαὶ ἠνείχετο πρὸς τὰ ἐνδόσιμα τῆς σύριγγος ποιμαινόμενα.\nεἶπεν ἄν τις αὐτὰ καὶ χρυσοῖς βεβριθέναι\nτοῖς μαλλοῖς, οὐ τῆς τέχνης τοῦτο χαριζομένης, ἀλλ̓ οἰκεῖον\nἐρύθημα τῆς ἀμεθύσου τοῖς νώτοις ἐπανθούσης.\nἐγέγραπτο καὶ ἀρνειῶν ἁπαλὰ σκιρτήματα: καὶ οἳ μὲν\nἀγεληδὸν ἐπὶ τὴν πέτραν ἀνατρέχοντες, οἳ δὲ περὶ τὸν\nνομέα κύκλους ἀγερώχους ἐξελίττοντες, ποιμενικὸν\nθέατρον ἐπεδείκνυσαν τὸν κρημνόν. ἄλλοι δὲ ὥσπερ\nἡλίῳ τῇ φλογὶ τῆς ἀμεθύσου γαννύμενοι, ἅλμασιν\nἀκρωνύχοις τὴν πέτραν ἐπέξεον. ὅσοι δὲ αὐτῶν πρωτόγονοι\nκαὶ θρασύτεροι, καὶ ὑπεράλλεσθαι βουλομένοις\nτὸν κύκλον ἐῴκεσαν, εἰργομένοις δὲ ὑπὸ τῆς τέχνης\nὥσπερ εἰ μάνδραν χρυσῆν τὴν σφενδόνην αὐτοῖς τε καὶ\nτῇ πέτρᾳ περιβαλλούσης. ἣ δὲ ἦν πέτρα τῷ ὄντι, καὶ\nοὐχὶ μίμημα: τῶν γὰρ ἄκρων τῆς λίθου μέρος εἰς τοῦτο\nπεριγράψας ὁ τεχνίτης ἔδειξεν ἐκ τῆς ἀληθείας ὃ\nἐβούλετο, περίεργον ἡγησάμενος λίθον ἐν λίθῳ\nσοφίζεσθαι.\nτοιοῦτος μὲν ὁ δακτύλιος: ὁ δὲ Ναυσικλῆς ἐκπλαγείς\nτε ἅμα πρὸς τὸ παράδοξον καὶ πλέον ἡσθεὶς πρὸς\nτὸ πολύτιμον, οὐσίας ὅλης τὴν λίθον ἰσοστάσιον κρίνων,\nἐγὼ μὲν ἔπαιζον, εἶπεν, ὦγαθὲ Καλάσιρι, καὶ\nλόγος ἄλλως ἦν ἡ τῶν λύτρων αἴτησις, σκοπὸς δὲ ἀπριάτην\nσοι λύσασθαι τὴν θυγατέρα: ἐπεὶ δὲ οὐκ ἀπόβλητά\nἐστιν, ὡς φατέ, θεῶν ἐρικυδέα δῶρα, δέχομαι τὴν θεόπεμπτον\nταυτηνὶ λίθον, πειθόμενος παῤ Ἑρμοῦ τοῦ\nκαλλίστου καὶ ἀγαθωτάτου τῶν θεῶν ἥκειν μοι συνήθως\nκαὶ τόδε τὸ εὕρημα, διὰ τοῦ πυρός σοι τῷ ὄντι τὸ\nδῶρον διακονήσαντος: ὁρᾶν γοῦν πάρεστι τῇ φλογὶ\nπεριλαμπόμενον. καὶ ἄλλως κρίνω κέρδος κάλλιστον,\nὃ μὴ ζημιοῦν τὸν παρέχοντα, εὐπορώτερον ἀποφαίνει\nτὸν λαμβάνοντα.\nταῦτα ὡς εἰπὼν ἐποίησεν, ἐπὶ τὴν εὐωχίαν αὐτόν τε\nκαὶ τοὺς ἄλλους ἐπέτρεπεν, ἰδίᾳ μὲν ταῖς γυναιξὶ τὴν\nἐνδοτέρῳ τοῦ ἱεροῦ χώραν ἀποκληρώσας, τοὺς δὲ ἄνδρας\nἐν τῷ προτεμενίσματι κατακλίνας. ἐπεὶ δὲ εὐφροσύνης\nτῆς ἐκ τῶν ἐδεσμάτων εἰς κόρον ἦσαν καὶ τοῖς\nκρατῆρσιν αἱ τράπεζαι παρεχώρουν, οἱ μὲν ἄνδρες ἐμβατήρια\nτῷ Διονύσῳ καὶ ᾖδον καὶ ἔσπενδον, αἱ δὲ γυναῖκες\nὕμνον τῇ Δήμητρι χαριστήριον ἐχόρευον. ἡ Χαρίκλεια\nδὲ χωρισθεῖσα τὸ αὑτῆς ἔπραττεν: ηὔχετο Θεαγένην\nσώζεσθαι, κἀκεῖνον ἑαυτῇ φυλάττεσθαι.\nτοῦ πότου δὲ λαμπρῶς ἤδη βράζοντος, καὶ ἄλλου\nπρὸς ἄλλο τι τῶν τερπόντων ἀποκλίναντος, ὕδατος\nἀπαραχύτου φιάλην προτείνας ὁ Ναυσικλῆς, ὦγαθὲ\nΚαλάσιρι, ἔφη, καθαράς σοι τὰς νύμφας, ὡς σοὶ φίλον,\nκαὶ ἀκοινωνήτους τοῦ Διονύσου καὶ ἀληθῶς ἔτι νύμφας\nπροπίνομεν: σὺ δὲ εἰ λόγους ἡμῖν οὓς ποθοῦμεν ἀντιπροπίνοις,\nἀπὸ καλλίστων ἂν κρατήρων εὐωχοίης. τὰς\nμὲν γὰρ γυναῖκας ἀκούεις ὡς διατριβὴν τῷ πότῳ χορείαν\n\n\nἐστήσαντο: ἡμῖν δὲ ἡ σὴ πλάνη κάλλιστα ἄν, εἰ\nβουληθείης, τὴν εὐωχίαν παραπέμποι, χοροῦ τε γινομένη\nκαὶ αὐλοῦ παντὸς ἡδίων: ἣν πολλάκις μοι διελθεῖν,\nὡς οἶσθα, ὑπερθέμενος, ἐπειδή σε τὰ συμβεβηκότα\nἐβάπτιζεν, οὐκ ἔστιν ὅπως ἂν ἐς καιρὸν βελτίονα\nτοῦ παρόντος φυλάξειας, ὅτε σου τῶν παίδων ἡ μὲν\nθυγάτηρ ἥδε σώζεται καὶ ὁρᾶται, ὁ παῖς δὲ ὅσον οὐδέπω\nσὺν θεοῖς ὀφθήσεται, καὶ μάλιστα εἴ με μὴ ἀνιάσεις,\nὑπερθέμενος καὶ πάλιν τὴν διήγησιν. ἀλλά σοι πλεῖστα\nἀγαθὰ γένοιτο, ὦ Ναυσίκλεις, ὑπολαβὼν ἔφη ὁ Κνήμων,\nὃς ἅπαν μουσικῆς ὄργανον εἰς τὸ συμπόσιον παρακεκληκώς,\nἐκείνων μὲν τὸ παρὸν ὑπερορᾷς καὶ τοῖς δημωδεστέροις\nἐκχωρεῖς, πραγμάτων δὲ μυστικῶν ὡς ἀληθῶς\nκαὶ ἡδονῇ θείᾳ τῷ ὄντι συγκράτων φιληκόως ἔχεις. καί\nμοι δοκεῖς καὶ τοῦ δαιμονίου κάλλιστα συνιέναι, τὸν\nἙρμῆν τῷ Διονύσῳ συγκαθιδρύων καὶ λόγων ἥδυσμα\nτῷ πότῳ συναναχέων. ὡς ἐγώ σου καὶ τὴν ἄλλην μὲν\nτῆς θυσίας πολυτέλειαν ἔχω θαυμάσας, οὐκ ἔστι δὲ ὅπως\nμᾶλλον ἄν τις τὸν Ἑρμῆν ἱλάσαιτο ἢ τὸ οἰκειότατον\nἐκείνῳ λόγους εἰς εὐωχίαν ἐρανιζόμενος.\nἐπείθετο ὁ Καλάσιρις, ἅμα μὲν τῷ Κνήμωνι χαριζόμενος,\nἅμα δὲ τὸν Ναυσικλέα τῶν μετὰ ταῦτα ἕνεκεν\nὑποποιούμενος, καὶ ἅπαντα ἔλεγε, τὰ μὲν πρῶτα καὶ\nἤδη λεχθέντα πρὸς Κνήμωνα ἐπιτεμνόμενος καὶ ὡσπερεὶ\nκεφαλαιούμενος, καί τινα καὶ ἑκὼν ὑπερβαίνων,\nὅσα τὸν Ναυσικλέα γινώσκειν οὐ συμφέρειν ἐδοκίμαζε,\nτὰ δ̓ ἔτι ἀδιήγητα καὶ ἐχόμενα τῶν εἰρημένων ἔνθεν\nἑλών,\nὡς ἐπειδὴ τῆς Φοινίσσης ὁλκάδος ἐπέβησαν, τοὺς\nΔελφοὺς ἀποδράντες, τὰ μὲν πρῶτα πλεῖν κατὰ γνώμην,\nεὐκραεῖ τῷ πνεύματι καὶ ἐκ νώτων ὑποφερομένους,\nἐπεὶ δὲ κατὰ τὸν Καλυδώνιον πορθμὸν γενέσθαι,\nδιαταραχθῆναι σφᾶς οὐ μικρῶς, ταραχώδει τὰ πολλὰ\n\n\nφύσει θαλάσσῃ προστυχόντας. τοῦ δὲ Κνήμωνος μηδὲ\nτοῦτο παραλιπεῖν ἀξιοῦντος, ἀλλὰ φράζειν εἴ τινα καταμεμαθήκοι\nτῆς ἐπιπολαζούσης τῷ τόπῳ τραχύτητος\nαἰτίαν, τὸ πέλαγος, ἔφη, τὸ Ἰόνιον ἐκ πολλῆς εὐρυχωρίας\nἐνταῦθα στενούμενον, καὶ καθάπερ διὰ στομίου\nτινὸς εἰς τὸν Κρισσαῖον κόλπον εἰσχεόμενον, ἐπιμῖξαί\nτε πρὸς τὴν Αἰγαίαν θάλασσαν ἐπειγόμενον, ὑπὸ τοῦ\nΠελοποννησίων Ἰσθμοῦ τῆς πρόσω φορᾶς ἀνακόπτεται,\nπρομηθείᾳ κρειττόνων, ὡς ἔοικεν, ἐπικλύσαι τὴν ἀντίθετον\nπροβολῇ τοῦ αὐχένος ἀποτειχιζόμενον. κἀκ τοῦδε\nπαλιρροίας ὡς τὸ εἰκὸς γινομένης καὶ περὶ τόνδε τὸν\nπορθμὸν πλέον ἢ κατὰ τὸν ἄλλον κόλπον θλιβομένης,\nτοῦ ἐπιρρέοντος ἔτι τῷ ἀνατρέχοντι πολλάκις ἐμπίπτοντος,\nβρασμόν τε ἴσχει τὸ ὕδωρ καὶ κῦμα φλεγμαῖνον\nἐγείρει, πρὸς τῆς ἀντιτυπίας εἰς κλύδωνα\nκορυφούμενον.\nἐπὶ τούτοις κρότου γενομένου καὶ ἐπαίνου τῶν παρόντων\nἀληθῆ εἶναι μαρτυρούντων τὴν αἰτίαν, ὁ Καλάσιρις\nεἴχετο τῶν ἑξῆς, ὑπερβαλόντες δή, λέγων, τὸν\nπορθμὸν καὶ νήσους Ὀξείας ἀποκρύψαντες, τὴν Ζακυνθίων\nἄκραν προσκοπεῖν ἀμφεβάλλομεν, ὥσπερ ἀμυδρόν\nτι νέφος τὰς ὄψεις ἡμῶν ὑποδραμοῦσαν. καὶ ὁ κυβερνήτης\nτὸ ἱστίον παραστέλλειν ἐπέταττεν. ἡμῶν δὲ πυνθανομένων\nδιὰ τί παραλύει τὸ ῥόθιον τῆς νεὼς οὐριοδρομούσης,\nὅτι, ἔφη, πλησιστίῳ χρώμενοι τῷ πνεύματι\nπερὶ πρώτην ἂν φυλακὴν τῇ νήσῳ προσορμίσαιμεν, καὶ\nδέος προσοκεῖλαι σκοταίους τόποις ὑφάλοις τὰ πολλὰ\nκαὶ κρημνώδεσι. καλὸν οὖν ἐννυκτερεῦσαι τῷ πελάγει\nκαὶ τὸ πνεῦμα ὑφειμένως δέχεσθαι, συμμετρουμένους\nὅσον ἂν γένοιτο αὔταρκες ἑῴους ἡμᾶς τῇ γῇ\nπροσπελάσαι.\nταῦτα εἶπε μὲν ὁ κυβερνήτης, οὐκ ἐγένετο δὲ ὦ Ναυσίκλεις,\n\n\nἀλλ̓ ἅμα ἥλιός τε ἀνῖσχε καὶ ἡμεῖς ἄγκυραν\nκαθίεμεν. οἱ δὲ τῆς νήσου περὶ τὸν ὅρμον οἰκοῦντες,\nἀπέχοντα οὐ πολὺ τῆς πόλεως, καθάπερ ἐπί τι παράδοξον\nτὴν θέαν τὴν ἡμετέραν συνέρρεον, ἀγάμενοι μέν,\nὡς ἐφαίνετο, καὶ τὸ τῆς ὁλκάδος εὐάγωγον, εἰς κάλλος\nτε ἅμα καὶ μέγεθος αἰρόμενον ἐκπεπονημένης, Φοινίκειον\nτὸ φιλοτέχνημα γνωρίζειν λέγοντες, πλέον δὲ\nθαυμάζοντες ὡς παραλόγῳ τῇ τύχῃ χρησαμένους, εὔδιόν\nτε καὶ ἀπήμονα πλοῦν ἐν χειμερίῳ τῇ ὥρᾳ καὶ\nΠληιάδων ἤδη δυομένων ἀνύσαντας. οἱ μὲν οὖν ἄλλοι\nσχεδόν τι πάντες ἔτι τῶν πρυμνησίων ἀναπτομένων\nἀπολιπόντες τὴν ναῦν, ἐπὶ τὸ ἄστυ τὴν Ζάκυνθον ἀγοράσοντες\nἀνέτρεχον: ἐγὼ δέ ʽτοῦ κυβερνήτου γὰρ ἀκηκοὼς\nἐτύγχανον ὡς χειμαδίῳ χρήσονται τῇ νήσᾠ καταγωγὴν\nσκεψόμενος αὐτοῦ που περὶ τὴν ἀκτὴν ἠρχόμην,\nτὴν μὲν ναῦν ὡς ἀπρεπὲς οἰκητήριον διὰ τὴν ναυτικὴν\nτύρβην, τὴν πόλιν δὲ ὡς οὐκ ἀσφαλὲς διὰ τὴν τῶν νέων\nφυγὴν παραιτούμενος. ὀλίγον οὖν ὅσον προήκων ὁρῶ\nπρεσβύτην ἁλιευτικὸν πρόσθεν τῶν θυρῶν τῶν αὑτοῦ\nκαθήμενον καὶ δικτύου διερρωγότος βροχίδας ἀκεόμενον.\nπλησιάσας δὴ χαῖρε εἶπον, ὦ βέλτιστε, καὶ φράζε\nὅποι τις ἂν τύχοι καταγωγῆς. ὃ δέ, περὶ τὴν πλησίον\nἄκραν, ἔφη, χοιράδι πέτρᾳ τῆς προτεραίας ἐνσχεθὲν\nδιεσπάρακται. κἀγώ, τοῦτο μέν, ἔφην, οὐδὲν ἐδεόμην\nμαθεῖν: ὅμως δ̓ οὖν χρηστῶς ἂν ποιοίης καὶ φιλανθρώπως\nἢ αὐτὸς ὑποδεχόμενος ἢ ἕτερον ὑφηγούμενος.\nκαὶ ὅς, οὐκ αὐτός, φησίν: οὐ γὰρ συνέπλεον: μὴ γὰρ\nοὕτω ποτὲ σφαλείη μηδὲ ὑπὸ γήρως πιεσθείη Τυρρηνός:\nἀλλ̓ ἔστι πταῖσμα τῶν παιδαρίων, ἀπειρίᾳ τῶν\nὑφάλων οὗ μὴ ἐχρῆν τὰ δίκτυα καθορμισάντων. ὀψὲ δὴ\nοὖν συνεὶς ὡς παχύτερον ἔχει τῆς ἀκοῆς, γεγωνότερον\nἐμβοήσας, χαίρειν κελεύω σοι, ἔφην, καὶ φράζειν ἡμῖν\n\n\nξένοις οὖσι καταγωγήν. ἀλλὰ καὶ αὐτὸς χαίροις, ἀπεκρίνατο,\nκαὶ μένοις, εἰ βούλοιο, παῤ ἡμῖν, εἰ μή τις\nτυγχάνοις τῶν πολυκλίνους οἴκους ἐπιζητούντων ἢ θεραπείαν\nεἰς πλῆθος ἐπαγομένων. ἐμοῦ δὲ εἰπόντος ὡς\nπαῖδες εἰσί μοι δύο, καὶ τρίτος ἐγώ, χάριεν, ἔφη, τὸ\nσύμμετρον: ἑνὶ γὰρ πλείους ἡμᾶς εὑρήσετε. κἀμοὶ γὰρ\nπαῖδες εἰσὶν ἔτι δύο συσσιτοῦντες, οἱ προγενέστεροι δὲ\nγήμαντες οἴκου ἄρχουσι, καὶ τετάρτη τροφὸς ἡ τῶν\nπαίδων: ἡ γὰρ μήτηρ αὐτοῖς οὐ πρὸ πολλοῦ τέθνηκεν.\nὥστε ὦ λῷστε μὴ μέλλε, μηδὲ ἀμφίβαλλε ὡς οὐ χαίροντες\nὑποδεξόμεθα ἄνδρα καὶ ἐκ πρώτης ἐντεύξεως εὐγένειαν\nἐμφαίνοντα. ἔπραττον οὕτως. καὶ μετ̓ οὐ πολὺ\nσὺν τῷ Θεαγένει καὶ τῇ Χαρικλείᾳ παρόντα με ἄσμενος\nὁ Τυρρηνὸς ὑποδέχεται, καὶ μέρος τὸ ἀλεεινότερον ἀπεκλήρου\nτῆς οἰκήσεως. καί πως οὐκ ἀηδῶς τὴν χειμέριον\nὥραν τὰ πρῶτα διηνύομεν, τὰ μὲν ἄλλα συνδιημερεύοντες,\nχωριζόμενοι δὲ ὅτε καθεύδειν ἔδει, σὺν τῇ\nτροφῷ μὲν ἡ Χαρίκλεια, ἐγὼ δὲ ἰδίᾳ καὶ Θεαγένης, ὁ\nΤυρρηνὸς δὲ σὺν τοῖς αὐτοῦ παισὶ καθ̓ ἕτερον δωμάτιον\nἀναπαυόμενοι. ἡ τράπεζα δὲ ἡμῖν κοινὴ προυτίθετο,\nτὰ μὲν ἄλλα ἡμῶν παρεχόντων, τοῦ Τυρρηνοῦ δὲ\nὄψον ἄφθονον ἐκ θαλάττης τοὺς νέους ἑστιῶντος, τὰ\nμὲν καθ̓ αὑτὸν ἁλιεύοντος, τὰ δὲ καὶ ἡμῶν ἔστιν ὅτε\nτὴν σχολὴν διατιθεμένων καὶ συνεφαπτομένων τῆς\nἄγρας, ἣν ποικίλην τε καὶ πρὸς πᾶσαν ὥραν ἁρμόδιον\nἐξήσκητο. καὶ ἦν εὔβολόν τι χρῆμα καὶ πολύθηρον,\nὥστε καὶ οἱ πολλοὶ τὴν ἐμπειρίαν αὐτῷ τῆς τέχνης εἰς\nεὐμένειαν τύχης προσῆπτον.\nἀλλ̓ οὐ γὰρ ἦν, φασί, τοὺς δυστυχοῦντας μὴ οὐχὶ\nπανταχοῦ δυστυχεῖν. οὐδὲ ἐπὶ τῆς ἐρημίας ἀνενόχλητον\nεἶχεν ἡ Χαρίκλεια τὸ κάλλος:\nἀλλ̓ ὁ Τύριος ἐκεῖνος\nἔμπορος ὁ πυθιονίκης, ᾧ συνεπλεύσαμεν, ἰδίᾳ μοι\n\n\nπροσιὼν ἠνώχλει πολλάκις, καὶ ἀπέκναιε λιπαρῶν καὶ\nεἰς γάμον ὡς ἂν παρὰ πατρὸς αἰτῶν τὴν Χαρίκλειαν,\nπολλὰ σεμνύνων ἑαυτόν, καὶ τοῦτο μὲν γένος ἔνδοξον\nκαταλέγων, τοῦτο δὲ τὸν παρόντα πλοῦτον καταριθμούμενος,\nτήν τε ὁλκάδα ὡς ἴδιον αὐτοῦ κτῆμα τυγχάνοι,\nκαὶ ὡς τοῦ πλείονος φόρτου τῶν ἀγωγίμων δεσπόζοι,\nχρυσοῦ τε ὄντων καὶ λίθων πολυταλάντων καὶ σηρικῆς\nἐσθῆτος. οὐκ ὀλίγον δὲ εἰς εὐδοξίας προσθήκην καὶ τὴν\nπυθιονίκην ὠνόμαζεν, ἕτερά τε αὖ πολλὰ πρὸς τούτοις.\nἐμοῦ δὲ τήν τε παροῦσαν πενίαν προβαλλομένου, καὶ\nὡς οὐκ ἄν ποτε τῷ χώραν ἄλλην οἰκοῦντι καὶ ἔθνος ὃ\nτοσοῦτον κεχώρισται τῆς Αἰγυπτίων, ἐκδοῦναι τὸ θυγάτριον\nαἱρησομένου, πέπαυσο τούτων, ἔλεγεν, ὦ πάτερ:\nτὴν μὲν γὰρ προῖκα ἀπέχειν ἡγήσομαι: πολλὰ τάλαντα\nκαὶ πλοῦτον ὅλον τὴν κόρην, ἔθνος δὲ καὶ πατρίδα\nτὴν ὑμετέραν ἀλλάξομαι, τῆς μὲν ἐπὶ Καρχηδόνος\nὁρμῆς ἐκτραπείς, ὑμῖν δὲ σύμπλους, οἷ δὴ καὶ βούλεσθε,\nγενόμενος. ὁρῶν δὴ τὸν Φοίνικα μὴ ἀνιέντα ἀλλ̓\nεἰς ὑπερβολήν τε πρὸς τὸ βούλημα θερμαινόμενον καὶ\nἡμέραν οὐδεμίαν τοῦ διοχλεῖν μοι περὶ τῶν αὐτῶν ἀπολειπόμενον,\nἔγνων τὸ παρὸν ὑπερθέσθαι χρησταῖς ἐπαγγελίαις,\nμὴ καὶ βίαιόν τι κατὰ τὴν νῆσον ὑποσταίημεν,\nκαὶ ἅπαντα ποιήσειν ἐλθὼν εἰς τὴν Αἴγυπτον\nἐπηγγελλόμην.\nοὕτω δέ μου τοῦτον ἐπ̓ ὀλίγον ἀποσκευασαμένου,\nκῦμα, φησίν, ἐπὶ κῦμα προσέβαλλεν ὁ δαίμων. ὁ γὰρ\nΤυρρηνὸς οὐ πολλαῖς ὕστερον ἡμέραις εἴς τινά με παρηγκωνισμένην\nἀκτὴν παραλαβών, ὦ Καλάσιρι, ἔφη,\nτὸν Ποσειδῶ σοι τὸν πελάγιον ἐπόμνυμι καὶ τοὺς ἄλλους\nἐναλίους θεούς, ἦ μὴν αὐτόν τέ σε ὡς ἀδελφὸν\nπαῖδάς τε τοὺς σοὺς ἴσα καὶ παισὶν ὁρᾶν τοῖς ἐμοῖς.\nἥκω δήσοι φράσων ἐγειρόμενόν τι πρᾶγμα ἀνιαρὸν μέν,\n\n\nἀλλ̓ ἐμοί τε σιωπῆσαι ἀθέμιτον ἑστίας ὑμῖν τῆς αὐτῆς\nκεκοινωνηκότι, σοί τε γνῶναι πάντως ἀναγκαῖον. ναυλοχεῖ\nτὴν ὁλκάδα τὴν Φοίνισσαν πειρατικὸν ἐργαστήριον,\nκατὰ τὴν περιπτύσσουσαν τῆσδε τῆς ἄκρας πλευρὰν\nὑποκαθήμενον, σκοποῖς ἀμοιβαδὸν τὸν ἔκπλουν τῆς\nνεὼς ἐπιτηρούμενον. ὅρα δὴ οὖν, φυλάττου, καὶ λογίζου\nτί ἂν ποιοίης: σοῦ γὰρ δὴ ἕνεκεν, μᾶλλον δὲ θυγατρὸς\nτῆς σῆς, τὸ οὕτως ἀπηνὲς ἔργον, ἐκείνοις δὲ σύνηθες,\nδιανοοῦνται. κἀγὼ πρὸς αὐτόν, σὲ μέν, ἔφην, ἀντὶ\nτούτων οἱ θεοὶ κατ̓ ἀξίαν: ἀμείψαιντο: πόθεν δὲ ὦ\nΤυρρηνὲ συνείληφας τὴν ἐπιβουλήν; καὶ ὅς, ἀπὸ τῆς\nτέχνης, ἔφη, τοῖς ἀνδράσι γνωρίζομαι, καὶ ὄψον αὐτοῖς\nπροσκομίζων πλέον ἢ παρὰ τῶν ἄλλων τὸ τίμημα κομίζομαι.\nτῇ προτεραίᾳ δὴ κύρτους ἀναλεγομένῳ μοι περὶ\nτοὺς κρημνοὺς ἐντυχὼν ὁ λῄσταρχος, πότε ἄρα οἱ Φοίνικες\nἐξορμήσειν μέλλουσιν, εἴ γε πέπυσαι, διηρώτα.\nκἀγὼ συνιεὶς τὴν ἐνέδραν τοῦ ἐρωτήματος, τὸ μὲν ἀκριβές,\nἔφην, ὦ Τραχῖνε, οὐκ ἔχω λέγειν, εἰς ἔαρ δὲ πρῶτον\nἡγοῦμαι αὐτοὺς ἀφορμήσειν. ἆῤ οὖν, ἔφη, καὶ ἡ\nκόρη αὐτοῖς ἡ παρὰ σοὶ καταγομένη συμπλεύσεται; ἄδηλον\nμέν, εἶπον: ἀλλὰ τί πολυπραγμονεῖς; ὅτι αὐτῆς,\nἔφη, ἐρῶ μανικῶς, ἅπαξ θεασάμενος: οὐ γὰρ οἶδα προστυχὼν\nτοιούτῳ κάλλει, πολλὰς καὶ ταῦτα καὶ οὐκ ἐξώρους\nαἰχμαλώτους ᾑρηκώς. ὑπαγόμενος οὖν αὐτὸν ὥστε\nπᾶν ἀναπτύξαι τὸ βούλευμα, τί οὖν, ἔφην, δεῖ σε συμπλέκεσθαι\nτοῖς Φοίνιξιν, ἀλλὰ μὴ ἀναιμωτὶ καὶ πρὸ τῆς\nθαλάσσης ἔχειν, ἐκ τῆς οἰκίας ἁρπάσαντα τῆς ἐμῆς; σώζεται\nκαὶ παρὰ λῃσταῖς, ἔφη, τὶ συνειδὸς καὶ πρὸς τοὺς\nγνωρίμους φιλάνθρωπον. σοῦ τε οὖν φείδομαι, μὴ\nπραγμάτων πειραθείης τοὺς ξένους ἐπιζητούμενος: ἐγώ\nτε δἰ ἑνὸς ἔργου δύο τὰ μέγιστα βούλομαι κτήσασθαι,\nτόν τε πλοῦτον τῆς νεὼς καὶ τὸν γάμον τῆς κόρης, ὧν\n\n\nθατέρου πάντως ἔστιν ἀποτυχεῖν κατὰ γῆν ἐγχειροῦντα\nτὴν πρᾶξιν. καὶ ἄλλως οὐδὲ ἀκίνδυνον εἴ τι τούτων\nγένοιτο πλησίον τῆς πόλεως, ἐκ τοῦ παραχρῆμα τῆς τε\nαἰσθήσεως καὶ τῆς ἐπιδιώξεως ἐσομένης. πολλὰ δὴ τῆς\nσυνέσεως αὐτὸν ἐπαινέσας, ἐκείνου μὲν ἀπηλλαττόμην,\nσοὶ δὲ καταμηνύων τὴν σκευωρουμένην πρὸς τῶν ἀλαστόρων\nἐπιβουλήν, ἱκετεύω φροντίδα ποιεῖσθαι τοῦ\nσαυτόν τε καὶ τοὺς σεαυτοῦ διασώζειν.\nἀπῄειν κατηφὴς τούτων ἀκούσας, καὶ παντοίας\nἔστρεφον παῤ ἐμαυτῷ βουλάς, ἕως ἐκ ταὐτομάτου μοι\nπάλιν ἐντυχὼν ὁ ἔμπορος καὶ περὶ τῶν αὐτῶν διαλεγόμενος\nσκέμματός τινος ἐνδόσιμον παρεῖχεν. ἀποκρύπτων\nγὰρ τῶν παρὰ τοῦ Τυρρηνοῦ μηνυθέντων ἅπερ\nἐβουλόμην, ἐκεῖνο μόνον τὸ μέρος ἐξέφαινον, ὡς ἁρπάσαι\nτις τῶν ἐγχωρίων διανοεῖται τὴν κόρην, πρὸς ὃν\nοὐκ ἔστιν ἀξιόμαχος ἀντιτάξασθαι. ἐγὼ δὲ σοὶ μᾶλλον\nἄν, ἔφην, ἑλοίμην αὐτὴν κατεγγυῆσαι διά τε τὴν προϋπάρχουσαν\nγνῶσιν διά τε τὴν περιουσίαν, καὶ πρὸ πάντων\nὅτι τὴν ἡμετέραν οἰκεῖν, εἰ τοῦ γάμου τύχοις,\nἔφθης ἐπαγγελλόμενος: ὥστε εἴ σοι πάντως φίλον,\nσπουδαστέον ἡμῖν τὸν ἐνθένδε ἀπόπλουν, πρίν τι καὶ\nπρὸς τὸ ἀκούσιον προληφθῆναι παθόντας. ὑπερήσθη\nτούτων ἀκούσας, καὶ εὖ γε ὦ πάτερ ἔφη, καὶ ἅμα ἐφίλει\nπροσιὼν τὴν κεφαλήν. ἐπυνθάνετό τε πότε ἀνάγεσθαι\nκελεύοιμι: καὶ γὰρ εἰ μηδέπω τῆς ὥρας εἶναι τὰ\nπλόιμα, ἀλλ̓ ὑπάρχειν μεταστησαμένους εἰς ἕτερον ὅρμον\nἐπιβουλῆς τε ἐκτὸς γενέσθαι τῆς ὑπονοουμένης καὶ\nτὸ ἀκριβὲς τοῦ ἔαρος περιμεῖναι. οὐκοῦν, ἔφην, εἰ δὴ\nμέλλει τὸ ἐμὸν ἰσχύειν πρόσταγμα, τῆς ἐρχομένης ἂν\nβουλοίμην ἀποπλεῦσαι νυκτός. καὶ ὃ μέν οὕτω γενήσεται\nεἰπὼν ἀπεχώρει, ἐγὼ δὲ οἴκαδε ἐλθὼν πρὸς μὲν\nτὸν Τυρρηνὸν οὐδὲ ἕν, πρὸς δὲ τοὺς παῖδας ἔφραζον\n\n\nὡς μεθ̓ ἑσπέραν βαθεῖαν αὖθις ἐπιβαίνειν δεήσει τῆς\nὁλκάδος. τῶν δὲ τὸ αἰφνίδιον θαυμαζόντων καὶ τὴν αἰτίαν\nπυνθανομένων, ὑπερεθέμην εἰσαῦθις ἐρεῖν, νῦν\nδὲ οὕτω πραχθῆναι συμφέρειν ἔλεγον.\nἐπεὶ δὲ δείπνου πρὸς ὀλίγον μεταλαβόντες εἰς ὕπνον\nἐτράπημεν, ὄναρ μοί τις πρεσβύτης ἐφαίνετο, τὰ μὲν\nἄλλα κατεσκληκώς, ἐπιγουνίδα δὲ λείψανον τῆς ἐφ̓ ἡλικίας\nἰσχύος ἀνεσταλμένου τοῦ ζώματος ὑποφαίνων, κυνῆν\nμὲν τῆς κεφαλῆς ἐπικείμενος, ἀγχίνουν δὲ ἅμα καὶ\nπολύτροπον περισκοπούμενος, καὶ οἷον ἐκ πληγῆς τινὸς\nμηρὸν σκάζοντα παρέλκων. πλησιάσας δή μοι καὶ σεσηρός\nτι μειδιάσας, ὦ θαυμάσιε, ἔφη, σὺ δὴ μόνος ἐν\nοὐδενὸς λόγου μέρει τέθεισαι τὰ καθ̓ ἡμᾶς, ἀλλὰ πάντων\nὅσοι δὴ τὴν Κεφαλλήνων παρέπλευσαν, οἶκόν τε\nτὸν ἡμέτερον ἐπισκεψαμένων καὶ δόξαν γνῶναι τὴν\nἡμετέραν ἐν σπουδῇ θεμένων, αὐτὸς οὕτως ὀλιγώρως\nἔσχηκας ὡς μηδὲ τοῦτο δὴ τὸ κοινὸν προσειπεῖν, ἐκ γειτόνων\nκαὶ ταῦτα οἰκοῦντα. τοιγάρ τοι τούτων ὑφέξεις\nοὐκ εἰς μακρὰν τὴν δίκην καὶ τῶν ὁμοίων ἐμοὶ παθῶν\nαἰσθήσῃ, θαλάττῃ τε ἅμα καὶ γῇ πολεμίοις ἐντυγχάνων.\nτὴν κόρην δὲ ἣν ἄγεις, παρὰ τῆς ἐμῆς γαμετῆς πρόσειπε:\nχαίρειν γὰρ αὐτῇ φησί, διότι πάντων ἐπίπροσθεν\nἄγει τὴν σωφροσύνην, καὶ τέλος αὐτῇ δεξιὸν εὐαγγελίζεται.\nἀνηλάμην ὑπὸ τῆς ὄψεως παλλόμενος. καὶ τοῦ\nΘεαγένους ὅ τι πέπονθα ἐρομένου, τάχα, ἔφην, ὠψίσθημεν\nτῆς ἀναγωγῆς, καὶ τεθορύβημαι ἀφυπνίσας\nπρὸς τὴν ἔννοιαν. ἀλλ̓ αὐτός τε ἀνίστω καὶ τὰ ὄντα\nσυσκευάζου, τὴν Χαρίκλειάν τε ἐγὼ μετελεύσομαι.\nπαρῆν ἡ παῖς ἐμοῦ τοῦτο σημήναντος. καὶ ὁ Τυρρηνὸς\nαἰσθόμενος διανέστη καὶ τὸ γινόμενον ἐπυνθάνετο.\nκἀγώ, τὸ μὲν γινόμενόν ἐστιν, ἔλεγον, ἡ σὴ συμβουλή:\nδιαδρᾶναι πειρώμεθα τοὺς ἐπιβουλεύοντας. σὺ δὲ αὐτός\n\n\nτε σώζοιο πρὸς τῶν θεῶν, ἀνδρῶν βέλτιστος περὶ\nἡμᾶς γεγενημένος, καὶ τήνδε δίδου τελευταίαν χάριν:\nθῦε διαπλεύσας εἰς Ἰθάκην ὑπὲρ ἡμῶν Ὀδυσσεῖ, καὶ\nαἴτει τῆς μήνιδος ἀνεῖναι τῆς καθ̓ ἡμῶν, ἣν ἀγανακτεῖν,\nὡς παρεωραμένος, τῆσδέ μοι τῆς νυκτὸς ἐπιφανεὶς\nἐξηγόρευσεν. ἐπηγγέλλετο ποιήσειν οὕτω, καὶ\nἄχρι τῆς νεὼς παρέπεμπεν, ἐπιδακρύων τε πλεῖστα, καὶ\nτὸν πλοῦν ἡμῖν ἀπήμονά τε γενέσθαι καὶ κατὰ νοῦν\nἐπευχόμενος.\nτί δεῖ μηκύνοντα ἐνοχλεῖν; ἄρτι φωσφόρου διαλάμψαντος\nἀνηγόμεθα, πολλὰ μὲν τῶν ναυτῶν τὴν πρώτην\nἐναντιουμένων, τέλος δὲ πρὸς τοῦ Τυρίου τοῦ ἐμπόρου\nπεισθέντων, λῃστρικὴν προαγορευθεῖσαν ἔφοδον\nδιαδιδράσκειν εἰπόντος. καὶ ὃ μὲν ἐλάνθανε τὰ ὄντα\nὡς πλάσμα λέγων, ἡμεῖς δὲ πνεύμασι βιαίοις χρησάμενοι,\nζάλης τε ἀπροσμάχου καὶ κλύδωνος ἀφράστου πειραθέντες,\nἀπολέσθαι τε παρὰ μικρὸν ἐλθόντες, εἰς\nἄκραν τινὰ Κρητικὴν προσωκείλαμεν, τῶν τε πηδαλίων\nθάτερον ἀποβαλόντες καὶ τῆς κεραίας τὸ πλεῖστον συντρίψαντες.\nἐδόκει οὖν, ἐπισκευῆς τε ἕνεκεν τῆς ὁλκάδος\nκαὶ ἡμῶν αὐτῶν ἀναλήψεως, ἡμέρας τινὰς ἐπιμεῖναι\nτῇ νήσῳ. καὶ τούτων οὕτω γενομένων, ὁ πλοῦς\nἡμῖν αὖθις παρηγγέλλετο πρώτην ἡμέραν τῆς σεληναίας\nμετὰ τὴν πρὸς ἥλιον σύνοδον ἐπιλαμπούσης. καὶ ἀναχθέντες\nἤδη ζεφύρων ἐαρινῶν ὑπηχούντων ἐφερόμεθα\nνύκτα τε καὶ ἡμέραν, ἐπὶ τὴν Λιβύων γῆν τοῦ κυβερνήτου\nτὴν ὁλκάδα χειραγωγοῦντος. ἔφασκε γὰρ ἐνδέχεσθαι\nμὲν εὐθυβόλως καὶ διαμπὰξ περαιωθῆναι τὸ πέλαγος\nτοῦ πνεύματος ἐπιτρέποντος, ἐπείγεσθαι δὲ λαβέσθαι\nτινὸς ἠπείρου καὶ ὅρμου, πειρατικὸν εἶναι τὸ\nἐκ πρύμνης ἀναφαῖνον ἀκάτιον ὑφορώμενος. ἐξ οὗ γάρ,\nἔφη, τῆς Κρητικῆς ἤραμεν ἄκρας, ἕπεται κατ̓ ἴχνος\n\n\nκαὶ ἀπαραλλάκτως μεταθέει τὸν ἡμέτερον πλοῦν, ὥσπερ\nτῆς αὐτῆς ὁρμῆς ἐξηρτημένον: ἐφώρασά τε πολλάκις\nσυμπαραφερόμενον, ἐμοῦ τὴν ναῦν ἐξεπίτηδες ἔστιν\nὅτε τοῦ εὐθέος. παρατρέποντος.\nτούτων οἳ μὲν ἐδήχθησαν εἰρημένων, καὶ πρὸς ἄμυναν\nεὐτρεπίζεσθαι παρῄνουν: οἳ δὲ ὀλιγώρως εἶχον,\nἔθος εἶναι φάσκοντες ἐν τοῖς πελάγεσιν ἕπεσθαι ταῖς\nὑπερόγκοις ναυσὶ τὰς βραχυτέρας, ὥσπερ ὑπὸ πλείονος\nἐμπειρίας ὁδηγουμέναις. ἔτι τούτων ἐπὶ θάτερα γυμναζομένων,\nἦν μὲν ἤδη τῆς ἡμέρας ὅτε ἀρότρου βοῦν\nἐλευθεροῖ γηπόνος, ὁ δὲ ἄνεμος τῆς ἄγαν φορᾶς ὤκλαζε,\nκαὶ κατ̓ ὀλίγον ἐνδιδοὺς ἄπρακτός τε καὶ μαλακὸς τοῖς\nἱστίοις ἐνέπιπτε, καὶ σοβῶν μᾶλλον ἢ προωθῶν τὴν\nὀθόνην τέλος καὶ εἰς γαλήνην ἐξενικήθη, καθάπερ τῷ\nἡλίῳ συγκαταδυόμενος, ἢ ἀληθέστερον εἰπεῖν, τοῖς\nἐπιδιώκουσιν ὑπηρετούμενος. οἱ γὰρ κατὰ τὴν ἄκατον,\nἕως μὲν ἡμῖν ὁ πλοῦς ὑπήνεμος ἠνύετο, μακρῷ τῆς ὁλκάδος,\nὡς τὸ εἰκός, ἀπελείποντο, μείζοσι τοῖς ἱστίοις\nπλέον τὸ πνεῦμα δεχομένης: ἐπειδὴ δὲ τὴν θάλασσαν\nἐστόρεσεν ἡ γαλήνη καὶ τὰς κώπας ἡ χρεία παρεκάλει,\nθᾶττον ἡμῖν ἢ ὥστε εἰπεῖν ἐπέστησαν, ἅτε οἶμαι πρόσκωποί\nτε πάντες οἱ ἐμπλέοντες, καὶ κοῦφον ἀκάτιον καὶ\nπρὸς εἰρεσίαν εὐπειθέστερον ἐλαύνοντες.\nἤδη δὲ πλησιαζόντων ἀνέκραγέ τις τῶν συνεμβεβηκότων\nἀπὸ τῆς Ζακυνθίων, τοῦτο ἐκεῖνο, ἄνδρες, ἀπολώλαμεν:\nπειρατικὸς ὁ στόλος: Τραχίνου γνωρίζω τὴν\nἄκατον. ἐσείσθη πρὸς τὴν ἀγγελίαν ἡ ὁλκάς, ἔν τε γαλήνῃ\nκλύδωνος ἐμπέπληστο, θορύβοις ὀλολυγμοῖς διαδρομαῖς\nκαταιγιζομένη, τῶν μὲν εἰς τὰ κοῖλα τῆς νεὼς\nκαταδυομένων, τῶν δὲ πρὸς μάχην ἐπὶ τῶν ἰκρίων ἀλλήλοις\nπαρακελευομένων, τῶν δὲ εἰς τὸ σκάφος τὸ ὑπηρετικὸν\nἅλλεσθαι καὶ διαδρᾶναι βουλευομένων, ἕως ἐν\n\n\nτῷ μέλλειν καὶ ἄκοντας αὐτοὺς προλαβὼν ἔστησεν ὁ\nπόλεμος, τῷ προστυχόντι πρὸς ἄμυναν ὁπλίσας. ἐγὼ\nδὲ καὶ ἡ Χαρίκλεια τῷ Θεαγένει περιφύντες ὅλον ἐνθουσιῶντα\nπρὸς τὴν μάχην καὶ ζέοντα μόλις ἐπείχομεν, ἣ\nμὲν ἵνα μηδὲ παρὰ τὸν θάνατον, ὡς ἔφασκε, χωρίζοιτο,\nξίφει δὲ ἑνὶ καὶ πληγῇ μιᾷ τοῦ πάθους ὁμοίου κοινωνήσειεν,\nἐγὼ δὲ ὡς Τραχῖνον εἶναι τὸν ἐπιόντα ἔγνων,\nσυνοῖσον πρὸς τὰ μέλλοντά τι προμηθούμενος. ὅπερ δὴ\nκαὶ γενέσθαι συνέβη. πλησιάσαντες γὰρ οἱ λῃσταὶ καὶ\nἐγκάρσιοι παρελαύνοντες, ἀποπειρώμενοί τε εἴ πως\nἀναιμωτὶ γένοιντο ἐγκρατεῖς τῆς ὁλκάδος, ἔβαλλον μὲν\nοὐδέπω, τοῖς δὲ εἰς κύκλον περίπλοις οὐδαμοῦ προβαίνειν\nἐπέτρεπον, ἐῴκεσάν τε πολιορκοῦσι καὶ τὴν ναῦν\nἐξ ὁμολογίας ἑλεῖν ἐσπουδακόσι. καὶ ὦ δυσδαίμονες\nἔφασαν, τί δή ποτε μαίνεσθε, καὶ πρὸς οὕτως ἄμαχον\nκαὶ ὑπερφέρουσαν ἰσχὺν ἐναντίας αἰρόμενοι χεῖρας προῦπτον\nἀναρριπτεῖτε θάνατον; ἔτι φιλανθρωπευόμεθα\nὑμᾶς: ἐπιτρέπομεν εἰς τὸ ἐφόλκιον εἰσβῆναι καὶ σώζειν\nἑαυτούς, εἰ βούλεσθε. οἳ μὲν ταῦτα προύτεινον, οἳ δὲ\nἐπὶ τῆς ὁλκάδος, ἕως μὲν ἀκίνδυνον μάχην καὶ πόλεμον\nἀναίμακτον ἠγωνίζοντο, θρασεῖς τε ἦσαν καὶ οὐκ ἂν\nἔφασαν ἐκστῆναι:\nἐπεὶ δέ τις τῶν λῃστῶν ὁ τολμηρότατος\nἐναλόμενος εἰς τὴν ναῦν, καὶ παίων τῷ ξίφει τοὺς\nπροστυχόντας, φόνῳ καὶ θανάτῳ κρίνεσθαι τὸν πόλεμον\nἐδίδαξεν, ἐφήλαντο δὲ καὶ οἱ λοιποὶ πάντες, τότε\nδὴ μετεμέλοντο οἱ Φοίνικες, καὶ προσπεσόντες ἀπέχεσθαι\nσφῶν ἱκέτευον ἐφ̓ ᾧ τε τὰ προσταχθησόμενα ποιήσειν.\nοἳ δέ, καίπερ ἤδη φονῶντες ʽαἵματος γὰρ ὄψις\nφρονήματος γίνεται στόμωσισ̓, ἐκ προστάγματος τοῦ\nΤραχίνου παῤ ἐλπίδα πᾶσαν ἐφείδοντο τῶν ὑποπεσόντων.\nἐγίνετο δὲ ἄσπονδος ἐκεχειρία καὶ πόλεμος ἔργοις\nὁ χαλεπώτατος, εἰρήνης ὀνόματι νόθῳ παραλυόμενος,\n\n\nσυνθήκης βαρυτέρας πλέον ἢ τῆς μάχης ὁριζομένης:\nσὺν ἑνὶ γὰρ χιτωνίσκῳ τῆς ὁλκάδος ἐξίστασθαι\nπροηγορεύετο, καὶ θάνατος τῷ παραβαίνοντι διηπειλεῖτο.\nἀλλ̓ ἔστιν, ὡς ἔοικεν, ἀνθρώποις ψυχὴ πάντων\nπροτιμότερον: δἰ ἣν καὶ τότε οἱ Φοίνικες ἐλπίδος πλούτου\nτῆς νεὼς ἀποσυλώμενοι, καθάπερ οὐ στερούμενοι\nκερδαίνειν δὲ μέλλοντες, ὅστις πρότερος τὸν ἕτερον\nφθάσας ἐπιβαίη τοῦ σκάφους ἠπείγοντο, θᾶττον ἐν τῷ\nβεβαίῳ τοῦ περιεῖναι γενέσθαι πᾶς τις ἁμιλλώμενος.\nἐπεὶ δὲ καὶ ἡμεῖς τῷ δόγματι πειθόμενοι παρῄειμεν,\nὁ Τραχῖνος τῆς Χαρικλείας ἐπιλαβόμενος, οὐδέν, ἔφη,\nπρὸς σὲ ὅδε ὁ πόλεμος, ὦ φιλτάτη, ἀλλὰ διὰ σὲ γεγένηται\nκαὶ σοὶ πάλαι καὶ ἐξ οὗ γε ἀπολελοίπατε τὴν Ζακυνθίων\nἕπομαι, τοσοῦτον ἕνεκα σοῦ καὶ πέλαγος καὶ κίνδυνον\nἀναδεξάμενος. ὥστε θάρσει, καὶ ἴσθι δέσποινα\nσὺν ἡμῖν τῶνδε ἁπάντων ἐσομένη. ταῦτα ἐκεῖνος μὲν\nἔλεγεν, ἣ δέ ʽἔστι γάρ τι χρῆμα σοφώτατον, καιρὸν διαθέσθαι\nδραστήριος, ἅμα δέ τι καὶ τῆς ἐμῆς ὑποθήκης\nἀνύουσἀ τὸ κατηφὲς τῶν περιεστηκότων τοῦ βλέμματος\nἀποσκευασαμένη καὶ πρὸς τὸ ἐπαγωγότερον ἐκβιασαμένη,\nἀλλὰ θεοῖς μέν, ἔφη, χάρις τοῖς τὰ φιλανθρωπότερα\nπερὶ ἡμῶν ἐπὶ νοῦν τὸν σὸν ἄγουσιν, εἰ δὲ\nβούλει με τῷ ὄντι θαρροῦσαν καὶ ἔχειν καὶ μένειν,\nπρώτην, ἔφη, δίδου ταύτην αἴσθησιν τῆς σῆς εὐνοίας:\nἀδελφὸν τουτονὶ τὸν ἐμὸν καὶ πατέρα περίσωζε, μηδὲ\nἐπίτρεπε τὴν ναῦν ἀπολιπεῖν, ὡς οὐκ ἔστιν ὅπως βιώσομαι\nτούτων χωριζομένων. καὶ ἅμα λέγουσα τοῖς γόνασι\nπροσέπιπτε, καὶ εἴχετο ἐπὶ πλεῖστον ἱκετεύουσα,\nτοῦ Τραχίνου ταῖς περιπλοκαῖς ἐντρυφῶντος καὶ τὴν\nὑπόσχεσιν ἐπίτηδες παρέλκοντος. ὡς δὲ ὑπό τε τῶν\nδακρύων πρὸς οἶκτον ἤγετο καὶ ὑπὸ τῶν βλεμμάτων\nπρὸς τὸ ὑπήκοον ἐδουλοῦτο, τὴν κόρην ἀναστήσας, τὸν\n\n\nμὲν ἀδελφόν, ἔφη, δωροῦμαί σοι καὶ μάλα χαίρων ʽὁρῶ\nγὰρ νεανίσκον ἀνδρίας ἀνάμεστον καὶ βίῳ τῷ ἡμετέρῳ\nσυντελεῖν ἐπιτήδειον̓, ὅδε δὲ ὁ πρεσβύτης ἄχθος μὲν\nτὴν ἄλλως, εἰς δὲ χάριν μόνην τὴν σὴν παρέστω.\nτούτων καὶ λεγομένων καὶ γινομένων, ὁ μὲν ἥλιος\nἀκριβῶς εἰς δυσμὰς περιελθὼν τὸ μεταίχμιον ἡμέρας καὶ\nνυκτὸς. σκιόφως ἀπετέλεσεν, ἡ θάλασσα δὲ αἰφνίδιον\nἐτραχύνετο, τάχα μὲν τροπὴν ἐκ τοῦ καιροῦ λαβοῦσα,\nτάχα δέ που καὶ τύχης τινὸς βουλήματι μεταβληθεῖσα,\nκαὶ βόμβος ἀνέμου κατιόντος ἠκούετο, καὶ ὅσον οὔπω\nπνεῦμα λάβρον τε καὶ βίαιον αὐτόθεν ἐμπεσὸν ἀπροσδοκήτου\nθορύβου τοὺς λῃστὰς ἐνεπεπλήκει, τὴν μὲν\nἰδίαν ἄκατον ἀπολιπόντας, κατὰ δὲ τὴν ὁλκάδα πρὸς\nτῇ διαρπαγῇ τοῦ φόρτου καταληφθέντας, ὅπῃ τε χρήσονται\nτῷ μεγέθει τῆς νεὼς ἀπείρως ἔχοντας. τοιγάρτοι\nπᾶν μὲν ναυτιλίας μέρος ὑπὸ τοῦ προστυχόντος ἐσχεδιάζετο,\nτέχνην δὲ ἄλλος ἄλλην αὐτοδίδακτος ἐθρασύνετο,\nτῶν μὲν τὰ ἱστία τεταραγμένως ἀνιμώντων, τῶν\nδὲ τοὺς κάλως ἀπείρως κατανεμόντων: καὶ ὃ μέν τις\nτὴν πρῷραν ἀδοκίμαστος ἐκληροῦτο, ὃ δὲ τὴν πρύμναν\nεἶχε καὶ τοὺς αὐχένας. οὐχ ἥκιστα γοῦν ἡμᾶς εἰς τὸν\nἔσχατον τῶν κινδύνων ἐνέβαλεν οὐ τὸ βίαιον τοῦ κλύδωνος\nʽοὔπω γὰρ ὁλοσχερῶς ἐτετάρακτὀ ἀλλὰ τὸ ἄτεχνον\nτοῦ κυβερνῶντος, ἀντισχόντος μὲν ἐφ̓ ὅσον ἡμερινοῦ\nφωτὸς ἀπαύγασμα περιέλαμπεν, ἀπειπόντος δὲ\nτοῦ σκότους ἐκνικήσαντος. ἤδη δὲ βαπτιζομένων καὶ\nκαταδῦναι μικρὸν ἀπολειπόντων, ἐπεχείρουν τὴν πρώτην\nἔνιοι τῶν λῃστῶν εἰς τὴν ἰδίαν αὐτῶν μετεισβαίνειν\nἄκατον, ἔπειτα ἐπεῖχον, ὑπό τε τοῦ κλύδωνος ἐκκρουόμενοι\nκαὶ τοῦ Τραχίνου πείθοντος ὡς μυρίοις\nσκάφεσιν εὐπορωτέροις ἐξέσται γενέσθαι τὴν ὁλκάδα\nκαὶ τὸν ἐνόντα πλοῦτον διασώζουσι. καὶ τέλος καὶ τὸ\n\n\nκαλώδιον ἐξ οὗ τῆς νεὼς ἤρτητο διέκοψεν, ἄλλον χειμῶνα\nτοῦτον ἐφέλκεσθαι σφᾶς διατεινόμενος, καὶ ἅμα\nκαὶ τοῦ μέλλοντος ἀσφαλοῦς προνοεῖν ὑφηγούμενος:\nεἶναι γὰρ ὕποπτον ἀμφοτέραις προσπλεῦσαί ποι ταῖς\nναυσί, τῶν ἐμπλευσάντων θατέρᾳ πάντως ἐπιζητηθησομένων.\nἐδόκει τε εἶναι πιθανὸς καὶ δυοῖν δἰ ἑνὸς τὸ\nπαρὸν εὐδοκιμεῖν, βραχείας ῥαστώνης αἰσθομένων ἐξ\nοὗ τὴν ἄκατον ἐχώρισεν, οὐ μὴν παντάπασι τῶν δεινῶν\nἀπαλλαγέντων, ἀλλὰ τρικυμίαις τε ἐπαλλήλοις\nἐλαυνομένων καὶ πολλὰ τῆς νεὼς ἀποβαλλόντων καὶ\nκινδύνου πᾶν εἶδος ὑφισταμένων, ἕως ἐκείνης τε τῆς\nνυκτὸς μόλις διαδραμούσης καὶ πρὸς τῆς ἐχομένης ἡμέρας\nπερὶ δείλην ἀκτῇ τινὶ κατὰ τὸ στόμιον τοῦ Νείλου\nτὸ Ἡρακλεωτικὸν προσωκείλαμεν καὶ γῆς Αἰγυπτίας\nἀβουλήτως οἱ δυσδαίμονες ἐπιβαίνομεν, οἱ μὲν ἄλλοι\nχαίροντες, ἡμεῖς δὲ ἀνιώμενοι, καὶ πολλὰ τῆς σωτηρίας\nτὴν θάλατταν ὀνειδίζοντες ὡς ἀνυβρίστου θανάτου\nφθονήσασαν καὶ φοβερωτέρᾳ γῇ καὶ προσδοκίᾳ\nπαραδοῦσαν, ἀθέσμοις βουλήμασι λῃστῶν ἐκκειμένους.\nοἷα γὰρ καὶ ἐπεχείρουν, οὔπω σχεδὸν τῆς γῆς ἐπιβεβηκότες\nοἱ ἀλιτήριοι. χαριστήρια δῆθεν Ποσειδῶνι θύειν\nβούλεσθαι φήσαντες, οἶνον μὲν Τύριον καὶ ἄλλ̓\nἄττα τῆς νεὼς ἐξεκόμιζον, βοσκήματα δὲ ἐκ τῶν πέριξ\nχωρίων τοὺς ὠνησομένους ἀπέστελλον, ἀργύριόν τε\nὅσον πλεῖστον ἐγχειρίσαντες, καὶ τίμημα τὸ πρῶτον\nαἰτούμενον διδόναι κελεύσαντες.\nὡς δὲ ἐκεῖνοί τε τάχιστα παρῆσαν, ὅλην προβάτων\nκαὶ συῶν ἀγέλην ἐλαύνοντες, οἵ τε κατὰ χώραν μείναντες\nὑποδεξάμενοι πυράν τε ἐξῆπτον καὶ τὰ θύματα δείραντες\nηὐτρέπιζον τὴν εὐωχίαν, ὁ Τραχῖνος ἰδίᾳ με καὶ\nτῶν ἄλλων εἰς ἀνήκοον παραλαβών, ὦ πάτερ, ἔφη, θυγατέρα\nτὴν σὴν ἐμαυτῷ γαμετὴν ἐμνηστευσάμην, καὶ\n\n\nτοὺς γάμους, ὡς ὁρᾷς, ἑστιᾶν μέλλω τήμερον, ἑορτῶν\nτὴν ἡδίστην θυσίᾳ τῇ τῶν θεῶν ἐπισυνάπτων. ὅπως\nοὖν μὴ αὐτός τε ἀνήκοος στυγνότερον συμποσιάζῃς, ἥ\nτε παῖς διὰ σοῦ μαθοῦσα δέξηται χαίρουσα τὸ ἐσόμενον,\nἐδικαίωσα προειπεῖν σοι τὴν ἐμαυτοῦ γνώμην, οὐ βεβαιωθῆναι\nπαρὰ σοῦ ταύτην βουλόμενος ʽἔχω γάρ μοι\nκατεγγυῶσαν τὸ βούλημα τὴν ἐξουσίαν̓ ἀλλ̓ αἴσιον\nἄλλως καὶ εὐπρεπὲς δοκιμάζων εὐπειθεστέραν ηὐτρεπίσθαι\nτὴν νύμφην, διὰ τοῦ φύντος προμαθοῦσαν τὸν\nγάμον. ἐπῄνουν τὰ εἰρημένα, καὶ χαίρειν ἐνεδεικνύμην,\nτοῖς τε θεοῖς χάριν ὁμολογεῖν ἥτις μεγίστη, τοῖς ἄνδρα\nτὸν δεσποτεύοντα τῆς θυγατρὸς ἀποφήνασιν.\nἀποχωρήσας τε μικρόν, καί τινα τῶν πρακτέων ἔννοιαν\nἐπ̓ ἐμαυτοῦ φροντίσας, ἐπανελθὼν ἱκέτευον σεμνότερον\nτελεσθῆναι τὰ δρώμενα, καὶ θάλαμον ἀποφῆναι τῇ\nκόρῃ τὴν ὁλκάδα, ἐπεισιέναι μηδένα μηδὲ διοχλεῖν κελεύσαντα,\nὡς ἂν καὶ κόσμου τοῦ νυμφικοῦ καὶ τῆς\nἄλλης τημελείας καὶ εὐπρεπείας ἐπιμεληθῆναι κατὰ καιρὸν\nἐγγένοιτο: καὶ γὰρ ἂν εἴη πάντων ἀτοπώτατον τὴν\nεὐγενείᾳ καὶ πλούτῳ κομῶσαν καὶ τὸ μέγιστον Τραχίνου\nγαμετὴν ἐσομένην μηδὲ ἀφ̓ ὧν ἔξεστιν ἁβρύνεσθαι,\nεἰ καὶ τὰ λαμπρότερα τῆς γαμηλίου πομπῆς ὁ καιρὸς\nἡμᾶς καὶ ὁ τόπος ἀφῄρηται. διεχεῖτο πρὸς ταῦτα ὁ Τραχῖνος,\nκαὶ χαίρων οὕτω πράξειν ἐπηγγέλλετο. καὶ προσέταξεν\nαὐτίκα πάντα κομισαμένους ὧν χρῄζοιεν, τοῦ\nλοιποῦ τῇ νηὶ μὴ πλησιάζειν. καὶ οἳ μὲν τὰ ἐντεταλμένα\nἔπραττον: ἐξεφόρουν τραπέζας κρατῆρας τάπητας παραπετάσματα,\nΣιδωνίων ἔργα χειρῶν καὶ Τυρίων, τἆλλα\nοἷς δεῖπνον ὑπηρετεῖται πάντα ἀφειδῶς, καὶ ἐπὶ τῶν\nὤμων ἀκόσμως ἐξετίθεντο, πλοῦτον ὃν πολλοὶ πόνοι καὶ\nφειδωλοὶ συνήθροισαν, ἀσώτῳ συμποσίῳ τῆς τύχης\nἐνυβρίσαι παραδούσης. ἐγὼ δὲ τὸν Θεαγένην παραλαβὼν\n\n\nκαὶ παρὰ τὴν Χαρίκλειαν ἐλθών, εὑρών τε δεδακρυμένην,\nὦ θύγατερ ἔφην, εἰωθότα μέν σοι καὶ οὐ\nξένα: θρηνεῖς δ̓ οὖν ὅμως ἃ καὶ πρότερον, ἤ τι καινότερον;\nἣ δὲ πάντα μὲν ἔφη, πρὸ πάντων δὲ τὰ προσδοκώμενα\nκαὶ τὴν ἐμοὶ Τραχίνου πολεμίαν εὔνοιαν, ἣν\nεἰκὸς ἐκείνῳ τὸν καιρὸν ἐπιτεῖναι: φιλεῖ γὰρ εὐημερία\nπαράλογος ὕβρεως ἔργα προκαλεῖσθαι. Τραχῖνος μὲν\nοὖν καὶ ὁ Τραχίνου στυγητὸς ἔρως οἰμώξεται, θανάτου\nμοι προλήψει περιγραφησόμενος: ἐμὲ δὲ ἥ τε σὴ ἔννοια\nκαὶ ἡ Θεαγένους, εἰ πρὸ τοῦ τέλους χωρισθήσομαι, πρὸς\nθρήνους κατήγαγε. τὰ ὄντα, ἔφην, εἰκάζεις: ὁ γὰρ\nΤραχῖνος εἰς γάμον τὸν αὑτοῦ τε καὶ σὸν ἀπὸ τῆς θυσίας\nμεταποιεῖ τὴν εὐωχίαν, ἐμοί τε ὡς πατρὶ τὴν βουλὴν\nἐξηγόρευσεν, εἰδότι μὲν αὐτοῦ καὶ πάλαι τὴν ἐπὶ\nσοὶ μανιώδη κίνησιν, ἐξ ὧν ὁ Τυρρηνός μοι κατὰ τὴν\nΖακυνθίων διείλεκτο, σιωπῶντι δὲ πρὸς ὑμᾶς, ὡς ἂν\nτοῖς μέλλουσιν ἀλγεινοῖς μὴ προκάμνοιτε τὰς γνώμας,\nἐνδεχόμενον καὶ διαδρᾶναι τὴν ἐπιβουλήν. ἐπεὶ δὲ ὦ\nπαῖδες πρὸς τοῦτο μὲν ὁ δαίμων ἀντέπραξεν, ἐν αὐτοῖς\nδὲ τοῖς δεινοῖς ἐμβεβήκαμεν, φέρε τι γενναῖον καὶ ἀπότομον\nἐγχειρήσαντες ὁμόσε τῇ ἀκμῇ τοῦ κινδύνου χωρήσωμεν,\nἢ τὸ εἶναι γενναίως καὶ ἐλευθέρως κατορθώσαντες,\nἢ τὸ τεθνάναι σωφρόνως καὶ ἀνδρείως\nκερδήσαντες.\nὡς δὲ ποιήσειν ὅ τι ἂν κελεύω καθυπέσχοντο, ὑποθέμενος\nτὸ πρακτέον ἐκείνους μὲν ἀπολείπω διασκευαζομένους,\nἐπὶ δὲ τὸν δευτερεύοντα Τραχίνου λῃστήν\nʽἐκαλεῖτο δέ, οἶμαι, Πέλωροσ̓ ἀφικόμενος ἔχειν τι φράζειν\nαὐτῷ κερδαλεώτατον ἔλεγον. ἐκείνου δὲ ἑτοίμως\nὑπακούσαντος καὶ οὗ μηδεὶς ἀκροάσεται παραγαγόντος,\nἀκούοις ἄν, ἔφην, ὦ τέκνον, ἐπιτετμημένως: τὸ\nγὰρ στενὸν τοῦ καιροῦ πολυλογίαν οὐκ ἐπιδέχεται. ἐρᾷ\n\n\nσου θυγάτηρ ἡ ἐμή. καὶ θαυμαστὸν οὐδέν: ἡττήθη\nτοῦ βελτίονος. ὑφορᾶται δὲ τὸν λῄσταρχον ὡς εἰς γάμον\nπαρασκευάζοντα τὸ συμπόσιον: καὶ γάρ τι καὶ τοιοῦτο\nἐνέφηνεν, εὐπρεπέστερον αὐτὴν κοσμηθῆναι\nπροστάξας. ὅρα δὴ πῶς ἂν τοῦτο διακρούσαιο καὶ σαυτῷ\nμᾶλλον τὴν παῖδα περιποιήσαιο: φησὶ γὰρ ἀποθανεῖσθαι\nπρότερον ἢ Τραχίνῳ γαμηθήσεσθαι. καὶ ὃς\nθάρσει ἔφη: πάλαι γάρ τοι καὶ αὐτὸς τῇ κόρῃ προσπεπονθὼς\nἐφοδίου λαβέσθαι τινὸς ηὐχόμην, ὥστε ἢ παραχωρήσει\nμοι Τραχῖνος ἑκὼν εἰς τὰ πρωτεῖα τῆς νύμφης,\nἃ χρεωστοῦμαι προεμβάτης τῆς ὁλκάδος γεγονώς, ἢ πικρόγαμος\nἔσται, πρὸς τῆσδε τῆς δεξιᾶς ἃ προσήκει παθών.\nἀπέτρεχον τούτων ἀκούσας ὡς μή τινα ἐγγενέσθαι\nὑπόνοιαν, καὶ τοὺς παῖδας ἥκων ἐθάρρυνον, ὁδῷ\nβαδίζειν τὴν σκέψιν εὐαγγελιζόμενος.\nἐδειπνοῦμεν ὀλίγον ὕστερον. καὶ ὅτε διαβεβρεγμένους\nἤδη καὶ πρὸς τὸ ὑβριστικώτερον παραφερομένους\nᾐσθόμην, ἠρέμα πρὸς τὸν Πέλωρον ʽἐκείμην δὲ αὐτοῦ\nπλησίον ἐπιτηδεύσασ̓ εἶδες, ἔφην, ὅπως ἡ κόρη κεκόσμηται;\nτοῦ δὲ οὐδαμῶς εἰπόντος, καὶ μὴν ἔξεστιν, εἶπον,\nἰδεῖν αὐτήν, εἰ λάθρᾳ παρέλθοις εἰς τὴν ναῦν:\nοἶσθα γὰρ ὡς καὶ τοῦτο διεκώλυσεν ὁ Τραχῖνος. αὐτὴν\nτὴν Ἄρτεμιν ὄψει προκαθημένην. ἀλλ̓ ὅπως τὸ παρὸν\nθεάσῃ σωφρόνως, μὴ σαυτῷ τε κἀκείνῃ θάνατον προξενήσῃς.\nὃ δὲ μηδὲν μελλήσας, ὥς τινος τῶν ἀναγκαίων\nἐπείγοντος, ἀνίσταται, καὶ λαθὼν εἰστρέχει τε εἰς τὴν\nὁλκάδα, καὶ ἰδὼν τὴν Χαρίκλειαν δάφνης τε φέρουσαν\nἐπὶ τῆς κεφαλῆς στέφανον καὶ χρυσοϋφεῖ στολῇ καταυγάζουσαν\nʽτὴν γὰρ ἐκ Δελφῶν ἱερὰν ἐσθῆτα ἠμφίεστο\nὡς ἢ νικητήριον ἢ ἐντάφιον ἐσομένην̓ καὶ τἆλλα περὶ\nαὐτὴν φαιδρυνόμενα καὶ σχῆμα παστάδος ἀπομιμούμενα,\nδιακαίεται, ὡς εἰκός, τῇ θέᾳ, πόθου τε ὁμοῦ καὶ\n\n\nζήλου προσπεσόντων. καὶ δῆλος ἦν αὐτόθεν ἐπανήκων\nἀπὸ τοῦ βλέμματος ἐμμανές τι διανοούμενος. οὔπω γὰρ\nσχεδόν τι κατακλινείς, ἐγὼ δέ, ἔφη, τὸ γέρας τὸ προεμβατήριον\nτίνος ἕνεκεν οὐχὶ κομίζομαι; ὅτι, ἔφη Τραχῖνος,\nοὐκ ᾔτησας. ἀλλ̓ οὐδὲ νέμησις οὐδέπω προυτέθη\nτῶν εἰλημμένων. καὶ ὅς, οὐκοῦν αἰτῶ τὴν κόρην τὴν\nαἰχμάλωτον. τοῦ Τραχίνου δέ παῤ αὐτὴν ὃ βούλει\nλάμβανε εἰπόντος, ὁ Πέλωρος ὑπολαβών, καταλύεις\nοὖν τὸν νόμον τὸν λῃστρικόν, ὃς τῷ πρώτῳ ἐπιβάντι\nνηὸς πολεμίας καὶ τὸν ὑπὲρ πάντων ἀγῶνα προκινδυνεύσαντι\nτὴν κατὰ βούλησιν ἐκλογὴν ἀπένειμεν. οὐ\nτοῦτον, εἶπεν ὁ Τραχῖνος, ὦ βέλτιστε, καταλύω, ἀλλ̓\nἑτέρῳ νόμῳ διισχυρίζομαι, τοὺς ὑπηκόους εἴκειν τοῖς\nἄρχουσι κελεύοντι. πέπονθα δή τι πρὸς τὴν κόρην, καὶ\nγαμετὴν ἐμαυτῷ λαμβάνων προτιμηθῆναι δικαιῶ: σὺ\nδὲ εἰ μὴ τὸ κελευόμενον πράττοις, οὐκ εἰς μακρὰν οἰμώξῃ,\nτῷδε τῷ κρατῆρι βαλλόμενος. ὁ δὲ Πέλωρος\nἀπιδὼν εἰς τοὺς παρόντας, ὁρᾶτε, ἔφη, τἀπίχειρα τῶν\nπόνων; οὕτω καὶ ὑμῶν ἕκαστος τοῦ γέρως ποτὲ στερηθήσεται\nκαὶ τοῦ τυραννικοῦ τούτου νόμου\nπειραθήσεται.\nτί ἦν ἰδεῖν τὸ ἐντεῦθεν, ὦ Ναυσίκλεις; θαλάττῃ\nπροσείκασας ἂν τοὺς ἄνδρας αἰφνιδίῳ σπιλάδι κατασεισθέντας:\nοὕτως ἄλογός τις ὁρμὴ πρὸς ἄφραστον αὐτοὺς\nἤγειρε τάραχον, ἅτε οἴνῳ καὶ θυμῷ κατόχους γεγενημένους.\nοἳ μὲν γὰρ ὡς τοῦτον οἳ δ̓ ὡς ἐκεῖνον\nἀποκλίναντες. οἳ μὲν αἰδεῖσθαι τὸν ἄρχοντα, οἳ δὲ μὴ\nκαταλύεσθαι τὸν νόμον ἐθορύβουν. καὶ τέλος ὁ μὲν Τραχῖνος\nἐπανετείνετο ὡς τῷ κρατῆρι πατάξων τὸν Πέλωρον,\nὃ δέ ʽπροπαρεσκεύαστο γάῤ ἐγχειριδίῳ φθάνει\nδιελαύνων τὸν μαζόν. καὶ ὃ μὲν ἔκειτο καιρίᾳ βεβλημένος,\nτοῖς λοιποῖς δὲ ἄσπονδος ἐκτέτακτο πόλεμος,\n\n\nἔπαιόν τε συμπεσόντες ἀλλήλους ἀφειδῶς, οἳ μὲν ὡς\nἐπαμύνοντες τῷ ἄρχοντι, οἳ δὲ ὡς τοῦ Πελώρου σὺν τῷ\nδικαίῳ προασπίζοντες. καὶ ἦν οἰμωγὴ μία ξύλοις λίθοις\nκρατῆρσι δαλοῖς τραπέζαις βαλλόντων καὶ βαλλομένων.\nἐγὼ δὲ ὡς πορρωτάτω χωρίσας ἐμαυτόν, ἐπί\nτινος λόφου θέαν ἀκίνδυνον ἐμαυτῷ κατένεμον. οὐ\nμὴν οὐδὲ Θεαγένης ἀπόλεμος ἦν, οὐδὲ ἡ Χαρίκλεια. τὰ\nγὰρ συγκείμενα πράττοντες, ὃ μὲν ξιφήρης θατέρῳ τὰ\nπρῶτα μέρει συνεμάχει, παντάπασιν ἐνθουσιῶντι προσεοικώς,\nἣ δὲ ὡς συνερρωγότα τὸν πόλεμον εἶδεν, ἀπὸ\nτῆς νεὼς ἐτόξευεν εὔσκοπά τε καὶ μόνου τοῦ Θεαγένους\nφειδόμενα. καὶ ἔβαλλεν οὐ καθ̓ ἓν τῆς μάχης μέρος,\nἀλλ̓ ὅντινα πρῶτον ἴδοι, τοῦτον ἀνήλισκεν, αὐτὴ μὲν\nοὐχ ὁρωμένη, ἀλλὰ ῥᾳδίως πρὸς τὴν πυρκαϊὰν τοὺς\nἐναντίους κατοπτεύουσα, τῶν δὲ ἀγνοούντων τὸ κακόν,\nκαὶ δαιμονίους εἶναι τὰς πληγὰς ἐνίων ὑπονοούντων,\nἕως τῶν ἄλλων πεσόντων μόνος ὁ Θεαγένης ὑπελείφθη\nτῷ Πελώρῳ μονομαχῶν, ἀνδρὶ τὰ πάντα γενναίῳ καὶ\nφόνοις ἐγγεγυμνασμένῳ παμπόλλοις, οὐδὲν οὐδὲ τῆς\nΧαρικλείου τοξείας ἐπαμύνειν ἔτι δυναμένης, ὠδινούσης\nμὲν εἰς τὴν βοήθειαν, δεδοικυίας δὲ τὴν ἀποτυχίαν\nαὐτοσχεδίου καὶ ἐν χερσὶ τῆς μάχης αὐτοῖς ὠθουμένης.\nοὐ μὴν εἰς τέλος γε ἀντέσχεν ὁ Πέλωρος. ὡς γὰρ ἀποροῦσα\nπρὸς τὴν ἐνεργὸν συμμαχίαν ἡ Χαρίκλεια λόγον\nἐπίκουρον τῷ Θεαγένει διετόξευσεν, ἀνδρίζου φίλτατε\nἐμβοήσασα, ἐνταῦθα ἤδη μακρῷ τὸν Πέλωρον ὑπερεῖχεν\nὁ Θεαγένης, ὥσπερ ἰσχὺν αὐτῷ καὶ θάρσος τῆς φωνῆς\nδιακονούσης, καὶ ὅτι τῆς μάχης περίεστι τὸ ἔπαθλον\nμηνυούσης. ἐγείρας γὰρ τὸ φρόνημα πολλοῖς ἤδη τοῖς\nτραύμασι πεπιεσμένον, ἐφήλατό τε τῷ Πελώρῳ, καὶ\nτῇ κεφαλῇ τὸ ἐγχειρίδιον ἐπιβαλὼν τῆς μὲν ἀπέτυχεν,\nἐκείνου μικρὸν ἀποκλίναντος, ἄκρον δὲ τὸν ὦμον παραξέσας,\n\n\nτὴν χεῖρα κατὰ τὴν συμβολὴν τοῦ ἀγκῶνος ἀπέτεμε.\nκἀκ τούτου δὴ ὃ μὲν ἐτράπη πρὸς φυγήν, ὃ δὲ\nἐδίωκεν.\nκαὶ τὰ μὲν ἄλλα τῶν μετὰ ταῦτα οὐκ ἔχω λέγειν,\nπλὴν ὅτι γε ἐμὲ μὲν ἔλαθεν ἐπανελθών, ἐγκαταμείναντα\nτῷ λόφῳ καὶ οὐ θαρρήσαντα τῆς νυκτὸς ἐπιμῖξαι\nχωρίῳ πολεμουμένῳ, τὴν Χαρίκλειαν δὲ οὐδαμῶς. ἀλλ̓\nεἶδον ἡμέρας γενομένης τὸν μὲν ἴσα καὶ νεκρῷ προκείμενον,\nτὴν δὲ προσκαθημένην καὶ θρηνοῦσαν, καὶ βούλεσθαι\nμὲν ἐπισφάττειν ἑαυτὴν ἐνδεικνυμένην, ὑπὸ δὲ\nὀλίγης ἐλπίδος τοῦ τάχ̓ ἂν καὶ περιγενέσθαι τὸν νεανίσκον\nἐπεχομένην. οὐδὲ ἔφθην ὁ δυσδαίμων εἰπεῖν τι\nκαὶ μαθεῖν, οὐδὲ ἐπικουφίσαι παραμυθίᾳ τὴν συμφοράν,\nοὐδὲ τὰ ἐνδεχόμενα ἐπιμεληθῆναι, τὰ ἐκ θαλάττης\nκακὰ τῶν ἐκ γῆς ἀδιαστάτως διαδεξαμένων: ἄρτι\nγὰρ ἐμοῦ, καὶ ὅτε ἡμέραν εἶδον, τὸν λόφον κατιόντος\nλῃστρικὸν Αἰγυπτίων πλῆθος ἐκ τοῦ ὑπερτείνοντος\nὄρους, ὡς ἐῴκει, κατέτρεχεν, εἶχέ τε ἤδη τοὺς νέους,\nκαὶ ἀπῆγε μικρὸν ὕστερον, ὅσα φέρειν ἠδύνατο τῆς\nνεὼς ἐπικομιζόμενον, ἐγὼ δὲ τὴν ἄλλως πόρρωθεν εἱπόμην,\nὀδυρόμενος τὰς ἐμαυτοῦ τε κἀκείνων τύχας, οὔτε\nδὲ ἐπαμύνειν ἔχων οὔτε ἐπιμίγνυσθαι δοκιμάζων, εἰς\nἐπικουρίας ἐλπίδα ἐμαυτὸν ταμιευόμενος. οὐ μὴν ἐπήρκεσά\nγε, πόθεν; ἀπολειφθεὶς μὲν τότε, τοῦ γήρως ἐμποδίσαντος\nἐν τοῖς ὀρθίοις μέρεσι συνεκδραμεῖν τοῖς\nΑἰγυπτίοις, ἐπὶ δὲ τοῦ παρόντος εἰς τὴν ἀνεύρεσιν\nτέως τῆς θυγατρὸς θεῶν μὲν εὐμενείᾳ σῇ δὲ ὦ Ναυσίκλεις\nεὐνοίᾳ χρησάμενος, αὐτὸς δὲ οὐδὲν ἐρανισάμενος,\nθρήνων δὲ μόνων τῶν ἐπ̓ αὐτοῖς καὶ ὀδυρμῶν ἀφθονίαν\nχαριζόμενος.\nἐπὶ τούτοις ἐδάκρυε μὲν αὐτός, ἐδάκρυον δὲ οἱ παρόντες,\nκαὶ εἰς θρῆνον ἡδονῇ τινὶ σύγκρατον μετεβέβλητο\n\n\nτὸ συμπόσιον ʽἐπίφορον γάρ τι πρὸς δάκρυον οἶνοσ̓,\nἕως ὁ Ναυσικλῆς ἐπιθαρρύνων τὸν Καλάσιριν, ὦ\nπάτερ, ἔφη, σὺ δὲ εἰς τὸ ἑξῆς γοῦν εὔθυμος εἶναι, τὴν\nμὲν θυγατέρα ἤδη τήνδε κεκομισμένος, τὸν παῖδα δὲ\nἰδεῖν ὑπὸ τῆς νυκτὸς μόνης εἰργόμενος: εἰς ἕω γὰρ ἀφιξόμεθα\nπρὸς τὸν Μιτράνην, καὶ πάντα τρόπον λύσασθαί\nσοι τὸν ἄριστον Θεαγένην πειρασόμεθα. βουλοίμην\nἄν, εἶπεν ὁ Καλάσιρις. νῦν δέ, ὥρα γὰρ διαλύειν\nτὸ συμπόσιον, μνήμη τοῦ δαιμονίου γινέσθω, καὶ τὰς\nλυτηρίους τις σπονδὰς περιαγέτω.\nἐκ τούτου περιήγοντο μὲν αἱ σπονδαί, διελύετο δὲ\nτὸ συμπόσιον. ὁ Καλάσιρις δὲ τὴν Χαρίκλειαν ἐσκοπεῖτο.\nκαὶ ὡς τὴν πάροδον τοῦ πλήθους παρατηρῶν\nοὐκ ἐφεύρισκεν, ὀψέ τινος γυναίου φράσαντος εἰς τὸ\nἄδυτον παρελθὼν καταλαμβάνει τοῖς ἴχνεσι τοῦ ἀγάλματος\nπροσπεφυκυῖαν, καὶ εὐχῆς τε μακρᾷ παρολκῇ καὶ\nλύπης προσβολῇ πρὸς ὕπνον βαθὺν ὀλισθήσασαν. ἐπιδακρύσας\nοὖν ὀλίγα, καὶ πρὸς τὰ βελτίονα τρέψαι τὰ\nκατ̓ αὐτὴν ἱκετεύσας τὸν θεόν, ἡσυχῇ τε ἀφυπνίσας,\nἦγεν εἰς τὴν καταγωγήν, ἐρυθριῶσαν, ὡς ἐφαίνετο,\nδιότι λάθοι πρὸς τοῦ ὕπνου κεκρατημένη.\nκαὶ ἣ μὲν εἰς τὴν γυναικωνῖτιν χωρισθεῖσα, σὺν τῷ\nθυγατρίῳ τε τοῦ Ναυσικλέους κατακλινεῖσα, τὰς παρούσας\nἀγρυπνίᾳ διετίθετο φροντίδας:\nὁ δὲ Καλάσιρις καὶ\nὁ Κνήμων κατά τι τοῦ ἀνδρῶνος ἑαυτοὺς ἀναπαύσαντες,\nἐπειδὴ τὸ λειπόμενον τῆς νυκτὸς βράδιον μὲν ἢ\nἐβούλοντο θᾶττον δὲ ἢ ᾤοντο διέδραμεν, οἷα δὴ παρά\nτε τὴν εὐωχίαν καὶ τὸ ἀπρόσκορες μῆκος τῶν διηγημάτων\nτῆς πλείστης παρῳχηκυίας, οὐδὲ ἀκριβῶς ἡμέραν\nἀναμείναντες ὡς τὸν Ναυσικλέα παραγίνονται, καὶ\nφράζειν ὅπου τὸν Θεαγένην διάγειν οἴοιτο, καὶ ἄγειν\nὡς ὅτι τάχιστα παρεκάλουν. ὃ δὲ ἐπείθετο καὶ ἀναλαβὼν\n\n\nἦγεν. ἡ Χαρίκλεια δὲ πολλὰ συνέπεσθαι ἱκετεύουσα\nμένειν κατὰ χώραν ἐβιάσθη, ὡς οὔτε πόρρω που\nἀφίξονται καὶ ὡς αὐτίκα σὺν τῷ Θεαγένει ἥξουσι διεγγυωμένου\nτοῦ Ναυσικλέους. καὶ τὴν μὲν αὐτοῦ καταλείπουσι,\nλύπης τε ἐπὶ τῷ χωρισμῷ καὶ χαρᾶς ἐπὶ τοῖς\nἐλπιζομένοις ἐν μεταιχμίῳ σαλεύουσαν: αὐτοὶ δὲ ἄρτι\nτῆς κώμης ἐκτὸς γεγονότες, καὶ τὰς ὄχθας τοῦ Νείλου\nπαραμείβοντες, κροκόδειλον ὁρῶσιν ἀπὸ τῶν δεξιῶν\nἐπὶ θάτερα διερπύζοντα καὶ τῷ ῥείθρῳ τοῦ ποταμοῦ\nσὺν ὀξείᾳ τῇ ῥύμῃ καταδυόμενον. οἱ μὲν δὴ ἄλλοι συνήθως\nτε καὶ ἀθορύβως τὸ ὀφθὲν ἦγον, πλὴν ὅσον ὁ\nΚαλάσιρις κώλυμά τι τῶν καθ̓ ὁδὸν ἐπισημαίνεσθαι\nπρούλεγεν: ὁ δὲ Κνήμων καὶ σφόδρα ἐπτοεῖτο πρὸς\nτὴν ὄψιν, οὐδὲ ἀκριβῶς αὐτῷ τοῦ ζώου φανέντος, ἀλλὰ\nσκιᾶς αὐτὸν πλέον χθαμαλῆς ὑποδραμούσης, καὶ ὀλίγου\nἔδει καὶ ὑποφεύγειν. ὁ δὴ Καλάσιρις ὅσον πλεῖστον\nτοῦ Ναυσικλέους ἐκγελῶντος, ὦ Κνήμων, ἔφη, ἐγὼ\nμὲν ᾤμην νύκτωρ σοι μόνον τὴν δειλίαν ἐνοχλεῖν, καὶ\nπρὸς τοῦ σκότους σοι τὸ ψοφοδεὲς ἐπιγίνεσθαι: σὺ δὲ\nἄρα καὶ μεθ̓ ἡμέραν ἦσθα λίαν, ὡς ἔοικε, τολμηρός:\nκαὶ οὐκ ὀνόματά σοι μόνον ἀκουόμενα, ἤδη δὲ καὶ θεάματα\nτῶν ἐν ποσὶ καὶ ἀδεᾶ τάραχον ἐμβάλλει. καὶ τίνος\nθεῶν, ἔφη ὁ Ναυσικλῆς, ἢ τίνος δαιμόνων ἀκούων τὴν\nἐπωνυμίαν ὁ χρηστὸς ἡμῖν οὗτος οὐκ ἀνέχεται; εἰ μὲν\nκαὶ θεῶν, ἀπεκρίνατο, ἢ δαιμόνων, οὐκ ἔχω λέγειν:\nἀνθρώπου δέ, καὶ ὃ πλέον ἐστὶ θαυμαστόν, οὐδὲ ἀνδρός\nτινος ἢ τῶν ἐπ̓ ἀνδρείᾳ βεβοημένων, ἀλλὰ γυναικός,\nκαὶ ταύτης νεκρᾶς, ὡς αὐτός φησιν, εἴ τις λέγει\nτοὔνομα, πέφρικε. τῆς γοῦν νυκτὸς καθ̓ ἣν ἀπὸ τῶν\nβουκόλων ἐπέστης ἀνασώζων ἡμῖν ὦγαθὲ τὴν Χαρίκλειαν,\nοὐκ οἶδ̓ ὅπως ἢ ὅθεν, οὗ λέγω, τούτου παρακηκοὼς\nτοῦ ὀνόματος, οὐδὲ ὅσον πρὸς βραχὺ γοῦν\n\n\nὕπνου μοι μεταλαβεῖν ἐνδέδωκε, συνεχὲς ὑπὸ τοῦ δέους\nἐκθνήσκων, καὶ ἐμοῦ πράγματα ἔχοντος ὥστε ἀναλαμβάνειν.\nκαὶ εἰ μὴ λυπεῖν αὐτὸν ἢ πτοεῖν ἔμελλον,\nεἶπον ἂν καὶ νῦν τοὔνομα ὦ Ναυσίκλεις, ὡς ἂν πλέον\nγελῴης. καὶ ἅμα ἐπῆγε τὴν Θίσβην.\nκαὶ ὁ Ναυσικλῆς ἐγέλα μὲν οὐκέτι, συνεστάλη δὲ\nπρὸς τὴν ἀκοήν, καὶ σύννους ἐπὶ πλεῖστον εἱστήκει,\nδιαπορῶν προφάσεως ἐκ ποίας ὁ Κνήμων, ἢ τίνος κοινωνίας,\nἢ τί πεπόνθοι πρὸς τοὔνομα τῆς Θίσβης. ἐξεκάγχασε\nδὴ πρὸς ταῦτα ὁ Κνήμων, καὶ ὦγαθὲ Καλάσιρι,\nὁρᾷς, εἶπεν, ὅση τις τοῦ ὀνόματος ἡ δύναμις, καὶ\nὡς οὐκ ἐμοὶ μόνῳ μορμολύκειον, ὡς αὐτὸς φῄς, ἀλλ̓\nἤδη καὶ Ναυσικλεῖ γίνεται; μᾶλλον δὲ καὶ ὁλοσχερὴς\nγέγονε τοῦ πάθους μετάστασις καὶ τοὔμπαλιν: ἐγὼ μὲν\nγελῶ γινώσκων οὐκέτ̓ οὖσαν, ὁ δὲ γεννάδας ἡμῖν Ναυσικλῆς\nκαὶ πολλῷ γέλωτι τῶν ἄλλων κατατωθάζων\nἐτύγχανε. πέπαυσο, ἔφη ὁ Ναυσικλῆς, καὶ ἅλις σοι τῆς\nεἰς ἐμὲ ἀμύνης ὦ Κνήμων. ἀλλὰ πρὸς ξενίων καὶ φιλίων\nθεῶν, πρὸς ἁλῶν καὶ τραπέζης, ὧν, ὡς οἶμαι, φιλανθρώπων\nἐν ἡμετέρου πεπείρασθε, πόθεν τὸ Θίσβης\nὄνομα εἴτε γνωρίζετε εἴτε πεφόβησθε εἴτε παιδιὰν ἐμὲ\nπεποίησθε, καταμηνύσατε. καὶ ὁ Καλάσιρις, σὸς ἔφη\nὁ λόγος, ὦ Κνήμων, ὃν πολλάκις μοι διελθεῖν γνῶσίν\nτε τῶν κατὰ σεαυτὸν παρασχεῖν ἐπαγγειλάμενος, εἰς\nδεῦρό τε ποικίλαις ἀεὶ διαδύσεσιν ὑπερθέμενος, ἐν καιρῷ\nλέγοις ἂν τὸ παρόν, Ναυσικλεῖ τε ἅμα τῷδε χαριζόμενος,\nκαὶ ἡμῖν τὸν πόνον τῆς ὁδοιπορίας ἐπικουφίζων\nκαὶ τῷ διηγήματι παραπέμπων.\nἐπείθετο ὁ Κνήμων, καὶ ἔλεγεν ἅπαντα ἐπιτέμνων\nὅσα ἤδη τῷ Θεαγένει καὶ τῇ Χαρικλείᾳ προδιηγήσατο,\nτὴν πατρίδα ὡς Ἀθηναῖος, τὸν πατέρα ὡς Ἀρίστιππος,\nκαὶ τὴν Δημαινέτην ὅτι μητρυιὰ γεγόνοι. διῄει καὶ τὸν\n\n\nἀθέμιτον ἐπ̓ αὐτῷ τῆς Δημαινέτης ἔρωτα, καὶ ὡς ἀποτυγχάνουσα\nἐπιβουλεύσειε, διάκονον εἰς τὴν ἐπιβουλὴν\nκαθεῖσα τὴν Θίσβην. προσετίθει καὶ τὸν τρόπον, καὶ\nὅτι φυγαδευθείη τῆς ἐνεγκούσης, ὡς πατραλοίᾳ τοῦ\nδήμου ταύτην ζημίαν ἐπιθέντος: καὶ ὡς διάγοντι κατὰ\nτὴν Αἴγιναν πρῶτα μὲν Χαρίας τις τῶν συνεφήβων τὴν\nΔημαινέτην, ὅτι τέθνηκε καὶ ὅπως, ἐξαγγείλειε, τῆς\nΘίσβης κἀκείνῃ τὴν ἐπιβουλὴν συνθείσης, ἔπειτα Ἀντικλῆς\nὅπως μὲν ὁ πατὴρ αὐτῷ δημεύσει τῶν ὄντων\nὑποβληθείη, συστάντων ἐπ̓ αὐτὸν τῶν κατὰ γένος τῇ\nΔημαινέτῃ προσηκόντων, καὶ πρὸς ὑπόνοιαν φόνου τὸν\nδῆμον κατ̓ αὐτοῦ κινησάντων, ὅπως δὲ ἡ Θίσβη τῶν\nἈθηνῶν ἀπέδρα σὺν τῷ ἐραστῇ τῷ ἐμπόρῳ τῷ Ναυκρατίτῃ.\nκαὶ τέλος ἐπῆγεν ὁ Κνήμων ὅτι σὺν τῷ Ἀντικλεῖ\nκατὰ ζήτησιν τῆς Θίσβης ἐκπλεύσας ὡς ἐπὶ τὴν Αἴγυπτον,\nεἰ δή πως ἀνευρὼν ἀγαγών τε εἰς τὰς Ἀθήνας\nλύσειε μὲν τῷ πατρὶ τὴν συκοφαντίαν τιμωρήσαιτο δὲ\nἐκείνην, καὶ πολλοῖς μὲν ἄλλοις κινδύνοις πολλαῖς δὲ\nτύχαις τοὺς μεταξὺ χρόνους περιπεσών, ἁλοὺς δὲ καὶ\nὑπὸ καταποντιστῶν, εἶτα πῶς διαδρὰς καὶ Αἰγύπτῳ\nπροσορμισθεὶς αὖθις ὑπὸ τῶν βουκόλων ληφθείη λῃστῶν:\nἔνθα καὶ τὴν πρὸς Θεαγένην καὶ Χαρίκλειαν\nαὐτῷ γενέσθαι συντυχίαν, καὶ τὴν Θίσβης ἀναίρεσιν\nἅμα καταλέγων, καὶ τὰ ἐπὶ τούτοις ἑξῆς ἄχρι τῶν\nγνωριζομένων τῷ τε Καλασίριδι καὶ τῷ Ναυσικλεῖ\nπάντων.\nἐφ̓ οἷς ὁ Ναυσικλῆς μυρίας ἔστρεφε βουλάς, νῦν\nμὲν ἐξειπεῖν τὰ ἀμφ̓ αὐτῷ τε καὶ τῇ Θίσβῃ διανοούμενος,\nνῦν δὲ εἰσαῦθις ὑπερθέσθαι κρίνων. καὶ τέλος\nμόγις ἐπέσχε, τὸ μέν τι αὐτὸς οὕτω δοκιμάζων, τὸ δὲ\nκαὶ ὑπὸ συντυχίας ἑτέρας ἐμποδισθείς. ἄρτι γὰρ ἑξήκοντά\nπου στάδια διανύσαντες, καὶ ἤδη τῇ κώμῃ καθ̓\n\n\nἣν ὁ Μιτράνης διῆγε πλησιάζοντες, γνωρίμῳ τινὶ τῶν\nΝαυσικλέους ἐντυγχάνουσι, καὶ ὅποι προθυμοῖτο οὕτως\nἐσπουδασμένως ἀνηρώτων. ὃ δὲ ὦ Ναυσίκλεις\nἔφη, τὴν ὁρμὴν ἐκπυνθάνῃ τὴν ἐμήν, ὥσπερ ἀγνοῶν\nὅτι μοι τὸ παρὸν πάντα πρὸς ἕνα σπουδάζεται σκοπόν,\nὅπως ἂν Ἰσιάδι τῇ Χεμμίτιδι τὰ προσταττόμενα ὑπηρετοίμην.\nἐκείνῃ γεωργῶ, πάντα ἐκείνῃ πορίζω, δἰ ἐκείνην\nἀγρυπνῶ νύκτα τε καὶ ἡμέραν, οὐδὲν ἀπαγορεύων:\nἀλλά μοι ζημία καὶ μόχθος, ὃ ἂν μὴ ἐπιτάττῃ μέγα ἢ\nμικρὸν Ἰσιάς. ἐκείνῃ καὶ νυνὶ δὲ θέω ὄρνιν τινὰ τοῦτον,\nὡς ὁρᾷς, Νειλῷον φοινικόπτερον, τῆς φιλτάτης\nἐπίταγμα κομίζων. ὡς εὐγνώμονι, ἔφη ὁ Ναυσικλῆς,\nἐρωμένῃ συμπέπλεξαι, καὶ ὡς μικρὰ λίαν αὐτῆς τὰ ἐπιτάγματα,\nεἴγε φοινικόπτερον, ἀλλ̓ οὐκ αὐτόν σοι τὸν\nφοίνικα τὸν ἐξ Αἰθιόπων ἢ Ἰνδῶν ὡς ἡμᾶς ἀφικνούμενον\nὄρνιν ἐπέταττε. καὶ ὅς, ταῦτα μὲν ἐκείνη, ἔφη,\nχλεύην ἐμὲ συνήθως καὶ τὰ ἐμὰ πεποίηται: ἀλλὰ ποῖ δὴ\nκαὶ ὑμεῖς καὶ ἐπὶ τίνα τὴν χρείαν; ὡς δὲ ὅτι παρὰ τὸν\nΜιτράνην ἐσπουδάκασιν ἀπεκρίναντο, ἀλλὰ μάτην\nὑμῖν, ἔφη, καὶ εἰς κενὸν ἡ σπουδή, Μιτράνου τὰ νῦν\nκατὰ χώραν οὐκ ὄντος, ἀλλ̓ ἐπὶ τοὺς Βῆσσαν τὴν κώμην\nἐνοικοῦντας βουκόλους ταύτης τῆς νυκτὸς ἐκστρατεύσαντος,\nὅτι δή τινα νεανίσκον αἰχμάλωτον Ἕλληνα\nπρὸς Ὀροονδάτην εἰς τὴν Μέμφιν ἀπεσταλκότος, ὡς ἂν\nἐκεῖθεν οἶμαι βασιλεῖ τῷ μεγάλῳ δῶρον ἀναχθείη, Βησσαεῖς\nκαὶ ὁ τούτων ἔναγχος ἀποδειχθεὶς ἔξαρχος Θύαμις\nἐξ ἐπιδρομῆς ἑλ̔??ʼντες ἔχουσι.\nκαὶ ὃ μὲν ἔτι λέγων ἀπέτρεχεν, ἐμοὶ δὲ ἐπὶ τὴν Ἰσιάδα\nσπευστέον, εἰπών, ἥ πού με νῦν πολλοῖς τοῖς\nὀφθαλμοῖς περισκοπεῖ, μὴ δή τί μοι καὶ πρόσκρουσμα\nἐρωτικὸν ἡ βραδύτης ἐνέγκῃ: δεινὴ δὲ ἐκείνη καὶ ἀπροφασίστους\nαἰτίας ἐγκλήματά τε καὶ ἀκκισμοὺς ἀναπλάσαι\n\n\nκατ̓ ἐμοῦ. οἵ δὲ ὡς τούτων ἤκουσαν, ἀχανεῖς ἐπὶ\nπλεῖστον εἱστήκεσαν πρὸς τοῦ ἀνελπίστου τῆς ἀποτυχίας\nτῶν προσδοκηθέντων. ἀλλ̓ ὀψέ ποτε αὐτοὺς ὁ\nΝαυσικλῆς ἀνελάμβανεν, ὡς οὐ δέοι διὰ τὴν ἐπ̓ ὀλίγον\nκαὶ πρόσκαιρον ἀποτυχίαν τέλεον ἀπεγνωκέναι\nτῶν ἐν χερσὶν ὑποτιθέμενος: ἀλλὰ νῦν μὲν χρῆναι εἰς\nτὴν Χέμμιν ἐπανιέναι, τῶν δὲ πρακτέων ἐν ἐπισκέψει\nγενομένους, καὶ ὡς πρὸς ἐκδημίαν πλείονα συνεσκευασμένους,\nπρὸς τὴν τοῦ Θεαγένους ἐπιζήτησιν, εἴτε\nπαρὰ τοῖς βουκόλοις εἴτε καὶ παῤ ἄλλοις τισὶ πυνθάνοιντο,\nτρέπεσθαι, ἀγαθὴν τῆς ἀνευρέσεως ἐλπίδα\nπανταχοῦ προβαλλομένους, ὡς καὶ νῦν οὐκ ἀθεεὶ γενέσθαι\nδοκεῖν τὸ δή τινι τῶν γνωρίμων ἐντυχόντας\nχειραγωγηθῆναι πρὸς τῶν ἀγγελθέντων, ὅποι δεήσει\nτὸν Θεαγένην μαστεύειν, τὴν ὁρμὴν τῆς πορείας οἷον\nἐπὶ σκοπὸν τὴν βουκολικὴν κώμην τείνοντας.\nταῦτα λέγων οὐ χαλεπῶς ἔπειθεν, ἅμα τι, οἶμαι,\nκαὶ ἑτέρας ἐλπίδος τοῖς ἀγγελθεῖσι συναναφαινομένης,\nκαὶ τοῦ Κνήμωνος πρὸς τὸν Καλάσιριν ἰδίᾳ πάνυ θαρσεῖν\nὡς ὁ Θύαμις περισώσειε τὸν Θεαγένην διισχυριζομένου.\nἐδόκει οὖν ἐπανιέναι, καὶ ἐπανῄεσαν. τήν τε\nΧαρίκλειαν ἐπὶ τοῖς προθύροις καταλαμβάνουσι, πόρρωθεν\nαὐτοὺς καὶ ἐκ πάντων κλιμάτων περισκοποῦσαν.\nκαὶ ὡς οὐδαμοῦ τὸν Θεαγένην ἑώρα σὺν αὐτοῖς, λίγειόν\nτι ἀνακωκύσασα, ἀλλ̓ ἢ μόνοι μοι, πάτερ, ἔφη, καὶ\nοἷοί περ ἐντεῦθεν ἐξωρμήκατε, πάλιν ἐπάνιτε; Θεαγένης\nδὲ ἄρα, ὡς ἔοικε, τέθνηκεν; εἴ τι φράζειν ἔχετε,\nθᾶττον ἐξείπατε πρὸς θεῶν, μηδὲ ἐπιτείνητέ μοι τὴν\nσυμφορὰν παρολκῇ τῆς ἀπαγγελίας. ἔχει τι φιλάνθρωπον\nὀξεῖα δυστυχημάτων δήλωσις, τὴν ὁμόσε χώρησιν\nπρὸς τὸ δεινὸν τῇ ψυχῇ καὶ ταχεῖαν ἀπάλγησιν παρασκευάζουσα.\nὑποτεμνόμενος δὴ δυσφοροῦσαν ἄγαν ὁ\n\n\nΚνήμων, ὡς ἐργῶδές σου τοῦτο, ἔφη, ὦ Χαρίκλεια:\nἐπίφορός πως ἀεὶ τυγχάνεις τὰ χείρονα μαντεύεσθαι,\nκαὶ ψεύδῃ γε ἅμα, καλῶς κατὰ τοῦτο ποιοῦσα. Θεαγένης\nγοῦν ἔστι καὶ σώζεται θεῶν βουλομένων. καὶ ὅπως\nκαὶ παρὰ τίσιν, ἐπιτεμὼν ἔλεγε. καὶ ὁ Καλάσιρις, οὔπω\nποτὲ ἠράσθης, εἶπεν, ἐξ ὧν λέγεις ὦ Κνήμων. ἦ\nγὰρ ἂν ἔγνως ὡς καὶ τὰ ἀδεᾶ φοβερὰ τοῖς ἐρῶσι, καὶ\nμόνοις ὀφθαλμοῖς μάρτυσι καταπιστεύουσιν ὑπὲρ τῶν\nπαιδικῶν: ἡ δὲ ἐκείνων ἀπουσία, δειλία τοῦτο ἤδη καὶ\nἀγωνία ψυχαῖς ἐρωτικαῖς γίνεται. αἴτιον δέ, πεπείκασιν\nἑαυτοὺς οὐκ ἄλλως πώποτε σφῶν ἀπολείπεσθαι τοὺς\nφιλτάτους, μὴ οὐχὶ κωλύματος ἀηδοῦς ἐμποδίζοντος.\nὥστε, ὦ φίλος, Χαρικλείᾳ μὲν συγγινώσκωμεν εὖ τὰ\nἐρώτων πάθη καὶ ἀκριβῶς νοσούσῃ, αὐτοὶ δὲ ἐντὸς θυρῶν\nγενόμενοι τῶν πρακτέων φροντίζωμεν.\nκαὶ ἅμα λαβόμενος τῆς χειρὸς μετὰ δή τινος πατρικῆς\nθεραπείας εἰσῆγε τὴν Χαρίκλειαν. ὁ δὲ Ναυσικλῆς\nτὸ ἐντεῦθεν ἀνεῖναι τῶν φροντίδων αὐτοὺς βουλόμενος,\nκαί τι καὶ ἕτερον πραγματευόμενος, ἑστίασίν τε\nλαμπροτέραν ἢ κατὰ τὸ εἰωθὸς παρεσκεύασε, καὶ μόνοις\nσὺν τῇ θυγατρὶ τὸ συμπόσιον ἀνῆκεν, ἁβροτέραν τε\nτοῦ εἰωθότος ὀφθῆναι τὴν παῖδα καλλωπίσας καὶ πολυτελέστερον\nκοσμήσας. κἀπειδὴ τῆς εὐωχίας ἱκανῶς ἔχειν\nἐδόκει, λόγων πρὸς αὐτοὺς ἄρχεται τοιῶνδε, ἐμοί, λέγων,\nὦ ξένοι, ʽκαὶ θεοὶ μάρτυρες τῶν λεχθησομένων̓\nἡδὺ μὲν καὶ εἴπερ αὐτοῦ τῇδε καὶ παῤ ἐμοὶ μένοντες\nἐθέλοιτε τὸν πάντα διάγειν χρόνον, ἐπὶ κοινοῖς μὲν τοῖς\nοὖσι κοινοῖς δὲ τοῖς φιλτάτοις: οὐ γὰρ ὡς ἐπιδήμους\nξένους, ἀλλὰ φίλους λοιπὸν εὔνους τε ἐμοὶ καὶ γνησίους\nνενομικώς, βάρος οὐδ̓ ὁτιοῦν ἅπαν τὸ εἰς ὑμᾶς\nἐσόμενον ἡγήσομαι. ἕτοιμος δὲ καὶ τοὺς οἰκείους ἀναζητεῖν\nὑμῖν βουλομένοις τὰ εἰς δύναμιν, ἕως ἂν παρεῖναί\n\n\nμε συμβαίνῃ, συμπράττειν. ἀλλ̓ ἴστε που καὶ αὐτοὶ\nπάντως ὅτι μοι βίος ἐστὶν ἐμπορικὸς καὶ ταύτην\nγεωργῶ τὴν τέχνην, καὶ ὡς λαμπροὶ ζέφυροι πάλαι καταπνέοντες\nἀνέῳξαν μὲν εἰς ναυτιλίαν τὴν θάλατταν,\nτὰ πλόιμα δὲ τοῖς ἐμπόροις εὐαγγελίζονται. καί με καθάπερ\nκήρυγμα ἡ χρεία καλεῖ πρὸς τὴν εἰς Ἕλληνας ἐκδημίαν.\nδίκαια τοίνυν ἂν ποιοῖτε, τί ποτε καὶ ὑμῖν\nβουλομένοις ἐστί, κοινούμενοι, ὡς ἂν καὶ αὐτὸς πρὸς\nτὸν ὑμέτερον σκοπὸν τὰ κατ̓ ἐμαυτὸν διαθοίμην.\nμικρὸν δὴ ἐφησυχάσας τοῖς εἰρημένοις ὁ Καλάσιρις,\nὦ Ναυσίκλεις, ἔφη, σοὶ μὲν ἐπ̓ αἰσίοις ὁ ἔκπλους στέλλοιτο,\nκαὶ Ἑρμῆς μὲν κερδῷος Ποσειδῶν δὲ ἀσφάλειος\nσυνέμποροι καὶ πομποὶ γίνοιντο, πᾶν μὲν ἐπὶ πέλαγος\nεὔρουν καὶ εὐήνεμον παραπέμποντες, πάντα δὲ ὅρμον\nεὐλίμενον καὶ πᾶσαν πόλιν εὐπρόσοδον καὶ φιλέμπορον\nἀποφαίνοντες, οὕτως ἡμᾶς καὶ παρόντας περιέποντι\nκαὶ ἀπιέναι βουλομένους πέμποντι καὶ τοὺς ξενίους τε\nκαὶ φιλίους θεσμοὺς ἀκριβοῦντι. ἀλλ̓ ἡμῖν ἀλγεινὸν\nμὲν ἴσως τὸ χωρίζεσθαι σοῦ τε καὶ οἰκίας τῆς σῆς, ἣν\nἰδίαν ἡμῶν ἡγεῖσθαι παρεσκεύασας, ἀναγκαῖον δὲ καὶ\nἀπαραίτητον τῆς τῶν φιλτάτων ἀνευρέσεως παντοίως\nἀντιλαμβάνεσθαι. ἐμοὶ μὲν οὕτως καὶ Χαρικλείᾳ ταύτῃ:\nΚνήμωνι δὲ τίς ποτε ἡ γνώμη, καὶ εἴτε συναλητεύειν\nἡμῖν καὶ χαρίζεσθαι ἕτοιμος εἴτε ἄλλῃ πῃ διέγνωκεν,\nαὐτὸς ἂν λέγοι παρών. βουλόμενος δὴ ὁ Κνήμων\nπρὸς ταῦτα ἀποκρίνεσθαι, καὶ μέλλων τι ἤδη καὶ φθέγγεσθαι,\nἔλυξέ τε αἰφνίδιον, καὶ ἀθρόον αὐτῷ δάκρυον:\nθερμὸν προχυθὲν ἐπεστόμιζε τὴν γλῶτταν, ἕως ὀψέ\nποτε τὸ πνεῦμα συλλεξάμενος καὶ ἐπιστενάξας, ὦ πάσης,\nἔφη, τροπῆς ἀνάμεστον καὶ ἀσταθμητότατον τύχης\nἀνθρωπίνης κίνημα, ὅσην παλίρροιαν κακῶν ἐπί τε\nἄλλων δὴ πολλῶν πολλάκις καὶ κατ̓ ἐμοῦ πεφιλοτίμησαι.\n\n\nγένους με καὶ οἰκίας πατρῴας ἐστέρησας, πατρίδος\nτε καὶ πόλεως τῆς τῶν φιλτάτων ἐξένωσας, Αἰγυπτίᾳ\nμε γῇ ʽπολλὰ τὰ μεταξὺ σιωπῶντἀ προσώκειλας,\nλῃσταῖς βουκόλοις παρέδωκας, μικράν τινα χρηστὴν\nἐλπίδα ὑπέφηνας, ἀνδρῶν συντυχίαν δυστυχῶν μὲν καὶ\nτούτων, πλὴν ἀλλ̓ Ἑλλήνων, πρυτανεύσασα, μεθ̓ ὧν\nτὸ λειπόμενον τοῦ χρόνου βιώσεσθαι ἤλπιζον. καὶ ταύτην,\nὡς ἔοικεν, ὑποτέμνῃ τὴν παραμυθίαν. ποῖ γὰρ\nτράπωμαι; τί δέ με καὶ χρὴ πράττειν; καταλείπω Χαρίκλειαν\nοὔπω Θεαγένην ἀνευρηκυῖαν; ἀλλὰ δεινόν, ὦ\nγῆ, καὶ ἀθέμιτον. ἀλλ̓ ἕπεσθαί με χρὴ καὶ συναναζητεῖν;\nεἰ μὲν ἐπὶ προδήλῳ τῇ εὑρέσει, καλὸν τὸ μοχθεῖν\nἐπ̓ ἐλπίδι τοῦ κατορθώσειν: εἰ δὲ ἄδηλον τὸ μέλλον\nκαὶ πλέον τὸ δυσχερές, ἄδηλον δὲ ποῖ ποτὲ στήσεταί μοι\nτὰ τῆς ἄλης, τί οὐχὶ συγγνώμην παῤ ὑμῶν τε καὶ θεῶν\nφιλίων αἰτήσας νῦν γοῦν ποτὲ τῆς ἐπὶ τὴν πατρίδα καὶ\nτὸ γένος ἐπανόδου μνησθήσομαι, καιροῦ καὶ ταῦτα εἰς\nκαλὸν ἔκ του θεῶν, ὡς ἔοικε, παραπεπτωκότος, καὶ\nτουτουὶ Ναυσικλέους, ὡς ἔφη, εἰς Ἕλληνας ἀφήσειν\nμέλλοντος, μὴ δή μοί τι καὶ τοῦ πατρὸς ἐν τούτῳ παθόντος\nἔρημος εἰς τὸ παντελὲς διαδόχου καὶ ἄκληρος ὁ\nοἶκος ἀπολειφθείη. καὶ γὰρ καὶ εἰ πένεσθαι μέλλοιμι,\nσώζεσθαι γοῦν τι λείψανον δἰ ἐμοῦ τῷ γένει καλὸν καὶ\nαὔταρκες. ἀλλ̓ ὦ Χαρίκλεια ʽσοὶ γὰρ προηγουμένως\nἀπολογοῦμαι, καὶ συγγνώμην αἰτῶ, καὶ δέομαι δόσ̓,\nἄχρι μὲν τῶν βουκόλων ἕψομαι, μικρὸν ἐπιμεῖναι Ναυσικλέα,\nκἂν σφόδρα ἐπείγηται, παρακαλέσας, εἴ πώς σε\nΘεαγένει παρὼν παρόντι ἐγχειρίσας χρηστὸς μὲν παρακαταθήκης\nφύλαξ ἀποδειχθείην, ἐπὶ χρησταῖς δὲ καὶ\nαὐτὸς ταῖς μελλούσαις ἐλπίσι μετὰ ἀγαθοῦ τοῦ συνειδότος\nχωριζοίμην. εἰ δὲ ἀποτύχοιμεν, ὃ μὴ γένοιτο, καὶ\nοὕτω συγγνωστός, ὅτι γε δὴ μόνην σε οὐδὲ τότε καταλιπών,\n\n\nἀλλ̓ ἀγαθόν σοι φύλακα καὶ πατέρα Καλάσιριν\nτουτονὶ παρακαταστήσας. ἡ δὲ Χαρίκλεια τόν τε Κνήμωνα\nἐκ πολλῶν ἤδη συμβάλλουσα τοῦ Ναυσικλέους\nἐπὶ τὸ θυγάτριον ἐπτοημένον ʽὀξὺς γὰρ ὁ ἐρῶν φωρᾶσαι\nτὸν ὑπὸ τῶν ἴσων παθῶν κεκρατημένον̓ καὶ τὸν\nΝαυσικλέα πρὸς τῶν ὑπ̓ αὐτοῦ λεχθέντων συνεῖσα, ὡς\nἀσμένῳ γένοιτο ἄν τὸ κῆδος καὶ πάλαι τοῦτο πραγματεύεται\nκαὶ τὸν Κνήμωνα ἐμπορεύεται ποικίλως ἐφελκόμενος,\nκαὶ ἅμα οὐδὲ εὐπρεπῆ λοιπὸν τῆς ὁδοῦ κοινωνὸν\nοὐδὲ ἀνύποπτον ἡγουμένη τὸν Κνήμωνα, ὡς δή\nσοι φίλον, ἔφη, τῆς μὲν ἐπὶ τοῖς προϋπηργμένοις παρὰ\nσοῦ χρηστοῖς εἰς ἡμᾶς χάριτος κεχρεωστημένης καὶ ὁμολογουμένης,\nἐπὶ δὲ τοῖς λειπομένοις οὐ πάντως ἐπούσης\nἀνάγκης τὰ ἡμέτερα ἐκφροντίζειν, οὐδὲ ἀλλοτρίαις\nτύχαις καὶ ἄκοντα συναποκινδυνεύειν. ἀλλὰ σὺ μὲν\nἈθήνας τὰς σὰς καὶ γένος καὶ οἶκον τὸν σὸν κομίσαιο,\nΝαυσικλέα τουτονὶ καὶ τὴν δἰ αὐτοῦ παραπεσοῦσαν,\nὡς φῄς, πρόφασιν μηδαμῶς παρωσάμενος: ἐγὼ δὲ καὶ\nΚαλάσιρις πρὸς τὰ συμπίπτοντα μαχεσόμεθα, ἕως ἂν\nτὸ τέλος τῆς πλάνης εὕρωμεν, εἰ καὶ ἀνθρώπων μηδεὶς\nσυνεφάπτοιτο, θεοὺς συνεμπόρους ἔχειν\nκαταπιστεύοντες.\nὑπολαβὼν δὲ πρὸς ταῦτα ὁ Ναυσικλῆς, Χαρικλείᾳ\nμέν, ἔφη, κατ̓ εὐχὰς ἀποβαίη, καὶ θεοὶ συνέμποροι\nκατὰ τὴν αὐτῆς αἴτησιν γίνοιντο, καὶ τοὺς οἰκείους κομίζοιτο,\nοὕτως οὕτως οὖσα γενναία μὲν τὸ λῆμα συνετὴ δὲ τὸ\nφρόνημα. σὺ δὲ ὦ Κνήμων μήτε, εἰ Θίσβην οὐκ ἄγεις\nεἰς τὰς Ἀθήνας, ἄσχαλλε, καὶ ταῦτα ἔχων ὑπόδικον ἐμὲ\nτουτονὶ τῆς κατ̓ ἐκείνην ἁρπαγῆς καὶ τῆς ἐκ τῶν Ἀθηνῶν\nὑπεξαγωγῆς ʽὁ γὰρ ἔμπορος ὁ Ναυκρατίτης ὁ Θίσβης\nἐραστὴς οὗτος ἐγὤ, μήτε πενίαν ὀδύρου, πτωχεύσειν\nἔτι προσδοκήσας. εἰ γὰρ σοὶ φίλον ὡς καὶ ἐμοὶ φανείη,\n\n\nχρημάτων τε εὐπορήσεις συχνῶν, οἶκόν τε ἀπολήψῃ\nκαὶ πατρίδα τὴν σὴν ἐμοῦ κατάγοντος, γῆμαί τε\nβουλομένῳ θυγατέρα ταυτηνὶ τὴν ἐμὴν ἁρμόζω Ναυσίκλειαν,\nπροῖκα ἐπιδιδοὺς αὐτὸς μὲν πλείστην ὅσην,\nτὴν παρὰ σοῦ δὲ πάλιν εἰληφέναι κρίνων, ἐξ οὗ γένος\nκαὶ οἶκον καὶ ἔθνος τὸ σὸν ἐγνώρισα. πρὸς ταῦτα οὐδὲ\nπρὸς βραχὺ διαμελλήσας ὁ Κνήμων, ἀλλ̓ ἃ πάλαι δἰ\nεὐχῆς τε καὶ ἐπιθυμίας ἔχων οὐκ ἤλπιζε, ταῦτα ὑπὲρ\nεὐχὴν καὶ ἀπροσδόκητα λαμβάνων, ἅπαντα, ἔφη, δέδεγμαι\nἃ καταγγέλλεις ἄσμενος. καὶ ἅμα τὴν δεξιὰν\nπροτείναντι τὸ θυγάτριον ὁ Ναυσικλῆς ἐνεχείριζε καὶ\nκατηγγύα, καὶ τὸν ὑμέναιον ᾅδεσθαι πρὸς τῶν οἰκείων\nἐγκελευσάμενος χορείας ἐν πρώτοις ἐξῆρχεν, εἰς αὐτοσχέδιον\nγάμον τὸ παρὸν συμπόσιον ἀναδείξας.\nοἱ μὲν δὴ ἄλλοι πρὸς χοροῖς ἦσαν, καὶ τὸν ὑμέναιον\nἀπρόσκλητον ἐπὶ τοῖς θαλάμοις ἐκώμαζον, καὶ γαμήλιος\nπαννυχὶς τὴν οἰκίαν κατέλαμπεν: ἡ Χαρίκλεια δὲ χωρισθεῖσα\nμόνη τῶν ἄλλων ἐπὶ τὸ σύνηθες ἔρχεται δωμάτιον,\nκαὶ τὰς θύρας εἰς τὸ ἀσφαλὲς ἐπικλεισαμένη, πρὸς\nοὐδενός τε ὀχλεῖσθαι καταπιστεύουσα, βάκχιόν τι οἰστρηθεῖσα\nτάς τε κόμας ἀφειδῶς λύεται, καὶ θοἱμάτιον\nπεριρρηξαμένη, φέρε, ἔφη, καὶ ἡμεῖς δαίμονι τῷ εἰληχότι\nχορεύσωμεν κατὰ τὸν ἐκείνου τρόπον: ᾅσωμεν αὐτῷ\nθρήνους, καὶ γόους ὑπορχησώμεθα: ζόφος δὲ ἐπηχείτω,\nκαὶ νὺξ ἀλαμπὴς ἡγείσθω τῶν δρωμένων, τοῦδε\nτοῦ λύχνου τῇ γῇ προσαραχθέντος. οἵας γὰρ δὴ καὶ ἐφ̓\nἡμῖν τὰς παστάδας ἐπήξατο, οἷον τον θάλαμον ἀνέδειξε:\nμόνην μὲν ἔχει με καὶ ἀνύμφευτον, τοῦ δὲ μέχρις ὀνόματος\nνυμφίου, οἴμοι, χηρεύει. Κνήμων γαμεῖ, Θεαγένης\nδὲ ἀλητεύει, καὶ ταῦτα αἰχμάλωτος ἢ τάχα καὶ\nδέσμιος. καὶ ταῦτα ἂν εἴη τὰ εὐτυχέστερα: σώζοιτο μόνον.\nΝαυσίκλεια νυμφεύεται, κἀμοῦ διέζευκται ἡ μέχρι\n\n\nτῆς παρελθούσης ὁμόκοιτος, Χαρίκλεια δὲ καὶ μόνη\nκαὶ ἔρημος. καὶ οὐ τῶν ἐπ̓ ἐκείνοις ἡμῖν μέμψις, ὦ\nτύχη καὶ δαίμονες, ἀλλὰ καὶ πράττοιεν κατὰ γνώμην:\nτῶν δὲ καθ̓ ἡμᾶς, ὅτι μηδὲ τούτοις ἡμῖν ἐξ ἴσου κέχρησθε.\nοὕτω τὸ δρᾶμα τὸ περὶ ἡμᾶς εἰς ἄπειρον ἐμηκύνατε,\nκαὶ πᾶσαν λοιπὸν σκηνὴν ὑπερφθέγγεται. ἀλλὰ\nτί ταῦτα ἀωρὶ θεηλατοῦμαι; τελείσθω καὶ τὰ ἑξῆς ὅπῃ\nτοῖς θεοῖς φίλον. ἀλλ̓ ὦ Θεάγενες, ὦ μόνη μοι γλυκεῖα\nφροντίς, εἰ μὲν τέθνηκας καὶ τοῦτο πεισθείην ὃ μή\nποτε γνοίην, τότε μέν σοι συνεῖναι οὐχ ὑπερθήσομαι,\nτὸ παρὸν δέ σοι τάσδε ἐπιφέρω χοάς. καὶ ἅμα ἔτιλλε\nτὰς τρίχας καὶ τῇ κλίνῃ ἐπέβαλλε. καὶ τάσδε ἐπιχέω τὰς\nσπονδὰς ἐκ τῶν σοι φίλων ὀφθαλμῶν. καὶ αὐτίκα διάβροχος\nἦν ἡ στρωμνὴ τοῖς δάκρυσιν. εἰ δέ μοι περισώζῃ\nκαλῶς γε ποιῶν, δεῦρο καὶ συνανάπαυσαι φίλος\nὄναρ γοῦν ὀφθείς. φείδου δὲ καὶ τότε ὦγαθέ, καὶ\nφύλαττε νομίμῳ γάμῳ τὴν σὴν παρθένον. ἰδού σε καὶ\nπεριπτύσσομαι, παρεῖναι καὶ ὁρᾶν ὑποτιθεμένη.\nκαὶ ἅμα λέγουσα ῥίπτει κατὰ τῆς κλίνης ἐπὶ πρόσωπον\nἑαυτὴν ἀθρόον, καὶ περιχυθεῖσα περιέβαλλε λύζουσά\nτε καὶ βρύχιον ἀναστένουσα, ἕως αὐτὴν ὑπὸ τῆς\nἄγαν λύπης ἀχλύς τε καὶ ἴλιγγος ὑποδραμών, καὶ τὸ\nνοερὸν τῆς ψυχῆς ζοφώσας, πρὸς ὕπνον ἔλαθεν ὑποφέρων\nκαὶ εἰς ἡμέραν ἤδη λαμπρὰν κατέχων. ὥστε καὶ\nὁ Καλάσιρις θαυμάζων, καὶ παρά γε τὸ εἰωθὸς οὐχ\nὁρωμένην ἐπιζητῶν, ἐπὶ τὸν θάλαμον ἀφικόμενος ἔπαιέ\nτε σφοδρότερον τὰς θύρας, καὶ ὀνομαστὶ συνεχῶς Χαρίκλειαν\nἀνακαλῶν ἀφύπνιζεν. ἣ δὲ πρὸς τὸ αἰφνίδιον\nτῆς κλήσεως διεταράχθη τε, καὶ ὡς κατελήφθη σχήματος\nἐπὶ τὰς θύρας ὁρμήσασα τόν τε μοχλὸν παρήνεγκε\nκαὶ πρὸς εἴσοδον τῷ πρεσβύτῃ διέστελλεν. ὃ δὲ ὡς εἶδε\nτῆς τε κόμης τὸ ἄτακτον καὶ τὸν χιτῶνα κατερρωγότα\n\n\nπερὶ τοῖς στήθεσι, καὶ ὄμμα ἔτι κυμαῖνον καὶ τὸ πρὸ\nτῶν ὕπνων ἐμμανὲς ἐπισημαῖνον, συνίησι μὲν τὴν αἰτίαν,\nἀγαγὼν δὲ αὖθις ἐπὶ τὴν κλίνην καὶ καθίσας\nἐφεστρίδα τε ἐπέβαλε, καὶ πρὸς τὸ εὔσχημον περιστείλας,\nτί ταῦτα, ἔφη, Χαρίκλεια; τί λίαν οὕτω καὶ ἄμετρα\nδυσφορεῖς; τί δὲ οὕτως ἐκφρόνως ἥττων γίνῃ τῶν\nπροσπιπτόντων; οὐδέ σε γνωρίζω τὸ παρόν, ἀεὶ γενναίαν\nκαὶ σώφρονα τύχας ἐνεγκεῖν τὸ πρόσθεν ἐγνωκώς.\nοὐ παύσῃ τῆς ἄγαν ταύτης ἀνοίας; οὐκ ἐννοήσεις ἄνθρωπος\nοὖσα, πρᾶγμα ἀστάθμητον καὶ ὀξείας ῥοπὰς\nἐφ̓ ἑκάτερα λαμβάνον; τί σαυτὴν προαναιρεῖς βελτιόνων\nἴσως ἐλπίδων; φεῖσαι καὶ ἡμῶν ὦ τέκνον: φεῖσαι,\nεἰ μή γε σαυτῆς, ἀλλὰ γοῦν Θεαγένους, ᾧ βίος ὁ σὺν\nσοὶ μόνος αἱρετός, καὶ ἐπὶ σοὶ σωζομένῃ τὸ εἶναι κέρδος.\nἠρυθρία τούτων ἀκούσασα ἡ Χαρίκλεια, καὶ πλέον:\nʽ??ʼν οἵοις κατείληπτο ἐννοοῦσα: σιωπήσασά τε ἐπὶ πλεῖστον,\nὡς ἐνέκειτο πρὸς τὴν ἀπόκρισιν ὁ Καλάσιρις, ἀληθῆ\nμέν, ἔφη, ἐπιτιμᾷς, ἀλλ̓ ἴσως ἐμοὶ συγγνωστὰ ὦ\nπάτερ. οὐ γάρ με δημώδης οὐδὲ νεωτερίζουσά τις ἐπιθυμία\nπρὸς ταῦτα ἐξάγει τὴν ἀθλίαν, ἀλλὰ καθαρός τε\nκαὶ σωφρονῶν ἀπειράτου μὲν ἀλλ̓ ἐμοί γε ἀνδρὸς πόθος,\nκαὶ τοῦτο Θεαγένους, λυποῦντος μὲν καὶ ὅτι μὴ\nσύνεστι, πλέον δέ, εἰ περίεστιν ἢ μή, φοβοῦντος. ἀλλὰ\nτούτου γε ἕνεκα θάρσει, ἔλεγεν ὁ Καλάσιρις, ὡς ὄντος\nἐκείνου καὶ σοὶ συνεσομένου, θεῶν νευόντων, εἴπερ τι\nχρὴ τοῖς προθεσπισθεῖσί τε περὶ ὑμῶν ʽχρὴ δἔ πιστεύειν\nκαὶ τῷ διαγγείλαντι χθιζὸν ὡς εἴληπται ὑπὸ\nΘυάμιδος, εἰς τὴν Μέμφιν ἀναπεμπόμενος. εἰ δὲ εἴληπται,\nδῆλον ὡς καὶ σώζεται, φιλίας αὐτῷ πρὸς τὸν Θύαμιν\nκαὶ γνώσεως προϋπαρχούσης. καιρὸς δὴ μὴ μέλλειν,\nἀλλὰ σπευστέον ὡς ἔνεστιν ἡμῖν τάχους ἐπὶ Βῆσσαν\nτὴν κώμην, καὶ ἀναζητητέον σοὶ μὲν τὸν Θεαγένη,\n\n\nἐμοὶ δὲ πρὸς τούτῳ καὶ τὸν υἱόν. οἶσθά που πάντως\nπροακηκουῖα παῖδα ἐμὸν εἶναι τὸν Θύαμιν. καὶ ἡ Χαρίκλεια\nγενομένη σύννους, εἰ μὲν δή, ἔφη, παῖς ἐστί\nσοι Θύαμις, καὶ ἔστιν οὗτος ἀλλὰ μὴ ἑτέρου καὶ ἄλλος,\nνῦν μὲν δὴ τὰ ἡμέτερα πρὸς κίνδυνον ἐλαύνει τὸν μέγιστον.\nθαυμάσαντος δὲ καὶ τὴν αἰτίαν ἐρομένου τοῦ\nΚαλασίριδος, οἶσθα, εἶπεν, ὡς αἰχμάλωτος ἐλήφθην\nὑπὸ τῶν βουκόλων. ἐκεῖ τοίνυν καὶ τὸν Θύαμιν ὑπηγάγετο\nπρὸς τὸν κατ̓ ἐμοῦ πόθον ἡ δυστυχῶς μοι προσεῖναι\nδοκοῦσα τῶν ὄψεων ὥρα: καὶ δέος, εἰ ἀναζητοῦντες\nἐντύχοιμεν, μὴ ὀφθεῖσαν ἐκείνην εἶναί με ταύτην\nὑπομνησθείς, τὸν γάμον ὃν τότε μοι προτεινόμενον παῤ\nαὐτοῦ διεκρουσάμην ἐπινοίαις, εἰς ἔργον ἄγειν βιάσηται.\nκαὶ ὁ Καλάσιρις, μὴ οὕτω μέν ποτε, φησί, ἐπιθυμία\nκρατήσειεν ὡς καὶ τὴν πατρῴαν ὄψιν ὁρωμένην\nὑπεροφθῆναι, καὶ ὄμμα τοῦ φύντος μὴ καταιδέσαι τὸν\nπαῖδα καὶ κολάσαι τήν, εἴπερ καὶ ἔστιν, οὐκ ἔννομον\nὄρεξιν. ὅμως δ̓ οὖν ʽκωλύει γὰρ οὐδέν̓ τί οὐχὶ καὶ\nμηχανήν τινα πρὸς περιγραφὴν τῶν φοβούντων ἐπινοεῖς;\nδεινὴ δέ τις ἔοικας εἶναι σοφιστεῦσαι κατὰ τῶν\nἐπιχειρούντων διαδύσεις τε καὶ ὑπερθέσεις.\nἀνείθη πρὸς ταῦτα μικρὸν ἡ Χαρίκλεια, καὶ εἰ μὲν\nἀληθεύεις, εἶπεν, ἢ παιδιάν με πεποίησαι, παρείσθω\nτὸ παρόν: ἐγὼ δὲ τέχνην ἅμα τῷ Θεαγένει μὲν καὶ πρότερον\nἐπιχειρηθεῖσαν, ὑπὸ δὲ τῆς τότε τύχης διακοπεῖσαν,\nεἰσηγήσομαι καὶ νῦν ἐπ̓ ἀμείνοσι ταῖς τύχαις. τῆς\nγὰρ νήσου τῆς βουκολικῆς ἀποδρᾶναι διανοηθεῖσιν ἐδόκει\nτὴν ἐσθῆτα μεταμφιασαμένους ἐς τὸ λυπρότατον καὶ\nπτωχοῖς ἑαυτοὺς ἀπεικάσαντας, οὕτως ἐπιμίγνυσθαι\nκώμαις τε καὶ πόλεσιν. εἰ δὴ συναρέσκει, πλαττώμεθα\nτὸ σχῆμα καὶ πτωχεύωμεν. οὕτω γὰρ ἧττόν τε ἐπιβουλευσόμεθα\nπρὸς τῶν ἐντυγχανόντων ʽἀσφάλεια γὰρ ἐν\n\n\nτοῖς τοιούτοις ἡ εὐτέλεια, οἴκτου τε μᾶλλον ἢ φθόνου\nπέλας ἡ πενίἀ, τῆς τε καθ̓ ἡμέραν ἀναγκαίου τροφῆς\nῥᾷον εὐπορήσομεν: ξένῃ γὰρ ἐν γῇ τὸ μὲν ὤνιον σπάνιον\nτοῖς ἀγνοοῦσι, τὸ δὲ αἰτούμενον εὐμετάδοτον τοῖς\nἐλεοῦσιν.\nἐπῄνει ταῦτα ὁ Καλάσιρις, καὶ ἔχεσθαι τῆς ὁδοιπορίας\nἐπέσπευδε: τοῖς τε περὶ τὸν Ναυσικλέα καὶ Κνήμωνα\nἐντυχόντες, τήν τε ἔξοδον κοινωσάμενοι, εἰς τρίτην\nἐξώρμησαν, οὔτε ὑποζύγιον, καί τοι διδόμενον,\nοὔτε ἀνθρώπων οὐδένα συνέμπορον ἀνασχόμενοι, τοῦ\nτε Ναυσικλέους καὶ Κνήμωνος προπεμπόντων, καὶ ἄλλου\nτῆς οἰκίας πλήθους. προέπεμπε δὲ καὶ ἡ Ναυσίκλεια,\nπολλὰ τὸν πατέρα ἐπιτρέψαι καθικετεύσασα,\nτῆς νυμφικῆς αἰδοῦς ὑπὸ φίλτρου τοῦ περὶ τὴν Χαρίκλειαν\nἐκνικηθεῖσα. καὶ ὅσον πέντε σταδίους προελθόντες\nἠσπάζοντό τε ἀλλήλους τὰ τελευταῖα κατὰ γένος,\nκαὶ τὰς δεξιὰς ἐνέβαλλον. ἐπιδακρύσαντες δὲ ὅσον πλεῖστον,\nκαὶ ἐπὶ βελτίοσι χωρισθῆναι ταῖς τύχαις ἐπευξάμενοι,\nτοῦ Κνήμωνος δὲ καὶ συγγνώμην αἰτοῦντος εἰ\nμὴ συμπορεύοιτο νεοπήκτους ἔτι τοὺς θαλάμους ἔχων,\nἐπικαταλήψεσθαί τε, εἰ καιρὸς γένοιτο, πλαττομένου,\nδιεχωρίσθησαν οἳ μὲν ἐπὶ Χέμμιν: ἡ Χαρίκλεια δὲ καὶ\nὁ Καλάσιρις πρῶτα μὲν εἰς πτωχικὸν πλάσμα μετημφιέννυντο,\nῥάκεσιν ἑαυτοὺς προπαρεσκευασμένοις ἐξευτελίσαντες,\nἔπειτα δὲ ἡ Χαρίκλεια τό τε πρόσωπον ἐνύβριζεν,\nἀσβόλου τε ἐντρίψει καὶ πηλοῦ καταχρίσει μολύνασα\nκαὶ κρηδέμνου ῥυπῶντος τὸ κράσπεδον ἀπὸ μετώπου\nκατὰ θατέρου τοῖν ὀφθαλμοῖν εἰς ἄτακτον προκάλυμμα\nἐπισοβοῦσα, πήραν τε ὑπὸ μάλης, οὑτωσὶ μὲν\nἰδεῖν ψωμῶν τινῶν καὶ ἀκόλων δῆθεν ταμιεῖον, χρειωδέστερον\nδὲ τῆς ἱερᾶς ἐκ Δελφῶν ἐσθῆτος καὶ τῶν στεμμάτων\nτῶν τε συνεκτεθέντων μητρῴων κειμηλίων καὶ\n\n\nγνωρισμάτων εἰς ὑποδοχήν, ἐξῆπτο. ὁ δὲ Καλάσιρις\nτὴν μὲν φαρέτραν τῆς Χαρικλείας τετρυχωμένοις κωδίοις\nἐνειλήσας, ὡς δή τι φορτίον ἕτερον, ἐπὶ τῶν ὤμων\nἐγκάρσιον ἔφερε, τὸ δὲ τόξον τῆς νευρᾶς παραλύσας,\nἐπειδὴ τάχιστα πρὸς τὸ εὐθύτερον ἀνεκάμφθη, βακτηρίαν\nταῖν χεροῖν ἐποιεῖτο, πολύς τε αὐτῇ καὶ βαρὺς ἐμπίπτων.\nκαὶ εἴ πῄ τισιν ἐντευξόμενος προίδοι, κυφότητά\nτε πλέον ἐπετήδευεν ἢ τὸ γῆρας ἐπηνάγκαζε, καὶ\nτοῖν σκελοῖν θάτερον παρεσύρετο, πρὸς τῆς Χαρικλείας\nἔσθ̓ ὅτε χειραγωγούμενος.\nκἀπειδὴ τὰ τῆς ὑποκρίσεως αὐτοῖς διηκρίβωτο, μικρὰ\nκαὶ ἐπισκώψαντες εἰς ἀλλήλους, καὶ ὡς πρέπει τὸ\nσχῆμα θάτερος θατέρῳ ἐπιχλευάσας, τόν τε εἰληχότα\nδαίμονα στῆσαι τὰ δεινὰ μέχρι γοῦν τούτων καὶ ἀρκεσθῆναι\nπαρακαλέσαντες, ἔσπευδον ἐπὶ Βῆσσαν τὴν κώμην,\nοὗ τὸν Θεαγένην καὶ τὸν Θύαμιν ἐλπίσαντες εὑρήσειν\nἀπετύγχανον. ἄρτι γὰρ τῇ Βήσσῃ περὶ δύσιν\nἡλίου πλησιάζοντες πλῆθος τι κειμένων νεκρῶν ὁρῶσι\nνεοσφαγῶν, τῶν μὲν πλειόνων Περσῶν εἶναι τῇ στολῇ\nτε καὶ καθοπλίσει γνωριζομένων, ὀλίγων δὲ τινῶν ἐγχωρίων.\nκαὶ πόλεμον μὲν εἶναι τὸ δρᾶμα εἴκαζον, τίνων\nδὲ καὶ πρὸς τίνας ἠπόρουν, ἕως ἐπιπαριόντες τοὺς\nωεκρούς, καὶ ἅμα περισκοποῦντες μή πού τις κεῖται καὶ\nτῶν οἰκείων ʽδειναὶ γὰρ αἱ ψυχαὶ περὶ τοῖς φιλτάτοις\nτὰ δεινότεα μαντεύεσθαἰ, γυναίῳ προστυγχάνουσι\nπρεσβυτικῷ, σώματι τῶν ἐγχωρίων προσπεφυκότι καὶ\nπαντοίους ἐγείροντι θρήνους. ἔγνωσαν οὖν ἐπιχειρεῖν\nτι παρὰ τῆς πρεσβύτιδος, εἰ οἷόν τε, ἐκμανθάνειν. καὶ\nπαρακαθισάμενοι πρῶτα μὲν παραμυθεῖσθαί τε καὶ\nκαταστέλλειν τὸν ἄγαν θρῆνον ἐπειρῶντο, ἔπειτα προσιεμένης,\nὅν τινα πενθοίη καὶ τίς ὁ πόλεμος ἠρώτων, τοῦ\nΚαλασίριδος πρὸς τὸ γύναιον αἰγυπτιάζοντος. ἣ δὲ ἔλεγεν\n\n\nἅπαντα ἐπιτέμνουσα ἐφ̓ υἱῷ μὲν εἶναι κειμένῳ τὸ\nπένθος, καὶ ἐπιτετηδευκέναι τὴν εἰς τοὺς νεκροὺς ἄφιξιν,\nεἴ πῄ τις διελάσας τοῦ ζῆν ἀπαλλάξειε, τέως μέντοι\nτὰ νομιζόμενα τῷ παιδὶ ἐκ τῶν ἐνόντων, δακρύουσάν τε\nκαὶ θρηνοῦσαν, ἐπιφέρειν.\nτὸν δὲ πόλεμον ἔλεγεν ὧδε.\nἤγετο ξένος νεανίας τις, κάλλει τε καὶ μεγέθει διαφέρων,\nὡς Ὀροονδάτην τὸν μεγάλου βασιλέως ὕπαρχον\nεἰς τὴν Μέμφιν. ἀπέσταλτο δέ, οἶμαι, παρὰ Μιτράνου\nτοῦ φρουράρχου ληφθεὶς αἰχμάλωτος, ὥς τι τῶν μεγίστων\nδώρων, ὡς φασί. τοῦτον οἱ τῆς κώμης τῆς ἡμετέρας\nταυτησί, δείξασα τὴν ἐχομένην, ἐπελθόντες ἀφείλοντο,\nγνωρίζειν εἴτ̓ οὖν ἀληθεύοντες εἴτε καὶ πρόφασιν\nπλάσαντες. ὁ δὴ Μιτράνης ταῦτα πυθόμενος, καὶ\nκατὰ τὸ εἰκὸς ἀγανακτήσας, ἐπιστρατεύει τῇ κώμῃ δυσὶ\nταύταις πρότερον ἡμέραις. καὶ ἔστι γὰρ μαχιμώτατον\nἡ κώμη γένος, βίον ἀεὶ τὴν λῃστείαν πεποιημένοι καὶ\nθανάτου παντὸς ὑπερόπται, καὶ πολλὰς δὴ διὰ τοῦτο\nπολλάκις, ἄλλας τε κἀμὲ τὸ παρόν, ἀνδρῶν τε καὶ παίσων\nχηρώσαντες: ἐπειδὴ τὴν ἔφοδον ἐσομένην ἐτεκμήραντο,\nπρολοχίζουσί τέ τινας ἐνέδρας, καὶ δεξάμενοι\nτοὺς ἐναντίους ἐπικρατέστεροι γίνονται, οἳ μὲν κατὰ\nστόμα καὶ ἐκ τοῦ εὐθέος μαχόμενοι, οἳ δὲ κατόπιν ἐκ\nτῶν λόχων ἀπροφυλάκτοις σὺν βοῇ τοῖς Πέρσαις ἐπελθόντες.\nκαὶ πίπτει μὲν ὁ Μιτράνης ἐν πρώτοις μαχόμενος,\nπίπτουσι δὲ σὺν αὐτῷ σχεδόν τι πάντες οἷα δὴ κυκλωθέντες\nκαὶ οὐδὲ φυγῆς τόπον εὐμοιρήσαντες. πίπτουσι\nδὲ καὶ τῶν ἡμετέρων ὀλίγοι, καὶ γίνεται τῶν\nὀλίγων βαρείᾳ βουλήσει δαίμονος καὶ ὁ παῖς ὁ ἐμός, βέλει\nΠερσικῷ πρὸς τὰ στέρνα, ὡς ὁρᾶτε, βληθείς. καὶ\nνῦν ἡ ἀθλία τὸν μὲν θρηνῶ κείμενον, τὸν δὲ ἔτι μοι\nμόνον παῖδα λειπόμενον ἔοικα θρηνήσειν, ἐκστρατεύσαντος\n\n\nκἀκείνου τῇ προτεραίᾳ μετὰ τῶν λοιπῶν ἐπὶ τὴν\nΜεμφιτῶν πόλιν.\nἐπυνθάνετο καὶ τὴν αἰτίαν τῆς ἐκστρατείας ὁ Καλάσιρις:\nκαὶ ἡ γραῦς, ἀκηκοέναι παρὰ τοῦ λειπομένου\nπαιδὸς προστιθεῖσα, ἔλεγε, διότι στρατιώτας βασιλείους\nκαὶ φρούραρχον μεγάλου βασιλέως ἀνελόντες ἐπὶ\nμὴ πεπραγμένοις καλῶς εἶδον ἐκεῖνο καλῶς, μὴ εἰς μικρὸν\nαὐτοῖς ἀλλ̓ εἰς τὸν περὶ τῶν ὅλων κίνδυνον τὸ\nπρᾶγμα τελευτήσειν, Ὀροονδάτου τοῦ κατὰ τὴν Μέμφιν\nὑπάρχου πλείστῃ τε χειρὶ πεφραγμένου, καὶ αὐτίκα, εἰ\nπύθοιτο, κατὰ πρώτην ἔφοδον σαγηνεύσοντος τὴν κώμην\nκαὶ πανολεθρίᾳ τῶν ἐνοικούντων τὴν δίκην εἰσπράξοντος.\nοἷα δὴ οὖν τὸν περὶ τῶν ὅλων ἀναρριπτοῦντες\nκίνδυνον, ἔγνωσαν μεγάλα τολμήματα μείζοσιν, εἰ\nδύναιντ̓, ἰάσασθαι, καὶ φθῆναι τὴν Ὀροονδάτου παρασκευήν,\nἀπροσδόκητοί τε ἐπεισπεσόντες ἢ προσανελεῖν\nκἀκεῖνον, εἰ κατὰ τὴν Μέμφιν ὄντα καταλάβοιεν, ἢ εἴπερ\nἐκδημῶν τυγχάνοι, πολέμου τινὸς αὐτόν, ὡς φασίν,\nΑἰθιοπικοῦ τὰ νῦν ἀπασχολοῦντος, ῥᾷόν τε τὴν πόλιν\nπαραστήσασθαι τῶν ὑπερμαχομένων ἔρημον, καὶ αὐτοί\nτε ἐκτὸς κινδύνου γενέσθαι τὸ παρόν, καὶ προσκατορθώσειν\nτῷ Θυάμιδι λῃστάρχῳ τῷ σφῶν τὴν τὴν τῆς προφητείας\nἱερωσύνην, οὐ κατὰ νόμον παῤ ἀδελφοῦ νεωτέρου\nκατεχομένην, ἀνακομίσασθαι: ἢ εἴπερ καὶ ἀποτυγχάνειν\nσυμβαίνοι, πολέμου γοῦν ἔργον μαχομένους γενέσθαι,\nμηδὲ ἄλλως ἁλῶναι καὶ ταῖς Περσικαῖς αἰκίαις\nκαὶ ὕβρεσιν ἐκκεῖσθαι.\nἀλλ̓ ὦ ξένοι, ποῖ δὴ τὸ νῦν ἀφίξεσθε; εἰς τὴν κώμην,\nὁ Καλάσιρις εἶπεν. ἣ δέ, οὐκ ἀσφαλὲς ὑμῖν, ἔφη,\nτῆς τε ὥρας ἀωρὶ καὶ οὐδὲ γνωριζομένοις, ἐπιμῖξαι τοῖς\nὑπολειπομένοις. ἀλλ̓ εἰ ξεναγοίης, ἔφη ὁ Καλάσιρις,\nοὐκ ἀπ̓ ἐλπίδος ἡμῖν καὶ τὰ τῆς ἀσφαλείας. οὔ μοι καιρός,\n\n\nἀπεκρίνατο ἡ πρεσβῦτις: νυκτερινοὺς γάρ τινας\nἐναγισμοὺς ἐπιτελέσαι μοι πρόκειται. ἀλλ̓ εἰ δὴ φορητὸν\nὑμῖν ʽἐπάναγκες δὲ καὶ μὴ βουλομένοισ̓, αὐτοῦ που\nκαὶ τῶν νεκρῶν ἐν καθαρῷ μικρὸν ἀναχωρήσαντες τὴν\nμὲν νύκτα ἐγκαρτερήσατε, τὴν ἕω δὲ ὑμῖν πρόξενος ἐγὼ\nτῆς ἀδείας ξεναγοῦσα γενήσομαι.\nταῦτα εἰπούσης ὁ Καλάσιρις ἅπαντα πρὸς τὴν Χαρίκλειαν\nφράσας καὶ παραλαβὼν μεθίστατο. καὶ μικρὸν\nὅσον τοὺς κειμένους ὑπερβάντες βουνῷ τινὶ χαμαιζήλῳ\nπροστυγχάνουσι. κἀνταῦθα ὃ μὲν κατέκλινεν ἑαυτόν,\nτῇ κεφαλῇ τὴν φαρέτραν ὑποθέμενος, ἡ Χαρίκλεια δὲ\nκαθῆστο, τὴν πήραν εἰς καθέδραν ποιησαμένη. ἄρτι δὲ\nτῆς σεληναίας ἀνισχούσης καὶ φωτὶ λαμπρῷ τὰ πάντα\nκαταυγαζούσης ʽτρίτη γὰρ μετὰ πανσέληνον ἐτύγχανεν̓\nὁ μὲν Καλάσιρις, οἷα δὴ πρεσβυτικός τε ἄλλως καὶ πρὸς\nτῆς ὁδοιπορίας κεκοπωμένος, ὕπνῳ κατείχετο, ἡ Χαρίκλεια\nδὲ ὑπὸ τῶν συνεχόντων φροντισμάτων διαγρυπνοῦσα\nσκηνῆς τινὸς οὐκ εὐαγοῦς μέν, ταῖς δὲ Αἰγυπτίαις\nἐπιχωριαζούσης θεωρὸς ἐγίνετο. ἡ γὰρ πρεσβῦτις\nἀνενοχλήτου καὶ ἀκατόπτου σχολῆς ἐπειλῆφθαι νομίσασα\nπρῶτα μὲν βόθρον ὠρύξατο, ἔπειτα πυρκαϊὰν\nἐκ θατέρου μέρους ἐξῆψε. καὶ μέσον ἀμφοῖν τὸν νεκρὸν\nτοῦ παιδὸς προθεμένη, κρατῆρα τε ὀστρακοῦν ἔκ τινος\nπαρακειμένου τρίποδος ἀνελομένη, μέλιτος ἐπέχει τῷ\nβόθρῳ, καὶ αὖθις ἐξ ἑτέρου γάλακτος, καὶ οἴνου ἐκ τρίτου\nἐπέσπενδεν. εἶτα πέμμα στεάτινον εἰς ἀνδρὸς μίμημα\nπεπλασμένον δάφνῃ καὶ μαράθρῳ καταστέψασα\nεἰς τὸν βόθρον ἐνέβαλεν. ἐφ̓ ἅπασι δὲ ξίφος ἀνελομένη\nκαὶ πρὸς τὸ ἐνθουσιῶδες σοβηθεῖσα, καὶ πολλὰ πρὸς\nτὴν σεληναίαν βαρβάροις τε καὶ ξενίζουσι τὴν ἀκοὴν\nὀνόμασι κατευξαμένη, τὸν βραχίονα ἐντεμοῦσα καὶ δάφνης\nἀκρέμονι τοῦ αἵματος ἀποψήσασα τὴν πυρκαϊὰν\n\n\nἐπεψέκαζεν. ἄλλα τε ἄττα τερατευσαμένη πρὸς τούτοις,\nἐπὶ τὸν νεκρὸν τοῦ παιδὸς προκύψασα καί τινα πρὸς\nτὸ οὖς ἐπᾴδουσα ἐξήγειρέ τε καὶ ὀρθὸν ἑστάναι τῇ μαγγανείᾳ\nκατηνάγκαζεν. ἡ Χαρίκλεια δὴ οὖν οὐδὲ τὰ\nπρῶτα ἀδεῶς κατοπτεύουσα, τότε δὴ καὶ ὑπέφριττε,\nκαὶ πρὸς τῶν γινομένων ἀήθων ἐκδειματωθεῖσα τὸν\nΚαλάσιριν ἀφύπνιζέ τε καὶ θεατὴν γενέσθαι τῶν δρωμένων\nπαρεσκεύαζεν. αὐτοὶ μὲν οὖν, ἅτε ἐν σκότῳ διάγοντες,\nοὐχ ἑωρῶντο, κατώπτευον δὲ τὰ ἐν τῷ φωτὶ\nκαὶ πρὸς τῇ πυρκαϊᾷ ῥᾷον, καὶ τῶν λεγομένων οὐ πόρρωθεν\nὄντες ἐπηκροῶντο, τῆς γραὸς ἤδη καὶ γεγωνότερον\nἐκπυνθανομένης παρὰ τοῦ νεκροῦ. καὶ ἦν ἡ πεῦσις,\nεἴπερ ὁ ἀδελφὸς μὲν ὁ ἐκείνου παῖς δὲ αὐτῆς ὁ λειπόμενος\nἐπανήξει περισωθείς. ὃ δὲ ἀπεκρίνατο μὲν\nοὐδέν, ἐπινεύσας δὲ μόνον, καὶ τῇ μητρὶ τὰ κατὰ γνώμην\nἐλπίζειν ἀμφιβόλως ἐνδούς, κατηνέχθη τε ἀθρόον\nκαὶ ἔκειτο ἐπὶ πρόσωπον. ἣ δὲ ἐπέστρεφέ τε τὸ σῶμα\nπρὸς τὸ ὕπτιον, καὶ οὐκ ἀνίει τὴν πεῦσιν, ἀλλὰ βιαιοτέραις,\nὡς ἐῴκει, ταῖς κατανάγκαις πολλὰ τοῖς ὠσὶν\nαὖθις ἐπᾴδουσα, καὶ μεθαλλομένη ξιφήρης ἄρτι μὲν\nπρὸς τὴν πυρκαϊὰν ἄρτι δὲ ἐπὶ τὸν βόθρον, ἐξήγειρέ τε\nαὖθις καὶ ὀρθωθέντος περὶ τῶν αὐτῶν ἐξεπυνθάνετο,\nμὴ νεύμασι μόνον ἀλλὰ καὶ φωνῇ τὴν μαντείαν ἀρισήμως\nδηλοῦν ἐπαναγκάζουσα. καὶ τῆς πρεσβύτιδος ἐν\nτούτοις οὔσης, ἡ Χαρίκλεια πολλὰ τὸν Καλάσιριν καθικέτευε\nτοῖς γινομένοις πλησιάσαντας πυνθάνεσθαί\nτι καὶ αὐτοὺς περὶ τοῦ Θεαγένους. ὃ δὲ παρῃτεῖτο, φάσκων\nκαὶ τὴν θέαν οὐκ εὐαγῆ μέν, κατ̓ ἀνάγκην δ̓ οὖν\nὅμως γινομένην ἀνέχεσθαι: εἶναι γὰρ οὐ προφητικὸν\nοὔτε ἐπιχειρεῖν οὔτε παρεῖναι ταῖς τοιαῖσδε πράξεσιν,\nἀλλὰ τὸ μαντικὸν τούτοις μὲν ἐκ θυσιῶν ἐννόμων καὶ\nεὐχῶν καθαρῶν παραγίνεσθαι, τοῖς δὲ βεβήλοις καὶ\n\n\nπερὶ γῆν τῷ ὄντι καὶ σώματα νεκρῶν εἰλουμένοις οὕτως\nὡς τὴν Αἰγυπτίαν ὁρᾶν ἡ τοῦ καιροῦ περίπτωσις\nἐνδέδωκε.\nκαὶ ἔτι λέγοντος ὁ νεκρός, οἷον ἐκ μυχοῦ τινὸς ἢ\nσπηλαίου φαραγγώδους βαρύ τι καὶ δυσηχὲς ὑποτρίζων,\nἐγὼ μέν, ἔφη, σοῦ τὰ πρῶτα ἐφειδόμην, ὦ μῆτερ, καὶ\nπαρανομοῦσαν εἰς τὴν ἀνθρωπείαν φύσιν καὶ τοὺς ἐκ\nμοιρῶν θεσμοὺς ἐκβιαζομένην καὶ τὰ ἀκίνητα μαγγανείαις\nκινοῦσαν ἠνεχόμην: σώζεται γὰρ ἡ περὶ τοὺς\nφύντας αἰδώς, ἐφ̓ ὅσον οἷόν τε, καὶ ἐν τοῖς ἀποιχομένοις:\nἀλλ̓ ἐπειδὴ καὶ ταύτην ἀναιρεῖς τὸ κατὰ σαυτὴν\nκαὶ ἐλαύνεις, οὐκ ἀθεμίτοις μόνον τὴν ἀρχὴν ἐπιχειρήσασα\nἀλλ̓ ἤδη καὶ εἰς ἄπειρον τὸ ἀθέμιτον ἐπεξάγουσα,\nοὐκ ὀρθοῦσθαι μόνον καὶ νεύειν ἀλλὰ καὶ φθέγγεσθαι\nσῶμα νεκρὸν ἐκβιαζομένη, κηδείας μὲν τῆς ἐμῆς ἀμελοῦσα\nκαὶ ταῖς λοιπαῖς ἐπιμίγνυσθαι ψυχαῖς ἐμποδίζουσα,\nχρείας δὲ μόνης γενομένη τῆς σῆς, ἄκουε ταῦθ̓ ἃ\nπάλαι σοι μηνύειν ἐφυλαττόμην. οὔτε ὁ παῖς σοι περισωθεὶς\nἐπανήξει, οὔτε αὐτὴ τὸν ἀπὸ ξίφους ἐκφεύξῃ\nθάνατον, ἀλλ̓ οἷα δὴ τὸν σαυτῆς βίον ἐν οὕτως ἀθέσμοις\nπράξεσι καταναλώσασα, τὴν ἀποκεκληρωμένην πᾶσι\nτοῖς τοιούτοις βιαίαν οὐκ εἰς μακρὰν ὑποστήσῃ τελευτήν:\nἥτις πρὸς τοῖς ἄλλοις οὐδὲ ἐπὶ σαυτοῦ τὰ οὕτως\nἀπόρρητα καὶ σιγῇ καὶ σκότῳ φυλαττόμενα μυστήρια\nδρᾶν ὑπέμεινας, ἀλλ̓ ἤδη καὶ ἐπὶ μάρτυσι τοιούτοις\nτὰς τῶν κειμένων ἐξορχῇ τύχας, ἑνὶ μὲν προφήτῃ —\nκαὶ τοῦτο μὲν ἔλαττον: σοφὸς γὰρ τὰ τοιαῦτα σιγῇ\nπρὸς τὸ ἀνεκλάλητον ἐπισφραγίσασθαι, καὶ ἄλλως θεοῖς\nφίλος: τοὺς γοῦν παῖδας εἰς τὸν δἰ αἵματος ἀγῶνα\nξιφήρεις καθισταμένους καὶ μονομαχήσειν μέλλοντας\nἀποκωλύσει τε καὶ παύσει φανείς, εἴπερ ἐπισπεύσειεν.\nἀλλ̓ ὃ δὴ βαρύτερον, ὅτι καὶ κόρη τις τῶν ἐπ̓ ἐμοὶ γίνεται\n\n\nθεωρὸς καὶ πάντων ἐπακροᾶται, γύναιον ὑπ̓\nἔρωτος σεσοβημένον, καὶ πᾶσαν ὡς εἰπεῖν ἐρωμένου\nτινὸς ἐπὶ γῆν ἕνεκεν ἀλώμενον, ᾧ μετὰ μυρίους μὲν\nμόχθους μυρίους δὲ κινδύνους, γῆς ἐπ̓ ἐσχάτοις ὅροις,\nτύχῃ σὺν λαμπρᾷ καὶ βασιλικῇ συμβιώσεται.\nτούτων εἰρημένων ὃ μὲν ἔκειτο καταρραγείς, ἡ\nγραῦς δὲ συνεῖσα τοὺς ξένους εἶναι τοὺς κατασκόπους,\nὡς εἶχε σχήματος, ξιφήρης τε καὶ ἐμμανὴς ἐπ̓ αὐτοὺς\nἵεται, καὶ κατὰ πᾶν μέρος τῶν κειμένων ἐφέρετο, τοῖς\nνεκροῖς ἐγκεκρύφθαι αὐτοὺς ὑποπτεύουσα, γνώμην δὲ\nποιουμένη διαχρήσασθαι, εἰ ἀνεύροι, ὡς ἐπιβούλως τε\nκαὶ πρὸς ἐναντίου τοῖς αὐτῆς μαγγανεύμασι κατασκόπους\nγεγενημένους, ἕως ἀπερίσκεπτον ὑπὸ θυμοῦ τὴν\nκατὰ τοὺς νεκροὺς ἔρευναν ποιουμένη, ἔλαθεν ὠρθωμένῳ\nκλάσματι δόρατος κατὰ τοῦ βουβῶνος\nπεριπαρεῖσα.\nκαὶ ἣ μὲν ἔκειτο, τὴν ἐκ τοῦ παιδὸς μαντείαν οὕτω\nπαρὰ πόδας ἐν δίκῃ πληρώσασα: ὁ δὲ Καλάσιρις καὶ ἡ\nΧαρίκλεια παρὰ τοσοῦτον ἐλθόντες κινδύνου, καὶ ἅμα\nμὲν τῶν παρόντων φόβων ἐκτὸς ἑαυτοὺς ποιούμενοι,\nἅμα δὲ τῶν μαντευθέντων ἕνεκεν ἐπισπεύδοντες, τῆς\nἐπὶ τὴν Μέμφιν ὁδοῦ σπουδαιότερον εἴχοντο. καὶ δὴ\nκαὶ ἐπλησίαζον τῇ πόλει τῶν ἐκ τῆς νεκυίας μεμαντευμένων\nἤδη κατ̓ αὐτὴν τελουμένων. ὡς γὰρ ὁ Θύαμις\nτὸ ἀπὸ τῆς Βήσσης λῃστρικὸν ἐπάγων ἐφίστατο, οἱ μὲν\nκατὰ τὴν Μέμφιν ὀλίγον ὅσον ἔφθησαν τὰς πύλας ἐπικλεισάμενοι,\nστρατιώτου τινὸς τῶν ὑπὸ Μιτράνην διαδράντων\nτὴν κατὰ τὴν Βῆσσαν μάχην προϊδόντος τε τὴν\nἔφοδον καὶ τοῖς ἐν τῷ ἄστει προμηνύσαντος, ὁ δὲ Θύαμις\nπερί τι μέρος τοῦ τείχους τὰ ὅπλα καταθέσθαι κελεύσας\nδιανέπαυέ τε ἅμα ἐκ συντόνου τῆς ὁδοιπορίας\nτὸν στρατόν, καὶ ὡς πολιορκήσων δῆθεν ἐποιεῖτο γνώμην.\n\n\nοἱ δὲ κατὰ τὴν πόλιν πρότερον μὲν ὡς πλῆθος τὸ\nἐπιὸν καταδείσαντες, ἀπὸ δὲ τῆς ἐκ τῶν τειχῶν κατασκοπῆς\nὀλίγους εἶναι τοὺς ἐπελθόντας καταγνόντες, ὥρμησαν\nμὲν καὶ αὐτίκα, τοὺς ἐγκαταλελειμμένους ὀλίγους\nεἰς φρουρὰν τῆς πόλεως τοξότας τε καὶ ἱππέας\nἀναλαβόντες καὶ τὸν ἀστικὸν δῆμον τοῖς προστυχοῦσιν\nἐξοπλίσαντες, ἐξελθεῖν τε καὶ συμπεσεῖν εἰς μάχην τοῖς\nἐναντίοις: πρεσβυτικοῦ δέ τινος καὶ τῶν ἐπὶ δόξης διακωλύσαντος,\nκαὶ ἐκδιδάξαντος διότι καὶ εἰ τὸν σατράπην\nὈροονδάτην ἀπεῖναι συμβαίνει τὰ νῦν ἐπὶ τὸν Αἰθιοπικὸν\nἐκστρατεύσαντα πόλεμον, ἀλλὰ Ἀρσάκῃ γοῦν\nτῇ ἐκείνου γαμετῇ δίκαιον πρότερον ἀνακοινοῦσθαι τὴν\nπρᾶξιν, ὡς ἂν μετὰ γνώμης τῆς ἐκείνης τὸ εὑρισκόμενον\nκατὰ τὴν πόλιν στρατιωτικὸν ῥᾷόν τε συλλαμβάνοι\nκαὶ προθυμότερον, ἐδόκει τε ταῦτα καλῶς εἰρῆσθαι,\nκαὶ ἐπὶ τὰ βασίλεια πάντες ὥρμησαν, ταῦτα ἐχόντων\nεἰς κατοίκησιν τῶν σατραπῶν βασιλέως μὴ παρόντος.\nἡ δὲ Ἀρσάκη τὰ μὲν ἄλλα καλή τε ἦν καὶ μεγάλη\nκαὶ συνεῖναι δραστήριος, τό τε φρόνημα ἐξ εὐγενείας\nὑπέρογκος, καὶ οἷον εἰκὸς τὴν ἀδελφὴν βασιλέως τοῦ\nμεγάλου γεγονυῖαν, ἄλλως δὲ τὸν βίον ἐπίμωμος καὶ\nἡδονῆς παρανόμου καὶ ἀκρατοῦς ἐλάττων. πρὸς γοῦν\nἄλλοις καὶ τῷ Θυάμιδι παραιτία τῆς ἐκ Μέμφεως τότε\nφυγῆς ἐγεγόνει. ἄρτι γὰρ τοῦ Καλασίριδος διὰ τὰ ἐκ\nθεῶν αὐτῷ περὶ τῶν παίδων προθεσπισθέντα τῆς Μέμφεως\nἑαυτὸν λάθρᾳ πάντων ἐξοικίσαντος, καὶ ἀφανοῦς\nὄντος ἢ καὶ ἀπολωλέναι δοκοῦντος, τοῦ δὲ Θυάμιδος,\nὡς ἂν πρεσβυτέρου παιδός, ἐπὶ τὴν προφητείαν κληθέντος\nκαὶ τὰς εἰσιτηρίους θυσίας πανδημεὶ τελοῦντος,\nἐντυχοῦσα κατὰ τὸν νεὼν τῆς Ἴσιδος ἡ Ἀρσάκη νεανίσκῳ\nχαρίεντι καὶ ἀκμάζοντι καὶ πρὸς τῆς ἐν χερσὶ πανηγύρεως\nπλέον ὡραϊσμένῳ ὀφθαλμούς τε ἐπέβαλεν οὐ\n\n\nσώφρονας καὶ νεύματα τῶν αἰσχροτέρων αἰνίγματα. καὶ\nταῦτα ὁ μὲν Θύαμις οὐδὲ κατὰ μικρὸν προσίετο, φύσει\nτε καὶ ἐκ παίδων εὖ πεφυκὼς τὰ εἰς σωφροσύνην: καὶ\nτὰ πρὸς ἐκείνης δρώμενα πόρρω τε ἦν ὡς ἐδρᾶτο ὑποπτεύειν,\nκαὶ τυχὸν ἄλλως πως γίνεσθαι ὑπετίθετο, τῶν\nἱερῶν ὅλος γινόμενος. ὅ γε μὴν ἀδελφὸς αὐτοῦ Πετόσιρις\nκαὶ πάλαι ζηλοτυπίαν ἐπ̓ αὐτῷ νοσῶν τῆς ἱερωσύνης,\nτάς τε προσβολὰς τῆς Ἀρσάκης παρατηρήσας,\nἀφορμὴν εἰς ἐπιβουλὴν τἀδελφοῦ τὴν ἐκείνης οὐκ ἔννομον\nπεῖραν ἐποιήσατο, καὶ τῷ Ὀροονδάτῃ λάθρᾳ\nπροσιὼν κατεμήνυεν οὐ τὴν ἐκείνης ὄρεξιν μόνον, ἀλλ̓\nἤδη καὶ ὡς ὁ Θύαμις συγκατατίθοιτο προσεπιψευδόμενος.\nὃ δὲ ῥᾳδίως πεισθεὶς ἐξ ὧν τὴν Ἀρσάκην προϋπώπτευε,\nτῇ μὲν κατ̓ οὐδὲν ἠνώχλει, σαφῆ τε ἔλεγχον\nοὐκ ἔχων, καὶ ἅμα φόβῳ καὶ αἰδοῖ τῇ περὶ τὸ βασίλειον\nγένος, εἴ τι καὶ ὑπώπτευεν, ἀνέχεσθαι βιαζόμενος: τῷ\nμέντοι γε Θυάμιδι θάνατον ἐκ προρρήσεως συνεχῶς διαπειλῶν\nοὐ πρότερον ἀνῆκεν, ἄχρις οὗ τὸν μὲν ἐφυγάδευσε,\nτὸν Πετόσιριν δὲ εἰς τὴν προφητείαν\nἐγκατέστησεν.\nἀλλὰ ταῦτα μὲν χρόνοις ἐγεγόνει προτέροις: τότε δ̓\nοὖν ἡ Ἀρσάκη τοῦ πλήθους ἐπὶ τὴν οἴκησιν αὐτῆς συρρυέντος,\nκαὶ τήν τε ἔφοδον τῶν ἐναντίων δηλοῦντος\nἤδη καὶ αὐτῇ προῃσθημένῃ, καὶ τοῖς οὖσι τῶν στρατιωτῶν\nἐπιτρέψαι συνεξελθεῖν αὐτοῖς αἰτοῦντος, οὐκ\nἂν ἔφη ταῦτα προχείρως οὕτως ἐπιτρέψειν, οὔπω μὲν\nτὸ πλῆθος τῶν πολεμίων ὅσον, οὔπω δὲ οἵτινές εἰσιν ἢ\nπόθεν εἰδυῖα, καὶ πρός γε, οὐδὲ τὴν πρόφασιν δἰ ἣν\nἐπεληλύθασι γινώσκουσα. χρῆναι οὖν ἄχρι τῶν τειχῶν\nδιαβῆναι πρότερον, καὶ ἅπαντα ἐκεῖθεν κατοπτεύσαντας\nκαὶ ἄλλους συλλαβόντας, οὕτω τοῖς δυνατοῖς καὶ\nλυσιτελοῦσιν ἐπιχειρεῖν. ἐδόκει καλῶς εἰρῆσθαι, καὶ\n\n\nὥρμησαν ὡς εἶχον ἐπὶ τὸ τεῖχος. ἔνθα σκηνὴν ὑπὸ\nἁλουργοῖς καὶ χρυσοϋφέσι παραπετάσμασιν ἐκ προστάγματος\nἡ Ἀρσάκη πηξαμένη, πολυτελῶς τε αὑτὴν καλλωπίσασα\nκαὶ ἐφ̓ ὑψηλῆς καθέδρας προκαθίσασα, τούς\nτε σωματοφύλακας ἐν ὅπλοις ὑποχρύσοις περιστήσασα,\nκηρύκειόν τε εἰς εἰρηνικῶν διαλέξεων σύμβολον ἀναδείξασα,\nτοὺς πρώτους καὶ ἐπιδόξους τῶν ἐναντίων\nπλησίον ἥκειν τοῦ τείχους προύτρεπεν. ὡς δὲ ὁ Θύαμις\nκαὶ ὁ Θεαγένης αἱρεθέντες ὑπὸ τοῦ πλήθους ἀφίκοντο\nκαὶ ἔστησαν ὑπὸ τῷ τείχει, τὰ μὲν ἄλλα ὡπλισμένοι,\nγυμνοὶ δὲ τοῦ κράνους, ὁ κῆρυξ τάδε ἔλεγεν. Ἀρσάκη\nλέγει πρὸς ὑμᾶς, Ὀροονδάτου μὲν τοῦ πρώτου\nσατράπου γυνή, μεγάλου δὲ βασιλέως ἀδελφή: τί βουλόμενοι\nκαὶ τίνες ὄντες, ἢ τίνα αἰτίαν ἐπάγοντες, τὴν\nἔφοδον ἐτολμήσατε; οἳ δὲ τὸ μὲν πλῆθος εἶναι Βησσαέων\nἀπεκρίναντο, ἑαυτὸν δὲ ὁ Θύαμις ὅστις εἴη, καὶ\nὅτι παρανομηθεὶς ὑπό τε τοῦ ἀδελφοῦ Πετοσίριδος καὶ\nὈροονδάτου, τῆς τε προφητείας ἐξ ἐπιβουλῆς ἀφαιρεθείς,\nἐπὶ ταύτην ὑπὸ Βησσαέων κατάγοιτο. καὶ εἰ μὲν\nἀπολαμβάνοι τὴν ἱερωσύνην, εἰρήνην τε εἶναι, καὶ Βησσαέας\nεἰς τὴν οἰκείαν ἐπανήξειν οὐδενὶ κατ̓ οὐδὲν λυμηναμένους:\nεἰ δὲ μή, πολέμῳ κριτῇ καὶ τοῖς ὅπλοις:\nἐπιτρέψειν. χρῆναι δὲ καὶ Ἀρσάκην, εἴπερ τι διανοεῖται\nτῶν προσηκόντων, εἰς καιρὸν τῆς εἰς αὐτὴν ἐπιβουλῆς\nἐκ Πετοσίριδος τὴν ἄμυναν εἰσπράττεσθαι, καὶ\nτῶν ἀθεμίτων διαβολῶν, ἃς ψευδῶς πρὸς Ὀροονδάτην\nποιησάμενος ἐκείνῃ μὲν πρὸς τὸν ἄνδρα παρανόμου καὶ\nαἰσχρᾶς ἐπιθυμίας ὑποψίαν, αὐτῷ δὲ τὴν ἐκ τῆς πατρίδος\nφυγὴν ἐπιβεβληκὼς τυγχάνοι.\nπρὸς ταῦτα διεταράχθη μὲν καὶ σύμπαν τὸ Μεμφιτῶν\nπλῆθος, τόν τε Θύαμιν ἀναγνωρίζοντες, καὶ τῆς\nἀπροσδοκήτου φυγῆς αὐτῷ τὴν αἰτίαν ἐν ἀρχῇ μὲν καὶ\n\n\nἡνίκα ἐγίνετο ἀγνοήσαντες, ἐκ δὲ τῶν λεχθέντων δἰ\nὑποψίας τε ἄγοντες καὶ ἀλήθειαν εἶναι πιστεύοντες\nἡ δὲ Ἀρσάκη πλέον ἢ σύμπαντες συνεχύθη τὴν διάνοιαν\nκαὶ κλύδωνι φροντισμάτων περιεστοίχιστο. θυμοῦ\nμὲν γὰρ ἐπὶ τὸν Πετόσιριν πληρουμένη, καὶ πρὸς τὰ\nπάλαι συμβάντα τὴν διάνοιαν ἀναπεμπάζουσα, ὅπως ἂν\nτιμωρήσαιτο συνετάττετο: τὸν δὲ Θύαμιν ὁρῶσα, καὶ\nαὖθις τὸν Θεαγένην, διεσπᾶτο τὴν διάνοιαν καὶ ἐμερίζετο\nεἰς τὴν πρὸς ἑκάτερον ἐπιθυμίαν, ἔρωτα ἐπ̓ ἀμφοτέροις\nτὸν μὲν ἀνανεουμένη, τὸν δὲ δριμύτερον ἄρτι\nτῇ ψυχῇ καταβαλλομένη, ὥστε οὐδὲ τοὺς περιεστηκότας\nἔλαθεν ἀδημονοῦσα. πλὴν ἀλλὰ μικρὸν διαλιποῦσα,\nκαὶ ὥσπερ εἰ ἐξ ἐπιλήψεως ἑαυτὴν ἀναλαβοῦσα, πολέμου\nμέν, ὦ βέλτιστοι, ἔφη, μανίαν ἐνοσήσατε, πάντες\nμὲν Βησσαεῖς, οὐχ ἥκιστα δὲ ὑμεῖς, ἀκμαῖοι καὶ χαρίεντες\nοὕτω νεανίαι καὶ εὖ γεγονότες, ὡς γινώσκω τε καὶ\nεἰκάζειν πάρεστιν, εἰς προῦπτον κίνδυνον, ὑπὲρ λῃστῶν\nκαὶ ταῦτα, ἑαυτοὺς καθέντες, οὐδὲ πρὸς τὴν\nπρώτην προσβολήν, εἰ μάχης δεήσειεν, ἀρκέσοντες: μὴ\nγὰρ οὕτω τὰ μεγάλου βασιλέως ἀσθενήσειεν ὡς, εἰ καὶ\nτὸν σατράπην ἀπεῖναι συμβαίνει, μὴ διὰ τῶν λειψάνων\nγοῦν τῆς ἐνταῦθα στρατιᾶς ἅπαντας ὑμᾶς σαγηνευθῆναι.\nἀλλ̓ οὐδέν, οἶμαι, δεῖ τρίβεσθαι τοὺς πολλούς,\nκαὶ τῆς κατὰ τὴν ἔφοδον προφάσεως ἰδίας τινῶν οὔσης,\nἀλλ̓ οὐ δημοσίας οὐδὲ κοινῆς, μὴ οὐχὶ καὶ ἰδίᾳ τὴν ἀμφισβήτησιν\nκρίνεσθαι καὶ πέρας τὸ ἐκ θεῶν τε καὶ δίκης\nαὐτῆς ὁρισθησόμενον ἐκδέχεσθαι. δοκεῖ δή μοι,\nἔφη, καὶ προστάττω τοὺς μὲν ἄλλους Μεμφιτῶν τε καὶ\nΒησσαέων ἡσύχους εἶναι, μηδὲ ἀπροφάσιστον ἀλλήλοις\nἐπιφέρειν πόλεμον, τοὺς δὲ τῆς προφητείας ἀμφισβητοῦντας\nπρὸς ἀλλήλους μονομαχήσαντας ἔπαθλον τῷ\nνικῶντι προθέσθαι τὴν ἱερωσύνην.\nταῦτα τῆς Ἀρσάκης εἰπούσης οἱ μὲν κατὰ τὴν πόλιν\nἅπαντες ἀνεβόησαν καὶ τὰ εἰρημένα ἐπῄνουν, ἅμα μὲν\nεἰς ὑποψίαν μοχθηρᾶς προαιρέσεως κατὰ τοῦ Πετοσίριδος\nκεκινημένοι, ἅμα δὲ καὶ τὸν ἐν ὀφθαλμοῖς καὶ ὅσον\nοὔπω προσδοκώμενον κίνδυνον αὐτός τις ἕκαστος εἰς\nτὸν δἰ ἑτέρων ἀγῶνα διώσασθαι δοκιμάζων: οἱ πολλοὶ\nδὲ Βησσαέων ἐῴκεσαν οὐκ ἀρεσκομένοις οὐδὲ ἐκδοῦναι\nπροκινδυνεύειν σφῶν τὸν ἔξαρχον βουλομένοις, ἄχρις\nὁ Θύαμις ἔπεισε συγκαταθέσθαι, τό τε ἀσθενὲς καὶ τὴν\nεἰς πολέμους ἀπειρίαν τοῦ Πετοσίριδος καταμηνύων,\nκαὶ ὡς ἐκ πολλοῦ τοῦ περιόντος ἔσται αὐτῷ τὰ τῆς μάχης\nἐπιθαρρύνων. ἅπερ, ὡς ἔοικε, καὶ ἡ Ἀρσάκη λαβοῦσα\nἐνθύμιον τὴν μονομαχίαν προύθηκεν, ἀνύποπτον\nἑαυτῇ κατορθωθήσεσθαι τὸν σκοπὸν συνορῶσα,\nκαὶ ὡς ὁ Πετόσιρις ἀραρότως αὐτῇ δίκην ὑφέξει πρὸς\nπολλῷ γενναιότερον τὸν Θύαμιν διαγωνιζόμενος. ἦν\nοὖν καὶ λόγου θᾶττον ὁρᾶν τὰ τῆς προστάξεως περαινόμενα,\nτοῦ Θυάμιδος προθυμίᾳ πάσῃ τὴν πρόκλησιν\nἐπισπεύδοντος, καὶ τὰ λειπόμενα τῶν ὅπλων ἐν κόσμῳ\nτῷ γινομένῳ γεγηθότως ἀναλαμβάνοντος, πολλὰ καὶ\nτοῦ Θεαγένους ἐπιθαρσύνοντος, καὶ τό τε κράνος τῇ\nκεφαλῇ περιτιθέντος εὔλοφόν τε καὶ ὑποχρύσῳ μαρμαρυγῇ\nπυρσευόμενον, καὶ τἆλλα τῶν ὅπλων πρὸς τὸ\nἀσφαλὲς διαδέοντος, τοῦ δὲ Πετοσίριδος καὶ ὑπ̓ ἀνάγκης\nπυλῶν τε ἐκτὸς ἐκ προστάγματος τῆς Ἀρσάκης\nὠθουμένου, πολλά τε εἰς παραίτησιν βοῶντος καὶ πρὸς\nβίαν ἐξοπλιζομένου. θεασάμενος δὲ αὐτὸν ὁ Θύαμις,\nὦγαθέ, ἔφη, Θεάγενες, οὐχ ὁρᾷς ὅπως τῷ δέει πάλλεται\nὁ Πετόσιρις; ὁρῶ, ἔφη: ἀλλὰ πῶς χρήσῃ τοῖς προκειμένοις;\nοὐ γὰρ ἁπλῶς πολέμιος ἀλλὰ καὶ ἀδελφὸς ὁ\nἐναντίος. ὃ δέ, εὖ λέγεις, εἶπε, καὶ τοῦ σκοποῦ τῆς\nἐμῆς διανοίας ἐστοχασμένως. νικῆσαι δ̓ οὖν θεοῦ νεύοντος,\n\n\nοὐκ ἀποκτεῖναι προῄρημαι: μὴ γὰρ οὕτω ποτὲ\nὀργὴ καὶ μῆνις ἐφ̓ οἷς προπέπονθα κρατήσειεν, ὡς αἵματος\nαὐταδέλφου καὶ φόνου καὶ μιάσματος ὁμογαστρίου\nἄμυναν μὲν ἐπὶ τοῖς παρελθοῦσι τιμὴν δέ τινα\nἐπὶ τοῖς μέλλουσιν ἀλλάξασθαι. γενναίου τὰ ῥήματα,\nἔφη ὁ Θεαγένης, καὶ γνωρίζοντος εὖ τὴν φύσιν. ἀλλ̓\nἐμοὶ δῆτα τί παραφυλάττειν ἐπιστέλλεις; καὶ ὅς, ὁ μὲν\nπροκείμενος ἀγὼν εὐκαταφρόνητος: ἀλλ̓ ἐπειδὴ πολλὰ\nκαὶ παράδοξα πολλάκις αἱ κατ̓ ἀνθρώπους τύχαι καινουργοῦσιν,\nεἰ μὲν κρατοίην, συνεισελεύσῃ τε εἰς τὸ\nἄστυ καὶ συνοικήσεις ἐπὶ τοῖς ὁμοίοις, εἰ δέ τι τῶν παῤ\nἐλπίδας ἀποβαίνοι, Βησσαέων ἡγήσῃ τούτων, εὔνοιαν\nπρὸς σὲ πολλὴν ἐχόντων, καὶ τὸν λῃστρικὸν διαθλήσεις\nβίον, ἕως ἄν τι τέλος τῶν κατὰ σὲ δεξιώτερον ὑποφήνῃ\nθεός.\nἐπὶ τούτοις ἠσπάζοντό τε ἀλλήλους σὺν δάκρυσιν\nἅμα καὶ φιλήμασιν, καὶ ὃ μὲν αὐτοῦ καθῆστο ὡς εἶχε,\nπερισκοπῶν τὸ μέλλον, καὶ τῇ Ἀρσάκῃ παρεῖχεν οὐκ\nεἰδὼς ἐντρυφᾶν αὐτοῦ τῇ θέᾳ, παντοίως αὐτὸν περισκοπούσῃ\nκαὶ τοῖς ὀφθαλμοῖς τέως ἀπολαύειν τῆς ἐπιθυμίας\nἐπιτρεπούσῃ: ὁ δὲ Θύαμις ἐπὶ τὸν Πετόσιριν\nὥρμησεν. οὐ μὴν ὑπέστη γε ἐκεῖνος τὴν ἔφοδον, ἀλλὰ\nπαρὰ τὴν πρώτην κίνησιν εἰς φυγὴν τραπεὶς ἐπὶ τὰς\nπύλας, εἰσφρῆσαι εἰς τὸ ἄστυ προθυμούμενος. ἀλλ̓\nἠνύετο οὐδέν, ὑπὸ τῶν ἐφεστώτων ταῖς πύλαις ἀποκρουόμενος,\nκαὶ τῶν ἐπὶ τοῦ τείχους μὴ παραδέχεσθαι\nκαθ̓ ὃ μέρος ὁρμήσειεν ἐπικελευομένων. ἀπεδίδρασκε\nδή, ὡς εἶχε τάχους, περὶ τὸν κύκλον τοῦ ἄστεος, ἤδη\nκαὶ τὰ ὅπλα ἀποβαλών. συμπαρέθει δὲ κατόπιν καὶ ὁ\nΘεαγένης, ὑπεραγωνιῶν τε τοῦ Θυάμιδος, καὶ τῶν γινομένων\nμὴ πάντα ὁρᾶν οὐ φέρων, οὐ μὴν ἔνοπλός γε,\nτοῦ μή τινα λαβεῖν ὑπόνοιαν ὡς τῷ Θυάμιδι τοῦ ἔργου\n\n\nσυνεφαψόμενος: ἀλλ̓ ἔνθα καθῆστο τοῦ τείχους ὑπ̓\nὄψει τῆς Ἀρσάκης τὴν ἀσπίδα καὶ τὸ δόρυ καταθέμενος,\nκαὶ ταῦτα περισκοπεῖν αὐτῇ πάλιν ἀνθ̓ ἑαυτοῦ\nπαρασχών, συμπαρωμάρτει τοῖς δρόμοις, οὔτε ἁλισκομένου\nτοῦ Πετοσίριδος οὔτε κατὰ πολὺ φυγῇ φθάνοντος,\nἀλλ̓ ἀεὶ ληφθησομένῳ προσεοικότος, καὶ τοσοῦτον\nὑπεκφεύγοντος ὅσον εἰκὸς ἦν τοῦ ἀνόπλου καθυστερεῖν\nὡπλισμένον τὸν Θύαμιν. εἰς ἅπαξ μὲν οὖν καὶ δεύτερον\nοὕτω περιήλασαν τὸ τεῖχος: ἀλλ̓ ὅτε δὴ ὁ τρίτος αὐτοῖς\nἠνύετο κύκλος, ἤδη τὸ δόρυ τοῦ Θυάμιδος κατὰ τῶν\nμεταφρένων τἀδελφοῦ κατασείοντος καὶ μένειν ἢ βεβλῆσθαι\nδιαπειλοῦντος, ἡ πόλις δὲ ὥσπερ ἐκ θεάτρου\nπεριεστῶσα τοῦ τείχους ἠθλοθέτει τὴν θέαν, τότε δή\nπως εἴτε τι δαιμόνιον εἴτε τύχη τις τἀνθρώπεια βραβεύουσα,\nκαινὸν ἐπεισόδιον ἐπετραγῴδει τοῖς δρωμένοις,\nὥσπερ εἰς ἀνταγώνισμα δράματος ἀρχὴν ἄλλου\nπαρεισφέρουσα, καὶ τὸν Καλάσιριν εἰς ἡμέραν καὶ ὥραν\nἐκείνην ὥσπερ ἐκ μηχανῆς σύνδρομόν τε καὶ οὐκ εὐτυχῆ\nθεωρὸν τῷ περὶ ψυχῆς ἀγῶνι τῶν παίδων ἐφίστησι,\nπολλὰ μὲν ἀνατλάντα καὶ πάντα μηχανησάμενον,\nφυγάς τε ἑαυτῷ καὶ ἄλας ξενικὰς ἐπιβαλόντα, εἴ πως\nἐκκλίνειε τὴν οὕτως ἀπηνῆ θέαν, ἐκνικηθέντα δὲ ὑπὸ\nτῆς εἱμαρμένης, καὶ ἰδεῖν ἃ πάλαι αὐτῷ οἱ θεοὶ προεθέσπισαν\nσυνελαθέντα, πόρρωθεν μὲν τὰ τῆς διώξεως\nπροκατοπτεύσαντα, ἐκ δὲ τῶν πολλάκις προρρηθέντων\nτοὺς παῖδας εἶναι τοὺς αὑτοῦ συννοήσαντα, καὶ συντονωτέροις\nἢ καθ̓ ἡλικίαν δρόμοις, ἐπὶ τῷ φθῆναι\nτὴν εἰς τέλος αὐτῶν συμπλοκήν, καὶ τὸ γῆρας\nβιασάμενον.\nὡς δ̓ οὖν ἐπέστη καὶ πλησίον ἤδη συμπαρέθει, τί\nταῦτα ὦ Θύαμι καὶ Πετόσιρι; συνεχῶς ἐβόα. τί ταῦτα\nὦ παῖδες; ἀνεκάλει πολλάκις. οἳ δ̓ οὐδέπω τὴν πατρῴαν\n\n\nγνωρίζοντες ὄψιν, τοῦ μὲν ἔτι τοῖς πτωχικοῖς ἠμφιεσμένου\nῥάκεσιν, αὐτοὶ δὲ ὅλοι τῆς ἀγωνίας ὄντες,\nὥς τινα τῶν ἀγυρτῶν ἢ καὶ ἄλλως ἐξεστηκότων παρήμειβον.\nτῶν δὲ ἐπὶ τοῦ τείχους οἳ μὲν ἐθαύμαζον ὡς\nἀφειδοῦντα αὑτοῦ καὶ εἰς ξιφήρεις ἐμβάλλοντα, οἳ δὲ\nὡς παραπλῆγα καὶ μάτην φερόμενον ἐγέλων. ἀλλ̓ ὅτε\nσυνεὶς ὁ πρεσβύτης ὑπὸ τῆς εὐτελείας τοῦ σχήματος\nἑαυτὸν οὐ γνωριζόμενον ἐγυμνώθη μὲν τῶν ἐπιβεβλημένων\nῥακῶν, τὴν δὲ ἱερὰν κόμην ἄδετον οὖσαν καθῆκε,\nκαὶ τὸ κατ̓ ὤμων φορτίον καὶ τὴν ἐν χερσὶ βακτηρίαν\nἀπορρίψας ἔστη κατὰ πρόσωπον, καὶ ὤφθη γεραρός τε\nκαὶ ἱεροπρεπής, ὑπώκλασέ τε ἠρέμα, καὶ τὰς χεῖρας εἰς\nἱκετηρίαν προτείνας ὦ τέκνα σὺν δάκρυσιν ἀνωλόλυξεν,\nοὗτος ἐγὼ Καλάσιρις, οὗτος ἐγὼ πατὴρ ὁ ὑμέτερος:\nαὐτοῦ στῆτε, καὶ τὴν ἐκ μοιρῶν μανίαν στήσατε,\nτὸν φύντα καὶ ἔχοντες καὶ αἰδεσθέντες, τότε οἳ μὲν\nπαρείθησαν, καὶ κατενεχθῆναι μικρὸν ἀπολιπόντες\nπροσέπιπτον ἄμφω τῷ πατρί, καὶ τοῖς γόνασι περιφύντες,\nπρῶτα μὲν ἀτενέστερον ἐνορῶντες διηκρίβουν τὸν\nἀναγνωρισμόν, ὡς δὲ οὐ φάσμα τὴν ὄψιν ἀλήθειαν δὲ\nἐγνώρισαν, πολλὰ ἅμα καὶ ἐξ ἐναντίων ἔπασχον. ἥδοντο\nἐπὶ τῷ φύντι σωζομένῳ παῤ ἐλπίδας: ἐφ̓ ᾗ κατελαμβάνοντο\nπράξει, καὶ ἠνιῶντο καὶ ᾐσχύνοντο: τῆς ἀδηλίας\nτῶν ἀποβησομένων εἰς ἀγωνίαν καθίσταντο.\nκαὶ ταῦτα ἔτι τῶν ἐκ τῆς πόλεως θαυμαζόντων, καὶ\nλεγόντων μὲν οὐδὲν οὐδὲ πραττόντων, ὥσπερ δὲ ἀχανῶν\nὑπ̓ ἀγνοίας καὶ τοῖς γεγραμμένοις παραπλησίων\nπρὸς μόνην τὴν θέαν ἐπτοημένων, ἕτερον ἐγίνετο παρεγκύκλημα\nτοῦ δράματος ἡ Χαρίκλεια. κατ̓ ἴχνος γὰρ\nἐφεπομένη τοῦ Καλασίριδος, καὶ πόρρωθεν ἀναγνωρίσασα\nτὸν Θεαγένην ʽὀξὺ γάρ τι πρὸς ἐπίγνωσιν ἐρωτικῶν\nὄψις, καὶ κίνημα πολλάκις καὶ σχῆμα μόνον, κἂν\n\n\nπόρρωθεν ᾖ κἂν ἐκ νώτων, τῆς ὁμοιότητος τὴν φαντασίαν\nπαρέστησεν̓, ὥσπερ οἰστρηθεῖσα ὑπὸ τῆς ὄψεως,\nἐμμανὴς ἐπ̓ αὐτὸν ἵεται: καὶ περιφῦσα τοῦ αὐχένος\nἀπρὶξ εἴχετο καὶ ἐξήρτητο, καὶ γοεροῖς τισὶ κατησπάζετο\nθρήνοις. ὃ δέ, οἷον εἰκός, ὄψιν τε ῥυπῶσαν καὶ\nπρὸς τὸ αἰσχρότερον ἐπιτετηδευμένην ἰδὼν καὶ ἐσθῆτα\nτετρυχωμένην καὶ κατερρωγυῖαν, ὥσπερ τινὰ τῶν ἀγειρουσῶν\nκαὶ ἀληθῶς ἀλῆτιν διωθεῖτο καὶ παρηγκωνίζετο.\nκαὶ τέλος, ἐπειδὴ οὐ μεθίει, ὡς ἐνοχλοῦσαν καὶ\nτῇ θέᾳ τῶν ἀμφὶ Καλάσιριν ἐμποδὼν ἱσταμένην καὶ\nδιερράπισεν. ἣ δὲ ὦ Πύθιε πρὸς αὐτὸν ἠρέμα: οὐδὲ\nτοῦ λαμπαδίου μέμνησαι; καὶ τότε Θεαγένης ὥσπερ βέλει\nτῷ ῥήματι βληθείς, καὶ τῶν συγκειμένων αὐτοῖς\nσυμβόλων τὸ λαμπάδιον γνωρίσας, ἐνατενίσας τε καὶ\nταῖς βολαῖς τῶν ὀφθαλμῶν τῆς Χαρικλείας ὥσπερ ὑπ̓\nἀκτῖνος ἐκ νεφῶν διαττούσης καταυγασθεὶς περιέβαλλέ\nτε καὶ ἐνηγκαλίζετο.\nκαὶ τέλος τὸ πρὸς τῷ τείχει σύμπαν μέρος καθ̓ ὃ\nπροκαθῆστο ἡ Ἀρσάκη διοιδουμένη καὶ οὐκ ἄνευ ζηλοτυπίας\nἤδη τὴν Χαρίκλειαν θεωμένη, σκηνογραφικῆς\nἐπληροῦτο θαυματουργίας.\nλέλυτο μὲν ἄθεσμος ἀδελφῶν\nπόλεμος, καὶ ἀγὼν ὁ δἰ αἵματος κριθήσεσθαι\nπροσδοκώμενος εἰς κωμικὸν ἐκ τραγικοῦ τὸ τέλος κατέστρεφε.\nπατὴρ τοὺς παῖδας ξιφήρεις ἐπ̓ ἀλλήλους καὶ\nμονομαχοῦντας θεασάμενος, καὶ τὸν παρὰ τοσοῦτον\nτῶν τέκνων θάνατον ἐν ὀφθαλμοῖς τοῖς γεννήσασι δυστυχῆσαι\nκινδυνεύσας, εἰρήνης αὐτοῖς ἐγίνετο πρύτανις,\nδιαδρᾶναι μὲν τὸ προωρισμένον ἐκ μοιρῶν ἀδυνατήσας,\nεἰς καιρὸν δὲ ἐπιστῆναι τοῖς ἀποκεκληρωμένοις\nεὐτυχήσας. παῖδες τὸν φύντα μετὰ δεκαετοῦς ἄλης χρόνον\nἐκομίζοντο, καὶ τὸν αἴτιον τῆς ἐπὶ τῇ προφητείᾳ\nκαὶ μέχρις αἵματος στάσεως αὐτοὶ μικρὸν ὕστερον κατέστεφον\n\n\nκαὶ τοῖς συμβόλοις τῆς ἱερωσύνης ἀναδοῦντες\nπαρέπεμπον. ἐφ̓ ἅπασι δὲ τὸ ἐρωτικὸν μέρος τοῦ δράματος,\nἡ Χαρίκλεια καὶ ὁ Θεαγένης ἐπήκμαζον, ὡραῖοι\nκαὶ χαρίεντες οὕτω νέοι, παῤ ἐλπίδα πᾶσαν ἀλλήλους\nἀπειληφότες, καὶ πλέον τῶν ἄλλων εἰς τὴν ἐφ̓ ἑαυτοὺς\nθέαν τὴν πόλιν ἐπιστρέφοντες. ἐξεχύθη γοῦν πᾶσα διὰ\nπυλῶν, καὶ τὸ προκείμενον πεδίον ἐπλήρου διὰ πάσης\nἡλικίας, τοῦ μὲν ἐφηβεύοντος τῆς πόλεως καὶ εἰς ἄνδρας\nἄρτι παραλλάττοντος τῷ Θεαγένει προστρέχοντος,\nτῷ δὲ Θυάμιδι τῆς ἀκμαζούσης ἡλικίας καὶ τοὺς ἄνδρας\nὁλοκλήρως πληρούσης καί τι καὶ ἀναγνωρίζειν τὸν Θύαμιν\nἐχούσης. τὸ δὲ παρθενεῦον τοῦ ἄστεος καὶ νυμφῶνας\nἤδη φανταζόμενον τὴν Χαρίκλειαν περιεῖπε:\nπρεσβυτικὸν δὲ καὶ ἱερὸν ἅπαν γένος ἐδορυφόρει τὸν\nΚαλάσιριν. καὶ πομπή τις ἱεροπρεπὴς αὐτοσχέδιος\nἐστέλλετο, τοὺς μὲν Βησσαεῖς τοῦ Θυάμιδος ἀποπέμψαντος,\nκαὶ χάριν τε τὴν γινομένην ὑπὲρ τῆς προθυμίας\nὁμολογήσαντος, καὶ βοῦς μὲν ἑκατὸν χίλια δὲ πρόβατα\nκαὶ δραχμὰς ἑκάστῳ δέκα μικρὸν ὕστερον εἰς\nπληρουμένην τὴν σελήνην ἀποστέλλειν ἐπαγγειλαμένου,\nτὸν αὐχένα δὲ ὑπάγοντος ταῖς χερσὶ τοῦ πατρός,\nκαὶ τὴν πορείαν ἐπικουφίζοντος, καὶ τὴν βάσιν τοῦ πρεσβύτου\nπρὸς τὸ παῤ ἐλπίδα χαῖρον ἠρέμα παραλυομένην\nἐφεδράζοντος. ἐποίει δὲ ταὐτὸν ἐκ θατέρων καὶ ὁ\nΠετόσιρις. καὶ ὑπὸ λαμπάσιν ἡμμέναις ἐπὶ τὸν νεὼν\nτῆς Ἴσιδος κατήγετο ὁ πρεσβύτης, ὑπὸ κρότῳ καὶ εὐφημίᾳ\nπολλῇ δορυφορούμενος, πολλῶν ἅμα συρίγγων\nκαὶ αὐλῶν ἱερῶν ἐπηχούντων καὶ πρὸς χοροὺς τὸ ἀγέρωχον\nτῆς ἡλικίας ἐκβακχευόντων. οὐ μὴν οὐδὲ ἡ Ἀρσάκη\nκατόπιν ἐλείπετο τῶν δρωμένων, ἀλλ̓ ἴδιον δορυφόρημα\nκαὶ πομπείαν καθ̓ ἑαυτὴν ὑπέρογκόν τινα\nσοβοῦσα, ὅρμους καὶ πολὺν χρυσὸν ἐνέβαλεν εἰς τὸ\n\n\nἼσειον, οὑτωσὶ μὲν δοκεῖν, δἰ ἅπερ καὶ ἡ λοιπὴ πόλις,\nἐκ μόνου δὲ τοῦ Θεαγένους τὸν ὀφθαλμὸν ἀναρτήσασα,\nκαὶ πλέον τῶν ἄλλων τῆς ἐκείνου θέας ἐμφορουμένη,\nοὐ μὴν ἔχουσά γε καθαρὸν τὸ ἡδόμενον: ἀλλὰ τὴν Χαρίκλειαν\nὁ Θεαγένης ἐξ ὠλένης χειραγωγῶν, καὶ τὴν\nὀχλικὴν ἐπιφορὰν ἀναστέλλων, δριμύ τι τῇ Ἀρσάκῃ ζηλοτυπίας\nκέντρον ἐνέβαλεν. ὡς οὖν ἐντὸς ἐγεγόνει τῶν\nἀνακτόρων ὁ Καλάσιρις, ῥίπτει μὲν ἑαυτὸν ἐπὶ πρόσωπον,\nτοῖς δὲ ἴχνεσι προσφὺς τοῦ ἀγάλματος, ὡρῶν τε\nἐπὶ πλεῖστον οὕτως ἔχων, ὀλίγου μὲν καὶ ἐκθανεῖν ἐδέησεν,\nἀναλαβόντων δὲ τῶν περιεστώτων μόλις διαναστάς,\nκαὶ σπείσας τε τῇ θεῷ καὶ κατευξάμενος, ἀφελὼν\nτῆς ἑαυτοῦ κεφαλῆς τὸν τῆς ἱερωσύνης στέφανον τὸν\nπαῖδα τὸν Θύαμιν κατέστεφεν, αὐτὸς μὲν ἤδη γηραιός\nτε εἶναι πρὸς τὸ πλῆθος εἰπών, καὶ ἄλλως προορᾶν τὴν\nτελευταίαν πλησιάζουσαν, τὸν δὲ παῖδα πρεσβύτερον\nὄντα τοῦ γένους χρεωστεῖσθαί τε τὰ σύμβολα τῆς προφητείας\nἐκ τοῦ νόμου καὶ ἱκανῶς ἔχειν ψυχῆς τε ἅμα\nκαὶ σώματος πρὸς τὰς τῆς ἱερωσύνης λειτουργίας.\nἐκβοησάντων\nδὲ πρὸς ταῦτα τοῦ δήμου, καὶ συγκατατίθεσθαι\nδιὰ τῶν ἐπαίνων παραδηλούντων, αὐτὸς μὲν\nτοῦ νεὼ μέρος τι καταλαβών, ὃ δὴ τοῖς προφητεύουσιν\nἀποκεκλήρωτο, τούς τε παῖδας ἔχων ἅμα καὶ τοὺς περὶ\nτὸν Θεαγένην ἐγκατέμεινεν: οἱ λοιποὶ δὲ εἰς οἴκησιν\nἕκαστος τὴν ἑαυτοῦ ἀπεχώρουν.\nἀπεχώρει δὲ καὶ ἡ Ἀρσάκη, μόλις μὲν καὶ πολλάκις\nἀναστρέφουσα καὶ πλείονι θεραπείᾳ δῆθεν τῇ περὶ τὴν\nθεὸν ἐναλύουσα: πλὴν ἀλλ̓ ἀπεχώρει γε ὀψέ ποτε, καὶ\nθαμὰ πρὸς τὸν Θεαγένην, ἕως ἐξῆν, ἐπιστρέφουσα.\nἐπεὶ δ̓ οὖν εἰς τὴν βασίλειον αὐλὴν ἦλθε, διαμπὰξ ἐπὶ\nτὸν θάλαμον ἵεται, καὶ καταβαλοῦσα ἑαυτὴν ἐπὶ τῆς\nκλίνης, ὡς εἶχε σχήματος, ἔκειτο ἄναυδος, γύναιον καὶ\n\n\nἄλλως πρὸς ἄσεμνον ἡδονὴν ἐπίφορον, τότε δὲ πλέον\nὑπὸ θέας ἀμάχου τῆς Θεαγένους, καὶ τὰς πώποτε εἰς\nπεῖραν ἐλθούσας ὄψεις ὑπερπαιούσης, ἀνακαιόμενον.\nπαννύχιος γοῦν ἔκειτο, πυκνὰ μὲν πρὸς ἑκατέραν πλευρὰν\nτὸ σῶμα στρέφουσα, πυκνὰ δὲ καὶ βύθιον ἐπιστένουσα,\nνῦν μὲν ὀρθουμένη νῦν δὲ ὀκλάζουσα ἐπὶ τῆς\nστρωμνῆς, καὶ τῆς ἐσθῆτος ἑαυτὴν κατὰ μέρος ἀπογυμνοῦσα,\nκαὶ αὖθις ἀθρόον ἐπὶ τὴν εὐνὴν καταφέρουσα.\nκαί ποτε καὶ παιδίσκην ἀπροφασίστως προσκαλέσασα,\nαὖθις ἀπέπεμπεν οὐδὲν ἐπιστείλασα. καὶ ἁπλῶς\nεἰς μανίαν ἐλάνθανε λοιπὸν ὁ ἔρως ὑποφερόμενος, ἕως\nδή τις πρεσβῦτις, ὄνομα Κυβέλη, τῶν θαλαμηπόλων\nκαὶ συνήθως τὰ ἐρωτικὰ τῇ Ἀρσάκῃ διακονουμένων,\nεἰσδραμοῦσα εἰς τὸν θάλαμον ʽἔλαθε γὰρ αὐτὴν οὐδ̓\nὁτιοῦν τῶν γινομένων, ἅτε λύχνου φαίνοντος καὶ οἷον\nσυνεξάπτοντος τῇ Ἀρσάκῃ τὸν ἔρωτἀ τί ταῦτα, ἔλεγεν,\nὦ δέσποινα; τί σε νέον ἢ καινὸν ἀλγύνει πάθος; τίς\nπάλιν ὀφθεὶς τὴν ἐμὴν διαταράττει τροφίμην; τίς οὕτως\nἀλαζὼν καὶ ἔκφρων ὡς τοῦ κατὰ δὲ τοσούτου κάλλους\nμὴ ἡττῆσθαι, μηδὲ εὐδαιμονίαν ἡγεῖσθαι τὴν δὴν ἐράσμιον\nὁμιλίαν, ἀλλὰ νεῦμα τὸ σὸν καὶ βουλὴν ὑπερφρονεῖν;\nἔξειπε μόνον, ὦ γλυκύτατον ἐμοὶ παιδίον: οὐδεὶς\nοὕτως ἀδαμάντινος ὡς μὴ τοῖς ἡμετέροις ἁλῶναι θελγήτροις.\nἔξειπε, καὶ οὐκ ἂν φθάνοις ἀνύουσα τὰ κατὰ\nγνώμην. ἔργοις δέ, οἶμαι, πολλάκις τὴν πεῖραν\nεἴληφας.\nἣ μὲν ταῦτα καὶ ὅμοια ἕτερα κατεπῇδε, πολλὰ τοῖς\nποσὶ τῆς Ἀρσάκης προσκνυζομένη, καὶ παντοίαις κολακείαις\nἐξειπεῖν τὸ πάθος ἐπαγομένη: ἣ δὲ μικρὸν ἐφησυχάσασα,\nβέβλημαι, εἶπεν, ὦ μητέριον, ὡς οὔπω πρότερον:\nκαὶ πολλὰ δὴ πρὸς σοῦ καὶ πολλάκις εὖ παθοῦσα\nἐν ὁμοίαις ταῖς χρείαις, οὐκ οἶδα εἰ καὶ νῦν ἕξω κατορθοῦσαν.\n\n\nὁ γάρ τοι πόλεμος ὁ πρὸ τῶν τειχῶν τήμερον\nὀλίγου μὲν συγκροτηθεὶς ἀθρόον δὲ κατασταλεὶς τοῖς\nμὲν ἄλλοις ἀναίμακτος ἀπεφάνθη καὶ εἰς εἰρήνην κατέστρεψεν,\nἐμοὶ δὲ ἀρχή τις ἀληθεστέρου πολέμου καὶ\nτραῦμα οὐ μέρους μόνον ἢ μέλους ἀλλὰ καὶ ψυχῆς αὐτῆς\nγέγονε, τὸν ξένον ἐκεῖνον νεανίαν, τὸν τῷ Θυάμιδι\nκατὰ τὴν μονομαχίαν παραθέοντα, οὐκ εὐτυχῶς ἐπιδείξας.\nοἶσθά που πάντως ὦ μῆτερ ὃν λέγω: οὐδὲ γὰρ\nμικρῷ τῷ μέσῳ τοὺς ἄλλους τῷ κάλλει κατήστραπτεν,\nοὐδ̓ ὥστε καὶ ἄγροικόν τινα λαθεῖν καὶ τῶν καλῶν ἀνέραστον,\nμή τοί γε δὴ δὲ καὶ τὴν σὴν πολυπειρίαν. ὥστε,\nὦ φιλτάτη, τὸ μὲν βέλος τοὐμὸν ἔγνωκας, ὥρα δέ σοι\nκινεῖν πᾶσαν μηχανήν, πᾶσαν πρεσβυτικὴν ἴυγγα καὶ\nαἱμυλίαν, εἴπερ δὴ βούλει σοι περιεῖναι τὴν τροφίμην:\nὡς οὐκ ἔστιν ὅπως βιώσομαι μὴ πάντως ἐκείνου τυγχάνουσα.\nγινώσκω, ἔφη, τὸν νεανίαν, ἡ γραῦς. εὐρύς\nτις ἦν τὰ στέρνα καὶ τοὺς ὤμους, καὶ τὸν αὐχένα ὄρθιον\nκαὶ ἐλεύθερον ὑπὲρ τοὺς ἄλλους αἴρων, καὶ εἰς\nκορυφὴν τοὺς ἅπαντας ὑπερέχων, γλαυκιῶν τὸ βλέμμα,\nκαὶ ἐπέραστον ἅμα καὶ γοργὸν προσβλέπων, ὁ καταβόστρυχός\nπου πάντως ἐκεῖνος, τὴν παρειὰν ἄρτι ξανθῷ\nτῷ ἰούλῳ περιστέφων: ᾧ γύναιόν τι ξενικόν, οὐκ ἄωρον\nμὲν ἄλλως δὲ ἰταμόν, ὡς ἐδόκει, προσδραμὸν αἰφνίδιον\nπεριέφυ καὶ περιπλακὲν ἐξήρτητο. ἢ οὐ τοῦτον\nλέγεις ὦ δέσποινα; τοῦτον, ἔφη, μαμμίδιον: εὖ γάρ με\nκαὶ τὸ παράσημον ὑπέμνησας, τὴν ἀλιτήριον ἐκείνην\nκαὶ τῶν ἀπ̓ οἰκήματος, ἐπὶ μικρῷ καὶ τῶν πολλῶν καὶ\nἐπιτετηδευμένῳ κάλλει μέγα μὲν φανταζομένην, πλὴν\nἀλλ̓ ἐμοῦ γε δὴ εὐτυχοῦσαν πλέον, εἰ τοιοῦτον κεκλήρωται\nτὸν ἐρώμενον. βραχὺ δὴ πρὸς ταῦτα καὶ σεσηρὸς\nὑπομειδιάσασα ἡ πρεσβῦτις, θάρσει, ἔφη, ὦ δέσποινα.\nεἰς τὴν τήμερον ἐκείνη καλὴ τῷ ξένῳ νενόμισται: εἰ δὲ\n\n\nσοὶ καὶ τῷ σῷ κάλλει προστυχεῖν αὐτὸν ἀνύσαιμι, χρυσᾶ\nφασὶ χαλκείων ἀλλάξεται, ὡς ἑταιρίδιον τὸ ἐθελάστειον\nἐκεῖνο καὶ μάτην θρυπτόμενον παραγκωνισάμενος.\nεἰ γὰρ οὕτω ποιήσεις, Κυβέλιον φίλτατον, δυοῖν\nδἰ ἑνός μοι γενήσῃ νόσων ἰατρός, ἔρωτός τε καὶ ζηλοτυπίας,\nτὸν μὲν ἐμπλήσασα, τῆς δὲ ἀπαλλάξασα. καὶ ἥ,\nγενήσεται, εἶπεν, τό γε ἐπ̓ ἐμοί. σὺ δέ μοι σαυτὴν\nἀναλαμβάνειν καὶ τὸ παρὸν ἡσυχάζειν, μηδὲ δυσθυμοῦσα\nπροαποκάμνειν, ἀλλ̓ εὔελπις εἶναι.\nταῦτ̓ εἶπε, καὶ ἀφελοῦσα τὸν λύχνον, ἐπικλεισαμένη\nτε τοῦ θαλάμου τὰς θύρας, ἐξώρμησεν. οὔπω δὲ ἀκριβῶς\nἡμέρας ἐπῃσθημένη, τῶν τε βασιλείων εὐνούχων\nἕνα παραλαβοῦσα, καὶ ἄλλην θεράπαιναν ἅμα ποπάνοις\nκαὶ ἑτέροις δή τισι θύμασιν ἕπεσθαι προστάξασα, ἐπὶ\nτὸ Ἴσειον ἔσπευδεν. ὡς δὲ τοῖς προθύροις ἐπέστη, θυσίαν\nἄγειν τῇ θεῷ λέγουσα ὑπὲρ τῆς δεσποίνης Ἀρσάκης,\nἐκ τινῶν ὀνειράτων τεταραγμένης καὶ ἐξιλεώσασθαι\nτὰ ὀφθέντα βουλομένης, τῶν νεωκόρων διεκώλυέ\nτις καὶ ἀπέπεμπε, κατηφείας τὰ περὶ τὸ ἱερὸν ἐμπεπλῆσθαι\nφάσκων: τὸν γὰρ δὴ προφήτην τὸν Καλάσιριν\nμακροῖς χρόνοις εἰς τὴν οἰκείαν ἐπανήκοντα ἑστιαθῆναι\nμὲν λαμπρῶς ἅμα τοῖς φιλτάτοις κατὰ τὴν ἑσπέραν, καὶ\nπρὸς πᾶσαν ἄνεσιν καὶ ψυχαγωγίαν ἑαυτὸν ἐκδοῦναι,\nμετὰ δὲ τὴν εὐωχίαν σπεῖσαί τε καὶ πολλὰ ἐπεύξασθαι\nτῇ θεῷ, καὶ τοῖς παισὶν εἰπόντα ὡς ἄχρι τοῦ παρόντος\nὄψονται τὸν πατέρα, καὶ πολλὰ ἐπισκήψαντα τῶν σὺν\nαὐτῷ νέων Ἑλλήνων ἀφιγμένων ὡς ἔνι μάλιστα προνοεῖν,\nκαὶ ἐν οἷς ἂν βουλομένοις αὐτοῖς γίνηται τὰ δυνατὰ\nσυμπράττειν, κατακλίναντά τε αὑτόν, καὶ εἴτε διὰ τὸ\nτῆς χαρᾶς μέγεθος, τῶν πνευματικῶν πόρων εἰς ὑπερβολὴν\nἀνεθέντων καὶ χαλασθέντων, οἷα δὴ γηραιοῦ\nτοῦ σώματος ἀθρόον διαφορηθέντος, εἴτε καὶ θεῶν αἰτήσαντι\n\n\nτοῦτο παρασχομένων, εἰς ἀλεκτρυόνων ᾠδὰς\nτετελευτηκότα γνωσθῆναι, τῶν παίδων, ἐξ ὧν προύλεγεν\nὁ πρεσβύτης, παννύχιον παρατηρούντων. καὶ νῦν,\nἔφη, διεπεμψάμεθα τοὺς μετακαλέσοντας τὸ λοιπὸν τῶν\nκατὰ τὴν πόλιν προφητικῶν τε καὶ ἱερατικῶν γένος, ὡς\nἂν τὰ νομιζόμενα ἐπ̓ αὐτῷ τῆς κηδείας κατὰ τὸν πάτριον\nνόμον τελοῖεν. ἀποχωρητέον οὖν ὑμῖν: οὐ γὰρ\nθέμις μὴ ὅ τι γε θύειν, ἀλλ̓ οὐδὲ ἐπιβαίνειν τοῦ νεὼ\nπλὴν τοῖς ἱερωμένοις, ἑπτὰ τούτων ὅλων τῶν ἐχομένων\nἡμερῶν. πῶς οὖν οἱ ξένοι διάξουσιν; ἔφασκεν ἡ Κυβέλη.\nκαὶ ὅς, καταγώγιον αὐτοῖς εὐτρεπισθῆναι πλησίον\nκαὶ ἔξω που περὶ τὸν νεὼν ὁ νέος προφήτης ὁ Θύαμις\nἐπέστειλε: καὶ ὡς ὁρᾷς, αὐτοί γε οὗτοι προσίασι, τῷ νόμῳ\nπειθόμενοι καὶ ἐξοικίζοντες ἑαυτοὺς τῶν ἱερῶν τὸ\nπαρόν. ἡ δὴ Κυβέλη τὴν ξυντυχίαν ἅρπαγμα καὶ ὥσπερ\nἄγρας ἀρχὴν ποιησαμένη, οὐκοῦν, ἔφη, ὦ νεωκόρων\nθεοφιλέστατε, καιρὸς τούς τε ξένους καὶ ἡμᾶς ἅμα εὖ\nποιεῖν, μᾶλλον δὲ Ἀρσάκην μεγάλου βασιλέως ἀδελφήν:\nοἶσθα γὰρ ὡς φιλέλλην τέ ἐστι καὶ δεξιόν τι χρῆμα περὶ\nξένων ὑποδοχήν. λέγε οὖν πρὸς τοὺς νέους ὡς κατὰ\nπρόσταγμα τοῦ Θυάμιδος ἐν ἡμετέρου τὸ καταγώγιον\nαὐτοῖς ηὐτρέπισται. ἐποίησεν οὕτως ὁ νεωκόρος, οὐδὲν\nτῶν βυσσοδομευομένων ὑπὸ τῆς Κυβέλης ὑποτοπήσας,\nἀλλ̓ εὐεργετήσειν τε οἰόμενος τοὺς ξένους, εἰ πρόξενος\nαὐτοῖς αὐλῆς σατραπικῆς γένοιτο, καὶ ἅμα τοῖς αἰτοῦσι\nτὴν χάριν, ἀβλαβῆ καὶ ταῦτα οὖσαν καὶ ἀζήμιον, καθικετεύσειν.\nκατηφεῖς δὲ καὶ δεδακρυμένους πλησιάσαντας\nτοὺς περὶ τὸν Θεαγένην ἰδὼν ὁ νεωκόρος, οὐκ\nἔννομα μέν, ἔφη, οὐδὲ συγκεχωρημένα ἐκ τῶν πατρίων\nδιαπράττεσθε, καὶ ταῦτα προαπηγορευμένον ὑμῖν,\nὀδυρόμενοι καὶ θρηνοῦντες ἄνδρα προφήτην, ὃν χαίροντας\nκαὶ εὐφημοῦντας ἐκπέμπειν, ὡς τῆς βελτίονος\n\n\nμετειληχότα λήξεως καὶ πρὸς τῶν κρειττόνων κεκληρωμένον,\nὁ θεῖος καὶ ἱερὸς παρεγγυᾷ λόγος. πλὴν ἀλλὰ\nσυγγνωστὰ μὲν ὑμῖν, πατέρα, ὥς φατε, καὶ κηδεμόνα\nκαὶ ἐλπίδα τὴν μόνην ἀποβεβληκόσιν, οὐ μὴν ἀθυμητέα\nπαντάπασιν. ὁ γὰρ Θύαμις οὐ τῆς ἱερωσύνης μόνον\nτῆς ἐκείνου ἔοικεν εἶναι διάδοχος, ἀλλὰ καὶ τῆς\nπερὶ ὑμᾶς διαθέσεως. τὰ γοῦν πρῶτα προνοηθῆναι\nὑμῶν ἐπέστειλε, καὶ καταγώγιον ὑμῖν ηὐτρέπισται λαμπρόν,\nκαὶ οἷον εὔξαιτ̓ ἄν τις καὶ τῶν εὐδαιμόνων καὶ\nἐγχωρίων, μή τοί γε δὴ ξένων καὶ εὐτελέστερον τὰ νῦν\nπράττειν δοκούντων. ἕπεσθε δὴ κοινὴν ὑμῶν μητέρα\nτήνδε νομίσαντες, δείξας τὴν Κυβέλην, καὶ ξεναγούσῃ\nπείθεσθε.\nταῦτα ἐκεῖνος μὲν ἔλεγεν, ἐποίουν δὲ οἱ περὶ τὸν\nΘεαγένην, τὸ μέν τι πρὸς τῶν παῤ ἐλπίδα προσπεπτωκότων\nβεβυθισμένοι τὴν διάνοιαν, τὸ δὲ ἀγαπῶντες\nὁπουδὴ τὸ παρὸν καταγωγῆς τε καὶ καταφυγῆς τυχεῖν,\nφυλαξάμενοι ἄν, ὡς τὸ εἰκός, εἰ τὸ τραγικὸν τῆς οἰκήσεως\nκαὶ ὑπέρογκον καὶ πρὸς κακοῦ γενησόμενον αὐτοῖς\nὑπείδοντο. νυνὶ δὲ ἡ τὰ κατ̓ αὐτοὺς ἀθλοθετοῦσα τύχη,\nπρὸς ὀλίγον ὡρῶν μέρος ἀναπαύσασα καὶ εἰς χαρὰν\nἐφήμερον ἀνεῖσα, παραχρῆμα τὰ λυποῦντα ἐπισυνῆπτε,\nκαὶ δεσμώτας ὥσπερ αὐθαιρέτους τῇ πολεμίᾳ προσῆγε,\nδἰ ὀνόματος φιλανθρώπου ξενίας νέους καὶ ξένους καὶ\nἀπείρους τοῦ μέλλοντος αἰχμαλωτίζουσα. οὕτως ἄρα ὁ\nπλανήτης βίος οἷον τυφλότητα τὴν ἄγνοιαν ἐπιβάλλει\nτοῖς ξενιτεύουσιν. οὗτοι γοῦν ἐπειδὴ τάχιστα παρῆλθον\nεἰς τὰ σατραπεῖα, προπυλαίοις τε ἐντυχόντες ὑπερόγκοις\nκαὶ πλέον ἢ κατὰ ἰδιωτικὴν οἴκησιν ἐξῃρμένοις,\nφαντασίας τε δορυφόρων καὶ κόμπου τῆς ἄλλης θεραπείας\nἐμπεπλησμένοις, ἐθαύμαζον μὲν καὶ διεταράττοντο,\nτῆς παρούσης κατ̓ αὐτοὺς τύχης τὴν οἴκησιν\n\n\nὑπερέχουσαν ὁρῶντες, εἵποντο δ̓ οὖν τῇ Κυβέλῃ πολλὰ\nπροτρεπομένῃ καὶ θαρσεῖν παρακελευομένῃ, καὶ τεκνία\nσυνεχῶς καὶ φιλτάτους ἀνακαλούσῃ, καὶ ὡς εὔθυμα\nχρὴ προσδοκᾶν τὰ διαδεξόμενα παρεγγυώσῃ. καὶ τέλος,\nἐπειδήπερ αὐτοὺς εἰς τὸ δωμάτιον οὗ κατήγετο ἡ πρεσβῦτις,\nἀνακεχωρηκός πως καὶ ἰδιάζον, ἐγκατέστησε,\nμεταστησαμένη τοὺς παρόντας καὶ μόνη παρακαθισαμένη,\nὦ τέκνα, ἔλεγε, τῆς μὲν κατειληφυίας ὑμᾶς κατηφείας\nτὸ παρὸν τὴν αἰτίαν ἔγνων, καὶ ὡς ὁ προφήτης\nὑμᾶς ὁ Καλάσιρις τελευτήσας λελύπηκεν, ἐν πατρὸς ὑμῖν\nχώρᾳ γεγονώς: δίκαια δ̓ ἂν ποιοῖτε καὶ οἵ τινες ἢ πόθεν\nἐστὲ λέγοντες. ὅτι μὲν γὰρ Ἕλληνες, καὶ τοῦτο\nἔγνων: καὶ ὅτι τῶν εὖ γεγονότων, πάρεστι τοῖς ὁρωμένοις\nτεκμαίρεσθαι: βλέμμα γὰρ οὕτω λαμπρὸν καὶ εὐσχήμων\nὄψις ἅμα καὶ ἐπέραστος εὐγενείας ἔμφασιν παρίστησιν.\nἀλλὰ τῆς ποίας Ἑλλάδος ἢ πόλεως τίνος, καὶ\nτίνες ὄντες, καὶ ὅπως δεῦρο πλανηθέντες ἀφίκεσθε,\nβουλομένῃ μοι μαθεῖν ὑπὲρ συνοίσοντος τοῦ ὑμετέρου\nκατείπατε, ὡς ἂν καὶ πρὸς δέσποιναν τὴν ἐμὴν Ἀρσάκην,\nτὴν μεγάλου μὲν βασιλέως ἀδελφήν, Ὀροονδάτῃ\nδὲ τῷ μεγίστῳ σατραπῶν συνοικοῦσαν, φιλέλληνά τε\nκαὶ φίλαβρον καὶ ξένων εὐεργέτιν, ἔχοιμι τὰ καθ̓\nὑμᾶς ἐξαγγέλλειν ὑπὲρ τοῦ καὶ μετὰ πλείονος ὑμᾶς καὶ\nτῆς χρεωστουμένης τιμῆς ὀφθῆναι. ἐρεῖτε δὲ καὶ πρὸς\nγυναῖκα οὐ παντάπασιν ἀλλοτρίαν ὑμῖν: εἰμὶ γάρ τοι\nκαὶ αὐτὴ τὸ γένος Ἑλληνίς, καὶ Λεσβία τὴν πόλιν, ὑπ̓\nαἰχμαλωσίας μὲν ἀχθεῖσα δεῦρο, πράττουσα δὲ τῶν οἴκοι\nβέλτιον. εἰμὶ γάρ τοι τῇ δεσποίνῃ τὰ πάντα, καὶ\nμόνον οὐκ ἀναπνεῖ με καὶ ὁρᾷ, ἀλλὰ καὶ νοῦς ἐκείνῃ\nκαὶ ὦτα καὶ πάντα τυγχάνω, τοὺς καλοὺς αὐτῇ κἀγαθοὺς\nγνωρίζουσα ἀεὶ καὶ τὸ πιστὸν διὰ πάντων ἀπορρήτων\nφυλάττουσα.\nτοῦ δὴ Θεαγένους τὰ εἰρημένα παρὰ τῆς Κυβέλης\nτοῖς πεπραγμένοις τῇ προτεραίᾳ παρὰ τῆς Ἀρσάκης\nπαράλληλα καθ̓ ἑαυτὸν ἀντεξετάζοντος, καὶ ὡς ἀτενὲς\nαὐτῷ καὶ ἰταμὸν συνεχές τε καὶ τῶν ἀπρεπεστέρων δηλωτικὸν\nπροσέβλεπεν ἐννοοῦντος, καὶ ἀγαθὸν οὐδὲν ἐπὶ\nτοῖς μέλλουσι καταμαντευομένου, μέλλοντός τε ἤδη τι\nλέγειν πρὸς τὴν πρεσβῦτιν, ἠρέμα προσκύψασα πρὸς\nτὸ οὖς ἡ Χαρίκλεια, τῆς ἀδελφῆς, ἔφη, μέμνησο ἐφ̓\nοἷς ἂν λέγῃς.\nσυνεὶς οὖν τὸ δηλούμενον, ὦ μῆτερ,\nἔφη, τὸ μὲν Ἕλληνας εἶναι καὶ αὐτή που μαθοῦσα τυγχάνεις,\nἀδελφοὶ δὲ ὄντες πατέρων ὑπὸ λῃσταῖς ἁλόντων\nἐπὶ ζήτησιν ἐξορμήσαντες χαλεπωτέραις ἐκείνων τύχαις\nκεχρήμεθα, ὠμοτέροις ἀνδράσι περιπεσόντες, καὶ πάντων\nμὲν τῶν ὄντων ʽπολλὰ δὲ ἦν̓ ἀποσυληθέντες, μόλις\nδὲ αὐτοὶ περισωθέντες. καὶ κατά τι δεξιὸν βούλημα\nδαίμονος τῇ πρὸς τὸν ἥρωα Καλάσιριν συντυχίᾳ χρησάμενοι,\nἀφιγμένοι τε ἐνταῦθα ὡς τὸ λοιπὸν τοῦ χρόνου\nμετ̓ αὐτοῦ βιωσόμενοι, νῦν, ὡς ὁρᾷς, πάντων ἔρημοι\nκαὶ μόνοι περιλελείμμεθα, τὸν δοκοῦντα καὶ ὄντα\nπατέρα μετὰ τῶν ἄλλων προσαπολωλεκότες. τὰ μὲν δὴ\nκαθ̓ ἡμᾶς ταῦτα: σοὶ δὲ πλείστη μὲν χάρις καὶ τῆς νῦν\nδεξιώσεως καὶ ξεναγίας, χαρίσαιο δ̓ ἂν πλέον, εἰ καθ̓\nἑαυτοὺς ἡμῖν διάγειν τε καὶ λανθάνειν παράσχοις, τὴν\nεὐεργεσίαν ἣν ἀρτίως ἔφασκες καὶ τὸ γνωρίζειν ἡμᾶς\nπρὸς Ἀρσάκην ὑπερθεμένη, μηδὲ ἐπεισάγοις οὕτω λαμπρᾷ\nκαὶ εὐδαίμονι τύχῃ ξένον καὶ ἀλήτην καὶ στυγνάζοντα\nβίον: τὰς γὰρ δὴ γνώσεις καὶ τὰς ἐντεύξεις ἐκ\nτῶν ὁμοίων, ὡς οἶσθα, γίνεσθαι καλόν.\nοὐκ ἐκαρτέρησεν ἡ Κυβέλη τούτων εἰρημένων, ἀλλὰ\nκαὶ τῇ διαχύσει τοῦ προσώπου κατάδηλος ἐγεγόνει σφόδρα\nὑπερησθεῖσα εἰς τὴν ἀκοὴν τῶν ἀδελφῶν, ἐνθυμουμένη\nμηδὲν κώλυμα μηδὲ ἐμπόδιον ἕξειν πρὸς τὰ\n\n\nἐρωτικὰ τῆς Ἀρσάκης τὴν Χαρίκλειαν. καὶ ὦ κάλλιστε\nνεανιῶν ἔφη, οὐκ ἂν εἴποις ταῦτα περὶ Ἀρσάκης, ἐπειδὰν\nεἰς πεῖραν ἔλθοις τῆς γυναικός. κοινόν τι χρῆμά\nἐστι πρὸς πᾶσαν τύχην, καὶ πλέον ἐπίκουρος γίνεται\nτοῖς παῤ ἀξίαν ἔλαττόν τι πράττουσι. καὶ Περσὶς οὖσα\nτὸ γένος σφόδρα ἑλληνίζει τὴν γνώμην, χαίρουσα καὶ\nπροστρέχουσα τοῖς ἐντεῦθεν, ἦθός τε καὶ ὁμιλίαν τὴν\nἙλληνικὴν εἰς ὑπερβολὴν ἠγάπηκε. θαρσεῖτε οὖν, ὡς\nσὺ μὲν ὅσα εἰς ἄνδρας καθήκει πράξων καὶ τιμηθησόμενος,\nἀδελφὴ δὲ ἡ σὴ συμπαίστριά τε καὶ συνόμιλος\nἐσομένη. ἀλλὰ τίνα ὑμῶν ὀνόματα χρὴ προσαγγέλλειν;\nὡς δὲ ὅτι Θεαγένην καὶ Χαρίκλειαν ἤκουσεν, αὐτοῦ με\nπεριμένειν εἰποῦσα ὡς τὴν Ἀρσάκην ἀπέτρεχεν, ἐπιστείλασα\nπρότερον πρὸς τὴν θυρωρόν ʽἦν δὲ καὶ αὐτὴ\nγραῦσ̓, εἴ τις βούλοιτο παρεισιέναι, μηδαμῶς ἐπιτρέπειν,\nἀλλὰ μηδ̓ ἐξιέναι ποι συγχωρεῖν τοῖς νέοις. τῆς\nδέ μηδ̓ ἂν ὁ παῖς ὁ σὸς Ἀχαιμένης παραγένηται ἐρωτησάσης:\nἄρτι γὰρ καὶ μετὰ τὴν σὴν εἰς τὸν νεὼν πρόοδον\nἐξελήλυθεν ἐναλειψόμενος τὼ ὀφθαλμώ: οἶσθα\nγὰρ ὡς φέρει τι μικρὸν ἔτι κακώσεως, μηδὲ ἐκεῖνος,\nἀπεκρίνατο: ἀλλ̓ ἐπικλεισαμένη τὰς θύρας, καὶ τὴν\nκλεῖν αὐτὴ κατέχουσα, φάσκε ἐμὲ κομίζειν.\nοὕτως ἐγένετο. καὶ οὔπω τοι σχεδὸν τῆς Κυβέλης\nχωρισθείσης, καιρὸν ἡ μόνωσις τῷ Θεαγένει καὶ τῇ Χαρικλείᾳ\nθρήνων τε καὶ ὑπομνήσεως τῶν καθ̓ ἑαυτοὺς\nὑπηγόρευεν, ἀπὸ τῶν αὐτῶν τε σχεδόν τι ῥημάτων καὶ\nνοημάτων ἀπωλοφύροντο, ἣ μὲν ὦ Θεάγενες ὃ δὲ ὦ Χαρίκλεια\nσυνεχῶς ἐπιστένοντες. καὶ ὃ μέν, τίς ἄρα τύχη\nπάλιν κατείληφεν ἡμᾶς; ἣ δέ, ὁποίοις ποτ̓ ἄρα συντευξόμεθα\nπράγμασι; καὶ ἐφ̓ ἑκάστῳ συνησπάζοντο\nἀλλήλους καὶ δακρύσαντες ἀνάπαλιν ἐφίλουν. καὶ τέλος\nτοῦ Καλασίριδος ὑπομνησθέντες εἰς πένθος τὸ ἐκείνου\n\n\nτοὺς θρήνους κατέστρεφον, καὶ πλέον ἡ Χαρίκλεια\nἅτε καὶ πλείονι τῷ χρόνῳ μείζονος τῆς ἀπ̓ αὐτοῦ σπουδῆς\nτε καὶ εὐνοίας πεπειραμένη. καὶ ὦ τὸν Καλάσιριν\nἀνεκάλει κωκύουσα. τὸ γὰρ χρηστὸν ὄνομα καλεῖν\nἀπεστέρημαι πατέρα, τοῦ δαίμονος πανταχόθεν μοι τὴν\nτοῦ πατρὸς προσηγορίαν περικόψαι φιλονεικήσαντος.\nτὸν μὲν φύσει γεννήσαντα οὐκ ἔγνωκα, τὸν δὲ θέμενον\nΧαρικλέα, οἴμοι, προδέδωκα: τὸν δὲ διαδεξάμενον καὶ\nτρέφοντα καὶ περισώζοντα ἀπολώλεκα, καὶ οὐδὲ θρηνῆσαι\nτὰ νενομισμένα ἔτι κειμένῳ τῷ πτώματι πρὸς τοῦ\nπροφητικοῦ συγκεχώρημαι. ἀλλ̓ ἰδού σοι, τροφεῦ καὶ\nσῶτερ, προσθήσω δὲ καὶ πάτερ, κἂν ὁ δαίμων μὴ βούληται,\nἔνθα γοῦν ἔξεστι καὶ ὡς ἔξεστιν, ἀποσπένδω\nτῶν ἐμαυτῆς δακρύων καὶ ἐπιφέρω χοὰς ἐκ τῶν ἐμαυτῆς\nπλοκάμων. καὶ ἅμα ἀπεσπάραττεν ὡς ὅτι πλείστας\nτῶν ἑαυτῆς τριχῶν. καὶ ὁ μὲν Θεαγένης ἐπεῖχεν, ἐπιλαμβανόμενος\nσὺν ἱκεσίαις τῶν χειρῶν: ἣ δὲ ἐπετραγῴδει,\nτί γὰρ δεῖ καὶ ζῆν ἔτι, λέγουσα, εἰς ποίαν ἀφορῶντας\nἐλπίδα; ὁ χειραγωγὸς τῆς ξένης, ἡ βακτηρία\nτῆς πλάνης, ὁ ξεναγὸς τῆς ἐπὶ τὴν ἐνεγκοῦσαν, ὁ τῶν\nφύντων ἀναγνωρισμός, ἡ παραψυχὴ τῶν δυστυχημάτων,\nἡ εὐπορία καὶ λύσις τῶν ἀμηχάνων, ἡ πάντων\nτῶν καθ̓ ἡμᾶς ἄγκυρα Καλάσιρις ἀπόλωλε, τὴν ἀθλίαν\nἡμᾶς ξυνωρίδα πηροὺς ὥσπερ τῶν πρακτέων ἐπὶ τῆς\nἀλλοδαπῆς καταλιπών. πᾶσα μὲν ἡμῖν ὁδοιπορία, πᾶσα\nδὲ ναυτιλία ὑπ̓ ἀγνωσίας ὑποτέτμηται. οἴχεται ἡ σεμνὴ\nκαὶ μείλιχος, ἡ σοφὴ καὶ πολιὰ τῷ ὄντι φρήν, τῶν\nεἰς ἡμᾶς εὐεργεσιῶν οὐδὲ αὐτὴ τέλος ἀραμένη.\nκαὶ τοιαῦτα ἔτι καὶ ἕτερα πρὸς τούτοις ἐλεεινῶς\nὀδυρομένης, καὶ τοῦ Θεαγένους τὰ μὲν συνεξαίροντος\nτοῖς παῤ ἑαυτοῦ τὸν θρῆνον, τὰ δὲ φειδοῖ τῆς Χαρικλείας\nκαταστέλλοντος, ἐφίσταται ὁ Ἀχαιμένης: καὶ\n\n\nτὰς θύρας τοῖς κλείθροις ἐναπειλημμένας καταλαβών,\nτί ταῦτα, τὴν θυρωρὸν ἠρώτα. ὡς δὲ καὶ τῆς αὑτοῦ\nμητρὸς εἶναι τὸ ἔργον ἔμαθε, προσεστὼς ταῖς θύραις\nκαὶ τὴν αἰτίαν διαπορῶν ᾔσθετο τῆς Χαρικλείας ὀδυρομένης,\nκαὶ διακύψας διὰ τῶν ὀπῶν καθ̓ ἃς διήνοικτο\nτῶν κλείθρων ἡ ἅλυσις, εἶδέ τε τὰ γινόμενα, καὶ αὖθις\nτὴν θυρωρόν, οἵ τινές εἰσιν οἱ ἔνδον, ἠρώτα. ἣ δὲ\nτὰ μὲν ἄλλα οὐκ ἔχειν εἰδέναι ἔλεγεν, ὅτι δὲ κόρη καὶ\nνεανίας ξένοι τινές, ὡς ἔχοι εἰκάζειν, ἀρτίως παρὰ τῆς\nαὐτοῦ μητρὸς ἐσῳκισμένοι. ὃ δὲ αὖθις διακύψας ἐπειρᾶτο\nδιακριβοῦν τοὺς ὁρωμένους. τὴν μὲν δὴ Χαρίκλειαν\nπαντάπασιν ἀγνοῶν ὅμως τοῦ κάλλους ὑπερεθαύμαζε,\nκαὶ τίς ἂν ὀφθείη καὶ ποία μὴ θρηνοῦσα\nἐνενόει, καὶ τὸ θαῦμα λανθάνον εἰς ἐρωτικὸν πάθος\nαὐτὸν κατέφερε: τὸν δὲ Θεαγένην ἀμυδρῶς τε καὶ ἀμφιβόλως\nγνωρίζειν ἐφαντάζετο. καὶ προσκειμένου τῇ\nσκέψει τοῦ Ἀχαιμένους ἐφίσταται ἀναστρέψασα ἡ Κυβέλη,\nπάντα μὲν τὰ κατὰ τοὺς νέους ὡς ἐγεγόνει διαγγείλασα,\nπολλὰ δὲ τῆς εὐτυχίας τὴν Ἀρσάκην μακαρίσασα,\nὑφ̓ ἧς αὐτῇ τοσοῦτον ἐκ ταὐτομάτου κατώρθωται,\nὃ βουλαῖς μυρίαις καὶ μηχαναῖς οὐκ ἄν τις ἤλπισεν,\nὡς καὶ σύνοικον ἔχειν τὸν ἐρώμενον, ἐπ̓ ἀδείας ὁρῶντα\nκαὶ ὁρώμενον, καὶ πολλοῖς τοιούτοις τὴν Ἀρσάκην\nφυσήσασα, μόλις τε ἐπειγομένην πρὸς τὴν θέαν τοῦ Θεαγένους\nἐπισχοῦσα, καὶ ὡς οὐ βούλοιτο αὐτὴν ὠχριῶσαν\nκαὶ κυλοιδιῶσαν πρὸς τῆς ἀγρυπνίας ὀφθῆναι τῷ\nνεανίᾳ, ἀναπαυσαμένην δὲ τὴν παροῦσαν ἡμέραν καὶ\nἀναλαβοῦσαν τὸ σύνηθες κάλλος,\nκαὶ πολλοῖς τοιούτοις\nεὔθυμον αὐτὴν καὶ τῶν κατὰ γνώμην εὔελπιν παρασκευάσασα,\nἅ τε προσήκει πράττειν καὶ ὅπως προσφέρεσθαι\nτοῖς ξένοις παρεγγυήσασα. ἐπεὶ δ̓ οὖν ἐπέστη,\nτί πολυπραγμονεῖς ὦ τέκνον; ἔλεγεν. ὃ δέ, τοὺς ἔνδον,\n\n\nἔφη, ξένους οἵ τινές εἰσιν ἢ πόθεν. οὐ θέμις ὦ παῖ,\nπρὸς αὐτὸν ἡ Κυβέλη, ἀλλ̓ ἐχεμύθει καὶ κατὰ σαυτὸν\nἔχε καὶ μηδενὶ φράζε, μηδὲ ἐπιμίγνυσο τὰ πολλὰ τοῖς\nξένοις: οὕτω γὰρ δέδοκται τῇ δεσποίνῃ.\nἐκεῖνος μὲν οὖν ἀπῄει ῥᾷστα τῇ μητρὶ πεπεισμένος,\nσύνηθές τι καὶ ἀφροδίσιον διακόνημα τῇ Ἀρσάκῃ τὸν\nΘεαγένην ὑποτοπήσας. καὶ ἀπιών, οὐχ οὗτός ἐστι, πρὸς\nἑαυτὸν ἔλεγεν, ὃν ἐγὼ πρώην παρὰ Μιτράνου τοῦ φρουράρχου\nπαραλαβὼν ὥστε ἄγειν πρὸς Ὀροονδάτην, ἀναπεμφθησόμενον\nβασιλεῖ τῷ μεγάλῳ, ὑπὸ Βησσαέων τε\nκαὶ Θυάμιδος ἀφῃρέθην, μικροῦ καὶ τὸν περὶ τοῦ ζῆν\nὑποστὰς κίνδυνον καὶ μόνος ἐκ τῶν ἀγόντων διαδρᾶναι\nδυνηθείς; μὴ ἄρα σφάλλουσί με οἱ ὀφθαλμοί; ἀλλὰ\nῥᾷον ἔχω μὲν καὶ διαβλέπω σχεδόν τι λοιπὸν συνήθως.\nκαὶ μὴν καὶ τὸν Θύαμιν ἀκήκοα παρεῖναι τῇ προτεραίᾳ,\nκαὶ διαμονομαχήσαντα πρὸς τὸν ἀδελφὸν ἀνακεκομίσθαι\nτὴν ἱερωσύνην. οὗτος ἄρα ἐκεῖνος ἐστίν. ἀλλὰ τὸ\nπαρὸν σιγητέον τὸν ἀναγνωρισμόν: ἅμα δὲ παρατηρητέον\nτίς ποτε ἡ περὶ τοὺς ξένους διάνοια τῆς δεσποίνης.\nὃ μὲν ταῦτα πρὸς ἑαυτόν, ἡ δὲ Κυβέλη πρὸς τους\nνέους εἰσδραμοῦσα ἴχνη τῶν θρήνων κατελάμβανε:\nπρὸς γὰρ τὸν ψόφον τῶν θυρῶν ἀνοιγομένων κατέστελλον\nμὲν ἑαυτοὺς καὶ πρὸς τὸ σύνηθες σχῆμα καὶ βλέμμα\nδιαπλάττειν διέσπευδον, οὐ μὴν ἔλαθόν γε τὴν πρεσβῦτιν,\nτῶν δακρύων ἔτι τοῖς ὄμμασιν ἐπιπλανωμένων.\nἀναβοήσασα οὖν, ὦ γλυκύτατα τέκνα, ἔλεγε, τί ταῦτα\nἀωρὶ θρηνεῖτε, ἡνίκα προσήκει χαίρειν, ἡνίκα εὐδαιμονίζειν\nἑαυτοὺς τῆς δεξιᾶς τύχης, Ἀρσάκης τὰ κάλλιστα\nκαὶ τὰ κατ̓ εὐχὰς ἐφ̓ ὑμῖν διανοουμένης, καὶ\nὀφθῆναί τε ὑμᾶς εἰς τὴν ἑξῆς ἐπινευσάσης, καὶ τὸ παρὸν\nπᾶσαν δεξίωσιν καὶ θεραπείαν ὑμῖν ἀποκληρωσάσης;\n\n\nἀλλ̓ ἀπορριπτέον μὲν τοὺς ληρώδεις τούτους καὶ μειρακιώδεις\nτῷ ὄντι θρήνους, ὁρᾶν δὲ καὶ ῥυθμίζειν ἑαυτούς,\nεἴκειν τε καὶ ὑπηρετεῖσθαι τοῖς Ἀρσάκης βουλήμασι.\nκαὶ ὁ Θεαγένης, μνήμη, ἔφη, ὦ μῆτερ, τῆς Καλασίριδος\nτελευτῆς εἰς λύπην ἡμᾶς ἀνεκίνησε, καὶ τὸ\nπατρικὸν ἐκείνου περὶ ἡμᾶς βούλημα ἀποβεβληκότας\nεἰς δάκρυα κατήγαγεν. ὕθλοι, ἔφη, ταῦτα. Καλάσιρις\nκαὶ πατήρ τις προσποιητός, πρεσβύτης τῇ κοινῇ φύσει\nκαὶ τῷ χρόνῳ τῆς ἡλικίας εἴξας. πάντα σοι πάρεστι δἰ\nἑνός, προστασία πλοῦτος τρυφὴ καὶ ἀπόλαυσις τῆς ἐφ̓\nἡλικίας ἀκμῆς: καὶ ἁπλῶς τύχην σαυτοῦ νόμιζε καὶ\nπροσκύνει τὴν Ἀρσάκην. μόνον ἐμοὶ πείθεσθε, πῶς\nμὲν αὐτῇ προσιτέον καὶ ὀπτέον ὅταν τοῦτο ἐπιτρέψῃ,\nπῶς δὲ χρηστέον καὶ ὑπουργητέον ὅταν τι προστάττῃ.\nτὸ γὰρ φρόνημα, ὡς οἶσθα, μέγα καὶ ὑπέρογκον καὶ βασίλειον,\nνεότητι καὶ κάλλει προσεξαιρόμενον, καὶ ὑπεροφθῆναι,\nεἴ τι κελεύοι, μὴ ἀνεχόμενον.\nπρὸς ταῦτα σιγήσαντος τοῦ Θεαγένους, καὶ καθ̓\nἑαυτὸν ὡς ἀηδῶν τινῶν καὶ μοχθηρῶν ἐστὶ δηλωτικὰ\nἐννοοῦντος, ὀλίγον ὕστερον εὐνοῦχοι παρῆσαν λείψανα\nμὲν δῆθεν τῆς σατραπικῆς τραπέζης ἐπὶ χρυσῶν τῶν\nσκευῶν κομίζοντες, πᾶσαν δὲ πολυτέλειαν καὶ χλιδὴν\nὑπεραίροντα, καί τούτοις εἰπόντες ἡ δέσποινα δεξιοῦται\nκαὶ τιμᾷ τὸ παρὸν τοὺς ξένους, καὶ παραθέμενοι\nτοῖς νέοις παραχρῆμα ἀπεχώρουν. οἵ δὲ ἅμα μὲν\nτῆς Κυβέλης προτρεπούσης, ἅμα δὲ προορῶντες μὴ δοκεῖν\nἐνυβρίζειν, ἀπεγεύοντο πρὸς βραχὺ τῶν παρακειμένων.\nκαὶ τοῦτο καὶ εἰς ἑσπέραν ἐγίνετο, καὶ κατὰ τὰς\nἄλλας λοιπὸν ἡμέρας.\nτῇ δ̓ οὖν ἑξῆς κατὰ πρώτην που τῆς ἡμέρας ὥραν\nοἱ συνήθεις εὐνοῦχοι παρόντες ὡς τὸν Θεαγένην, μετακέκλησαι\nὦ μακάριε πρὸς τῆς δεσποίνης, ἔλεγον, καὶ\n\n\nὀφθῆναί σε προστετάγμεθα: καὶ ἧκε τῆς εὐτυχίας ἀπολαύσων,\nἧς ὀλίγοις δὴ καὶ ὀλιγάκις μεταδίδωσιν. ὃ δὲ\nμικρὸν ἐφησυχάσας, καὶ οἷον πρὸς βίαν ἑλκόμενος, διανέστη\nτε, καὶ μόνον δέ με ἥκειν ἐπέσταλται πρὸς αὐτοὺς\nἔλεγεν, ἢ καὶ ἀδελφὴν ταυτηνὶ τὴν ἐμήν; τῶν δὲ\nμόνον ἀποκριναμένων, ἐκείνην δὲ καθ̓ ἑαυτὴν ὀφθήσεσθαι\nʽνυνὶ γὰρ συμπαρεῖναι τῇ Ἀρσάκῃ τῶν ἐν τέλει\nτινὰς Περσῶν, καὶ ἄλλως ἔθος εἶναι ἀνδράσι μὲν ἰδίᾳ\nγυναιξὶ δὲ καθ̓ ἕτερον καιρὸν χρηματίζειν̓, προσκύψας\nὁ Θεαγένης, οὔτε καλὰ ταῦτα οὔτε ἀνύποπτα\nπρὸς τὴν Χαρίκλειαν ἠρέμα εἰπών, ἀντακούσας δὲ ὡς\nδεήσοι μὴ ἀντιβαίνειν ἀλλὰ συντρέχειν τὴν πρώτην\nκαὶ ἐνδείκνυσθαι ὡς πάντα πρὸς νοῦν τὸν ἐκείνης ποιήσοντα,\nεἵπετο τοῖς ἄγουσι. καὶ ὅπως δεήσει τὴν ἔντευξιν\nποιεῖσθαι, καὶ τὸν τρόπον τῆς προσηγορίας ὑφηγουμένοις,\nκαὶ ὡς ἔθος προσκυνεῖν τοὺς εἰσιόντας, οὐδὲν\nμὲν ἀπεκρίνατο:\nεἰσελθὼν δὲ καὶ προκαθημένην\nἐφ̓ ὑψηλοῦ καταλαβών, ἁλουργῷ μὲν καὶ χρυσοπάστῳ\nτῇ ἐσθῆτι φαιδρυνομένην, ὅρμων δὲ πολυτελείᾳ καὶ\nτιάρας ἀξιώματι μεγαλαυχουμένην καὶ παντοίᾳ κομμωτικῇ\nπρὸς τὸ ἁβρότερον ἐξηνθισμένην, δορυφόρων τε\nσυμπαρεστώτων καὶ τῶν ἐπὶ δόξης ἑκατέρωθεν προέδρων\nπροκαθημένων, οὐκ ἔπτηξε τὸ φρόνημα, ἀλλ̓ ὥσπερ\nτῶν συγκειμένων αὐτῷ πρὸς τὴν Χαρίκλειαν ὑπὲρ τῆς\nθεραπευτικῆς ὑποκρίσεως ἐπιλελησμένος ἀντεξανέστη\nπλέον εἰς μεγαλοφροσύνην πρὸς τὸ ἀλαζονικὸν τῆς Περσικῆς\nθέας, καὶ οὔτε ὀκλάσας οὔτε προσκυνήσας, ἀλλ̓\nἀπ̓ ὀρθῆς τῆς κεφαλῆς, χαῖρε, ἔφη, βασίλειον αἷμα,\nἈρσάκη. τῶν δὲ παρόντων ἀγανακτούντων, καὶ θροῦν\nτινὰ ὅτι μὴ προσεκύνησε καταστασιαστικὸν τοῦ Θεαγένους\nὡς τολμηροῦ καὶ θρασέος ἀφιέντων, ἡ Ἀρσάκη\nμειδιάσασα, σύγγνωτε, εἶπεν, ὡς ἀπείρῳ καὶ ξένῳ καὶ\n\n\nτὸ ὅλον Ἕλληνι καὶ τὴν ἐκεῖθεν ὑπεροψίαν καθ̓ ἡμῶν\nνοσοῦντι. καὶ ἅμα καὶ τῆς κεφαλῆς τὴν τιάραν ἀφεῖλε,\nπολλὰ τῶν παρόντων κωλυόντων ʽτοῦ γὰρ ἀμείβεσθαι\nτὸν ἀσπασάμενον σύμβολον τοῦτο πεποίηνται Πέρσαἰ,\nκαὶ θάρσει ὦ ξένε εἰποῦσα διὰ τοῦ ἑρμηνέως ʽσυνιεῖσα\nγὰρ τὴν Ἑλλάδα γλῶτταν οὐκ ἐφθέγγετὀ, καὶ\nλέγε τίνος χρῄζεις ὡς οὐκ ἀποτευξόμενος, ἀπέπεμπε,\nνεύματι τοῦτο πρὸς τοὺς εὐνούχους ἐπισημήνασα. παρεπέμπετο\nδὲ μετὰ δορυφορίας. καὶ ὁ Ἀχαιμένης αὖθις\nθεασάμενος ἐγνώριζε μὲν ἀκριβέστερον, καὶ τῆς ἄγαν\nεἰς αὐτὸν τιμῆς τὴν αἰτίαν ὑποπτεύων ἐθαύμαζεν, ἐσίγα\nδ̓ οὖν ὅμως τὰ δεδογμένα πράττων.\nἡ δὲ Ἀρσάκη τοὺς ἐν τέλει Περσῶν ἑστιάσασα, δῆθεν\nμὲν ὡς συνήθως ἐκείνους τιμῶσα, ἀληθέστερον δὲ\nτὴν πρὸς Θεαγένην ἔντευξιν εὐωχίαν ἄγουσα, οὐ μοίρας\nμόνον κατὰ τὸ εἰωθὸς τῶν ἐδεσμάτων τοῖς περὶ τὸν\nΘεαγένην ἀπέστελλεν, ἀλλὰ καὶ δάπιδάς τινας καὶ\nστρωμνὰς πεποικιλμένας, Σιδωνίας τε καὶ Λυδίας ἔργα\nχειρός. συναπέστελλε δὲ καὶ ἀνδράποδα ὑπηρετησόμενα,\nκόριον μὲν τῇ Χαρικλείᾳ παιδάριον δὲ τῷ Θεαγένει,\nτὸ μὲν γένος Ἰωνικά, τὴν δὲ ἡλικίαν ἥβης ἐντός,\nπολλὰ τὴν Κυβέλην παρακαλέσασα ἐπισπεύδειν καὶ ὡς\nὅτι τάχιστα διανύειν τὸν σκοπόν ʽοὐ γὰρ ἔτι φέρειν τὸ\nπάθοσ̓, οὐδὲν οὐδὲ αὐτὴν ἀνιεῖσαν, ἀλλὰ παντοίως\nἐκπεριιοῦσαν τὸν Θεαγένην: προδήλως μὲν γὰρ οὐκ\nἐξέφαινε τὸ βούλευμα τῆς Ἀρσάκης, κύκλῳ δὲ καὶ δἰ\nαἰνιγμάτων εἰς τὸ συνιέναι προσβιβάζουσα, καὶ τήν τε\nπερὶ αὐτὸν φιλοφροσύνην τῆς δεσποίνης μεγαλύνουσα,\nκαὶ τὸ κάλλος, οὐ τὸ φαινόμενον μόνον ἀλλὰ καὶ τὸ ἐντὸς\nἐσθῆτος, μετὰ τινῶν εὐλόγων προφάσεων ὑπ̓ ὄψιν\nἄγουσα, καὶ τὸ ἦθος ὡς ἐρασμία καὶ εὐόμιλος καὶ χαίρουσα\nτοῖς ἁβροτέροις καὶ ἀγερωχοτέροις τῶν νέων, καὶ\n\n\nὅλως ἀπόπειραν ἐν οἷς διεξῄει λαμβάνουσα, εἰ προστρέχει\nτοῖς ἐπαφροδίτοις. καὶ ὁ Θεαγένης τὸ μὲν τῆς\nφιλοφροσύνης, καὶ ὡς φιλέλλην τὸ ἦθος, καὶ ὅσα τοιαῦτα,\nσυνεπῄνει καὶ χάριν ὡμολόγει: τὰ δὲ ἐπαγωγὰ\nτῶν ἀτοπωτέρων, ὡς ἂν μηδὲ συνιεὶς τὴν ἀρχήν, ἑκὼν\nὑπερέβαινε. πνιγμὸς τοίνυν εἶχε τὴν γραῦν, καὶ οἷον\nἔλυζε τὴν καρδίαν, στοχαζομένη μὲν ὡς συνίησι τῆς\nπροαγωγείας, ἀπαυθαδιαζόμενον δὲ καὶ διωθούμενον\nὁρῶσα τὴν πεῖραν, καὶ τὴν Ἀρσάκην οὐκέτι φέρειν οἵα\nτε ἦν δἰ ὄχλου γινομένην καὶ καρτερεῖν οὐκέτι δύνασθαι\nλέγουσαν, καὶ τὴν ἐπαγγελίαν ἀπαιτοῦσαν, ἣν\nἄλλοτε ἄλλαις προφάσεσιν ὑπερετίθετο ἡ Κυβέλη, νῦν\nμὲν βουλόμενον ἀποδειλιᾶν τὸν νεανίαν φάσκουσα,\nνῦν δὲ ἀνωμαλίαν τινὰ προσπεπτωκέναι πλαττομένη.\nκαὶ πέμπτης που λοιπὸν καὶ ἕκτης ἡμέρας παρῳχηκυίας\nἤδη, καὶ τὴν Χαρίκλειαν τῆς Ἀρσάκης ἅπαξ που\nκαὶ δεύτερον προσκεκλημένης καὶ εἰς τὸ τῷ Θεαγένει\nκεχαρισμένον μετὰ τιμῆς καὶ φιλοφροσύνης ἑωρακυίας,\nἀναγκάζεται καὶ λευκότερον διαλεχθῆναι τῷ Θεαγένει,\nκαὶ τὸν ἔρωτα ἀπαρακαλύπτως ἐξηγόρευε, πολλὰ καὶ\nμυρία ἀγαθὰ συγκατατιθεμένῳ διεγγυωμένη, καὶ τίς ἡ\nἀτολμία προστιθεῖσα, τί δὲ τὸ ἀναφρόδιτον; νέος οὕτω\nκαὶ καλὸς καὶ ἀκμαῖος γυναῖκα ὁμοίαν καὶ προστετηκυῖαν\nἀπωθεῖται, καὶ οὐχ ἅρπαγμα οὐδὲ ἕρμαιον ποιεῖται\nτὸ πρᾶγμα, δέους μὲν οὐδενὸς ἐπόντος τῇ πράξει,\nμήτε τἀνδρὸς παρόντος, κἀμοῦ τῆς θρεψαμένης καὶ\nπάντα τἀπόρρητα διὰ χειρὸς ἐχούσης τὴν ὁμιλίαν διακονούσης,\nμήτε σοί τινος ἐπόντος κωλύματος, οὐ νύμφης,\nοὐ γαμετῆς παρούσης. καί τοι καὶ τούτων ὑπερεῖδον\nπολλοὶ πολλάκις, ὅσοι δὴ νοῦν ἔχοντες τοὺς μὲν\nοἰκείους ἔγνωσαν οὐδὲν ἐκ τούτου καταβλάψειν, αὑτοὺς\nδὲ ὠφελήσειν, κτήσεως χρημάτων προσγενομένης καὶ\n\n\nτῶν καθ̓ ἡδονὴν ἀπολαύσεων. τελευτῶσα δὲ καὶ ἀπειλήν\nτινα κατεμίγνυ τοῖς λεγομένοις, αἱ χρησταί, λέγουσα,\nκαὶ φιλόνεοι γυναῖκες ἀμείλικτοι γίνονται καὶ βαρυμήνιδες\nἀποτυγχάνουσαι, καὶ τοὺς ὑπερόπτας ὡς\nὑβριστὰς εἰκότως ἀμύνονται. ταύτην δέ, ὅτι καὶ Περσὶς\nτὸ γένος, ἐννόει, καὶ ὡς βασίλειον αἷμα, τοῦτο δὴ\nτὸ τῆς σῆς προσρήσεως, καὶ ὡς πολλὴν ἐξουσίαν καὶ\nδύναμιν περιβέβληται, ὑφ̓ ἧς αὐτῇ καὶ τιμῆσαι τὸν\nεὔνουν καὶ κολάσαι τὸν ἐναντιούμενον ἐπ̓ ἀδείας. σὺ\nδὲ καὶ ξένος καὶ ἔρημος, καὶ ὁ προσθησόμενος οὐδείς.\nφεῖσαι τὸ μέρος καὶ σαυτοῦ, φεῖσαι κἀκείνης. ἀξία δ̓\nἐστὶ παρὰ σοῦ φειδοῦς, εἰς τὰ δίκαια τῶν σῶν πόθων\nοὕτως ἐκμεμηνυῖα. εὐλαβήθητι καὶ μῆνιν ἐρωτικήν, φύλαξαι\nκαὶ τὸ ἐκ τῆς ὑπεροψίας νεμεσητόν. πολλοὺς οἶδα\nμεταμεληθέντας. πεῖραν ἔχω σοῦ μᾶλλον τῶν Ἀφροδίτης.\nἡ πολιὰ θρὶξ ἣν ὁρᾷς, αὕτη πολλοῖς τοιούτοις ἐνήθλησεν,\nἀλλ̓ οὕτως ἄτεγκτον καὶ ἀνήμερον οὐκ ἔγνωκα.\nκαὶ ἀποστρέψασα τὸν λόγον πρὸς τὴν Χαρίκλειαν\nʽὑπ̓ ἀνάγκης γὰρ κἀκείνης εἰς ἐπήκοον ἀπεθάρρησε τὰ\nτοιαῦτα διαλέγεσθαἰ, συμπαρακάλεσον, ἔφη, ὦ θύγατερ,\nκαὶ σὺ τὸν οὐκ οἶδ̓ ὅν τινα προσείπω προσηκόντως\nἀδελφόν σου τοῦτον. συνοίσει καὶ σοὶ τὸ πρᾶγμα:\nοὐκ ἔλαττον ἀγαπηθήσῃ, πλέον τιμηθήσῃ, πλουτήσεις\nεἰς κόρον, γάμου σοι προνοήσει λαμπροῦ. ζηλωτὰ δὲ\nταῦτα καὶ εὖ πράττουσι, μή τοί γε δὴ ξένοις καὶ ἐν ἐνδείᾳ\nτὸ παρὸν ἐξεταζομένοις.\nἡ δὲ Χαρίκλεια σεσηρός τι καὶ\nκατεσμυγμένον ὑποβλέψασα, εὐκτὸν μὲν ἦν, ἔφη, καὶ\nκάλλιστον μηδὲν τοιοῦτον ὑποστῆναι τὴν πάντα ἀρίστην\nἈρσάκην, εἰ δὲ μή, δεύτερα γοῦν ἐγκρατείᾳ φέρειν\nτὸ πάθος. ἀλλ̓ ἐπειδή τι πέπονθεν ἀνθρώπινον,\nκαὶ νενίκηται, ὡς φῄς, καὶ ἥττων ἐστὶ τῆς ἐπιθυμίας,\nσυμβουλεύσαιμ̓ ἂν καὶ αὐτὴ Θεαγένει τούτῳ τὴν πρᾶξιν,\n\n\nεἰ τὸ ἀσφαλὲς αὐτῷ προσείη, μὴ ἀρνεῖσθαι, μὴ δή\nτι λάθοι κακὸν αὐτός τε ἑαυτὸν κἀκείνην ἐργασάμενος,\nεἰ ταῦτα εἰς φῶς ἔλθοι καὶ γνοίη ποθὲν τὸ παράνομον\nτῶν δεδραμένων ὁ σατράπης. ἀνήλατο πρὸς τοὺς λόγους\nἡ Κυβέλη, καὶ περιπτύξασα καὶ φιλήσασα πολλὰ\nτὴν Χαρίκλειαν, εὖ γε, ἔφη, ὦ τέκνον, ὅτι καὶ γυναῖκα\nὁμοίαν σοι τὴν φύσιν ἠλέησας καὶ τῆς ἀσφαλείας τἀδελφοῦ\nπεφρόντικας. ἀλλὰ τούτου γε ἕνεκα θάρσει, ὡς\nοὐδ̓ ὁ ἥλιος, τοῦτο δὴ τὸ τοῦ λόγου, γνώσεται. πέπαυσο\nτὸ παρόν, ἔφη ὁ Θεαγένης, καὶ ἔνδος ἡμῖν εἰς\nἐπίσκεψιν.\nἐξελθούσης δὲ παραχρῆμα τῆς Κυβέλης, ὦ Θεάγενες,\nἔλεγεν ἡ Χαρίκλεια, ὁ μὲν δαίμων τοιαῦτα ἡμῖν\nπροξενεῖ τὰ εὐτυχήματα ἐν οἷς πλέον ἐστὶ καὶ τὸ κακῶς\nπράττειν τῆς δοκούσης εὐπραγίας. πλὴν ἀλλὰ συνετῶν\nγέ ἐστι καὶ τὰ δυστυχήματα ἐκ τῶν ἐνόντων πρὸς τὸ βέλτιστον\nδιατίθεσθαι. εἰ μὲν οὖν ἔχεις γνώμης καὶ τελείως\nδρᾶσαι τὸ ἔργον, οὐκ ἔχω λέγειν, καί τοί γε οὐκ\nἂν σφόδρα διενεχθεῖσα, εἰ πάντως ἡμῖν ἐν τούτῳ τὸ\nσώζεσθαι καὶ μὴ περιλείπεται. εἰ δὲ εὖ ποιῶν ἄτοπον\nδοκιμάζεις τὸ αἰτούμενον, ἀλλὰ σύ γε πλάττου τὸ συγκατατίθεσθαι,\nκαὶ τρέφων ἐπαγγελίαις τῆς βαρβάρου\nτὴν ὄρεξιν, ὑπερθέσει ὑπότεμνε τὸ πρὸς ὀξύ τι καθ̓\nἡμῶν βουλεύσασθαι, ἐφηδύνων ἐλπίδι καὶ καταμαλάττων\nὑποσχέσει τοῦ θυμοῦ τὸ φλεγμαῖνον. εἰκός τινα\nκαὶ λύσιν θεῶν βουλήσει τὸν μεταξὺ χρόνον ἀποτεκεῖν.\nἀλλ̓ ὦ Θεάγενες, ὅπως μὴ ἐκ τῆς μελέτης εἰς τὸ αἰσχρὸν\nτοῦ ἔργου κατολισθήσῃς. μειδιάσας οὖν ὁ Θεαγένης,\nἀλλὰ σύ γε οὐδὲ ἐν τοῖς δεινοῖς, ἔφη, τὴν γυναικῶν\nἔμφυτον νόσον ζηλοτυπίαν ἐκπέφευγας. ἐμὲ δὲ ἴσθι\nμηδὲ πλάσασθαι τα τοιαῦτα δύνασθαι: ποιεῖν γὰρ τὰ\nαἰσχρὰ καὶ λέγειν ὁμοίως ἀπρεπές. καὶ ἄλλως τὸ ἀπογνῶναι\n\n\nτὴν Ἀρσάκην αὐτόθεν φέρει τι χάριεν, τὸ μηκέτι\nδιοχλεῖν ἡμῖν. εἰ δὲ πάσχειν τι δέοι, φέρειν τὰ\nπροσπίπτοντα ἤδη με πολλάκις ἥ τε τύχη καὶ ἡ γνώμη\nπαρεσκεύασε. μὴ λάθῃς εἰς μέγα κακὸν ἡμᾶς ἐμβάλλων\nεἰποῦσα ἡ Χαρίκλεια ἐσιώπησε.\nκαὶ τούτων ἐν ταύτῃ τῇ σκέψει διαγόντων, ἡ Κυβέλη\nπάλιν ἀναπτερώσασα τὴν Ἀρσάκην, καὶ ὡς τὰ δεξιώτερα\nχρὴ προσδοκᾶν εἰποῦσα, ἐνδεδεῖχθαι γάρ τι\nτὸν Θεαγένην τοιοῦτον, ἐπανῆλθεν εἰς τὸ αὑτῆς δωμάτιον.\nκἀκείνην διαλιποῦσα τὴν ἑσπέραν, καὶ πολλὰ\nδιὰ τῆς νυκτὸς ὁμόκοιτον οὖσαν ἐξ ἀρχῆς τὴν Χαρίκλειαν\nπαρακαλέσασα συμπράττειν, εἰς ἕω πάλιν ἠρώτα\nτὸν Θεαγένην, τίνα εἴη τὰ δεδογμένα. ἀπειπόντος δὴ\nλαμπρῶς καὶ παντοίως τὸ προσδοκᾶν ἀποφήσαντος,\nσύννους ἐπὶ τὴν Ἀρσάκην ἀπέδραμεν ἡ Κυβέλη. καὶ\nὡς τὸ ἀπηνὲς τὸ παρὰ Θεαγένους ἐξήγγειλε, τὴν γραῦν\nἐπὶ κεφαλὴν ἐξωσθῆναι προστάξασα, εἰσδραμοῦσά τε\nεἰς τὸν θάλαμον, ἔκειτο ἐπὶ τῆς εὐνῆς ἑαυτὴν\nσπαράττουσα.\nκαὶ ἄρτι τῆς γυναικωνίτιδος ἐκτὸς γεγονυῖαν τὴν\nΚυβέλην ἰδὼν ὁ υἱὸς Ἀχαιμένης κατηφῆ τε καὶ δεδακρυμένην,\nμή τι ἄτοπον, μή τι πονηρὸν ὦ μῆτερ προσπέπτωκεν;\nἠρώτα: μή τις ἀγγελία τὴν δέσποιναν ἠνίακε;\nμή τι δυστύχημα ἀπὸ στρατοπέδου προσήγγελται;\nμή τι καταπονοῦσι κατὰ τὸν ἐνεστῶτα πόλεμον Αἰθίοπες\nδεσπότην Ὀροονδάτην; καὶ πολλὰ τοιαῦτα εἴρων\nἠρώτα. ἣ δὲ ἀδολεσχεῖς εἰποῦσα ἀπέτρεχεν. ὃ δὲ οὐδέν\nτι μᾶλλον ἀνίει, ἀλλὰ παρακολουθῶν καὶ τῶν χειρῶν\nλαβόμενος καὶ κατασπαζόμενος ἐξαγορεύειν πρὸς\nπαῖδα τὸν ἴδιον τὰ λυποῦντα ἱκέτευε.\nλαβοῦσα δὴ αὐτό,\nκαὶ εἴς τι μέρος τοῦ παραδείσου χωρισθεῖσα, ἄλλῳ\nμὲν οὐκ ἄν, ἔφη, ἐξεῖπον τὰ ἐμαυτῆς τε καὶ δεσποίνης\n\n\nκακά: ἐπεὶ δὲ ἐκείνη τε ἐν τῷ παντὶ σαλεύει κἀγὼ τὸν\nπερὶ τοῦ ζῆν προσδοκῶ κίνδυνον ʽοἶδα γὰρ ὡς ἡ Ἀρσάκης\nἀνία καὶ μανία εἰς ἐμὲ ἀποσκήψεἰ, λέγειν ἀναγκάζομαι,\nμὴ δή τινα καὶ ἐπικουρίαν τῇ γεννησάσῃ καὶ εἰς\nφῶς παραγαγούσῃ καὶ τουτοισὶ ἐκθρεψαμένῃ σε τοῖς\nμαζοῖς ἐπινοήσειας. ἐρᾷ τοῦ νέου τοῦ παῤ ἡμῖν ἡ δέσποινα,\nκαὶ ἐρᾷ οὐ φορητόν τινα οὐδὲ νενομισμένον\nἀλλ̓ ἀνίατον ἔρωτα, καὶ ὃν εἰς δεῦρο κατορθώσειν\nἐγώ τε κἀκείνη μάτην ἠπατώμεθα. καὶ αὗται ἦσαν αἱ\nπολλαὶ φιλοφροσύναι καὶ ποικίλαι δεξιώσεις αἱ περὶ\nτοὺς ξένους. ἐπεὶ δὲ εὐήθης τις καὶ θρασὺς καὶ ἀπηνὴς\nὢν ὁ νεανίας ἀπεῖπε τὰ πρὸς ἡμᾶς, οὐδὲ ἐκείνην οἶδα\nβιωσομένην, καὶ ἐμαυτὴν ἀναιρησομένην ὡς χλευάσασαν\nταῖς ἐπαγγελίαις καὶ διαψευσαμένην. ταῦτα ἐστὶν\nὦ παῖ. καὶ εἰ μὲν ἔχεις τι βοηθεῖν, σύμπραττε, εἰ δὲ\nμή, τελευτήσασαν τὴν μητέρα κήδευε. καὶ ὅς, μισθὸς\nδέ μοι τίς ἔσται, ἔφη, ὦ μῆτερ; οὐ γάρ μοι καιρὸς θρύπτεσθαι\nπρὸς σέ, οὐδὲ ἐκ περιόδων οὐδὲ κυκλούμενον\nτοῖς λόγοις τὴν βοήθειαν ἐπαγγέλλεσθαι πρὸς οὕτως\nἀγωνιῶσαν καὶ ἐγγὺς λιποψυχοῦσαν. πᾶν ὅ τι βούλει,\nἔφη, προσδόκα, ἡ Κυβέλη. ἀρχιοινοχόον μὲν γάρ σε\nκαὶ νῦν εἰς ἐμὴν τιμὴν πεποίηται: εἰ δέ τι μεῖζον ἀξίωμα\nπερινοεῖς, ἀπάγγελλε. πλούτου γὰρ οὐδὲ ἀριθμὸς\nἔσται ὅσον ἂν κομίσαιο, σωτὴρ τῆς ἀθλίας γενόμενος.\nπάλαι ταῦτα, ἔφη, δἰ ὑποψίας ἔχων ὦ μῆτερ ἐγὼ καὶ\nσυνεὶς ἐσιώπων, τὸ μέλλον ἀπεκδεχόμενος. ἀλλ̓ οὔτε\nἀξιώματος οὔτε πλούτου μεταποιοῦμαι: τὴν δὲ κόρην\nτὴν ἀδελφὴν λεγομένην τοῦ Θεαγένους εἴ μοι πρὸς γάμον\nἐκδοίη, πάντα αὐτῇ τὰ κατὰ γνώμην πεπράξεται.\nἐρῶ δὲ ὦ μῆτερ τῆς κόρης οὐχὶ μετρίως, ὥστε ἐκ τῶν\nἰδίων γινώσκουσα τὸ πάθος ἡ δέσποινα, καὶ ὅσον τι καὶ\nοἷόν ἐστι, δικαίως ἂν καὶ αὐτὴ συμπράττοι τῷ ταῦτα\n\n\nνοσοῦντι καὶ ἄλλως τοσοῦτον κατόρθωμα ἐπαγγελλομένῳ.\nμηδὲν ἀμφίβαλλε, εἶπεν ἡ Κυβέλη: ἥ τε γὰρ δέσποινα\nδώσει τὴν χάριν ἀνενδοιάστως εὐεργέτῃ σοι\nκαὶ σωτῆρι γεγενημένῳ, καὶ ἄλλως τάχ̓ ἂν καὶ καθ̓\nἑαυτοὺς πείσαιμεν τὴν κόρην. ἀλλὰ τίς ὁ τρόπος, εἰπέ,\nτῆς βοηθείας; οὐκ ἂν εἴποιμι, ἔφη, πρὶν ὅρκοις ἐμπεδωθῆναί\nμοι τὴν ἐπαγγελίαν παρὰ τῆς δεσποίνης. σὺ\nδὲ μηδὲ ἀποπειραθῇς τὴν ἀρχὴν τῆς κόρης. ὁρῶ γάρ\nπως κἀκείνην ἄνω τε καὶ μέγα φρονοῦσαν: μὴ καὶ λάθῃς\nτὸ πρᾶγμα διαστρέφουσα.\nπάντα γενήσεται εἰποῦσα εἰσέδραμεν εἰς τὸν θάλαμον\nὡς τὴν Ἀρσάκην, καὶ προσπεσοῦσα τοῖς γόνασιν,\nεὔθυμος ἔσο, ἔφη: πάντα σοι θεῶν βουλήσει κατορθοῦται.\nτὸν παῖδα μόνον τὸν ἐμὸν Ἀχαιμένην εἰσκληθῆναι\nπρόσταξον. εἰσκεκλήσθω, εἶπεν ἡ Ἀρσάκη, εἰ\nμή τι με πάλιν ἀπατᾶν μέλλοις.\nεἰσῆλθεν ὁ Ἀχαιμένης,\nκαὶ πάντα διελθούσης τῆς πρεσβύτιδος ἐπώμοσεν ἡ\nἈρσάκη πράξειν τὸν γάμον τῆς ἀδελφῆς Θεαγένους. ὁ\nδὴ Ἀχαιμένης, δέσποινα, ἔφη, πεπαύσθω λοιπὸν Θεαγένης\nδοῦλος ὢν καὶ θρυπτόμενος κατὰ δεσποίνης ἰδίας.\nκαί πῶς τοῦτο λέγεις ἐρωτώσης ἅπαντα ἐξηγόρευεν,\nὡς πολέμου νόμῳ ληφθείη καὶ γένοιτο αἰχμάλωτος ὁ\nΘεαγένης, ὡς Μιτράνης ἐκπέμψειεν αὐτὸν πρὸς Ὀροονδάτην\nἀναπεμφθησόμενον βασιλεῖ τῷ μεγάλῳ, ὡς αὐτὸς\nἵνα ἄγοι παραλαβὼν ἀπολέσειεν, ἔφοδον Βησσαέων\nκαὶ Θυάμιδος κατατολμησάντων, ὡς μόλις αὐτὸς διαδράσειε.\nκαὶ ἐπὶ πᾶσι τὸ γράμμα τὸ Μιτράνου πρὸς\nὈροονδάτην προηυτρεπισμένος ἐπεδείκνυε τῇ Ἀρσάκῃ,\nκαὶ εἰ προσδέοιτο καὶ ἑτέρων ἀποδείξεων, ἕξειν μαρτυροῦντα\nκαὶ τὸν Θύαμιν.\nἀνέπνει πρὸς, ταῦτα ἡ Ἀρσάκη. καὶ οὐδὲ ὅσον μελλήσασα\nπρόεισί τε τοῦ θαλάμου, καὶ εἰς τὸν οἶκον οὗ\n\n\nπροκαθημένη χρηματίζειν εἰώθει παρελθοῦσα ἄγεσθαι\nτὸν Θεαγένην ἐκέλευσεν. ἐπεὶ δὲ ἤχθη, ἐπηρώτα εἰ\nγνωρίζει τὸν Ἀχαιμένην, ἑστῶτα πλησίον ἐπιδεικνῦσα.\nτοῦ δὲ φήσαντος, οὐκοῦν ὅτι καὶ αἰχμάλωτον ἦγέ σε\nπαραλαβών, αὖθις ἠρώτα. συμφήσαντος καὶ τοῦτο τοῦ\nΘεαγένους, δοῦλος τοίνυν ἡμέτερος ὢν ἴσθι. καὶ σὺ\nμὲν πράξεις τὰ οἰκετῶν, τοῖς ἡμετέροις νεύμασι καὶ\nἄκων ἑπόμενος: ἀδελφὴν δὲ τὴν σὴν Ἀχαιμένει τῷδε\nπρὸς γάμον κατεγγυῶ, τὰ πρῶτα φερομένῳ παῤ ἡμῖν\nτῆς τε μητρὸς ἕνεκεν καὶ τῆς ἄλλης αὐτοῦ περὶ ἡμᾶς\nεὐνοίας, ὑπερθεμένη τοσοῦτον ὅσον ἡμέραν προορίσαι\nκαὶ τὰ πρὸς τὴν εὐωχίαν λαμπρότερον εὐτρεπισθῆναι.\nὁ δὲ Θεαγένης ἐβέβλητο μὲν ὡς ὑπὸ τρώσεως τῶν λόγων,\nἔγνω δ̓ οὖν μὴ ὁμόσε χωρεῖν, ἀλλὰ καθάπερ θηρίου\nτὴν ὁρμὴν ἐκκλῖναι. καὶ ὦ δέσποινα ἔλεγε, θεοῖς\nχάρις ὅτι εὐγενείας τὰ πρῶτα ὄντες ταῦτα γοῦν ὡς ἐν\nδυστυχήμασιν εὐπραγοῦμεν, τὸ μὴ ἄλλοις, σοὶ δὲ δουλεύειν,\nἣ καὶ ἀλλοτρίους εἶναι δοκοῦντας καὶ ξένους\nοὕτως ἡμέρως τε καὶ φιλοφρόνως ἑώρας. ἀδελφῆς δὲ\nτῆς ἐμῆς ἕνεκεν, αἰχμαλώτου μὲν οὐκ οὔσης οὐδὲ διὰ\nτοῦτο δούλης, αἱρουμένης δὲ σὲ θεραπεύειν καὶ κεκλῆσθαι\nτὸ σοὶ καθ̓ ἡδονὴν βουλευσαμένης, πρᾶττε τοῦθ̓\nὅπερ ἂν ἔχειν ὀρθῶς δοκιμάζῃς. ἡ δὲ Ἀρσάκη, κατατετάχθω,\nἔφη, ἐν τοῖς τραπεζοκόμοις, καὶ οἰνοχοεῖν\nπρὸς Ἀχαιμένους ἐκδιδασκέσθω, πρὸς τὴν βασιλικὴν\nδιακονίαν πόρρωθεν προεθιζόμενος.\nἐξῄεσαν οὖν, σύννους μὲν ὁ Θεαγένης καὶ τῶν πρακτέων\nεἰς ἐπίσκεψιν τὸ βλέμμα ἐπιστρέφων, ἐγγελῶν δὲ\nὁ Ἀχαιμένης καὶ τοῦ Θεαγένους καταμωκώμενος, ὁ σοβαρὸς\nἡμῖν ἀρτίως, λέγων, καὶ ὑπερήφανος, ὁ τὸν αὐχένα\nἄκαμπτος καὶ μόνος ἐλεύθερος, ὁ τὴν κεφαλὴν\nνεύειν εἰς τὸ προσκυνεῖν οὐκ ἀνεχόμενος, νῦν που τάχα\n\n\nκλινεῖς, ἢ καὶ κονδύλοις ὑφέξῃ ταύτην\nπαιδαγωγούμενος.\nἡ δὲ Ἀρσάκη τοὺς ἄλλους ἀποπέμψασα, πρὸς μόνην\nτὴν Κυβέλην, νῦν μὲν δή, ἔφη, ὦ Κυβέλη, πᾶσα περιῄρηται\nπρόφασις, καὶ λέγε ἐλθοῦσα πρὸς τὸν ὑπερήφανον\nὡς πειθόμενος μὲν ἡμῖν καὶ τὰ κατὰ νοῦν τὸν ἡμέτερον\nπράττων. ἐλευθερίας τε μεθέξει καὶ ἀφθόνως ἐν\nεὐπορίᾳ βιώσεται, τοῖς δὲ ἐναντίοις ἐπιμένων ἐρωμένης\nτε ὑπερφρονουμένης καὶ δεσποίνης ἅμα ἀγανακτούσης\nαἰσθήσεται, δουλείαν μὲν τὴν ἐσχάτην καὶ ἀτιμοτάτην\nὑπηρετησόμενος, κολάσεως δὲ πᾶν εἶδος\nὑποστησόμενος.\nἦλθεν ἡ Κυβέλη καὶ ἀπήγγειλε τὰ παρὰ τῆς Ἀρσάκης,\nπολλὰ καὶ παῤ ἑαυτῆς εἰς προτροπὴν τῶν φαινομένων\nλυσιτελεῖν προστιθεῖσα. ὁ δὴ Θεαγένης ὀλίγον\nἐπιμεῖναι παρακαλέσας, μόνος τε πρὸς τὴν Χαρίκλειαν\nἰδιάσας, οἴχεται τὰ καθ̓ ἡμᾶς, ἔφη, Χαρίκλεια. πᾶν,\nτοῦτο δὴ τὸ τοῦ λόγου, πεῖσμα διέρρηκται, πᾶσα ἐλπίδος\nἄγκυρα παντοίως ἀνέσπασται. καὶ οὐδὲ μετ̓ ὀνόματος\nγοῦν ἐλευθέρου δυστυχοῦμεν, ἀλλὰ δοῦλοι γεγόναμεν\nαὖθις ʽκαὶ ὅπως προσετίθεἰ καὶ βαρβαρικαῖς\nλοιπὸν ἐκκείμεθα αἰκίαις, ἢ πράττοντες τὰ δοκοῦντα\nτοῖς δεσποτεύουσιν, ἢ τοῖς κατακρίτοις ἐναριθμούμενοι.\nκαὶ ταῦτα μέν, ἔφη, φορητά: τὸ δὲ πάντων βαρύτατον,\nἈχαιμένει τῷ Κυβέλης υἱεῖ πρὸς γάμον ἐκδώσειν\nἡ Ἀρσάκη σε κατεπηγγείλατο. καὶ τοῦτο μὲν ὅτι\nμὴ ἔσται ἢ γινόμενον οὐκ ὄψομαι, δῆλον, ἕως ἄν ὁ βίος\nξιφῶν τε καὶ ἀμυντηρίων εὐπορῇ: τί δὲ χρὴ πράττειν\nἢ τίνα μηχανὴν ἐπινοεῖν ὥστε διακρούσασθαι τήν τε\nἐμὴν πρὸς Ἀρσάκην καὶ τὴν σὴν πρὸς Ἀχαιμένην ἀπευκτὴν\nσύνοδον; μίαν, ἔφη πρὸς αὐτὸν ἡ Χαρίκλεια, κατανεύσας,\nτὴν ἑτέραν τὴν κατ̓ ἐμὲ διακωλύσεις. εὐφήμησον,\n\n\nἔφη: μὴ γὰρ οὕτως ἡ δαίμονος τοῦ ἡμετέρου\nβαρύτης ἰσχύσειεν ὥστ̓ ἐμὲ τὸν Χαρικλείας ἀπείρατον\nἄλλης ὁμιλίᾳ παρανόμως μιανθῆναι. ἀλλά τι δραστήριον\nἐπινενοηκέναι μοι δοκῶ: εὑρετὶς ἄρα ἐστὶ λογισμῶν\nἡ ἀνάγκη. καὶ ἅμα πρὸς τὴν Κυβέλην μεταστάς,\nἀπάγγελλε, εἶπε, τῇ δεσποίνῃ βούλεσθαί με μόνῃ καὶ\nἰδίᾳ τῶν ἄλλων ἐντυχεῖν.\nτοῦτ̓ ἐκεῖνο νομίσασα εἶναι ἡ πρεσβῦτις, καὶ ὑποπεπτωκέναι\nτὸν Θεαγένην, ἀπήγγειλέ τε πρὸς τὴν Ἀρσάκην,\nκαὶ μετὰ δεῖπνον ἄγειν τὸν νεανίαν ἀκούσασα\nοὕτως ἔπραττε. καὶ ἡσυχίαν παρασχεῖν τῇ δεσποίνῃ\nτοὺς παρεδρεύοντας κελεύσασα, καὶ μὴ παρενοχλεῖν τοῖς\nπερὶ τὸν θάλαμον, παρεισῆγε τὸν Θεαγένην, τῶν μὲν\nἄλλων οἷα δὴ νυκτὸς ὑπὸ σκότους κατεχομένων καὶ λαθεῖν\nπαρεχόντων, μόνον δὲ τὸν θάλαμον λύχνου καταυγάζοντος.\nκαὶ εἰσάγουσα ὑπέστελλεν ἑαυτήν. ἀλλ̓\nὁ Θεαγένης ἐπεῖχε, παρέστω καὶ ἡ Κυβέλη τὸ παρὸν ὦ\nδέσποινα, εἰπών: οἶδα ὡς τὸ πιστὸν ἔχει φυλακῆς τῶν\nἀπορρήτων. καὶ ἅμα τῶν χειρῶν τῆς Ἀρσάκης λαβόμενος,\nὦ δέσποινα, ἔλεγεν, οὔτε πρότερον ἀπαυθαδιαζόμενος\nπρὸς τὸ βούλημα τὸ σὸν ὑπερεθέμην τὸ κελευόμενον,\nἀλλ̓ ὅπως ἂν ἀσφαλῶς γένοιτο πρυτανευόμενος:\nνῦν τε, ἐπειδή με καὶ δοῦλον τάχα καλῶς ποιοῦσα ἡ\nτύχη σὸν ἀπέφηνε, πολὺ πλέον εἰς πάντα ἕτοιμος εἴκειν.\nἕν μοι μόνον παρασχέσθαι νεῦσον, καί τοι πολλὰ\nκαὶ μεγάλα ὑποσχομένη. ἄπειπε τὸν γάμον Ἀχαιμένει\nτὸν Χαρικλείας: τῶν γὰρ ἄλλων σιωπωμένων, τὴν εὐγενείᾳ\nτῇ μεγίστῃ κομῶσαν οἰκότριβι συνοικεῖν ἀθέμιτον.\nἢ ἐπόμνυμί σοι θεῶν τὸν κάλλιστον ἥλιον καὶ θεοὺς\nτοὺς ἄλλους ὡς οὔτε ὑπείξω τῷ σῷ βουλήματι, καὶ\nεἰ γένοιτό τι πρὸς βίαν εἰς τὴν Χαρίκλειαν, ἐπόψει με\nπρότερον ἐμαυτὸν διαχρησάμενον. καὶ ἡ Ἀρσάκη, μὴ\n\n\nἀπίστει, ἔφη, βούλεσθαί με πάντα σοι χαρίζεσθαι, ἥτις\nκαὶ ἐμαυτὴν ἕτοιμος ἐκδιδόναι. ἀλλὰ προληφθεῖσα ἐπώμοσα\nἐκδώσειν Ἀχαιμένει τὴν σὴν ἀδελφήν. εὖ ἂν ἔχοι,\nἔφη, ὦ δέσποινα. τὴν ἀδελφὴν τοίνυν ἥτις ἐστίν, ἐκδίδου.\nμνηστὴν δὲ τὴν ἐμὴν καὶ νύμφην, καὶ τί γὰρ\nἄλλο ἢ γαμετήν, οὔτε θελήσεις, εὖ οἶδα, οὔτε θέλουσα\nἐκδώσεις. πῶς, ἔφη, λέγεις; ὃ δέ, τὰ ὄντα, ἀπεκρίνατο:\nοὐ γὰρ ἀδελφὴν ἔχω τὴν Χαρίκλειαν, ἀλλὰ νύμφην,\nὥσπερ ἔλεγον. ὡς λελύσθαι μέν σοι τὸν ὅρκον, ἐξεῖναι\nδέ, εἰ βούλοιο, καὶ ἄλλην ἔχειν ἀπόδειξιν, τοὺς γάμους,\nὅταν κρίνῃς, ἐμοῦ τε κἀκείνης εὐωχοῦσα. ὑπεκνίσθη\nμέν, νύμφην, οὐκ ἀδελφὴν εἶναι τὴν Χαρίκλειαν οὐκ\nἄνευ ζηλοτυπίας ἀκούσασα: πλὴν ἀλλ̓ ἔσται οὕτως, εἶπεν\nἡ Ἀρσάκη: καὶ Ἀχαιμένην ἡμεῖς ἑτέρῳ γάμῳ παραμυθησόμεθα.\nἔσται καὶ παῤ ἐμοῦ, φησί, πρὸς σέ,\nὁ Θεαγένης, τούτων διακριθέντων. καὶ ἅμα προσῄει ὡς\nτὰς χεῖρας φιλήσων. ἣ δὲ προσκύψασα καὶ τὸ στόμα ἀντὶ\nτῶν χειρῶν προβαλοῦσα ἐφίλησε.\nκαὶ ἐξῆλθεν ὁ Θεαγένης φιληθείς, οὐ μὴν αὐτός γε\nφιλήσας. καὶ τῇ Χαρικλείᾳ καιροῦ λαβόμενος ἅπαντα\nἐξεῖπεν, οὐκ ἄνευ ζηλοτυπίας οὐδὲ ἐκείνης ἔνια μανθανούσης,\nκαὶ τῶν ἀτόπων τῆς ἐπαγγελίας τὸν σκοπὸν\nπροσέθηκεν, καὶ ὡς πολλὰ δἰ ἑνὸς ἀνύοιτο. Ἀχαιμένει\nγὰρ διασεσόβηται ὁ γάμος, καὶ τῇ κατ̓ Ἀρσάκην\nἐπιθυμίᾳ πρόφασις τὸ παρὸν ὑπερθέσεως ἐπινενόηται.\nκαὶ τὸ δὴ κεφάλαιον, ὡς εἰκός, τὸν Ἀχαιμένην ἅπαντα\nταραχῆς ἐμπλήσειν, ἀνιώμενον μὲν ἐφ̓ οἷς ἀποτυγχάνει\nπροσδοκήσας, ἀγανακτοῦντα δὲ ἐφ̓ οἷς ἠλάττωται\nπαρὰ τῇ Ἀρσάκῃ διὰ τὴν εἰς ἐμὲ χάριν. οὐ γὰρ δὴ λήσεται\nαὐτὸν οὐδέν, τῆς μητρὸς ἐξαγορευούσης, ἣν ἐπίτηδες\nπαρεῖναι τοῖς λεγομένοις προυνόησα, μηνυθῆναί\nτε ταῦτα τῷ Ἀχαιμένει βουλόμενος καὶ μάρτυρα τῆς\n\n\nἄχρι λόγων πρὸς τὴν Ἀρσάκην ὁμιλίας ποιούμενος.\nἀρκεῖ μὲν γὰρ ἴσως καὶ τὸ μηδὲν ἑαυτῷ συνειδότα φαῦλον\nεὐμενείᾳ τῇ παρὰ τῶν κρειττόνων ἐπελπίζειν: καλὸν\nδὲ καὶ ἀνθρώπων τοὺς συνόντας πείθοντα, σὺν\nπαρρησίᾳ τὸν ἐπίκαιρον τοῦτον βίον διάγειν. προσετίθει\nδὲ κἀκεῖνα, ὡς σφόδρα χρὴ προσδοκᾶν καὶ ἐπιβουλεύσειν\nτῇ Ἀρσάκῃ τὸν Ἀχαιμένην, ἄνδρα δοῦλον μὲν\nτὴν τύχην ʽἀντίθετον γὰρ ὡς ἐπίπαν τῷ κρατοῦντι τὸ\nκρατούμενον̓, ἀδικούμενον δὲ καὶ εἰς ὅρκους ἀθετούμενον,\nἐρῶντα δὲ καὶ ἄλλους ἑαυτοῦ προτετιμῆσθαι\nπυθόμενον, συνειδότα δὲ τὰ πάντων αἴσχιστα καὶ παρανομώτατα,\nκαὶ οὐδὲν εἰς τὴν ἐπιβουλὴν πλάσασθαι\nδεόμενον, οἷα δὴ πολλοὶ πολλάκις ἀνιαθέντες ἐτόλμησαν,\nἀλλὰ καὶ ἐκ τῶν ἀληθῶν ἔχοντα πρόχειρον τὴν\nἄμυναν.\nτοιαῦτα πολλὰ διελθὼν πρὸς τὴν Χαρίκλειαν, καὶ\nτὰ μέτρια θαρσεῖν παρασκευάσας, εἰς τὴν ἑξῆς ὑπηρετησόμενος\nταῖς τραπέζαις ὑπὸ τοῦ Ἀχαιμένους ἤγετο,\nπροστεταγμένον τοῦτο παρὰ τῆς Ἀρσάκης. καὶ ἐσθῆτα\nτῶν πολυτελῶν Περσικὴν ἀποστειλάσης, ταύτην τε μετημφιέννυτο,\nκαὶ στρεπτοῖς τε χρυσοῖς καὶ περιαυχενίοις\nλιθοκολλήτοις ἑκών τε τὸ μέρος καὶ ἄκων ἐκοσμεῖτο.\nκαὶ τοῦ Ἀχαιμένους ὑποδεικνύναι τι καὶ ὑφηγεῖσθαι τῶν\nοἰνοχοϊκῶν πειρωμένου, προσδραμὼν ὁ Θεαγένης ἑνὶ\nτῶν κυλικοφόρων τριπόδων, καὶ φιάλην τῶν πολυτίμων\nἀνελόμενος, οὐδέν, ἔφη, δέομαι διδασκάλων, ἀλλ̓\nαὐτοδίδακτος ὑπουργήσω τῇ δεσποίνῃ, τὰ οὕτω ῥᾷστα\nμὴ θρυπτόμενος. σὲ μὲν γὰρ ὦ βέλτιστε ἡ τύχη εἰδέναι\nτὰ τοιαῦτα καταναγκάζει, ἐμοὶ δὲ καὶ ἡ φύσις τὰ πρακτέα\nκαὶ ὁ καιρὸς ὑπαγορεύει. καὶ ἅμα προσέφερε τῇ\nἈρσάκῃ προσηνὲς κερασάμενος, εὔρυθμον τέ τι καὶ\nἄκροις τοῖς δακτύλοις ἐποχῶν τὴν φιάλην. ἐκείνην μὲν\n\n\nοὖν πλέον ἢ πρότερον τὸ ποτὸν ἐξεβάκχευσεν, ἐπιρροφοῦσάν\nτε ἅμα καὶ ἀκλινῶς εἰς τὸν Θεαγένην ἀτενίζουσαν,\nκαὶ τοῦ ἔρωτος πλέον ἢ τοῦ κράματος ἕλκουσαν,\nκαὶ τὴν φιάλην ἐπίτηδες οὐκ ἐκπίνουσαν, ἀλλὰ σὺν τέχνῃ\nκαὶ διὰ μικροῦ τοῦ λειψάνου τῷ Θεαγένει προπίνουσαν.\nἀντιτέτρωτο δὲ ἐκ θατέρων ὁ Ἀχαιμένης, καὶ\nὀργῆς ἅμα καὶ ζηλοτυπίας ἐμπλησθείς, ὡς μηδὲ λανθάνειν\nτὴν Ἀρσάκην ὑποβλέψαντά τε καί τι καὶ πρὸς\nτοὺς παρόντας ἠρέμα διαγογγύσαντα. ἤδη δὲ διαλυομένου\nτοῦ συμποσίου, πρώτην αἰτῶ χάριν ὦ δέσποινα,\nἔφη ὁ Θεαγένης: ὑπηρετοῦντά με μόνον ἀμφιέννυσθαι\nταύτῃ τῇ στολῇ κέλευσον. ὡς δὲ ἐπένευσεν ἡ Ἀρσάκη,\nτὰ συνήθη μεταμφιασάμενος ἐξῄει.\nσυνεξῄει δὲ καὶ ὁ Ἀχαιμένης, πολλὰ τῆς προπετείας\nτὸν Θεαγένην ὀνειδίζων, καὶ ὡς μειρακιῶδες εἴη τὸ\nπρόχειρον, καὶ ὡς τὴν μὲν πρώτην ἡ δέσποινα τὸν ξένον\nκαὶ ἄπειρον ὑπερεῖδεν, εἰ δὲ ἐπιμένοι βλακευόμενος,\nοὐ χαιρήσει: καὶ ὅτι φίλος ὢν ταῦτα συμβουλεύοι,\nμᾶλλον δὲ ὀλίγον ὕστερον καὶ εἰς γένος συναφθησόμενος\nκαὶ ἀδελφῆς τῆς ἐκείνου καθ̓ ὑπόσχεσιν τῆς δεσποίνης\nἀνὴρ ἐσόμενος. καὶ πολλὰ τοιαῦτα μὲν ἐκεῖνος\nἔλεγεν, ὃ δὲ, οὐδὲ ἀκούοντι προσεοικώς, κάτω νεύσας\nἀντιπαρῄει, μέχρις οὗ συνέβαλεν αὐτοῖς ἡ Κυβέλη, κατευνάσαι\nτὴν δέσποιναν τὸ μεσημβρινὸν ἐπειγομένη. καὶ\nἰδοῦσα σκυθρωπὸν τὸν υἱὸν ἠρώτα τὴν αἰτίαν. ὃ δέ,\nτὸ ξένον μειράκιον, ἔφη, προτετίμηται ἡμῶν, καὶ χθὲς\nκαὶ τήμερον παρεισδεδυκὸς οἰνοχοεῖν ἐπιτέτραπται, καὶ\nτοῖς ἀρχιτρικλίνοις ἡμῖν καὶ ἀρχιοινοχόοις πολλὰ χαίρειν\nφράσαν ὀρέγει φιάλην, καὶ παρίσταται πλησίον\nβασιλικοῦ σώματος, τὸ μέχρις ὀνόματος ἀξίωμα ἡμῶν\nπαραγκωνισάμενος. καὶ τὸ μὲν τοῦτον τιμᾶσθαι μετέχοντα\nκαὶ τῶν μειζόνων καὶ κοινωνοῦντα καὶ κοινωνοῦντα καὶ τῶν ἀπορρητοτέρων,\n\n\nδιότι καὶ κακῶς ποιοῦντες ἡμεῖς σιωπῶμεν\nκαὶ συμπράττομεν, ἧττόν ἐστι δεινόν, καίπερ ὂν δεινόν:\nἀλλ̓ ἐκεῖνο γ̓ ἐξῆν, ἄνευ ὕβρεως τῆς εἰς ἡμᾶς τοὺς\nὑπουργοὺς καὶ συνεργοὺς τῶν καλῶν πράξεων τὰ τοιαῦτα\nγίνεσθαι.\nκαὶ περὶ μὲν τούτων δεύτερος λόγος:\nτὸ δὲ παρόν, ὦ μῆτερ, τὴν μνηστὴν ἐβουλόμην, τὴν τὰ\nπάντα ἐμοὶ γλυκυτάτην Χαρίκλειαν, ἰδεῖν, εἴ πως τὸ\nδεδηγμένον τῆς ψυχῆς τῇ θέᾳ τῇ ἐκείνης διαιτῆσαι δυνηθείην.\nκαὶ ἡ Κυβέλη, ποίαν μνηστὴν ὦ τέκνον; ἔοικάς\nμοι τὰ σμικρότατα τῶν κατὰ σαυτὸν ἀγανακτεῖν,\nτὰ μείζονα δὲ ἀγνοῶν λανθάνειν. οὐκέτι λαμβάνεις πρὸς\nγάμον τὴν Χαρίκλειαν. τί, ἔφη, λέγεις, ἀναβοήσας:\nοὐκ εἰμὶ ἄξιος γαμεῖν ὁμόδουλον ἐμαυτοῦ; διὰ τί ὦ μῆτερ;\nδἰ ἡμᾶς, ἔφη, καὶ τὴν ἡμετέραν παράνομον περὶ\nἈρσάκην εὔνοιάν τε καὶ πίστιν. ἐπειδὴ γὰρ ἐκείνην καὶ\nτῆς ἑαυτῶν ἀσφαλείας προτιμήσαντες, καὶ τὴν ἐκείνης\nἐπιθυμίαν καὶ τῆς ἡμετέρας σωτηρίας ἐπίπροσθεν ἄγοντες,\nἅπαντα καθ̓ ἡδονὴν συνεπράξαμεν, ἅπαξ που παρεισελθὼν\nεἰς τὸν θάλαμον ὁ γεννάδας οὗτος καὶ λαμπρὸς\nαὐτῆς ἐρώμενος, καὶ μόνον ὀφθείς, ἀναπέπεικε\nπαραβῆναι μὲν τοὺς πρὸς σὲ γεγενημένους ὅρκους, αὐτῷ\nδὲ κατεγγυᾶν τὴν Χαρίκλειαν, οὐκ ἀδελφὴν ἀλλὰ\nμνηστὴν εἶναι διατεινόμενος. καὶ ἐπήγγελται ταῦτα\nἐκείνη ὦ μῆτερ; ἐπήγγελται, παιδίον, ἀπεκρίνατο ἡ\nΚυβέλη, παρούσης ἐμοῦ καὶ ἀκουούσης: καὶ τοὺς γάμους\nαὐτῶν ἑστιάσει λαμπρῶς ὀλίγαις ὕστερον ἡμέραις.\nσοὶ δὲ ἄλλην συνοικιεῖν ἀντὶ ταύτης ἐπηγγέλλετο. βαρὺ\nδή τι πρὸς ταῦτα ἀνοιμώξας ὁ Ἀχαιμένης, καὶ τὼ χεῖρε\nδιατρίψας, ἐγώ, ἔφη, πικρογάμους θήσω σύμπαντας:\nμόνον μοι σύμπραττε τὴν εἰς χρόνον σύμμετρον τῶν γάμων\nὑπέρθεσιν. καὶ εἴ τις ἐπιζητοίη, κακοῦσθαί με\nκατ̓ ἀγρόν που συμπεσόντα ἀπάγγελλε. μνηστὴν ὁ γεννάδας\n\n\nὀνομάζει τὴν ἀδελφήν, ὥσπερ οὐ συνιέντων ἐπὶ\nδιακρούσει μόνῃ τῇ ἐμῇ ταῦτα πράττεσθαι. εἰ γὰρ περιβάλλοι,\nεἰ γὰρ φιλοίη καθάπερ δίκαιον νύμφην, εἰ καὶ\nσυγκαθεύδοι, καθαρός τι ἔλεγχος ὅτι μὴ ἀδελφή, μνηστὴ\nδὲ ἐστίν. ἐμοὶ μελήσει ταῦτα, καὶ ὅρκοις καὶ θεοῖς τοῖς\nπαραβαθεῖσι.\nταῦτα εἶπε, καὶ ὑπ̓ ὀργῆς ἅμα καὶ ζηλοτυπίας καὶ\nἔρωτος καὶ ἀποτυχίας οἰστρηθείς, ἱκανῶν καὶ ἄλλον\nτινὰ διαταράξαι πραγμάτων, μή τοί γε δὴ βάρβαρον, τὴν\nπροσπεσοῦσαν ἔννοιαν οὐκ ἐπὶ λογισμῷ διακρίνας, ἐκ\nδὲ τῆς πρώτης ὁρμῆς κρατύνας, ἑσπέρας ἐπελθούσης,\nἵππον τε Ἀρμένιον, τῶν εἰς πομπὰς καὶ πανηγύρεις τῷ\nσατράπῃ φατνιζομένων, ὑφελέσθαι δυνηθείς, ἀφιππάσατο\nὡς τὸν Ὀροονδάτην κατὰ Θήβας τότε τὰς μεγάλας\nτὴν ἐπ̓ Αἰθίοπας συγκροτοῦντα στρατείαν, καὶ πᾶν\nεἶδος πολέμου καὶ χεῖρα παντοίαν ἀθροίζοντα, καὶ τὴν\nἐπ̓ αὐτοὺς ἔξοδον ἤδη συσκευαζόμενον.\nὁ γὰρ δὴ βασιλεὺς Αἰθιόπων ἀπάτῃ περιεληλυθὼς\nτὸν Ὀροονδάτην, καὶ θατέρου τῶν ἐπάθλων τοῦ πολέμου\nγεγονὼς ἐγκρατής, καὶ τὴν πόλιν ἐπίμαχον τὰς Φίλας\nἀεὶ τυγχάνουσαν ἐκ προλήψεως ὑφ̓ αὑτῷ πεποιημένος,\nεἰς πᾶσαν ἀμηχανίαν, ὥστε καὶ κατηπειγμένως\nποιεῖσθαι τὴν ἐκστράτειαν καὶ αὐτοσχέδιον τὰ πολλά,\nκατηνάγκαζεν. ἡ γὰρ πόλις αἱ Φίλαι κεῖται μὲν ἐπὶ τῷ\nΝείλῳ, τῶν ἐλαττόνων καταρρακτῶν ἀνωτέρω μικρόν,\nΣυήνης δὲ καὶ Ἐλεφαντίνης ἑκατόν που τοῖς μεταξὺ\nσταδίοις διείργεται. ταύτην ποτὲ φυγάδες Αἰγύπτιοι\nκαταλαβόντες καὶ ἐνοικήσαντες ἀμφίβολον Αἰθίοψί τε\nκαὶ Αἰγυπτίοις κατέστησαν, τῶν μὲν τοῖς καταρράκταις\nτὴν Αἰθιοπίαν ὁριζομένων, Αἰγυπτίων δὲ καὶ τὰς Φίλας,\nκατὰ τὴν προενοίκησιν τῶν παῤ ἑαυτοῖς φυγάδων,\nὡς ἂν δορυαλώτους ἑαυτοῖς προσνέμειν ἀξιούντων.\n\n\nσυνεχῶς δὴ μεταπιπτούσης τῆς πόλεως, καὶ τῶν ἀεὶ\nπρολαβόντων καὶ ἐπικρατούντων γινομένης, τότε δὲ\nὑπὸ φρουρᾶς Αἰγυπτίων τε καὶ Περσῶν κατεχομένης,\nὁ τῶν Αἰθιόπων βασιλεὺς πρεσβείαν ὡς τὸν Ὀροονδάτην\nστείλας ἐξῄτει μὲν καὶ τὰς Φίλας, ἐξῄτει δὲ καὶ τὰ\nσμαράγδεια μέταλλα, καὶ πάλαι περὶ τούτων, ὡς εἴρηται,\nδιακηρυκευσάμενος καὶ οὐ τυχών. ὀλίγαις τε προφθῆναι\nτοὺς πρεσβευτὰς ἡμέραις ἐπιτρέψας ἐφείπετο,\nπάλαι προπαρασκευασάμενος δῆθεν ὡς ἐπ̓ ἄλλον τινὰ\nπόλεμον, καὶ οὐδενὶ τὴν ὁρμὴν τῆς στρατείας φράσας.\nκἀπειδὴ τὰς Φίλας ὑπερβεβηκέναι τοὺς πρεσβευτὰς εἴκαζεν,\nὀλιγωρίαν τοῖς τε ἐνοικοῦσι καὶ φρουροῖς ἐμποιήσαντας,\nκαὶ ὡς ὑπὲρ εἰρήνης ἢ καὶ φιλίας πρεσβεύοιεν\nἀπαγγείλαντας, αὐτὸς αἰφνίδιον ἐπιστὰς τήν τε\nφρουρὰν ἐξήλασε, δύο μέν που καὶ τριῶν ἡμερῶν ἀντισχοῦσαν,\nπλήθει δὲ τῶν ἐναντίων καὶ μηχαναῖς τειχομάχοις\nἐνδοῦσαν, καὶ τὴν πόλιν κατέσχεν, οὐδενὶ τῶν\nἐνοικούντων λυμηνάμενος.\nδιὰ ταῦτα δὴ τεταραγμένον καταλαβὼν τὸν Ὀροονδάτην\nὁ Ἀχαιμένης, καὶ ἅπαντα πεπυσμένον παρὰ τῶν\nδιαδράντων, ἔτι πλέον ἐξετάραξεν ἀπροσδόκητός τε καὶ\nἀπρόσκλητος ὀφθείς. καὶ μή τι δεινὸν περὶ τὴν Ἀρσάκην\nἢ τὸν ἄλλον οἶκον γεγόνοι πυνθανομένῳ, γεγονέναι\nμὲν ὁ Ἀχαιμένης, ἰδίᾳ δὲ φράζειν βούλεσθαι ἀπεκρίνατο.\nκἀπειδὴ τῶν ἄλλων ἐχωρίσθησαν, ἅπαντα\nκατεμήνυεν, ὡς ὑπὸ Μιτράνου ληφθεὶς αἰχμάλωτος ὁ\nΘεαγένης ἀπέσταλτο πρὸς Ὀροονδάτην, δῶρον, εἰ δόξειεν,\nὡς βασιλέα τὸν μέγαν ἀναπεμφθησόμενος ʽκαὶ\nγὰρ εἶναι τὸ χρῆμα τοῦ νεανίου τῆς βασιλέως αὐλῆς καὶ\nτραπέζης ἐπάξιον̓, ὡς ὑπὸ Βησσαέων ἀφαιρεθείη,\nπροσανελόντων καὶ τὸν Μιτράνην, ὡς ἀφίκοιτο μετὰ\nταῦτα εἰς τὴν Μέμφιν, παρενείρων ἅμα καὶ τὰ κατὰ τὸν\n\n\nΘύαμιν, καὶ τέλος τὸν ἐπὶ τῷ Θεαγένει τῆς Ἀρσάκης\nἔρωτα, καὶ τὸν εἰς τὰ βασίλεια τοῦ Θεαγένους εἰσοικισμόν,\nκαὶ τὰς περὶ αὐτὸν φιλοφρονήσεις, καὶ τὰς ἐκείνου\nδιακονίας τε καὶ οἰνοχοΐας: καὶ ὡς πέπρακται μὲν\nἤδη τῶν παρανόμων ἴσως οὐδέν, ἀνθισταμένου τέως\nτοῦ νεανίου καὶ ἀντέχοντος, δέος δὲ πραχθῆναι βιασθέντος\nἢ καὶ τῷ χρόνῳ τοῦ ξένου πως ἐνδόντος, εἰ μὴ\nφθαίη τις αὐτὸν προαναρπάζων ἐκ τῆς Μέμφεως καὶ\nτὴν ὅλην τοῦ ἔρωτος ὑπόθεσιν τῆς Ἀρσάκης ὑποτεμνόμενος:\nδιὰ γὰρ δὴ ταῦτα καὶ αὐτὸς ἐπειχθῆναι, καὶ λάθρᾳ\nδιαδρὰς ἥκειν μηνυτής, εὐνοίᾳ τῇ περὶ τὸν δεσπότην\nἀποκρύπτειν τὰ κατὰ τοῦ δεσπότου μὴ ἐνεγκών.\nκἀπειδὴ τούτοις θυμοῦ τὸν Ὀροονδάτην ἐμπεπλήκει,\nκαὶ ὅλος πρὸς ἀγανάκτησιν καὶ τιμωρίαν ἐξῄει, δἰ ἐπιθυμίας\nαὖθις ἐξέκαε τὰ κατὰ τὴν Χαρίκλειαν προστιθεὶς\nκαὶ ἐπὶ μέγα, ὥσπερ ἦν, ἐξαίρων, καὶ τὸ κάλλος\nπαντοίως ἐκθειάζων καὶ τὴν ὥραν τῆς κόρης, ὡς οὔτε\nὀφθείη πρότερον οὔτε αὖθις δυνήσεται, μικρὰ νόμιζε,\nλέγων, πάσας σοι τὰς παλλακίδας εἶναι παρὰ ταύτην,\nοὐ μόνον τὰς κατὰ τὴν Μέμφιν ἀλλὰ καὶ τὰς ἑπομένας.\nκαὶ ἄλλα πολλὰ πρὸς τούτοις ὁ Ἀχαιμένης, ἐλπίζων, εἰ\nκαὶ προσομιλήσειεν Ὀροονδάτης τῇ Χαρικλείᾳ, μικρὸν\nγοῦν ὕστερον ἐπὶ μισθῷ τῶν μηνυμάτων ἐξαιτήσας πρὸς\nγάμον ἕξειν.\nκαὶ ὅλως ἐξηρέθιστο ἤδη καὶ διακαὴς ἦν ὁ σατράπης,\nθυμοῦ καὶ ἐπιθυμίας ἅμα ὥσπερ εἰς ἄρκυς ἐμβεβλημένος.\nκαὶ οὐδὲ μικρὸν ὑπερθέμενος, Βαγώαν τινὰ\nτῶν πεπιστευμένων εὐνούχων προσκαλεσάμενος, ἱππέας\nτε πεντήκοντα ἐγχειρίσας, εἰς τὴν Μέμφιν ἐξέπεμπεν,\nἄγειν ὡς αὐτὸν Θεαγένην τε καὶ Χαρίκλειαν ὡς ὅτι τάχιστα,\nκαὶ οὗπερ ἂν αὐτὸς καταλαμβάνοιτο, ἐπιστείλας.\nἐνεχείριζε δὲ καὶ γράμματα, τὸ μὲν πρὸς Ἀρσάκην ὧδε\nἔχον.\nὈροονδάτης Ἀρσάκῃ. Θεαγένην καὶ Χαρίκλειαν τοὺς αἰχμαλώτους\nμὲν ἀδελφοὺς βασιλέως δὲ δούλους, βασιλεῖ διαπεμφθησομένους\nἀπόστειλον. ἀλλ̓ ἑκοῦσα ἀπόστειλον, ἐπεὶ καὶ ἀκούσης\nἀχθήσονται καὶ Ἀχαιμένης πιστευθήσεται.\nπρὸς δὲ Εὐφράτην τὸν κατὰ τὴν Μέμφιν ἀρχιευνοῦχον\nτοιόνδε.\nὑπὲρ μὲν ὧν οἰκίας τῆς ἐμῆς ὀλιγωρεῖς, εὐθύνας ὑφέξεις: τὸ\nπαρὸν δὲ τοὺς ξένους Ἕλληνας τοὺς αἰχμαλώτους Βαγώᾳ παράδος\nὡς ἐμὲ ἀχθησομένους, ἑκούσης Ἀρσάκης, εἴτε καὶ ἀκούσης. πάντως\nδὲ παράδος, ἢ αὐτὸς ἴσθι δέσμιος ἀχθῆναι προστεταγμένος,\nτῆς δορᾶς ἀφαιρησόμενος.\nοἱ μὲν δὴ περὶ τὸν Βαγώαν ἐπὶ τὸ προστεταγμένον\nἐξώρμησαν, τῶν ἐπεσταλμένων παρὰ τοῦ\nσατράπου κατασεσημασμένων, ὡς ἂν μᾶλλον πιστεύσειαν\nοἱ κατὰ τὴν Μέμφιν καὶ θᾶττον τοὺς\nνέους ἐκδοῖεν: ἐξώρμησε δὲ καὶ Ὀροονδάτης ἐπὶ\nτὸν πρὸς Αἰθίοπας πόλεμον, ἕπεσθαι καὶ τὸν Ἀχαιμένην\nπροστάξας, ἠρέμα καὶ οὐκ εἰδότα παραφρουρούμενον,\nἕως ἂν τὰ πρὸς αὐτοῦ μηνυθέντα δείξειεν\nἐπαληθεύων.\nκατὰ δὲ τὰς αὐτὰς ἡμέρας καὶ κατὰ τὴν Μέμφιν τοιάδε\nἐγίνετο. ἄρτι τοῦ Ἀχαιμένους ἀποδράντος, ὁ Θύαμις\nἤδη τὴν προφητείαν ὁλόκληρον ἀναδεδεγμένος καὶ\nτὰ πρῶτα τῆς πόλεως διὰ τοῦτο φερόμενος, τὰ περὶ τὴν\nκηδείαν τοῦ Καλασίριδος ἐκτελέσας καὶ τὰ νενομισμένα\nτῷ πατρὶ πάντα ἐν ἡμέραις ταῖς τεταγμέναις ἐπενέγκας,\nἀναζητήσεως ἔννοιαν τῶν περὶ τὸν Θεαγένην ἐλάμβανεν,\nὅτε δὴ παραιτεῖσθαι καὶ τοῖς θύραθεν ἐκ τοῦ προφητικοῦ\nνόμου διατεταγμένον ἐγίνετο. κἀπειδὴ πολυπραγμονῶν\nκαὶ ἐκπυνθανόμενος ἔγνω τοῖς σατραπείοις\n\n\nἐνῳκισμένους, ὡς εἶχε σπουδῆς, ἐλθὼν ὡς τὴν Ἀρσάκην\nἐξῄτει τοὺς νέους ξένους, ὡς αὐτῷ κατὰ πολλὰ μὲν\nκαὶ ἄλλα προσήκοντας, πλέον δὲ ὅτι περ ὁ πατὴρ Καλάσιρις\nτελευτῶν ἐπέσκηπτε παντοίως προνοεῖν καὶ ὑπερμαχεῖν\nτῶν ξένων ἐπιστείλας, χάριν μὲν ἔχειν ὁμολογῶν\nὅτι τὰς διὰ μέσου ταύτας ἡμέρας ὑπεδέξατο νέους\nκαὶ ξένους καὶ Ἕλληνας φιλανθρωπευομένη, καθ̓ ἃς\nἐνδιαιτᾶσθαι τῷ ναῷ τοῖς μὴ ἱερωμένοις ἀπηγόρευτο,\nδικαιῶν δὲ ἀνακομίζεσθαι τὴν αὐτὸς αὑτοῦ παρακαταθήκην.\nκαὶ ἡ Ἀρσάκη, θαυμάζω σου, ἔφη, χρηστὰ μὲν\nἡμῖν καὶ φιλάνθρωπα προσμαρτυροῦντος, ἀπανθρωπίαν\nδὲ αὖθις καταγινώσκοντος, εἰ μὴ δυνησόμεθα ἢ βουλησόμεθα\nπρονοεῖν τῶν ξένων καὶ τὰ πρέποντα αὐτοῖς ἀπονέμειν.\nοὐ τοῦτο, εἶπεν ὁ Θύαμις: καὶ γὰρ καὶ ἐν ἀφθονωτέροις\nτῇδε πλέον ἢ παῤ ἡμῖν οἶδα ἐσομένους, εἰ καὶ\nμένειν βουλομένοις ἦν. νυνὶ δὲ γένους ὄντες τῶν ἐπὶ\nδόξης, ἄλλως δὲ τύχης ἐπηρείαις ποικίλαις κεχρημένοι\nκαὶ τὸ παρὸν ἀλητεύοντες, πάντων ἐπίπροσθεν ποιοῦνται\nγένος τὸ ἴδιον ἀνακομίσασθαι καὶ εἰς τὴν ἐνεγκοῦσαν\nἐπανήκειν: ὧν εἰς τὴν σύλληψιν ἐμὲ κληρονόμον ὁ\nπατὴρ καταλέλοιπεν, ὄντων μοι καὶ ἄλλων φιλίας πρὸς\nτοὺς ξένους δικαιωμάτων. εὖ γε ἐποίησας, ἡ Ἀρσάκη\nπρὸς αὐτόν, τοῦ μὲν ἐκδυσωπεῖν ἀφέμενος, τὸ δὲ δίκαιον\nπροβαλόμενος: πλέον γὰρ τοῦτο μεθ̓ ἡμῶν ὂν\nφαίνεται, ὅσῳ καὶ τὸ δεσποτεύειν τοῦ προνοεῖν τὴν ἄλλως\nεἰς τὸ ἔχειν ἐπικρατέστερον. ὁ δὲ Θύαμις θαυμάσας,\nδεσποτεύεις δέ, ἔφη, σὺ τούτων ὅπως; πολέμου\nνόμῳ, πρὸς αὐτὸν ἀπεκρίνατο, δούλους τοὺς αἰχμαλώτους\nἀναδεικνύντος.\nσυνεὶς δὴ οὖν ὁ Θύαμις ὅτι τὰ\nπερὶ τὸν Μιτράνην ἐθέλει λέγειν, ἀλλ̓ ὦ Ἀρσάκη, ἔφη,\nοὐ πόλεμος τάδε ἀλλ̓ εἰρήνη τὸ παρόν. κἀκεῖνος μὲν\nδουλοῦν, ἐλευθεροῦν δὲ αὕτη πέφυκε. κἀκεῖνο μέν ἐστι\n\n\nβούλημα τυραννικόν, τουτὶ δὲ δόγμα βασιλικόν. εἰρήνην\nδὲ καὶ πόλεμον οὐχ ἡ τῶν ὀνομάτων ἀξίωσις, ἀλλ̓\nἡ τῶν χρωμένων διάταξις ἀληθέστερον γνωρίζειν πέφυκε.\nτὸ μὲν δίκαιον τούτοις τιθεμένη βέλτιον ἂν φανείης\nὁριζομένη, τό γε μὴν πρέπον ἢ συμφέρον οὐδὲ εἰς\nἀμφισβήτησιν καθίσταται: πῶς γάρ σοι καλὸν ἢ λυσιτελοῦν\nνέων καὶ ξένων οὕτως ἐκθύμως φαίνεσθαί τε\nκαὶ ὁμολογεῖν ἀντεχομένην;\nἐπὶ τούτοις οὐκέτι κατέσχεν ἡ Ἀρσάκη, ἀλλ̓ ἔπασχεν\nὃ δὴ καὶ πάντες ὡς ἐπίπαν οἱ ἐρῶντες. λανθάνειν μὲν\nοἰόμενοι καὶ ἐρυθριῶσιν, ἁλισκόμενοι δὲ ἀπαναισχυντοῦσιν,\nὁ μὲν ἀγνοούμενος ὀκνηρότερος, ὁ δὲ πεφωραμένος\nθρασύτερος καθιστάμενος. ὡς δὴ κἀκείνῃ τὸ συνειδὸς\nτῆς ψυχῆς ἔλεγχος ἐγίνετο, καὶ τὸν Θύαμιν ὑπωπτευκέναι\nτι τῶν κατ̓ αὐτὴν ὑποτοπήσασα, παῤ οὐδὲν\nμὲν τὸν προφήτην καὶ τὸ προφητικὸν ἀξίωμα ποιησαμένη,\nπᾶσαν δὲ γυναικείαν αἰδῶ παραγκωνισαμένη,\nἀλλ̓ οὐδὲ τῶν εἰς Μιτράνην, ἔφη, δεδραμένων ὑμῖν\nχαιρήσετε, ἀλλ̓ ἔσται καιρὸς ἐν ᾧ τοὺς σφαγέας ἐκείνου\nτε καὶ τῶν σὺν αὐτῷ τὴν δίκην Ὀροονδάτης εἰσπράξεται.\nτούσδε δὲ οὐ μεθήσομαι, τὸ μὲν παρὸν ἐμοὶ δουλεύοντας,\nὀλίγον δὲ ὕστερον ἀδελφῷ τῷ ἐμῷ βασιλεῖ\nτῷ μεγάλῳ κατὰ νόμον τὸν Περσικὸν ἀναπεμφθησομένους.\nπρὸς ταῦτα ῥητόρευε, καὶ δίκαια καὶ πρέποντα\nκαὶ συμφέροντα μάτην ὁριζόμενος, ὧν οὐδενὸς προσδεῖται\nὁ κρατῶν, τὸ βούλημα τὸ ἴδιον τούτων ἕκαστον\nποιούμενος. καὶ αὐλῆς τῆς ἡμετέρας ὡς ὅτι τάχιστα\nκαὶ ἑκὼν μεθίστασο, μὴ δὴ λάθῃς καὶ ἄκων\nμεθιστάμενος.\nὁ μὲν οὖν Θύαμις ἐξῄει θεούς τε ἐπιμαρτυράμενος\nκαὶ τοσοῦτον ἐπισκήψας, ὡς οὐκ εἰς καλὸν ταῦτα τελευτήσει,\nκατάδηλα ποιῆσαι πρὸς τὴν πόλιν καὶ ἐπικαλέσασθαι\n\n\nπρὸς βοήθειαν ἐνθυμούμενος. ἡ δὲ Ἀρσάκη,\nλόγος οὐδείς εἰποῦσα τῆς σῆς προφητείας, μίαν ὁρᾷ\nπροφητείαν ἔρως τὴν ἐπιτυχίαν, εἰς τὸν θάλαμόν τε\nχωρισθεῖσα καὶ τὴν Κυβέλην προσκαλεσαμένη περὶ τῶν\nπαρόντων διεσκοπεῖτο: καὶ γάρ πως ἤδη καὶ τὸν δρασμὸν\nτοῦ Ἀχαιμένους οὐ φαινομένου δἰ ὑποψίας ἐλάμβανε,\nτῆς Κυβέλης, εἴ ποτε πυνθάνοιτο καὶ ἐπιζητοίη\nτὸν Ἀχαιμένην, ποικίλας καὶ ἄλλοτε ἄλλας προφάσεις\nἀναπλαττούσης, καὶ πάντα μᾶλλον ἢ τὴν ὡς Ὀροονδάτην\nἄφιξιν πιστεύειν παρασκευαζούσης, πλὴν οὐ παντάπασι\nτὰ τελευταῖα πειθούσης, ἀλλ̓ ἤδη διὰ τὸν χρόνον\nκαὶ ἀπιστουμένης. τότε δ̓ οὖν, τί ποιήσομεν, ἔλεγεν,\nὦ Κυβέλη; τίς λύσις ἔσται μοι τῶν περιεστηκότων;\nὁ μὲν ἔρως οὐκ ἀνίησιν, ἀλλ̓ ἐπιτείνει πλέον, ὥσπερ\nὕλῃ τῷ νέῳ λάβρως ὑποπιμπράμενος: ὃ δέ ἐστιν ἀπηνής\nτε καὶ ἀμείλιχος, φιλανθρωπότερος τὰ πρῶτα ἢ\nνῦν φαινόμενος, τότε μὲν ἀπατηλαῖς γοῦν ἐπαγγελίαις\nπαρηγορῶν, νῦν δὲ παντάπασι καὶ ἀπερικαλύπτως τὰ\nπρός με ἀπαγορεύων. ὃ δή με καὶ διαταράττει μᾶλλον,\nμὴ δή τι περὶ Ἀχαιμένους ὧν ὑπονοῶ καὶ αὐτὸς πέπυσται,\nκαὶ πλέον ἀποδειλιᾷ τὴν πρᾶξιν. λυπεῖ δὲ ἐπὶ\nπᾶσιν Ἀχαιμένης, ὃς νῦν μηνυτὴς ὡς Ὀροονδάτην πεπόρευται,\nἢ πείσων ἴσως ἢ οὐ πάντως ἄπιστα λέξων.\nὀφθείη μοι μόνον Ὀροονδάτης: μίαν θεραπείαν καὶ δάκρυον\nἈρσάκειον ἓν οὐχ ὑποστήσεται. μεγάλην εἰς πειθὼ\nκέκτηται πρὸς ἄνδρας ἴυγγα τὰ γυναικεῖα καὶ σύνοικα\nβλέμματα. ἀλλ̓ ἐκεῖνο ὑπέρδεινον, εἰ μὴ τυχοῦσα\nΘεαγένους προληφθείην ὑπὸ τῆς κατηγορίας, ἢ κἂν\nοὕτω τύχῃ, τῆς τιμωρίας, εἴ τι πρὶν ἐντυχεῖν μοι πιστεύσειεν\nὈροονδάτης. ὥστε ὦ Κυβέλη πάντα κίνει,\nπᾶσαν εὕρισκε μηχανήν, πρὸς ὀξὺ καὶ τὴν ἄκραν ἀκμὴν\nπεριεστηκότα ἡμῖν ὁρῶσα τὰ πράγματα, καὶ ἅμα ἐννοοῦσα\n\n\nὡς οὐκ ἔστιν ὅπως ἐμαυτῆς ἀπογνοῦσα φείσομαι\nἄλλων, ἀλλὰ πρώτη παραπολαύσεις τῶν τοῦ παιδὸς ἐπιχειρημάτων:\nἃ πῶς ἠγνόηκας, οὐκ ἔχω συμβάλλειν. καὶ\nἡ Κυβέλη, παιδὸς μέν, ἔφη, τοῦ ἐμοῦ πέρι, καὶ πίστεως\nεἰς σὲ τῆς ἐμῆς, ὦ δέσποινα, οὐκ ἀληθῆ δοξάζουσα\nγνώσῃ τοῖς ἔργοις: αὐτὴ δὲ οὕτως ὑπτίως προσιοῦσα\nτῷ σαυτῆς ἔρωτι, καὶ τῷ ὄντι μαλακιζομένη, μὴ ἄγε τὴν\nαἰτίαν ἐπ̓ ἄλλους τοὺς οὐκ αἰτίους. οὐ γὰρ ὡς δέσποινα\nκρατεῖς, ἀλλ̓ ὡς δουλεύουσα θεραπεύεις τὸ μειράκιον.\nἃ παρὰ μὲν τὴν πρώτην ὀρθῶς ἴσως ἐγίνετο, ἁπαλοῦ\nτινὸς ἐκείνου καὶ νέου τὴν ψυχὴν νομισθέντος: ἐπειδὴ\nδὲ κατεξανίσταται ὡς ἐρωμένης, λαμβανέτω πεῖραν ὡς\nδεσποίνης, καὶ μαστιγούμενος καὶ στρεβλούμενος ὑποπιπτέτω\nτοῖς σοῖς βουλήμασι. πεφύκασι γὰρ οἱ νέοι θεραπευόμενοι\nμὲν ὑπερφρονεῖν βιαζόμενοι δὲ ὑπείκειν,\nὥστε καὶ οὗτος πράξει κολαζόμενος ἅπερ ἠθέτει κολακευόμενος.\nἀλλὰ δοκεῖς μέν, ἔφη, εὖ λέγειν, ἡ Ἀρσάκη:\nπῶς δ̓ ἂν ἐνέγκαιμι, ὦ θεοί, τοῖς ἐμοῖς ὀφθαλμοῖς\nἢ ξαινόμενον ὁρῶσα τὸ σῶμα ἐκεῖνο ἢ καὶ ἄλλως κολαζόμενον;\nαὖθις αὖ σὺ μαλακίζῃ, ἔφη, ὥσπερ οὐ πρὸς\nἐκείνου τε γενησόμενον ὀλίγαις στρεβλώσεσι τὸ ἑλέσθαι\nτὰ βελτίονα, καὶ σοὶ πρὸς μικρὸν ἀνιαθείσῃ τυχεῖν τῶν\nκατὰ γνώμην. ἔνεστι δέ σοι μηδὲ λυπεῖν τὸν ὀφθαλμὸν\nτοῖς γινομένοις, ἀλλ̓ Εὐφράτῃ παραδοῦσαν, καὶ κολάζειν\nεἰποῦσαν ὥς τι πεπλημμεληκότα, μήτε ἀνιᾶσθαι\nὁρῶσαν ʽἀκοὴ γὰρ ὄψεως εἰς τὸ λυπῆσαι κουφότερον̓,\nκαὶ εἰ μεταβεβλημένον αἰσθοίμεθα, πάλιν ἐξελέσθαι ὡς\nαὐτάρκως ἐπεστραμμένον.\nἐπείθετο ἡ Ἀρσάκη: ἀπελπισθεὶς γὰρ ὁ ἔρως οὐδεμίαν\nἔχει φειδὼ τοῦ ἐρωμένου, τρέπειν δὲ φιλεῖ τὴν\nἀποτυχίαν εἰς τιμωρίαν. καὶ τὸν ἀρχιευνοῦχον μετακαλεσαμένη\nτὰ δεδογμένα προσέταξεν. ὃ δὲ καὶ φύσει μὲν\n\n\nτὴν εὐνούχων ζηλοτυπίαν νοσῶν, σμυχόμενος δὲ καὶ\nπάλαι κατὰ τοῦ Θεαγένους ἐξ ὧν ἑώρα τε καὶ ὑπώπτευεν,\nεὐθὺς ἐν, δεσμοῖς εἶχε σιδηροῖς καὶ ἐπίεζε λιμῷ καὶ αἰκίαις,\nεἰς οἴκημα ζοφῶδες κατακλεισάμενος, καὶ εἰδότι\nμὲν προσποιουμένῳ δὲ καὶ πυνθανομένῳ δῆθεν τὴν αἰτίαν\nοὐδὲν ἀποκρινόμενος, ἐπιτείνων δὲ ὁσημέραι τὰ\nτῆς κολάσεως, καὶ πλέον ἢ ἐβούλετο ἡ Ἀρσάκη καὶ ἐντέταλτο\nτιμωρούμενος, εἰσφοιτᾶν δὲ οὐδενὶ παριεὶς ἢ\nμόνῃ τῇ Κυβέλῃ, τοῦτο προστεταγμένον. ἣ δὲ ἐφοίτα\nσυνεχῶς, καὶ τροφὰς κρύφα παρεισφέρειν ἐνεδείκνυτο,\nοἰκτείρουσα μὲν δῆθεν καὶ ὑπὸ τῆς συνηθείας ἐπικλωμένη,\nτὸ δ̓ ἀληθὲς ἀποπειρωμένη, ποίαν τινὰ γνώμην\nἔχοι πρὸς τὰ παρόντα, καὶ εἴπερ ἐνδιδοίη καὶ μαλάσσοιτο\nπρὸς τῶν στρεβλώσεων. ὃ δὲ ἦν πλέον ἀνὴρ τότε,\nκαὶ πλέον ἀπεμάχετο πρὸς τὰς πείρας, τὸ μὲν σῶμα καταπονούμενος,\nτὴν δὲ ψυχὴν ἐπὶ σωφροσύνῃ ῥωννύμενος,\nκαὶ μεγαλαυχούμενος ἅμα πρὸς τὴν τύχην καὶ γαυριῶν,\nεἰ λυποῦσα τῷ πλείστῳ μέρει, τῷ καιριωτάτῳ\nχαρίζοιτο, ἐπιδείξεως ἀφορμὴν τῆς εἰς Χαρίκλειαν εὐνοίας\nτε καὶ πίστεως παρεσχημένη, μόνον εἰ γιγνώσκει\nταῦτα κἀκείνη, μέγιστον ἀγαθὸν τιθέμενος, καὶ συνεχῶς\nΧαρίκλειαν καὶ φῶς καὶ ψυχὴν καὶ ζωὴν ἀνακαλῶν.\nὥστε καὶ ἡ Κυβέλη ταῦτα ὁρῶσα, καὶ παρὰ μὲν\nτῆς Ἀρσάκης ὡς ἠρέμα βούλοιτο πιέζεσθαι τὸν Θεαγένην\nἀκούουσα ʽοὐ γὰρ ἐς τελευτὴν ἀλλ̓ ἐς ἀνάγκην\nπαραδεδωκέναἰ, αὐτὴ δὲ ἐκ τῶν ἐναντίων ἐπιτείνειν\nτὰ τῶν κολάσεων πρὸς τὸν Εὐφράτην ἀπαγγέλλουσα,\nὡς ἀνύουσα ᾔσθετο οὐδέν, ἀλλ̓ ἀπηγόρευτο καὶ αὐτῇ\nπαῤ ἐλπίδας ἡ πεῖρα, συνεῖσα οἷ κακῶν ἦν, καὶ νῦν\nμὲν τὴν ἐξ Ὀροονδάτου τιμωρίαν, εἰ πύθοιτο ταῦτα\nπαρὰ Ἀχαιμένους, ὅσον οὐδέπω προσδοκῶσα, νῦν δὲ\nὡς φθήσεται αὐτὴν διαχρωμένη τάχα καὶ ἡ Ἀρσάκη ὡς\n\n\nπαιχθεῖσα εἰς τὴν τοῦ ἔρωτος σύλληψιν, ὁμόσε χωρεῖν\nἔγνω τοῖς κατειληφόσι, καὶ μέγα τι κακὸν ἐπιτελέσασα\nἢ κατορθῶσαι τῇ Ἀρσάκῃ τὰ κατὰ γνώμην καὶ τὸ παρὸν\nτὸν ἀπ̓ ἐκείνης προσδοκώμενον διαδῦναι κίνδυνον, ἢ\nτοὺς ἐλέγχους τῶν πάντων πραγμάτων ἀφανίσαι, θανάτους\nἅμα πᾶσιν ἐπινοήσασα. καὶ πρὸς τὴν Ἀρσάκην\nἐλθοῦσα, μάτην, ἔφη, κάμνομεν ὦ δέσποινα: οὐ γὰρ\nἐνδίδωσιν ὁ ἀπηνὴς ἐκεῖνος, ἀλλ̓ ἀεὶ γίνεται καὶ πλέον\nθρασύτερος, Χαρίκλειαν διὰ στόματος ἔχων καὶ ταῖς\nἐκείνης ἀνακλήσεσιν ὥσπερ θεραπείαις παρηγορούμενος.\nτελευταίαν οὖν, εἰ δοκεῖ, τὸ τοῦ λόγου, ῥίψωμεν\nἄγκυραν, καὶ τὴν ἐμποδὼν γινομένην ἐκποδὼν ποιησώμεθα.\nεἰ γὰρ μάθοι μὴ οὖσαν, εἰκός που καὶ μεταβληθῆναι\nαὐτὸν πρὸς τὸ βούλημα τὸ ἡμέτερον, ἀπογνόντα\nτὸν ἐπ̓ ἐκείνῃ πόθον.\nἅρπαγμα τὸ ῥηθὲν ἐποιήσατο ἡ Ἀρσάκη, καὶ τὴν ἐκ\nπολλοῦ ζηλοτυπίαν ὀργῇ τῶν εἰρημένων ἐπιτείνασα, εὖ\nλέγεις, ἔφη, καὶ μελήσει μοι προστάξαι τὴν ἀλιτήριον\nἀναιρεθῆναι. καὶ τίς ὁ πεισθησόμενος; ἀπεκρίνατο ἡ\nΚυβέλη: πάντων γὰρ ἐν ἐξουσίᾳ σοι τυγχανούσῃ τὸ ἀναιρεῖν\nδίχα κρίσεως τῶν ἐν τέλει Περσῶν πρὸς τῶν νόμων\nἀπηγόρευται. δεήσει τοίνυν πραγμάτων σοι καὶ\nδυσχερείας, αἰτίας τινὰς καὶ ἐγκλήματα κατὰ τῆς κόρης\nἀναπλαττούσῃ: καὶ πρόσεστι τὸ ἄδηλον εἰ πιστευθησόμεθα.\nἀλλ̓ εἰ δοκεῖ, ʽπάντα γὰρ ὑπὲρ σοῦ καὶ πράττειν\nκαὶ πάσχειν ἕτοιμοσ̓ φαρμάκῳ τὴν ἐπιβουλὴν διακονήσομαι\nκαὶ ποτῷ γεγοητευμένῳ τὴν ἀντίδικον ἐκποδὼν\nποιήσομαι. ἐπῄνεσε ταῦτα ἡ Ἀρσάκη, καὶ ποιεῖν ἐκέλευεν.\nἣ δὲ αὐτίκα ὥρμησε. καὶ καταλαβοῦσα τὴν Χαρίκλειαν.\nἐν ὀδυρμοῖς καὶ δάκρυσι, καὶ τί γὰρ ἄλλ̓ ἢ πενθοῦσαν,\nκαὶ ὅπως αὑτὴν ἐξάξοι τοῦ βίου διανοουμένην\nʽἤδη γὰρ ὑπῄσθητο τὰς ἀμφὶ Θεαγένην τύχας, ποικίλως\n\n\nαὐτὴν καὶ ταῦτα τῆς Κυβέλης τα πρῶτα βουκολούσης,\nκαὶ τοῦ μὴ ὁρᾶσθαι αὐτὸν μηδὲ φοιτᾶν συνήθως εἰς τὸ\nδωμάτιον ἄλλοτε ἄλλας προφάσεις ἀναπλαττούσησ̓ —\nκαὶ ὦ δαιμονία, φησίν, οὐ παύσῃ σεαυτὴν τρύχουσα καὶ\nκαταναλίσκουσα μάτην; ἰδού σοι καὶ Θεαγένης ἀφεῖται,\nκαὶ ἥξει τήμερον εἰς ἑσπέραν. ἡ γὰρ δέσποινα πλημμελήσαντά\nτι κατὰ τὴν διακονίαν, εἰς βραχὺ παροξυνθεῖσα\nκαὶ καθειρχθῆναι προστάξασα, τήμερον ἀφήσειν\nἐπηγγείλατο, ἑορτήν τινα πάτριον εὐωχεῖν μέλλουσα,\nκαὶ ἅμα καὶ πρὸς ἐμοῦ λιπαρηθεῖσα. ὥστε ἀνίστασο καὶ\nσαυτὴν ἀναλάμβανε, μικρᾶς τροφῆς σὺν ἡμῖν νῦν γοῦν\nποτὲ μεταλαβοῦσα. καὶ πῶς ἄν, ἔφη, πεισθείην; ἡ Χαρίκλεια:\nτὸ γὰρ συνεχῶς σε πρός με διαψεύδεσθαι τὸ\nπιστὸν τῶν παρὰ σοῦ λεγομένων ὑποτέμνεται. καὶ ἡ\nΚυβέλη, θεούς, ἔφη, ἐπόμνυμι πάντας ἦ μὴν λυθήσεσθαί\nσοι πάντα τήμερον καὶ πάσης σε φροντίδος ἀπαλλαγήσεσθαι.\nμόνον μὴ προαναίρει σαυτήν, ἡμερῶν\nἤδη τοσούτων ἀπόσιτος οὖσα, ἀλλ̓ ἀπόγευσαι ἥκουσα\nτῶν εἰς καιρὸν ηὐτρεπισμένων. μόλις μέν, ἐπείθετο δ̓\nοὖν ὅμως ἡ Χαρίκλεια, τὸ μὲν ἀπατηλὸν συνήθως ὑφορωμένη,\nτοῖς δὲ ὅρκοις ἐν μέρει πειθομένη καὶ τὸ ἡδὺ\nτῶν ἐπαγγελθέντων ἑκοῦσα καταδεχομένη: ἃ γὰρ ἐπιθυμεῖ\nψυχή, καὶ πιστεύειν φιλεῖ.\nκατακλινεῖσαι τοίνυν εἱστιῶντο. καὶ τῆς διακονουμένης\nἄβρας οἴνου κεκραμένου κύλικας ἐπιδούσης, προτέρᾳ\nτῇ Χαρικλείᾳ προσφέρειν ἡ Κυβέλη νεύσασα μετ̓\nἐκείνην αὐτὴ λαβοῦσα ἔπινε. καὶ οὔπω τὸ πᾶν ἐκπέποτο,\nκαὶ ἰλιγγιᾶν ἐφαίνετο ἡ πρεσβῦτις, τό τε περιττεῦσαν\nὀλίγον ἐκχέασα δριμύ τε εἰς τὴν θεράπαιναν ἐνεώρα\nκαὶ σπασμοῖς τε καὶ σφακελισμοῖς ὀξυτάτοις ἐπιέζετο.\nθόρυβός τε κατειλήφει μὲν καὶ τὴν Χαρίκλειαν,\nκαὶ ἀναλαμβάνειν ἐπειρᾶτο, κατειλήφει δὲ καὶ τοὺς\n\n\nπαρόντας. τὸ γὰρ κακόν, ὡς ἐῴκει, τοξεύματος παντὸς\nὀξύτερον τῷ φθοροποιῷ δεδευμένου, καὶ ἱκανὸν καὶ\nνέον τινὰ καὶ ἀκμάζοντα διαχρήσασθαι, τότε καὶ πλέον,\nεἰς γηραιὸν σῶμα καὶ ἀπεσκληκὸς ἤδη προσομιλῆσαν,\nὀξύτερον ἢ ὥστε εἰπεῖν τῶν καιριωτέρων καθίκετο. καὶ\nτό τε ὄμμα ἡ πρεσβῦτις ἐνεπίμπρατο, καὶ τὰ μέλη τῶν\nσπασμῶν ἐνδόντων πρὸς τὸ ἀκίνητον παρεῖτο, καὶ χροιὰ\nμελαίνουσα τὴν ἐπιφάνειαν ἐπεπόλαζεν. ἀλλ̓ ἦν, οἶμαι,\nκαὶ δηλητηρίου ψυχὴ δολερὰ πικρότερον. ἡ γοῦν\nΚυβέλη καὶ ἐκθνήσκουσα οὐ μεθίετο τῶν πανουργημάτων,\nἀλλὰ τὰ μὲν νεύμασι τὰ δὲ παραφθεγγομένη Χαρίκλειαν\nεἶναι τὴν ἐπιβουλεύσασαν ἐνεδείκνυτο. καὶ\nὁμοῦ τε ἡ γραῦς ἀπέπνει καὶ ἡ Χαρίκλεια δεσμῶτις εἴχετο,\nκαὶ παρὰ τὴν Ἀρσάκην αὐτίκα ἤγετο. τῆς δὲ πυνθανομένης\nεἰ τὸ φάρμακον αὐτὴ σκευάσειε, καὶ εἰ μὴ\nβούλοιτο λέγειν τἀληθές, κολαστήρια καὶ βασάνους ἀπειλούσης,\nκαινὸν ἦν ἡ Χαρίκλεια τοῖς ὁρῶσι θέαμα.\nοὔτε γὰρ κατηφήσασα οὔτε ἀγενές τι παθοῦσα, γέλων\nἐφαίνετο καὶ χλεύην τὰ παρόντα ποιουμένη, τὸ μὲν ὑπὸ\nἀγαθοῦ τοῦ συνειδότος τῆς συκοφαντίας ἀφροντιστοῦσα,\nτὸ δὲ χαίρουσα εἰ Θεαγένους οὐκέτι ὄντος τεθνήξεται\nκαὶ κερδήσει τὸ ἐναγὲς τῆς πράξεως, ὃ καθ̓ ἑαυτῆς\nἐγνώκει ποιεῖν, ἑτέρων τοῦτο δρασάντων. καὶ ὦ\nθαυμασία ἔφη, εἰ μὲν ζῇ Θεαγένης, καθαρεύω κἀγὼ\nτοῦ φόνου: εἰ δέ τι πέπονθεν ὑπὸ τῶν σῶν ἀνοσίων\nβουλευμάτων, οὐδὲν δεῖ σοι τῶν κατ̓ ἐμοῦ βασάνων.\nἔχεις με τὴν φαρμακίδα τῆς καὶ θρεψαμένης σε καὶ πρὸς\nτὰ κάλλιστα τῶν ἔργων παιδευσαμένης. καὶ ἀπόσφαττε\nμὴ μελλήσασα: οὐδὲν γὰρ οὕτως ἐφίλει Θεαγένης\nὁ τῶν σῶν ἀνόμων βουλευμάτων ἔννομος\nὑπερόπτης.\nἐξέμηνε τὰ εἰρημένα τὴν Ἀρσάκην, καὶ διαρραπισθῆναι\n\n\nκελεύσασα, ὡς ἔχει δεσμῶν, ἄγετε, εἶπε, τὴν\nἀλιτήριον, καὶ ἐν τοῖς ὁμοίοις ὄντα κατ̓ ἀξίαν ἐπιδείξαντες\nτὸν θαυμαστὸν αὐτῆς ἐρώμενον, παντί τε μέλει\nτὰ δεσμὰ ἐπιβαλόντες, Εὐφράτῃ καὶ ταύτην παράδοτε,\nφυλαχθησομένην ἐς αὔριον, τήν τε διὰ θανάτου τιμωρίαν\nὑπὸ κρίσει τῶν ἐν τέλει Περσῶν ὑφέξουσαν. ἤδη\nδὲ ἀγομένης, τὸ οἰνοχοῆσαν τῇ Κυβέλῃ παιδισκάριον\nʽἦν δὲ τῶν Ἰωνικῶν ἅτερον τῶν εἰς διακονίαν παρὰ τὴν\nπρώτην ὑπὸ τῆς Ἀρσάκης τοῖς νέοις δωρηθέντων̓, εἴτε\nτι παθὸν εὐνοίᾳ τῇ περὶ τὴν Χαρίκλειαν ὑπὸ συνηθείας\nτε καὶ συνδιαιτήσεως, εἴτε καὶ δαιμονίᾳ βουλήσει χρησάμενον,\nὑπεδάκρυσέ τε καὶ ἐστέναξε, καὶ ὢ τῆς ἀθλίας,\nἔφη, τῆς οὐδὲν αἰτίας. τῶν δὲ περιεστώτων θαυμασάντων\nκαὶ σαφῶς ὅ τι λέγειν βούλοιτο ἐκφαίνειν\nἀναγκαζόντων, αὐτὴ δεδωκέναι διωμολόγει τῇ Κυβέλῃ\nτὸ φάρμακον, εἰληφέναι δὲ παῤ αὐτῆς ἐκείνης ἐφ̓ ᾧ\nδοῦναι τῇ Χαρικλείᾳ, προληφθεῖσάν τε εἴτε ὑπὸ θορύβου\nτῆς κατὰ τὴν πρᾶξιν ἀτοπίας, εἴτε καὶ συγχεθεῖσαν\nὑπὸ τῆς Κυβέλης, προτέρᾳ δοῦναι τῇ Χαρικλείᾳ νευούσης,\nἐναλλάξαι τὰς κύλικας, καὶ τῇ πρεσβύτιδι προσενεγκεῖν\nἐν ᾧ ἦν τὸ φάρμακον. ἤγετο οὖν ἐπὶ τὴν Ἀρσάκην\nεὐθέως, ἕρμαιον ἁπάντων ποιουμένων ἐλευθέραν\nεὑρεθῆναι τῶν ἐγκλημάτων τὴν Χαρίκλειαν: εὐγενοῦς\nγὰρ ἤθους καὶ ὄψεως καὶ βάρβαρον γένος οἶκτος εἰσέρχεται.\nκαὶ εἰπούσης ταῦτα τῆς θεραπαινίδος πλέον ἐγίνετο\nοὐδέν, ἀλλ̓ ἤ καὶ αὐτὴ συνεργὸς ἔοικεν εἶναι\nεἰποῦσα ἡ Ἀρσάκη δεσμεῖσθαι καὶ φρουρεῖσθαι εἰς τὴν\nκρίσιν ἐκέλευσε. τούς τε δυνάστας Περσῶν, οἳ τὸ\nβουλεύεσθαι ὑπὲρ τῶν κοινῶν καὶ δικάζειν τε καὶ τιμωρίας\nὁρίζειν τὴν ἰσχὺν εἶχον, ἐπὶ τὴν κρίσιν εἰς τὴν\nἑξῆς παρεκάλει διαπέμπουσα.\nκαὶ ἡκόντων εἰς ἕω καὶ προκαθημένων, κατηγόρει\n\n\nμὲν ἡ Ἀρσάκη καὶ τὴν φαρμακείαν κατήγγελλεν, ἅπαντα\nὡς εἶχεν ἀπαγγέλλουσα, καὶ συνεχὲς ἐπιδακρύουσα\nτὴν θρεψαμένην, καὶ ὡς τὴν πάντων τιμιωτέραν καὶ\nεὐνουστέραν ἀπολέσειε, μάρτυρας τοὺς δικαστὰς ἐπικαλουμένη\nὡς ξένην ὑποδεξαμένη καὶ πάσης μεταδοῦσα\nφιλοφροσύνης τοιαῦτα ἀντιπάθοι. καὶ ὅλως ἣ μὲν ἦν\nπικροτάτη κατήγορος, ἀπελογεῖτο δὲ οὐδὲν ἡ Χαρίκλεια,\nἀλλ̓ ὡμολόγει καὶ αὖθις τὸ ἔγκλημα, καὶ τὸ φάρμακον\nὡς δοίη συγκατετίθετο, προστιθεῖσα ὡς καὶ τὴν Ἀρσάκην\nδιεχρήσατο ἂν ἡδέως, εἰ μὴ προείληπτο, καὶ ἕτερα\nπρὸς τούτοις, τὴν Ἀρσάκην ἐκ τοῦ εὐθέος λοιδορουμένη,\nκαὶ παντοίως τοὺς δικαστὰς εἰς τὴν τιμωρίαν ἐκκαλουμένη.\nτὰ γὰρ καθ̓ ἑαυτὴν ἅπαντα τῷ Θεαγένει τῆς\nνυκτὸς κατὰ τὸ δεσμωτήριον ἀναθεμένη, τὰ παῤ ἐκείνου\nτε ἐν μέρει πυθομένη, συνθεμένη τε ὡς, εἰ δεήσει,\nπάντα θάνατον ἐπαγόμενον αὐθαιρέτως δέχεσθαι καὶ\nἀπηλλάχθαι λοιπὸν ζωῆς ἀνιάτου καὶ ἄλης ἀνηνύτου\nκαὶ τύχης ἀσπόνδου, τὰ τελευταῖα δέ, ὡς ἐδόκει, κατασπασαμένη,\nτούς τε συνεκτεθέντας ὅρμους ἀεὶ μὲν καὶ\nἀπορρήτως ἐπιφέρεσθαι προνοουμένη, τότε δὲ τῆς ἐσθῆτος\nἐντὸς καὶ ὑπὸ γαστέρα ζωσαμένη καὶ οἷον ἐντάφιά\nτινα ἐπιφερομένη, πᾶν ἔγκλημά τε καὶ θάνατον ἐπαγόμενόν\nτε ὡμολόγει καὶ μὴ ἐπαγόμενον ἀνέπλαττεν. ἐφ̓\nοἷς οἱ δικάζοντες οὐδὲ μελλήσαντες μικροῦ μὲν ἐδέησαν\nὠμοτέρᾳ τε καὶ Περσικῇ τιμωρίᾳ ὑποβαλεῖν, ἴσως δέ τι\nπρὸς τὴν ὄψιν καὶ τὸ νέον τε καὶ ἄμαχον τῆς ὥρας παθόντες\nπυρὶ καταναλωθῆναι κατέκριναν.\nἥρπαστο οὖν αὐτίκα πρὸς τῶν δημίων, καὶ μικρὸν\nτοῦ τείχους ἐκτὸς ἤγετο, κήρυκος, ὅτι ἐπὶ φαρμάκοις\nεἰς πυρὰν ἄγοιτο, συνεχὲς ἐκβοῶντος, πολλοῦ καὶ ἄλλου\nπλήθους ἐκ τῆς πόλεως ἐπακολουθήσαντος: οἳ μὲν γὰρ\nαὐτόπται γεγόνεισαν ἀγομένης, οἳ δὲ πρὸς τῆς ἀκοῆς\n\n\nτάχιστα κατὰ τὸ ἄστυ διαδραμούσης ἐπὶ τὴν θέαν ἠπείχθησαν.\nἀφίκετο δὲ καὶ ἡ Ἀρσάκη, καὶ θεωρὸς ἀπὸ τῶν\nτειχῶν ἐγίνετο: δεινὸν γάρ, εἰ μὴ καὶ τὴν ὄψιν ἐμφορηθείη\nτῆς εἰς Χαρίκλειαν κολάσεως, ἐποιεῖτο. κἀπειδὴ\nτὴν πυρκαϊὰν ὡς ὅτι μεγίστην ἔνησαν οἱ δήμιοι καὶ τὴν\nφλόγα ὑποβαλλόντων λαμπρῶς ἐξῆπτον, μικρὸν ἐνδοθῆναι\nαὑτῇ πρὸς τῶν ἑλκόντων ἡ Χαρίκλεια παρακαλέσασα,\nκαὶ ὡς ἑκοῦσα ἐπιβήσεται τῆς πυρᾶς ἐπαγγειλαμένη,\nτὰς χεῖρας εἰς οὐρανόν, καθ̓ ὃ μέρος ἐπέβαλλεν\nὁ ἥλιος τὴν ἀκτῖνα, ἀνατείνασα, ἥλιε, ἀνεβόησε, καὶ\nγῆ καὶ δαίμονες οἱ ἐπὶ γῆς τε καὶ ὑπὸ γῆν ἀνθρώπων\nἀθεμίτων ἔφοροί τε καὶ τιμωροί, καθαρὰν μὲν εἶναί με\nτῶν ἐπιφερομένων ὑμεῖς ἐστὲ μάρτυρες, ἑκοῦσαν δὲ\nὑπομένουσαν τὸν θάνατον διὰ τὰς ἀφορήτους τῆς τύχης\nἐπηρείας ἐμὲ μὲν σὺν εὐμενείᾳ προσδέξασθε, τὴν δὲ ἀλάστορα\nκαὶ ἀθεμιτουργὸν καὶ μοιχαλίδα καὶ ἐπ̓ ἀποστερήσει\nνυμφίου τοῦ ἐμοῦ ταῦτα δρῶσαν Ἀρσάκην ὡς\nὅτι τάχιστα τιμωρήσασθε. καὶ εἰποῦσα, πάντων ἐκβοώντων\nτι πρὸς τὰ εἰρημένα, καὶ ἐπέχειν τὴν τιμωρίαν\nεἰς δευτέραν κρίσιν τῶν μὲν εὐτρεπιζομένων τῶν δὲ\nκαὶ ὁρμησάντων, ἐπέβη προλαβοῦσα τῆς πυρᾶς, καὶ εἰς\nτὸ μεσαίτατον ἐνιδρυθεῖσα αὐτὴ μὲν ἐπὶ πλεῖστον ἀπαθὴς\nεἱστήκει, περιρρέοντος αὐτὴν μᾶλλον τοῦ πυρὸς ἢ\nπροσπελάζοντος, καὶ λυμαινομένου μὲν οὐδέν, ὑποχωροῦντος\nδὲ καθ̓ ὃ μέρος ὁρμήσειεν ἡ Χαρίκλεια, καὶ\nπεριαυγάζεσθαι μόνον καὶ διοπτεύεσθαι παρέχοντος\nἐπιφαιδρυνομένην ἐκ τοῦ περιαυγάσματος τὸ κάλλος\nκαὶ οἷον ἐν πυρίνῳ θαλάμῳ νυμφευομένην. ἣ δὲ ἄλλοτε\nἄλλῳ μέρει τῆς πυρᾶς ἐνήλλετο, θαυμάζουσα μὲν\nτὸ γινόμενον, ἐπισπεύδουσα δὲ πρὸς τὸν θάνατον. ἤνυε\nδὲ οὐδέν, ὑποχωροῦντος ἀεὶ τοῦ πυρὸς καὶ ὥσπερ ὑποφεύγοντος\nπρὸς τὴν ἐκείνης ἐφόρμησιν. οἱ δήμιοι δὲ\n\n\nοὐκ ἀνίεσαν, ἀλλ̓ ἐνέκειντο πλέον, καὶ τῆς Ἀρσάκης\nνεύμασιν ἀπειλητικοῖς ἐγκελευομένης, ξύλα τε ἐπιφορτίζοντες\nκαὶ τὴν ποταμίαν καλάμην ἐπισωρεύοντες καὶ\nπαντοίως τὴν φλόγα ἐρεθίζοντες. ὡς δὲ ἠνύετο οὐδέν,\nἔτι καὶ πλέον ἡ πόλις ἐκτετάρακτο, καὶ δαιμονίαν εἶναι\nτὴν ἐπικουρίαν εἰκάζουσα καθαρὸν τὸ γύναιον ἀνεβόα,\nἀναίτιον τὸ γύναιον, καὶ προσιόντες ἀπὸ τῆς\nπυρᾶς ἀπεσόβουν, τοῦ Θυάμιδος ἐξάρχοντος καὶ τὸν\nδῆμον εἰς τὴν βοήθειαν ἐπιρρωννύντος: ἤδη γὰρ κἀκεῖνος\nπαραγεγόνει τῆς ἀπείρου βοῆς τὸ γινόμενον μηνυούσης.\nκαὶ τὴν Χαρίκλειαν ἐξελέσθαι προθυμούμενοι\nπλησιάζειν μὲν οὐκ ἐθάρσουν, ἐξαλέσθαι δὲ τῇ κόρῃ\nτῆς πυρκαϊᾶς ἐνεκελεύοντο: οὐ γὰρ δὴ δέος τὴν ἐνδιαιτωμένην\nτῇ φλογὶ καὶ ἀπολιπεῖν βουλομένην. ἅπερ\nὁρῶσα καὶ ἀκούουσα ἡ Χαρίκλεια, νομίσασά τε καὶ αὐτὴ\nπρὸς θεῶν εἶναι τὴν ὑπὲρ αὐτῆς ἄμυναν, ἔγνω μὴ\nἀχαριστεῖν πρὸς τὸ κρεῖττον, ἀρνουμένη τὴν εὐεργεσίαν,\nἐξήλατό τε τῆς πυρᾶς, ὡς τὴν μὲν πόλιν ὑπὸ χαρᾶς\nἅμα καὶ ἐκπλήξεως μέγα τι καὶ σύμφωνον ἐκβοῆσαι\nκαὶ μεγάλους τοὺς θεοὺς ἐπικαλεῖσθαι, τὴν δὲ Ἀρσάκην\nμὴ κατασχοῦσαν καθαλέσθαι τε ἀπὸ τῶν τειχῶν,\nκαὶ διὰ πυλίδος ἐκδραμοῦσαν σὺν πολλῇ δορυφορίᾳ καὶ\nτοῖς δυναστεύουσι Περσῶν ἐπιβάλλειν τε αὐτὴν τῇ Χαρικλείᾳ\nτὰς χεῖρας, καὶ εἰς τὸν δῆμον ἰταμὸν ἐνορῶσαν,\nοὐκ αἰσχύνεσθε, εἰπεῖν, ἀλιτήριον γύναιον καὶ φαρμακίδα\nκαὶ φόνων ἐργάτιν ἐπ̓ αὐτοφώρῳ ληφθεῖσαν καὶ\nὁμολογήσασαν ἐξελέσθαι τῆς τιμωρίας πειρώμενοι, καὶ\nἅμα μὲν ἀθεμίτῳ γυναίῳ βοηθοῦντες, ἅμα δὲ νόμοις\nτοῖς Περσῶν καὶ βασιλεῖ τε αὐτῷ καὶ σατράπαις καὶ\nδυνάσταις καὶ δικασταῖς ἀνθιστάμενοι, ὑπὸ τοῦ μὴ ἐμπεπρῆσθαι\nαὐτὴν ἴσως εἰς ἔλεον ἀπατώμενοι, καὶ θεοῖς\nτὸ ἔργον ἐπιγράφοντες; οὐδὲ ἐννοήσετε σωφρονήσαντες\n\n\nὡς τοῦτο καὶ μᾶλλον αὐτῆς βεβαιοῖ τὴν φαρμακείαν, ᾗ\nτοσοῦτον περίεστι τῆς γοητείας ὡς καὶ πρὸς τὴν πυρὸς\nδύναμιν ἀπομάχεσθαι; συνέλθετε, εἰ δοκεῖ, πρὸς τὸ\nσυνέδριον εἰς αὔριον δημοσίᾳ δἰ ὑμᾶς ἐσόμενον: καὶ\nγνώσεσθε αὐτήν τε ὁμολογοῦσαν, καὶ ὑπὸ τῶν συνειδότων,\nοὓς ἔχω φρουροῦσα, διελεγχομένην. καὶ ἅμα\nἀπῆγεν αὐτὴν τῷ τραχήλῳ προσφῦσα, καὶ τοὺς δορυφόρους\nἀναστέλλειν τὸν ὄχλον ἐπιτάξασα. οἳ δὲ τὰ μὲν\nἠγανάκτουν καὶ ἀνθίστασθαι διεσκοποῦντο, τὰ δὲ ὑπεῖκον,\nἅμα τι καὶ τῇ ὑπονοίᾳ τῆς φαρμακείας ὑπαγόμενοι,\nτινὲς δὲ καὶ δέει τῆς Ἀρσάκης καὶ τῆς περὶ αὐτὴν\nδυνάμεως ἀποτρεπόμενοι.\nκαὶ ἡ μὲν Χαρίκλεια αὖθις τῷ Εὐφράτῃ παραδίδοται,\nκαὶ αὖθις πλείοσι τοῖς δεσμοῖς ἐνεβέβλητο, δευτέρᾳ\nκρίσει καὶ τιμωρίᾳ φυλαττομένη, κέρδος ἓν μέγιστον\nὡς ἐν δεινοῖς εὑρισκομένη, τὸ συνεῖναι Θεαγένει\nκαὶ τὰ καθ̓ αὑτὴν ἐκδιηγεῖσθαι. τῇ μὲν γὰρ Ἀρσάκῃ\nκαὶ τοῦτο εἰς τιμωρίαν ἐπινενόητο, ὥσπερ ἐπικερτομούσῃ\nκαὶ πλέον νομιζούσῃ τοὺς νέους ἀνιάσειν, εἰ\nκαθ̓ ἓν δεσμωτήριον καθειργμένοι θεαταὶ γίνοιντο\nἀλλήλων ἐν δεσμοῖς καὶ κολάσεσιν ἐξεταζομένων: ᾔδει\nγὰρ ὡς πάθος τοῦ ἐρωμένου τὸν ἐρῶντα πλέον ἢ τὸ ἴδιον\nἀλγύνει. τοῖς δὲ ἦν παραψυχὴ μᾶλλον τὸ γινόμενον,\nκαὶ τὸ ἐν ὁμοίοις τοῖς πάθεσιν ἐξετάζεσθαι κέρδος ἐνόμιζον,\nεἰ ἔλαττόν τις αὐτῶν κολασθήσεται, νενικῆσθαι\nὑπὸ θατέρου καὶ μειονεκτεῖν τῶν ἐρωτικῶν οἰόμενος.\nπροσῆν δὲ καὶ τὸ προσομιλεῖν ἀλλήλοις, καὶ τὸ παρηγορεῖν\nτε καὶ ἐπιθαρσύνειν εὐγενῶς τε καὶ γενναίως τὰς\nπροσπιπτούσας τύχας καὶ τοὺς ὑπὲρ σωφροσύνης τε καὶ\nπίστεως τῆς εἰς ἀλλήλους φέρειν ἀγῶνας.\nπολλὰ γοῦν μέχρι πόρρω τῶν νυκτῶν ἀλλήλοις διειλεγμένοι,\nκαὶ ὅσα εἰκὸς τοὺς κατὰ τὴν νύκτα τὴν παροῦσαν\n\n\nἐντεύξεσθαι ἀλλήλοις ἀπεγνωκότας καὶ οἷον ἀλλήλων\nἐφ̓ ὅσον ἔξεστι κορεννυμένους, τέλος καὶ περὶ\nτῆς κατὰ τὴν πυρκἁ??ʼὰν θαυματουργίας ἐνεσκοποῦντο.\nκαὶ ὁ μὲν Θεαγένης εἰς θεῶν εὐμένειαν τὸ αἴτιον ἀνέφερε,\nστυγησάντων μὲν τὴν ἄδικον Ἀρσάκης συκοφαντίαν,\nκατελεησάντων δὲ τὴν ἀθῷον καὶ οὐδὲν αἰτίαν\nἡ Χαρίκλεια δὲ ἀμφιβάλλειν ἐῴκει. τὸ μὲν γὰρ καινουργόν,\nἔφη, τῆς σωτηρίας δαιμονίᾳ τινὶ καὶ θείᾳ παντάπασιν\nἔοικεν εὐεργεσίᾳ: τὸ δὲ ἐν τοσούτοις ἐξετάζεσθαι\nδυστυχήμασιν ἀδιαστάτως, καὶ κολάσεσιν αἰκίζεσθαι\nποικίλως τε καὶ ὑπερβαλλόντως, θεηλατουμένων εἶναι\nκαὶ δυσμενείας κρείττονος πειρωμένων: πλὴν εἰ μὴ θαυματοποιία\nτίς ἐστι δαίμονος, εἰς τὰ ἔσχατα μὲν βάλλοντος,\nἐκ δὲ τῶν ἀπόρων διασώζοντος.\nκαὶ ἔτι ταῦτα λέγουσα, τοῦ Θεαγένους εὐφημεῖν\nπαρακαλοῦντος καὶ τοῦ εὐσεβεῖν πλέον ἢ τοῦ φρονεῖν\nἀντέχεσθαι παραινοῦντος, ἱλήκοιτε θεοί ἀνεβόησεν:\nοἷον γάρ μοι νῦν ὄναρ ʽεἴτε καὶ ὕπαρ ἦν̓ ἐνθύμιον γέγονεν,\nὃ τῆς προτεραίας ἰδοῦσα νυκτὸς τότε μὲν οὐκ\nοἶδ̓ ὅπως τῆς διανοίας ἀπέβαλον, νυνὶ δέ μου εἰς μνήμην\nπαραγέγονε. τὸ δὲ ὄναρ ἔπος ἦν εἰς μέτρον ἡρμοσμένον.\nἔλεγε δὲ τὸ ἔπος ὁ θειότατος Καλάσιρις, εἴτε\nκαταδαρθεῖν λαθούσῃ φανείς, εἴτε καὶ ἐναργῶς ὀφθείς.\nεἶχε δὲ οἶμαι ὧδέ πως:\nπαντάρβην φορέουσα πυρὸς μὴ τάρβει ἐρωήν.\nῥηιδίως μοίραις καὶ τἀδόκητα πέλει.\nκαὶ ὁ Θεαγένης διεσείσθη τε ὥσπερ οἱ κάτοχοι, καὶ ἐφ̓\nὅσον ἐνεδίδου τὰ δεσμὰ ἀφήλατο, καὶ εὐμενεῖς εἴητε\nθεοί ἀνέκραγε: κἀγὼ γάρ τοι ποιητὴς ἐξ ὑπομνήσεως\nἀναδείκνυμαι, καὶ χρησμὸς δή μοι παῤ ὁμοίου τοῦ\nμάντεως, εἴτε Καλάσιρις ἦν εἴτε θεὸς εἰς Καλάσιριν\nφαινόμενος, πεφοίτηκε. καὶ λέγειν ἐδόκει τοιάδε:\n\n\nΑἰθιόπων εἰς γαῖαν ἀφίξεαι ἄμμιγα κούρῃ,\nδεσμῶν Ἀρσακέων αὔριον ἐκπροφυγών.\nἐμοὶ μὲν οὖν ὅποι τείνει τὸ χρήσμιον, ἔχω συμβάλλειν:\nγῆν μὲν γὰρ Αἰθιόπων τὴν τῶν καταχθονίων ἔοικε λέγειν,\nἄμμιγα δὲ κούρῃ, τῇ Περσεφόνῃ με συνέσεσθαι,\nκαὶ λύσιν δεσμῶν τὴν ἐνθένδε ἀπὸ τοῦ σώματος ἀπαλλαγήν.\nσοὶ δὲ ἄρα τί φράζει τὸ ἔπος, οὕτως ἐξ ἐναντίων\nπρὸς ἑαυτὸ συγκείμενον; τοὔνομα μὲν ἡ παντάρβη\nπάντα φοβουμένη δηλοῖ, τὸ παράγγελμα δὲ μὴ δεδοικέναι\nτὴν πυρὰν ἀξιοῖ. καὶ ἡ Χαρίκλεια, ὦ γλυκύτατε,\nἔφη, Θεάγενες, ἡ συνήθειά σε τῶν δυστυχημάτων πάντα\nπρὸς τὸ φαυλότατον νοεῖν τε καὶ εἰκάζειν παρεσκεύασε:\nφιλεῖ γὰρ ἄνθρωπος πρὸς τὰ συμπίπτοντα τρέπειν\nτὴν γνώμην. χρηστότερα δὲ ἢ ὥς σοι παρίσταται μηνύειν\nμοι τὰ μαντευθέντα φαίνεται, καὶ ἡ κόρη τάχ̓ ἂν\nεἴην ἐγώ, μεθ̓ ἧς σε πατρίδος τῆς ἐμῆς Αἰθιοπίας ἐπιβήσεσθαι\nἐπαγγέλλεται, Ἀρσάκην καὶ τὰ δεσμὰ Ἀρσάκης\nἀποφυγόντα. τὸ δὲ ὅπως, ἡμῖν μὲν οὔτε δῆλα οὔτε\nἄπιστα, θεοῖς δὲ καὶ δυνατὰ καὶ μελήσει τοῖς καὶ τὰ\nμαντεύματα φήνασιν. ἡ γοῦν εἰς ἐμὲ πρόρρησις ἤδη,\nὡς οἶσθα, βουλήματι τῷ ἐκείνων τετέλεσται, καὶ ζῶ σοι\nτὸ παρὸν ἡ παντοίως ἀπελπισθεῖσα. καὶ σωτηρίαν ἐμαυτῆς\nἐπαγομένη τότε μὲν ἠγνόουν, συνίημι δὲ τὸ παρόν,\nὡς ἔοικε. τὰ γὰρ συνεκτεθέντα μοι γνωρίσματα\nκαὶ παρὰ τοὺς ἔμπροσθεν ἀεὶ χρόνους ἐπιφέρεσθαι προνοουμένη,\nτότε καὶ πλέον, τῆς κρίσεώς μοι γενησομένης\nκαὶ τῆς τελευταίας προσδοκωμένης, περὶ τῇ γαστρὶ ζωσαμένη\nκρύφα ἐτύγχανον, εἰ μὲν σωζοίμην, εὐπορίαν\nβίου καὶ τῶν ἀναγκαίων, εἰ δέ τι πάσχοιμι, καλλωπίσματα\nἔσχατα καὶ ἐντάφια γενησόμενα. ἐν δὴ τούτοις,\nὦ Θεάγενες, οὖσιν ὅρμοις πολυτελέσι καὶ λίθοις ἐριτίμοις\nἸνδικοῖς τε καὶ Αἰθιοπικοῖς, ἔστι δὴ καὶ δακτύλιος,\n\n\nδῶρον μὲν παρὰ πατρὸς τοὐμοῦ τῇ μητρὶ παρὰ τὴν μνηστείαν\nδοθείς, λίθῳ δὲ τῇ καλουμένῃ παντάρβῃ τὴν\nσφενδόνην διάδετος, γράμμασι δὲ ἱεροῖς τισὶν ἀνάγραπτος,\nκαὶ τελετῆς, ὡς ἔοικε, θειοτέρας ἀνάμεστος, παῤ\nἧς εἰκάζω δύναμίν τινα ἥκειν τῇ λίθῳ πυρὸς φυγαδευτικήν,\nἀπάθειαν τοῖς ἔχουσιν ἐν ταῖς φλογώσεσι δωρουμένην,\nἣ κἀμὲ τυχὸν σὺν βουλήσει θεῶν περιέσωσε.\nταῦτα δ̓ ἔχω καὶ συμβάλλειν καὶ γινώσκειν ἐξ ὧν ὁ\nθειότατός μοι Καλάσιρις ὑπετίθετο πολλάκις, ταῦτα καὶ\nφράζεσθαι καὶ ἐκδεδιδάχθαι πρὸς τῶν ἐνεστιγμένων τῇ\nσυνεκτεθείσῃ μοι ταινίᾳ, νυνὶ δὲ κατὰ γαστέρα τὴν\nἐμὴν ἐνειλημένῃ, διηγούμενος. ταῦτα μὲν εἰκότα καὶ\nὄντα πλέον καὶ τοῖς ὑπηργμένοις συμβαίνοντα, ἔφη ὁ\nΘεαγένης: ἐκ δὲ τῶν εἰς αὔριον κινδύνων ποία τις ἄρα\nπαντάρβη ἄλλη ἐξαιρήσεται; οὐ γάρ που καὶ ἀθανασίαν,\nὡς ὄφελε, κατὰ τὴν πρὸς τὰς πυρκαϊὰς ἀντιπάθειαν ἐπαγγέλλεται,\nτῆς ἀλάστορος Ἀρσάκης, ὡς εἰκάζειν ἔνεστιν,\nἕτερόν που καὶ καινότερον τιμωρίας τρόπον τὰ\nνῦν ἐπινοούσης. καὶ εἴθε γε ἅμα κατ̓ ἀμφοτέρων καὶ\nθάνατον ἕνα καὶ ἐν ὥρᾳ μιᾷ καταδικάσειεν, ὡς οὐδὲ\nτελευτὴν ἂν τοῦτο ἐθέμην, ἀλλὰ πάντων κακῶν ἀνάπαυλαν.\nκαὶ ἡ Χαρίκλεια, θάρσει, ἔφη: παντάρβην\nἑτέραν ἔχομεν τὰ μεμαντευμένα. καὶ θεοῖς ἐπανέχοντες\nσωζοίμεθά τε ἂν ἥδιον, καὶ εἰ δέοι, πάσχοιμεν\nὁσιώτερον.\nοὗτοι μὲν δὴ ταῦτα ἀναθεωροῦντες, καὶ νῦν μὲν\nθρηνοῦντες καὶ πλέον ἀνιᾶσθαι καὶ ἀγωνιᾶν ἅτερος\nὑπὲρ θατέρου διεγγυώμενοι, νῦν δὲ τὰ τελευταῖα ἀλλήλοις\nἐπισκήπτοντες, καὶ ὡς μέχρι θανάτου πιστοὶ τὰ\nἐρωτικὰ πρὸς ἀλλήλους ἔσονται θεούς τε καὶ τὰς παρούσας\nτύχας ἐπομνύντες, οὕτω διῆγον: ὁ δὲ Βαγώας\nκαὶ οἱ σὺν αὐτῷ πεντήκοντα ἱππεῖς νυκτὸς ἔτι βαθείας\n\n\nὕπνῳ τὰ πάντα ἐπεχούσης ἀφικνοῦνται εἰς τὴν Μέμφιν,\nκαὶ τοὺς ἐπὶ τῶν πυλῶν ἡσυχῇ διαναστήσαντες\nκαὶ οἵ τινες εἶεν εἰπόντες τε καὶ γνωρισθέντες ἐπὶ τὰ\nσατραπεῖα σὺν σπουδῇ καὶ ἀθορύβως εἰσέρχονται. καὶ\nτοὺς ἱππέας ὁ Βαγώας αὐτοῦ κατέλιπε, τοῖς σατραπείοις\nἐν κύκλῳ περιστήσας, ὡς, εἴ τις καὶ γένοιτο ἀντίστασις,\nηὐτρεπίσθαι πρὸς ἄμυναν. αὐτὸς δὲ κατά τινα\nπαραπυλίδα τοῖς πολλοῖς ἀγνοουμένην ἀσθενεῖς τὰς\nθύρας ἐκμοχλεύσας, καὶ τῷ κατοικοῦντι φράσας τε ἑαυτὸν\nκαὶ σιωπᾶν ἐπιστείλας, ὡς τὸν Εὐφράτην ἐμπειρίᾳ\nκαὶ γνώσει τῶν τόπων ἔσπευδεν, ἅμα τι καὶ τῆς σεληναίας\nτότε μικρὸν ὑπαυγαζούσης. καὶ καταλαβὼν ἐπὶ\nτῆς εὐνῆς ἀφύπνισέ τε, καὶ θορυβούμενον καὶ τίς οὑτοσί\nβοῶντα κατέστελλε, Βαγώας ἐγώ, λέγων: ἀλλὰ\nφῶς ἥκειν πρόσταττε. προσκαλεσάμενος δή τι παιδάριον\nτῶν προσεδρευόντων, λύχνον ἅψασθαι, τοὺς ἄλλους\nἐάσαντα καθεύδειν, προσέταττεν. ἐπειδὴ δὲ ἧκεν\nὁ παῖς καὶ κατὰ τὸν λυχνοῦχον ἐπιθεὶς μετέστη, τί τοῦτο;\nἔλεγεν Εὐφράτης: τί ἄρα καινὸν ἀγγέλλει πάθος ἡ\nαἰφνίδιός σου καὶ ἀπροσδόκητος ἄφιξις; ὃ δέ, οὐ πολλῶν,\nἔφη, δεῖ λόγων: ἀλλὰ τουτὶ τὸ γράμμα ἀναγίνωσκε\nλαβών, καὶ πρό γε τούτου τῆς σφραγῖδος τοὐπίσημον\nἀναγνώριζε, καὶ ὡς Ὀροονδάτης ἐστὶν ὁ κελεύων\nπίστευε, καὶ τὰ ἐπεσταλμένα πρᾶττε, νυκτὶ καὶ τάχει\nσυμμάχοις εἰς τὸ λαθεῖν ἀποχρώμενος. εἰ δὲ καὶ τὰ\nπρὸς Ἀρσάκην ἐπεσταλμένα λυσιτελὲς ἀποδοῦναι, πρότερον\nαὐτὸς δοκίμαζε.\nὑποδεξάμενος οὖν ὁ Εὐφράτης τὰς ἐπιστολάς, καὶ\nἀμφοτέρας ἐπελθών, Ἀρσάκη μέν, ἔφη, ἄλλως τε οἰμώξει,\nκαὶ τὸ παρὸν ἐν ἐσχάτοις διάγει, πυρετοῦ τινὸς\nὥσπερ θεηλάτου τῆς προτεραίας ἐνσκήψαντος, καὶ θέρμης\nὀξείας ὑποδραμούσης καὶ εἰς δεῦρο κατεχούσης,\n\n\nὀλίγας τοῦ περιέσεσθαι τὰς ἐλπίδας ἐνδεικνυμένη. ἐγὼ\nδ̓ ἂν ταῦτα οὐδὲ ἐρρωμένῃ ἔδωκα, θᾶττον ἂν προαποθανούσῃ\nκαὶ ἡμᾶς συναπολεσάσῃ ἢ ἑκούσῃ τοὺς νέους\nἐκδούσῃ. σὺ δὲ εἰς καιρὸν ἥκων ἴσθι. καὶ ὑποδεξάμενος\nἄγε τοὺς ξένους, καὶ τὴν εἰς δύναμιν ἐπικουρίαν\nσύσπευδε, καὶ κατελέει παντοίως ἀθλίους μὲν\nὄντας καὶ κακοδαίμονας, καὶ μυρίας αἰκίας καὶ κολάσεις,\nοὔ τοι ἑκόντος ἐμοῦ, κελευομένου δὲ πρὸς Ἀρσάκης,\nὑποστάντας, τἆλλα δέ, ὡς ἔοικεν, εὖ γεγονότας,\nκαὶ ὡς ἡ πεῖρά μοι καὶ τὰ ἔργα παρέστησε, τὰ πάντα\nσώφρονας. καὶ ἅμα λέγων ἦγεν ἐπὶ τὸ δεσμωτήριον.\nὁ μὲν δὴ Βαγώας ἰδὼν τοὺς νέους δεσμώτας, καὶ\nἤδη ταῦτα καὶ πρὸς τῶν βασάνων τετρυχωμένους, ἐκπέπληκτο\nτοῦ μεγέθους ἅμα καὶ κάλλους. οἳ δὲ τοῦτο\nἐκεῖνο εἶναι νομίσαντες, καὶ ἀωρὶ τοὺς περὶ τὸν Βαγώαν\nἥκειν τὴν ἐπὶ θανάτῳ καὶ τὴν τελευταίαν ἀπάξοντας,\nεἰς βραχὺ μὲν διεταράχθησαν, εἶτα ἀνενεγκόντες\nἱλαρῷ καὶ διακεχυμένῳ τῷ βλέμματι, ὅτι ἀφροντιστοῦσι\nκαὶ πλείονα χαίρουσιν, ἐπίδηλοι τοῖς παροῦσιν\nεγίνοντο. ἤδη γοῦν τῶν περὶ τὸν Εὐφράτην πλησιαζόντων\nκαὶ ἐπιδραττομένων καὶ ἀπὸ τῶν ξύλων πρὸς\nοἷς τὰ δεσμὰ κατακέκλειστο ὑπεκλυόντων, ὁ Θεαγένης,\nεὖ γε ἡ ἀλάστωρ Ἀρσάκη, ἀνεβόησεν, ὅτι νυκτὶ καὶ\nζόφῳ τὰς ἑαυτῆς ἀθεμίτους πράξεις ἐπικρύπτειν οἴεται.\nδεινὸς δὲ ὁ τῆς δίκης ὀφθαλμὸς ἐλέγχειν τὰ κρύφια καὶ\nτὰ ἀθέμιτα φωτίζειν. ἀλλ̓ ὑμεῖς τὰ προστεταγμένα\nπράττετε, καὶ εἴτε πῦρ εἴτε ὕδωρ εἴτε ξίφος ὥρισται\nκαθ̓ ἡμῶν, τὸν αὐτὸν ἅμα καὶ ἕνα θάνατον χαρίσασθε\nἀμφοτέροις. συμπαρεκάλει δὲ τὰ αὐτὰ καὶ ἡ\nΧαρίκλεια. ἐπιδακρύσαντες οὖν καὶ οἱ εὐνοῦχοι ʽσυνίεσαν\nγὰρ ἠρέμα τῶν λεγομένων̓ αὐτοῖς δεσμοῖς\nὑπεξῆγον.\nκἀπειδὴ τῶν σατραπείων ἐκτὸς γεγόνεισαν, ὁ μὲν\nΕὐφράτης κατὰ χώραν ἔμενεν, ὁ δὲ Βαγώας καὶ οἱ ἱππεῖς\nτῶν πολλῶν δεσμῶν ἐπικουφίσαντες τοὺς νέους,\nκαὶ ὅσα φυλάττειν οὐ κολάζειν ἔμελλον ἐγκαταλιπόντες,\nἐφ̓ ἵππου τε ἑκάτερον ἀναθέμενοι καὶ μέσους εἰς κύκλον\nπεριστοιχισάμενοι, τάχους οὐδὲν ἀνιέντες ἐπὶ τὰς\nΘήβας ἤλαυνον. τὸ δὴ λειπόμενον τῆς νυκτὸς ἀδιαστάτως\nὁδοιπορήσαντες καὶ κατὰ τὴν ἑξῆς ἡμέραν εἰς\nὥραν που τρίτην οὐδαμοῦ γόνυ κάμψαντες, τῆς τε ἡλιακῆς\nἀκτῖνος τὸν φλογμὸν οἷα δὴ θέρους ὥρᾳ καὶ κατ̓\nΑἴγυπτον οὐκέτ̓ ἀνεχόμενοι, πιεζόμενοί τε ὑπὸ ἀγρυπνίας,\nκαὶ πλέον τὴν Χαρίκλειαν πρὸς τῆς συνεχοῦς\nἱππηλασίας ἀπειρηκυῖαν ὁρῶντες, ἔγνωσαν αὐτοῦ που\nκατασκήψαντες πνεῦσαι μὲν αὐτοί, ἀπαπνεῦσαι δὲ καὶ\nτὴν ἵππον, ἀναψῦξαι δὲ καὶ τὴν κόρην. καὶ ἦν γάρ τις\nὄχθη καὶ ἄκρα τοῦ Νείλου, καθ̓ ἣν τῆς ἐπ̓ εὐθὺ στάθμης\nτὸ ὕδωρ ἀνακοπὲν καὶ πρὸς ἑλιγμὸν ἡμίκυκλον ἐκτραπέν,\nπρός τε τὸ ἀντίθετον τῆς ἐκτροπῆς ἐπιστρέψαν,\nοἷον ἠπειρωτικόν τινα κόλπον ἀπετέλει τὸ περιγραφόμενον,\nπολλοῦ μὲν λειμῶνος οἷα δὴ διαρρεομένου τοῦ παντὸς\nἀνάπλεων, πολλὴν δὲ πόαν καὶ χιλὸν ἄφθονον ἐνδαψιλεύσασθαι\nκτήνεσι νομὴν ἀπαυτοματίζοντα, δένδρεσί\nτε περσέαις καὶ συκομόροις καὶ ἄλλοις τοῖς Νείλου\nσυννόμοις τε καὶ φίλοις ἐπηρεφῆ τε καὶ κατάσκιον. ἐνταῦθα\nὁ Βαγώας ἅμα τοῖς ἀμφ̓ αὐτὸν ἐνηυλίσατο, σκηνὴν\nτὰ δένδρα ποιησάμενος: καὶ αὐτός τε σίτου μετέλαβε\nκαὶ τοῖς περὶ τὸν Θεαγένην μετέδωκε, διωθουμένους\nτὰ πρῶτα ἐπαναγκάσας. καὶ ὡς περιττὸν εἴη σιτεῖσθαι\nτοὺς αὐτίκα τεθνηξομένους φάσκοντας μετέπειθεν,\nὡς οὐδὲν ἔσται τοιοῦτο διεγγυώμενος, καὶ\nὡς οὐκ ἐπὶ θάνατον, ἄγοιντο δὲ πρὸς Ὀροονδάτην\nἐκδιδάσκων.\nἤδη δὲ τῆς ἄγαν μεσημβρίας χαλώσης, οὐκέτι τὴν\nκορυφὴν ἡλίου, πλάγια δὲ καὶ ἀπὸ τῶν δυσμικωτέρων\nβάλλοντος, τῶν τε περὶ τὸν Βαγώαν εἰς τὴν πορείαν\nδιασκευαζομένων, ἐφίσταταί τις ἱππεὺς ὑπὸ συντόνου\nτῆς ἐλασίας, ὡς ἐδόκει, πνευστιῶν μὲν αὐτός, ἱδρῶτι\nδὲ καταρρεόμενον τὸν ἵππον χαλεπῶς ἀνέχων. καὶ πρὸς\nτὸν Βαγώαν ἰδίᾳ τι φράσας ἡσύχαζεν. ὃ δὲ εἰς βραχὺ\nκατηφήσας, καὶ ἐν συννοίᾳ τῶν ἀπαγγελθέντων γεγονέναι\nδόξας, ὦ ξένοι, ἔφη, θαρσεῖτε: δίκην ὑμῖν ὑπέσχεν\nἡ πολεμία. τέθνηκεν Ἀρσάκη, βρόχον ἀγχόνης\nἁψαμένη, ἐπειδὴ τὴν ὑμετέραν σὺν ἡμῖν ἔξοδον ἐπύθετο,\nκαὶ τὸν ἐξ ἀνάγκης θάνατον αὐθαιρέτως προύλαβεν,\nοὐκ ἂν διαδράσασα τὴν ἐξ Ὀροονδάτου καὶ βασιλέως\nτιμωρίαν, ἀλλ̓ ἢ σφαγεῖσα ἢ τῷ λειπομένῳ τοῦ\nβίου πάντως ἐνασχημονοῦσα. ταυτὶ γὰρ φράζει καὶ ἐπιστέλλει\nδιὰ τοῦ νῦν ἥκοντος Εὐφράτης. ὥστε θαρσεῖτε\nπλέον, καὶ θυμὸν ἔχετε ἀγαθόν, αὐτοὶ μὲν οὐδὲν ἠδικηκότες,\nὡς ἀκριβῶς ἔγνων, τὴν δὲ ἀδικήσασαν ἐκποδὼν\nἔχοντες. ταῦτα ἔλεγεν ὁ Βαγώας παραστησάμενος,\nἀλλὰ καὶ ψελλιζόμενος τὴν Ἑλλάδα φωνήν, καὶ παράσημα\nτὰ πολλὰ ἐπισύρων. ἔλεγε δὲ ἅμα μὲν καὶ αὐτὸς\nχαίρων, τὸ ἀκόλαστον τῆς Ἀρσάκης καὶ τυραννικὸν ζώσης\nβαρυνόμενος, ἅμα δὲ τοὺς νέους ἐπιρρωννύς τε καὶ\nπαρηγορούμενος, ἐλπίζων, ὅπερ ἦν, ἐπὶ μέγα παρὰ τῷ\nὈροονδάτῃ καὶ λαμπρῶς εὐδοκιμήσειν, εἰ περισώσειεν\nαὐτῷ νεανίαν τε πᾶσαν τὴν ἄλλην τοῦ σατράπου διακονίαν\nἐπισκιάσοντα, καὶ κόρην ἀπρόσμαχόν τε τὸ κάλλος\nκαὶ εἰς γυναῖκα, μετὰ Ἀρσάκην ἀπελθοῦσαν, ἐσομένην.\nἔχαιρον δὲ καὶ οἱ περὶ τὸν Θεαγένην τῇ ἀκοῇ, θεούς\nτε μεγάλους καὶ δίκην ἀνακαλοῦντες οὐδὲν ἔτι πήσεσθαι\nδεινὸν ὑπετίθεντο, κἂν εἰ τὰ χαλεπώτατα διαδέχοιτο,\nτῆς ἐχθίστης κειμένης. οὕτως ἄρα ἡδύ τι καὶ\n\n\nτὸ ἀπόλλυσθαι, ὅταν συμβαίνῃ τοῖς ἐχθροῖς\nἐπαπόλλυσθαι.\nδείλης οὖν ὀψίας ἤδη πρὸς τὸ εὐπνούστερον ἀναχεομένης\nκαὶ πρὸς τὸ βάσιμον τὴν ὁδοιπορίαν ἐπιψυχούσης,\nἄραντες ἤλαυνον αὐτήν τε τὴν ἑσπέραν καὶ τὴν συνεχῆ\nνύκτα καὶ τῆς συναπτομένης ἡμέρας τὰ ὄρθρια, σπουδὴν\nποιούμενοι κατὰ τὰς Θήβας τὸν Ὀροονδάτην, εἰ δύναιντο,\nκαταλαβεῖν. οὐ μὴν προυχώρει γε αὐτοῖς, ἀλλά τινος\nτῶν ἀπὸ τῆς στρατιᾶς καθ̓ ὁδὸν ἐντυχόντος, καὶ ὡς\nἐξωρμήκοι μὲν τῶν Θηβῶν ὁ σατράπης ἀπαγγείλαντος,\nαὐτὸς δὲ ἀποσταλείη πάντα τινὰ στρατιώτην ἔνοπλον,\nκἂν εἰ πρὸς φρουραῖς εἴη καταλελειμμένος, ἐπισπεῦσαι\nπρὸς τὴν Συήνην κατεπείξων ʽἐμπεπλῆσθαι γὰρ ἅπαντα\nθορύβου, καὶ δέος εἶναι τὴν πόλιν ἡλωκέναι, τοῦ μὲν\nσατράπου καθυστεροῦντος, τοῦ δὲ Αἰθιοπικοῦ στρατοῦ\nθᾶττον ἀκοῆς ἐπιβρίσαντοσ̓, ἐκτραπεὶς τῶν Θηβῶν\nὁ Βαγώας ἐπὶ τὴν Συήνην ἤλαυνεν.\nἤδη δὲ πλησιάζων Αἰθιοπικῷ περιπίπτει λόχῳ καὶ\nπλήθει νεολαίας εὐοπλούσης, οἳ προαπεστάλησαν μὲν\nὀπτῆρές τε ἐσόμενοι καὶ τὸ ἀσφαλὲς τῆς ὁδοιπορίας τῇ\nπαρὰ σφῶν ἀποπείρᾳ πρὸς τὴν ὅλην στρατιὰν βεβαιώσοντες,\nτότε δὲ ὑπὸ νυκτός τε καὶ τόπων ἀπειρίας πορρωτέρω\nτῶν φιλίων ἢ προσῆκον ἦν φθάνειν ἀποσφαλέντες,\nκατά τινα τοῦ ποταμοῦ λόχμην ἐγκαταδύντες,\nαὑτοῖς τε ἅμα εἰς φρουρὰν καὶ τοῖς ἐναντίοις εἰς ἐνέδραν\nἄυπνοι τὴν λόχμην ἐπετείχιζον. ἄρτι δὲ ἡμέρας ὑποφαινούσης\nτὸν Βαγώαν καὶ τὴν σὺν αὐτῷ ἵππον αἰσθόμενοι\nπαριόντας, καὶ τὸ πλῆθος ὡς ὀλίγοι διοπτεύσαντες,\nμικρόν τε παραδραμεῖν ἐνδόντες, καὶ ὅτι ἄλλοι\nμηδένες ἐφέποιντο ἀκριβώσαντες, ἀθρόον τοῦ ἕλους\nμετὰ βοῆς ἐκδύντες μετέθεον. ὁ δὲ Βαγώας καὶ τὸ ἄλλο\nἱππικὸν ὑπό τε τῆς ἀπροσδοκήτου βοῆς πτοίας ἐμπέπληστο,\n\n\nκαὶ ἀπὸ τῆς χροιᾶς Αἰθίοπας εἶναι τοὺς φανέντας\nγνωρίσαντες, καὶ τὸ πλῆθος ὡς ἀπρόσμαχον ἰδόντες\nʽχίλιοι γὰρ εἰς τὴν κατασκοπὴν ὡπλισμένοι κούφως\nἐστάλησαν̓, οὐδὲ ἀκριβῶς τὴν θέαν ἀνασχόμενοι πρὸς\nφυγὴν ὥρμησαν, σχολαίτερον τὰ πρῶτα ἢ ὅσον ἠδύναντο,\nκαὶ ὥστε μὴ προῦπτον δρασμὸν ἐμφαίνειν, ἀπιόντες.\nοἳ δὲ ἐπεδίωκον, τοὺς ὅσοι Τρωγλοδύται σφῶν\nʽἦσαν δὲ εἰς διακοσίουσ̓ προτέρους ἐπαφέντες. Τρωγλοδύται\nδὲ μοῖρα μέν ἐστιν Αἰθιοπική, νομαδικὴ δὲ\nκαὶ Ἀράβων ὅμορος, δρόμου τε ὀξύτητα φύσει τε εὐτυχοῦντες\nκαὶ ἐκ παίδων ἀσκοῦντες τὴν μὲν βαρεῖαν\nὅπλισιν οὐδὲ ἀρχὴν ἐδιδάχθησαν, ἀπὸ σφενδόνης δὲ\nκατὰ τὰς μάχας ἀκροβολιζόμενοι ἢ δρῶσί τι πρὸς ὀξὺ\nτοὺς ἀνθισταμένους, ἢ καθυπερτέρους αἰσθόμενοι διαδιδράσκουσιν:\nοἳ δὲ ἀπογινώσκουσιν αὐτίκα τὴν ἐπιδίωξιν,\nἐπτερωμένους τῇ ποδωκίᾳ συνειδότες, καὶ εἰς\nὀπάς τινας βραχυστόμους καὶ χηραμοὺς κρυφίους πετρῶν\nκαταδυομένους. οὗτοι δ̓ οὖν τότε πεζοὶ τοὺς ἱππέας\nἔφθανον, καί τινας καὶ τραυματίας γενέσθαι σφενδονῶντες\nἴσχυσαν. οὐ μὴν ἐδέξαντό γε ἀντεφορμήσαντας,\nἀλλὰ προτροπάδην εἰς τοὺς ἀπολειφθέντας τῶν\nφιλίων πολὺ καθυστεροῦντας ἀπεδίδρασκον. ὃ δὴ καὶ\nσκοπήσαντες οἱ Πέρσαι, καὶ τῆς ὀλιγότητος ὑπεριδόντες,\nτὴν ἀντεφόρμησιν ἐθάρρησαν: ἀποσκευασάμενοί\nτε εἰς βραχὺ τοὺς ἐγκειμένους τὸν δρασμὸν αὖθις ἐπέσπευδον,\nτοῖς τε μύωψι τοὺς ἵππους ἐρεθίζοντες, καὶ\nδυνάμεως ὅσον ἦν καὶ τάχους, ἀνέτοις τοῖς χαλινοῖς\nἐφιέντες. οἱ μὲν οὖν ἄλλοι διαδιδράσκουσιν, ἑλιγμόν\nτινα τοῦ Νείλου καθάπερ ἄκραν ὑποδραμόντες, καὶ τῷ\nπροβόλῳ τῆς ὄχθης τὴν θέαν τῶν ἐναντίων ἀποκρύψαντες:\nὁ δὲ Βαγώας ἁλίσκεται προσπταίσαντι τῷ ἵππῳ\nσυγκατενεχθεὶς καὶ θάτερον τοῖν σκελοῖν εἰς τὸ ἀκίνητον\n\n\nπηρωθείς. ἁλίσκονται δὲ Θεαγένης καὶ Χαρίκλεια,\nτὸ μέν τι τὸν Βαγώαν ἐγκαταλιπεῖν οὐκ ἐνεγκόντες, ἄνδρα\nφιλάνθρωπον περὶ αὐτοὺς καὶ ὀφθέντα καὶ ἐλπισθέντα.\nπαρειστήκεσαν γοῦν ἀποβάντες τῶν ἵππων,\nἴσως ἂν καὶ διαφυγόντες, πλέον δὲ ἑκόντες ὑποκατακλινόμενοι,\nτοῦ Θεαγένους πρὸς τὴν Χαρίκλειαν τοῦτ̓\nἐκεῖνο εἶναι τὸ ὄναρ εἰπόντος, καὶ τοὺς Αἰθίοπας τούτους\nὧν εἰς τὴν γῆν ἀφικέσθαι πεπρωμένον εἶναι ἡμῖν\nαἰχμαλώτους ἁλόντας. καλὸν οὖν ἐγχειρίζειν ἑαυτοὺς\nκαὶ ἐπιτρέπειν ἀδηλοτέρᾳ τύχῃ τοῦ προδήλου παρὰ\nὈροονδάτῃ κινδύνου.\nκαὶ ἡ Χαρίκλεια συνίει μὲν λοιπὸν\nὑπὸ τῶν εἱμαρμένων χειραγωγουμένη, καὶ εὔελπις\nἦν τῶν βελτιόνων, φιλίους μᾶλλον ἢ πολεμίους τοὺς\nἐπιόντας ὑποτιθεμένη: φράζουσα δὲ οὐδὲν τῷ Θεαγένει\nτῶν νοουμένων, ὑπὸ μόνης πείθεσθαι τῆς συμβουλῆς\nἐνεδείκνυτο. πλησιάσαντες οὖν οἱ Αἰθίοπες, καὶ τὸν\nμὲν Βαγώαν εὐνοῦχον καὶ ἀπόλεμον ἀπὸ τῆς ὄψεως\nγνωρίσαντες, τοὺς δὲ ἀόπλους μὲν καὶ δεσμώτας κάλλει\nδὲ καὶ εὐγενείᾳ διαπρέποντας, ἠρώτων οἵ τινες εἶεν,\nΑἰγύπτιόν τε ἀπὸ σφῶν ἕνα τὸν καὶ περσίζοντα τὴν\nφωνὴν εἰς τὴν πεῦσιν καθέντες, ὡς ἢ ἀμφοτέρων ἢ\nθατέρου πάντως συνήσοντας: οἱ γὰρ ὀπτῆρές τε καὶ\nσκοποὶ λεγομένων τε καὶ πραττομένων ἀποσταλέντες\nὁμογλώσσους τε καὶ ὁμοφώνους τοῖς τε ἐγχωρίοις καὶ\nπολεμίοις ἐπάγεσθαι ὑπὸ τῆς χρείας ἐδιδάχθησαν. ὡς\nοὖν ὁ Θεαγένης ὑπό τε συνδιαιτήσεως ἤδη μακρᾶς τῆς\nΑἰγυπτίας καὶ βραχείας τῆς πεύσεως τὸν μὲν τὰ πρῶτα\nεἶναι τοῦ σατράπου Περσῶν ἀπεκρίνατο, ἑαυτὸν δὲ καὶ\nτὴν Χαρίκλειαν Ἕλληνας γένος, Περσαῖς μὲν πρότερον\nαἰχμαλώτους ἀγομένους, τὸ παρὸν δὲ Αἰθίοψιν ὑπὸ\nχρηστοτέρας ἴσως τύχης ἐγχειριζομένους, ἔγνωσαν φείδεσθαι\nκαὶ ζωγρείᾳ λαβόντες ἄγειν, καὶ πρώτην ὥσπερ\n\n\nἄγραν καὶ μεγίστην βασιλεῖ τῷ σφῶν προσάγειν, τὸν\nμὲν κτῆμα τῶν τοῦ σατράπου τὸ τιμιώτατον ʽΠερσῶν\nγὰρ βασιλείοις αὐλαῖς ὀφθαλμοὶ καὶ ἀκοαὶ τὸ εὐνούχων\nγένος, οὐ παίδων, οὐ συγγενείας τὸ πιστὸν τῆς εὐνοίας\nμετασπώσης, ἀλλὰ μόνου τοῦ πιστεύσαντος ἀναρτώσησ̓,\nτοὺς δὲ νέους δῶρον τὸ κάλλιστον διακονίᾳ καὶ αὐλῇ\nτῇ τοῦ βασιλέως ἐσομένους. ἦγον οὖν αὐτίκα τῶν ἵππων\nἐπιβιβάσαντες, τὸν μὲν ὡς τραυματίαν, τοὺς δὲ\nὡς ὑπὸ τῶν δεσμῶν εἰς τὸ ἐπισπεῦδον τῆς πορείας ἰσοταχεῖν\nἀδυνατοῦντας. καὶ ἦν ὥσπερ ἐν δράματι προαναφώνησις\nκαὶ προεισόδιον τὸ γινόμενον: ξένοι καὶ δεσμῶται\nτὴν σφαγὴν ὀλίγῳ πρόσθεν τὴν αὑτῶν ἐν ὀφθαλμοῖς\nταλαντεύσαντες οὐκ ἤγοντο πλέον ἢ προεπέμποντο,\nἐν αἰχμαλώτῳ τύχῃ πρὸς τῶν ὀλίγον ὕστερον ὑπηκόων\nδορυφορούμενοι.\nκαὶ οἳ μὲν ἐν τούτοις ἦσαν, ἡ δὲ Συήνη πολιορκίᾳ\nλαμπρῶς ἤδη περιεστοίχιστο καὶ ὥσπερ ἄρκυσιν ἐναπείληπτο\nτοῖς Αἰθίοψιν. ὁ μὲν γὰρ Ὀροονδάτης ὅσον\nοὔπω πλησιάζειν τοὺς Αἰθίοπας αἰσθόμενος, καὶ τοὺς\nΚαταρράκτας ὑπερθεμένους ἐπὶ τὴν Συήνην ἐλαύνειν,\nὀλίγον ἔφθη προεισελάσας εἰς τὸ ἄστυ, καὶ τάς τε πύλας\nἐπικλεισάμενος καὶ τὰ τείχη βέλεσι καὶ ὅπλοις καὶ\nμηχανήμασι φραξάμενος ἐκαραδόκει τὸ μέλλον: ὁ δὲ δὴ\nτῶν Αἰθιόπων βασιλεὺς Ὑδάσπης, ἐπειδὴ πόρρωθεν\nεἰσελαύνειν μέλλοντας εἰς τὴν Συήνην τοὺς Πέρσας\nπροκατοπτεύσας, εἶτα ἐπιδιώξας ὥστε προφθῆναι συμβαλών,\nκαθυστέρησεν, ἐπαφῆκε τῇ πόλει τὸν στρατόν,\nκαὶ εἰς κύκλον τῷ τείχει περιχέας ἀπρόσμαχον καὶ μόνῃ\nτῇ θέᾳ προσεκάθητο, μυριάσιν ἀπείροις ἀνδρῶν ὁμοῦ\nκαὶ ὅπλων καὶ ζώων τὰ Συηναίων πεδία στενοχωρῶν.\nἔνθα καὶ καταλαβόντες αὐτὸν οἱ κατάσκοποι τοὺς ἁλόντας\nπροσῆγον. ὃ δὲ ἥδετο μὲν καὶ τῇ ὄψει τῶν νέων,\n\n\nεὐμενὴς αὐτόθεν πρὸς τὰ ἴδια, καὶ οὐκ εἰδώς, ὑπὸ τοῦ\nμαντευτικοῦ τῆς ψυχῆς γινόμενος: ἐγάννυτο δὲ ἐπὶ\nπλέον τῷ συμβόλῳ δεσμίων προσαγομένων. καὶ εὖ γε\nἀνεβόησε, δεσμίους ἡμῖν οἱ θεοὶ τοὺς πολεμίους ἐκ τῶν\nπρωτολείων παραδιδόασι. καὶ οὗτοι μέν, ἔφη, πρῶτοι\nληφθέντες εἰς ἀπαρχὴν τοῦ πολέμου σωζέσθωσαν κατὰ\nτὰς ἐπινικίους θυσίας, ὡς ὁ πάτριος τῶν Αἰθιόπων\nβούλεται νόμος, θεοῖς τοῖς ἐγχωρίοις εἰς ἱερουργίαν φυλαχθησόμενοι:\nτοὺς δὲ κατασκόπους δώροις ἀμειψάμενος,\nτούτους τε καὶ τοὺς αἰχμαλώτους εἰς τοὺς σκευοφόρους\nἀπέπεμπε, μοῖραν αὐτάρκη τῶν ὁμογλώσσων\nεἰς τὴν φρουρὰν ἀποκληρώσας, τά τε ἄλλα σὺν ἐπιμελείᾳ\nτῇ πάσῃ διάγειν, καὶ δίαιταν ἄφθονον παρέχειν,\nκαὶ παντὸς ἄγους καθαρεύοντας φυλάττειν οἷον ἱερεῖά\nτινα ἤδη τρεφομένους ἐπιστείλας, καὶ τὰ δεσμά τε ἀμείβειν\nκαὶ χρυσᾶ ἐπιβάλλειν: ὅσα γὰρ σίδηρος παῤ ἄλλοις\nεἰς τὰς χρείας, ταῦτα παῤ Αἰθίοψιν ὁ χρυσὸς\nνομίζεται.\nκαὶ οἳ μὲν τὰ προστεταγμένα ἔπραττον. καὶ ὡς τῶν\nπροτέρων δεσμῶν παραλύοντες, ἐλπίδα τε διαγωγῆς\nἐλευθέρας παραστήσαντες, πλέον παρεῖχον οὐδέν, χρυσᾶς\nτὰς ἁλύσεις αὖθις ἐνείροντες, τότ̓ ἤδη καὶ γέλως\nἐπῄει τῷ Θεαγένει, καὶ βαβαὶ τῆς λαμπρᾶς, ἔφη, μεταβολῆς.\nταῦτα ἡμᾶς ἡ τύχη τὰ μεγάλα φιλανθρωπεύεται.\nχρυσᾶ σιδηρῶν ἀμείβομεν, καὶ φρουρὰν πλουτοῦντες\nἐντιμότεροι δεσμῶται γεγόναμεν. ἐμειδία δὲ καὶ ἡ\nΧαρίκλεια, καὶ τὸν Θεαγένην μεταβάλλειν ἐπειρᾶτο,\nκαὶ τοῖς ἐκ θεῶν προρρηθεῖσι ἐπανέχουσα καὶ χρηστοτέραις\nἐλπίσι κατεπᾴδουσα.\nὁ δὲ Ὑδάσπης ἐπειδὴ τῇ Συήνῃ προσβαλών, αὐτοβοεί\nτε καὶ τείχεσιν αὐτοῖς ἀναρπάσεσθαι τὴν πόλιν ἐλπίσας,\nεἰς μικρὸν ἀπεκρούσθη πρὸς τῶν ὑπερμαχούντων,\n\n\nἔργῳ τε λαμπρῶς ἀμυνομένων καὶ λόγοις εἰς ὕβριν\nκαὶ παροξυσμὸν ἐπιχλευασάντων, ὀργὴν τὸ πρᾶγμα\nποιησάμενος, εἰ τὴν ἀρχὴν ὅλως ἀντιστῆναι διενοήθησαν,\nἀλλὰ μὴ παρὰ τὴν πρώτην ἑκοντὶ φέροντες αὑτοὺς\nἐνεχείρισαν, ἔγνω μὴ χρονοτριβεῖν τὸν στρατὸν προσκαθήμενος,\nμηδὲ ἑλεπόλεσιν ἀποπειρώμενος, ἐξ ὧν οἳ\nμὲν ἁλώσεσθαι οἳ δέ που καὶ διαδράσεσθαι ἔμελλον,\nἀλλὰ πολιορκίᾳ μεγαλουργῷ καὶ ἀφύκτῳ τὴν πόλιν εἰς\nἄρδην καὶ θᾶττον ἐξελεῖν.\nἔπραττε δὴ οὖν οὕτως. εἰς μοίρας κατανέμει τοῦ\nτείχους τὸν κύκλον, καὶ δεκάδα ὀργυιῶν δεκάδι ἀνδρῶν\nἀποκληρώσας, εὖρός τε καὶ βάθος ὡς ὅτι πλεῖστον ἀφορίσας\nὀρύττειν εἰς τάφρον ἐκέλευσεν. οἳ δὲ ὤρυττον,\nἄλλοι τὸν χοῦν ἐξεφόρουν, ἕτεροι εἰς ὀφρὺν πρὸς ὕψος\nἐσώρευον, τῷ πολιορκουμένῳ τεῖχος ἕτερον ἀντεγείροντες.\nἐκώλυε δὲ οὐδείς, οὐδὲ ἐνίστατο πρὸς τὴν ἀποτείχισιν,\nἐκδραμεῖν τε τῇς πόλεως ἐπὶ μυριοπληθῆ στρατὸν\nοὐ θαρσῶν, καὶ τὰς ἐκ τῶν ἐπάλξεων τοξείας ἀνηνύτους\nὁρῶν: ὁ γὰρ Ὑδάσπης καὶ τούτου προυνόησε,\nτὸ μεσεῦον τῶν δύο τειχῶν, ὅσον βολῆς ἐκτὸς εἶναι\nτοὺς ἐργασομένους, συμμετρησάμενος. ἐπεὶ δὲ καὶ\nτοῦτο καὶ λόγου θᾶττον ἤνυσεν ἅτε δὴ μυρίας αὐτῷ\nχειρὸς τὸ ἔργον ἐπισπευδούσης, ἑτέρου τοιοῦδε ἤρχετο.\nτοῦ κύκλου μέρος, πλάτος ὅσον ἡμίπλεθρον, ἰσόπεδόν\nτε καὶ ἄχωστον διαλιπών, κατὰ τὴν ἀπολήγουσαν ἑκατέρωθεν\nἄκραν σκέλος ἐκ χώματος ἐπιζευγνὺς ἐπὶ τὸν\nΝεῖλον εἰς μῆκος ἦγεν, ἀπὸ τῶν ταπεινοτέρων ἀεὶ πρὸς\nτὰ ὄρθια καὶ μετέωρα σκέλος ἑκάτερον προσβιβάζων.\nεἴκασεν ἄν τις μακροῖς τείχεσι τὸ γινόμενον, τοῦ μὲν\nἡμιπλέθρου τὸ ἴσον πλάτος δἰ ὅλου φυλάττοντος, μῆκος\nδὲ τὸ μεταξὺ τοῦ τε Νείλου καὶ τῆς Συήνης ἀπολαμβάνοντος.\nἐπεὶ δὲ συνῆψε τὸ χῶμα ταῖς ὄχθαις,\n\n\nἐνταῦθα στόμιον τῷ ποταμῷ διατεμών, εἰς τὸν ἀπὸ τῶν\nσκελῶν ὁλκὸν τὴν ἀπορροὴν εἰσωχέτευσεν. οἷα δὲ ἐξ\nὑπερδεξίων πρὸς χθαμαλώτερον καὶ ἐξ ἀπείρου τῆς\nκατὰ τὸν Νεῖλον εὐρύτητος στενῷ πορθμῷ τὸ ὕδωρ ἐμπῖπτον,\nκαὶ ταῖς χειροποιήτοις ὄχθαις θλιβόμενον, πολύν\nτινα καὶ ἄφραστον κατὰ μὲν τὸ στόμιον φλοῖσβον,\nκατὰ δὲ τὸν ὁλκὸν ἐξάκουστον καὶ τοῖς πορρωτάτω πάταγον\nἀπετέλει.\nἅπερ ἀκούοντες, ἤδη δὲ καὶ ὁρῶντες οἱ κατὰ τὴν\nΣυήνην, καὶ οἷ κακῶν ἦσαν συνιέντες, καὶ ὡς ἐπικλυσμός\nἐστιν ὁ σκοπὸς τοῦ περιτειχίσματος, οὔτε ἀποδρᾶναι\nτὴν πόλιν ἔχοντες ἅτε τοῦ χώματος καὶ ἤδη πλησιάζοντος\nτοῦ ὕδατος τὴν ἔξοδον ἀποκλειόντων, οὔτε τὸ\nμένειν ἀκίνδυνον ὁρῶντες, ἐκ τῶν ἐνόντων πρὸς βοήθειαν\nτὴν αὑτῶν παρεσκευάζοντο. καὶ πρῶτον μὲν τῶν\nκατὰ τὰς πύλας σανιδωμάτων τὰ διεστῶτα θρυαλλίδι τε\nκαὶ ἀσφάλτῳ διέφραττον, ἔπειτα τὸ τεῖχος πρὸς ἀσφαλεστέραν\nἕδραν διήρειδον, ὃ μέν τις χῶμα ὃ δὲ λίθους\nὃ δὲ ξύλα καὶ τὸ προστυχὸν ἕκαστος ἐπιφέρων. καὶ ἦν\nοὐδεὶς ἡσυχάζων, ἀλλ̓ ὁμοίως γυνὴ παῖς καὶ πρεσβύτης\nἔργου εἴχετο: γένος γὰρ οὐδὲν οὐδὲ ἡλικίαν ὁ περὶ ψυχῆς\nδυσωπεῖται κίνδυνος. οἱ δυνατώτεροι δὲ καὶ τὸ\nἀκμάζον ἐν ὅπλοις αὐλῶνά τινα στενόν τε καὶ ὑπόγειον\nἀπὸ τῆς πόλεως ἐπὶ τὸ χῶμα τῶν πολεμίων διικνούμενον\nὀρύττειν ἀποκεκλήρωντο.\nκαὶ δὴ καὶ ἠνύετο τὸ ἔργον\nὧδε. φρεατίαν τοῦ τείχους πλησίον εἰς ὀργυιάς\nπου πέντε τὴν κάθετον βαθύναντες, καὶ τοὺς θεμελίους\nὑποδραμόντες, ἐγκάρσιον τὸ ἐντεῦθεν ὑπὸ πυρσοῖς\nἐπ̓ εὐθείας τινὰ φέροντα τῶν χωμάτων ὑπόνομον ἐκοίλαινον,\nτῶν κατόπιν ἀεὶ καὶ δευτέρων παρὰ τῶν προτέρων\nἐν τάξει τὸν χοῦν διαδεχομένων καὶ εἴς τι μέρος\nτῆς πόλεως πάλαι κηπευόμενον ἐκφορούντων καὶ εἰς\n\n\nκολωνὸν ἐγειρόντων. ταῦτα δὲ ἔπραττον ῥήξεως ἐνδόσιμον\nτῷ ὕδατι κατὰ τὸ κενόν, εἴ ποτε ἐπέλθοι,\nπρομηθούμενοι.\nἀλλ̓ ὅμως ἔφθανε τὰ δεινὰ τὴν προθυμίαν, καὶ ὁ\nΝεῖλος ἤδη τὸ μακρὸν χῶμα παραμείψας ἐπίφορος τῷ\nκατὰ τὸν κύκλον ἐνέπιπτε, καὶ πανταχόθεν περιρρυεὶς\nτὸ μεταίχμιον τῶν τειχῶν ἐλίμναζε. καὶ νῆσος αὐτίκα\nἦν ἡ Συήνη καὶ περίρρυτος ἡ μεσόγαιος, τῷ Νειλῴῳ\nκλύδωνι κυματουμένη. κατ̓ ἀρχὰς μὲν δὴ καὶ χρόνον\nτῆς ἡμέρας ἐπ̓ ὀλίγον ἀντεῖχε τὸ τεῖχος: ἐπειδὴ δὲ ἐπιβρῖσαν\nτὸ ὕδωρ εἰς ὕψος τε ᾔρετο, καὶ διὰ τῶν ἀραιωμάτων\nτῆς γῆς, οἷς μέλαινα καὶ εὔγειος οὖσα πρὸς τῆς\nθερινῆς ὥρας κατέσχιστο, πρὸς τὰ βάθη κατεδύετο καὶ\nτὴν κρηπῖδα τοῦ τείχους ὑπέτρεχε, τότ̓ ἤδη πρὸς τὸ\nἄχθος ἐνεδίδου τὸ ὑποκείμενον. καὶ καθ̓ ὃ μέρος χαυνούμενον\nἱζήσειεν, ἐνταῦθα τὸ τεῖχος ὤκλαζε καὶ τῷ\nσάλῳ τὸν κίνδυνον ἐπεσήμαινεν, ἐπάλξεών τε κραδαινομένων\nκαὶ τῶν ὑπερμαχομένων τῷ βρασμῷ\nκλονουμένων.\nἤδη δὲ ἑσπέρας ἐπιούσης καὶ μέρος τι τοῦ τείχους\nκαὶ μεταπύργιον ἐγκατερείπεται, οὐ μὴν ὥστε χθαμαλωτέραν\nγενέσθαι τῆς λίμνης τὴν πτῶσιν, οὐδ̓ ὥστε\nεἰσδέξασθαι τὸ ὕδωρ, ἀλλὰ πέντε που πήχεις ὑπερέχουσαν,\nἀπειλουμένην ὅσον οὔπω κατεπτηχέναι τὴν ἐπίκλυσιν.\nἐφ̓ οἷς οἰμωγή τε συμμιγὴς τῶν κατὰ τὴν πόλιν\nἐξάκουστος καὶ τοῖς πολεμίοις ἐγίνετο, καὶ χεῖρας\nεἰς οὐρανὸν αἴροντες, τὴν ὑπολειπομένην ἐλπίδα, θεοὺς\nἐπεβοῶντο σωτῆρας, καὶ τὸν Ὀροονδάτην ἐπικηρυκεύεσθαι\nπρὸς Ὑδάσπην ἱκέτευον. ὃ δὲ ἐπείθετο μέν,\nδοῦλος καὶ ἄκων τῆς τύχης γινόμενος, ἀποτετειχισμένος\nδὲ τῷ ὕδατι, καὶ ὅπως ἄν τινα διαπέμψαιτο ὡς τοὺς πολεμίους\nἀδυνατῶν, ἐπίνοιαν ὑπὸ τῆς ἀνάγκης ἐδιδάσκετο:\n\n\nγραψάμενος γὰρ ἃ ἐβούλετο, καὶ λίθῳ τὴν γραφὴν\nἐναψάμενος, σφενδόνῃ πρὸς τοὺς ἐναντίους ἐπρεσβεύετο,\nδιαπόντιον τὴν ἱκεσίαν τοξευόμενος. ἤνυε δὲ\nοὐδέν, ἐλαττουμένης τοῦ μήκους τῆς βολῆς καὶ τῷ ὕδατι\nπροεμπιπτούσης. ὃ δὲ καὶ αὖθις τὴν αὐτὴν γραφὴν\nἐκτοξεύων ἀπετύγχανε, πάντων μὲν τῶν τοξοτῶν καὶ\nσφενδονητῶν ἐφικέσθαι τῆς βολῆς φιλοτιμουμένων οἷα\nδὴ τὸν περὶ ψυχῆς σκοπὸν ἀθλούντων, ἁπάντων δὲ τὰ\nὅμοια πασχόντων. τέλος δὲ τὰς χεῖρας εἰς τοὺς πολεμίους\nὀρέγοντες τοῖς χώμασιν ἐφεστῶτας καὶ θέατρον τὰ\nπάθη τὰ ἐκείνων ποιουμένους, ἐλεεινοῖς τοῖς σχήμασι\nτὸ βούλευμα τῶν τοξευμάτων ὡς δυνατὸν ἔφραζον, νῦν\nμὲν ὑπτίας προτείνοντες εἰς ἱκεσίας ἔμφασιν, νῦν δὲ\nκατὰ νώτων πρὸς δεσμὸν περιάγοντες εἰς δουλείας ἐξομολόγησιν.\nὁ δὲ Ὑδάσπης ἐγνώριζε μὲν σωτηρίαν αἰτοῦντας\nκαὶ παρέχειν ἦν ἕτοιμος ʽὑπαγορεύει γὰρ τοῖς\nχρηστοῖς φιλανθρωπίαν πολέμιος ὑποπίπτων̓, τὸ παρὸν\nδὲ ἀδυνάτως ἔχων ἔγνω σαφεστέραν λαβεῖν τῶν\nἐναντίων ἀπόπειραν. καὶ ἦν γὰρ πορθμεῖα τῶν ποταμίων\nπροηυτρεπισμένος, ἃ κατὰ ῥοῦν τῆς διώρυχος ἐκ\nτοῦ Νείλου φέρεσθαι συγχωρήσας, ἐπειδὴ τῷ κύκλῳ\nτοῦ χώματος προσηνέχθη, καθελκύσας εἶχε: τούτων δέκα\nνεόπηκτα ἐπιλέξας, τοξότας τε ὁπλίτας ἐνθέμενος, ἅ τε\nχρὴ λέγειν ἐπιστείλας, ὡς τοὺς Πέρσας ἐξέπεμπεν. οἳ\nδὲ ἐπεραιοῦντο πεφραγμένοι ὡς, εἴ τι καὶ παῤ ἐλπίδας\nἐγχειροῖεν οἱ ἐπὶ τῶν τειχῶν, ηὐτρεπίσθαι πρὸς ἄμυναν.\nκαὶ ἦν θεαμάτων τὸ καινότατον, ναῦς ἀπὸ τειχῶν πρὸς\nτείχη περαιουμένη, καὶ ναύτης ὑπὲρ μεσογαίας πλοϊζόμενος,\nκαὶ πορθμεῖον κατὰ τὴν ἀρόσιμον ἐλαυνόμενον.\nκαινουργὸς δὲ ὢν ἀεί πως ὁ πόλεμος τότε τι καὶ πλέον\nκαὶ οὐδαμῶς εἰωθὸς ἐθαυματούργει, ναυμάχους τειχομάχοις\nσυμπλέξας καὶ λιμναίῳ στρατιώτῃ χερσαῖον ἐφοπλίσας.\n\n\nοἱ γὰρ δὴ κατὰ τὴν πόλιν τὰ σκάφη καὶ τοὺς\nἐμπλέοντας ἐνόπλους τε καὶ καθ̓ ὃ μέρος κατήρειπτο\nτὸ τεῖχος ἐπιφερομένους θεασάμενοι, καταπλῆγες ἄνθρωποι\nκαὶ πτοίας ἤδη πρὸς τῶν περιεχόντων κινδύνων\nἀνάμεστοι, πολεμίους καὶ τοὺς ἐπὶ σωτηρίᾳ τῇ\nσφῶν ἥκοντας ὑπετόπαζον ʽπᾶν γὰρ ὕποπτον καὶ φοβερὸν\nτῷ κατ̓ ἔσχατον κινδύνου γενομένᾠ, ἠκροβολίζοντό\nτε ἀπὸ τῶν τειχῶν καὶ εἰσετόξευον. οὕτως ἄρα\nκαὶ ἀπεγνωκότες ἑαυτῶν ἄνθρωποι τὴν ἀεὶ παροῦσαν\nὥραν κέρδος εἰς ὑπέρθεσιν θανάτου νομίζουσιν. ἔβαλλον\nδὲ οὐχ ὥστε καὶ τιτρώσκειν, ἀλλ̓ ὅσον ἀπείργειν\nτὸν πρόσπλουν καταστοχαζόμενοι. ἀντετόξευον δὲ καὶ\nοἱ Αἰθίοπες, καὶ ἅτε εὐσκοπώτερά τε βάλλοντες καὶ\nοὔπω τῆς τῶν Περσῶν γνώμης συνιέντες δύο πού τινας\nκαὶ πλείους διαπείρουσιν, ὥστε τινὰς ὑπὸ ὀξείας καὶ\nἀπροόπτου τῆς τρώσεως ἐπὶ κεφαλὴν ἀπὸ τῶν τειχῶν\nεἰς τὸ ἐκτός τε καὶ τὸ ὕδωρ ἐκσφενδονηθῆναι. κἂν καὶ\nἐπὶ πλέον ἐξεκαύθη τὰ τῆς μάχης, τῶν μὲν σὺν φειδοῖ\nκωλυόντων μόνον, τῶν δὲ καὶ σὺν ὀργῇ, τῶν Αἰθιόπων,\nἀμυνομένων, εἰ μή τις τῶν ἐπὶ δόξης καὶ πρεσβύτης\nἤδη Συηναίων τοῖς ἐπὶ τοῦ τείχους παραγενόμενος,\nὦ φρενοβλαβεῖς, ἔφη, καὶ πρὸς τῶν δεινῶν παραπλῆγες,\nοὓς εἰς δεῦρο ἱκετεύοντες καὶ ἐπικαλούμενοι πρὸς\nβοήθειαν διετελοῦμεν, τούτους ἐλπίδος ἐπέκεινα παραγινομένους\nἀπείργομεν; οἳ φίλοι μὲν ἥκοντες καὶ εἰρηνικὰ\nδιαγγέλλοντες σωτῆρες ἔσονται, πολέμια δὲ διανοούμενοι\nῥᾷστα καὶ προσορμισθέντες ἐλαττωθήσονται.\nτί δὲ καὶ πλέον εἰ τούτους διαχρησόμεθα, τοσούτου\nνέφους ἐκ γῆς καὶ ὕδατος κεκυκλωμένου τὴν πόλιν;\nἀλλὰ καὶ προσδεχώμεθα καὶ ὅ τι βουλομένοις ἐστὶν ἐκδιδασκώμεθα.\nπᾶσιν εὖ λέγειν ἔδοξεν, ἐπῄνει δὲ καὶ\n\n\nὁ σατράπης. καὶ τοῦ κατηρειπωμένου τῇδε κἀκεῖσε μεταστάντες\nἐν ἀκινήτοις τοῖς ὅπλοις ἡσύχαζον.\nὡς δὲ ἐκενώθη τὸ μεταπύργιον τῶν ἐφεστώτων, ὅ τε\nδῆμος ὀθόναις κατασείων ἐπιτρέπειν τὸν ὅρμον ἐνεδείκνυτο,\nτότε δὴ καὶ οἱ Αἰθίοπες πλησιάσαντες ὥσπερ\nἀπ̓ ἐκκλησίας τῶν πορθμείων πρὸς τὸ πολιορκούμενον\nθέατρον τοιάδε ἔλεγον. ὦ Πέρσαι καὶ Συηναίων οἱ παρόντες,\nὙδάσπης ὁ τῶν πρὸς ἀνατολαῖς καὶ δυσμαῖς Αἰθιόπων,\nνυνὶ δὲ καὶ ὑμῶν βασιλεύς, πολεμίους τε ἐκπορθεῖν\nοἶδε καὶ ἱκέτας οἰκτείρειν πέφυκε, τὸ μὲν ἀνδρεῖον\nτὸ δὲ φιλάνθρωπον δοκιμάζων, καὶ τὸ μὲν χειρὸς\nεἶναι στρατιωτικῆς τὸ δὲ ἴδιον τῆς ἑαυτοῦ γνώμης.\nἔχων τό τε ὑμᾶς εἶναι καὶ μὴ κατ̓ ἐξουσίαν, ἱκέταις γεγενημένοις\nἀνίησι τὸν ἐκ τοῦ πολέμου πᾶσιν ὁρώμενον\nκαὶ οὐκ ἀμφίβολον κίνδυνον, ἐφ̓ οἷς ἂν ἄσμενοι τῶν\nδεινῶν ἀπαλλαγείητε, τὴν αἵρεσιν οὐκ αὐτὸς ὁρίζων\nἀλλ̓ ὑμῖν ἐπιτρέπων: οὐ γὰρ τυραννεῖ τὴν δίκην, ἀλλὰ\nπρὸς τὸ ἀνεμέσητον διοικεῖ τὴν τῶν ἀνθρώπων τύχην.\nπρὸς ταῦτα Συηναῖοι μὲν ἀπεκρίναντο σφᾶς τε αὐτοὺς\nκαὶ παῖδας καὶ γυναῖκας ἐπιτρέπειν Ὑδάσπῃ χρῆσθαι\nπρὸς ὅ τι βούλοιτο, καὶ τὴν πόλιν, εἰ περιγένοιντο, ἐγχειρίζειν,\nἣν καὶ νῦν ἐν τῷ ἀνελπίστῳ σαλεύειν, εἰ μὴ\nφθαίη τις ἐκ θεῶν καὶ ἐξ Ὑδάσπου μηχανὴ σωτηρίας.\nὁ δὲ Ὀροονδάτης τῶν μὲν αἰτίων ἔφη τοῦ πολέμου καὶ\nτῶν ἐπάθλων ἐκστήσεσθαι καὶ τὰς Φίλας τὴν πόλιν καὶ\nτὰ σμαράγδεια μέταλλα παραχωρήσειν, αὐτὸς δὲ ἠξίου\nμηδεμίαν ὑποστῆναι ἀνάγκην μήτε ἑαυτὸν μήτε τοὺς\nστρατιώτας ἐγχειρίζειν, ἀλλ̓ εἰ βούλοιτο Ὑδάσπης ὁλόκληρον\nἐπιδείκνυσθαι τὸ φιλάνθρωπον, ἐπιτρέπειν\nοὐδὲν λυμαινομένους οὐδὲ χεῖρας ἀνταίροντας ἀποχωρεῖν\nεἰς τὴν Ἐλεφαντίνην. ὡς ἴσον εἶναί οἱ νῦν τε ἀπολέσθαι,\nκαὶ δοκοῦντα περισώζεσθαι προδοσίας τοῦ\n\n\nστρατιωτικοῦ παρὰ βασιλεῖ τῷ Περσῶν ἁλῶναι. μᾶλλον\nκαὶ χαλεπώτερον, νῦν μὲν ἁπλοῦ καὶ νενομισμένου\nτυχὸν ἐπαχθησομένου θανάτου, τότε δὲ ὠμοτάτου καὶ\nεἰς πικροτάτην κόλασιν καινουργουμένου.\nταῦτα λέγων ὑποδεχθῆναι καὶ δύο Περσῶν εῖς τὰ\nσκάφη παρεκάλει, πρόφασιν ὡς εἰς Ἐλεφαντίνην ἀφιξομένους,\nκαὶ εἴπερ οἱ κατ̓ αὐτὴν συνενδιδοῖεν εἰς τὸ\nδουλεύειν, οὐδὲ αὐτὸς ἔτι μελλήσων. ταῦτα ἀκούσαντες\nοἱ πρεσβεῖς ἐπανῄεσαν, ἅμα καὶ δύο Περσῶν ἀναλαβόντες,\nπρός τε τὸν Ὑδάσπην ἅπαντα ἀπήγγελλον.\nὃ δ̓ ὑπογελάσας, καὶ πολλὰ τῆς ἀβελτηρίας τὸν Ὀροονδάτην\nἐπιμεμψάμενος, εἰ περὶ τῶν ἴσων διαλέγεται ἄνθρωπος\nἐπ̓ ἄλλῳ καὶ οὐκ ἐν ἑαυτῷ τὸ εἶναι καὶ τεθνάναι\nσαλεύων, εὔηθες, ἔφη, τὴν ἑνὸς ἄνοιαν τοσούτοις\nἐπαγαγεῖν ἀπώλειαν. καὶ τούς τε ἀπεσταλμένους παρὰ\nτοῦ Ὀροονδάτου βαδίζειν εἰς τὴν Ἐλεφαντίνην ἐπέτρεπεν,\nὡς οὐδεμιᾶς ὂν φροντίδος εἰ κἀκεῖνοί τι πρὸς ἀντίστασιν\nβουλεύσειαν, καὶ τῶν ἰδίων τοὺς μὲν ἐμφράττειν\nτὸ διορυγὲν τοῦ Νείλου στόμιον, τοὺς δὲ ὥστε ἕτερον\nκατὰ τὸ χῶμα ἐκτέμνειν ἀπεκλήρωσεν, ὡς τῆς τε\nἐπιρροῆς κωλυομένης καὶ τῆς λιμναζούσης πρὸς τῆς\nἐκροῆς κενουμένης θᾶττον ἀναψῦξαι τὰ περὶ τὴν Συήνην\nκαὶ εἰς τὸ βάσιμον ἐξικμασθῆναι.\nοἱ μὲν δὴ ταῦτα προσταχθέντες, μικρὰ τοῦ ἔργου\nκατάρξαντες, εἰς τὴν ἑξῆς ἐπιτελέσειν ἔμελλον, ἑσπέρας\nαὐτίκα καὶ νυκτὸς προσφάτοις τοῖς προστάγμασιν ἐπιγενομένης:\nοἱ δὲ κατὰ τὸ ἄστυ τῆς ἐν χερσὶ καὶ δυνατῆς\nβοηθείας οὐ μεθίεντο, τὴν καὶ παῤ ἐλπίδα ἐνδεχομένην\nσωτηρίαν οὐκ ἀπογινώσκοντες, ἄλλοι τε τὸν\nὑπόγειον αὐλῶνα διορύττοντες ἤδη τοῖς, χώμασι πλησιάζειν\nἐῴκεσαν, τὸ ἀπὸ τοῦ τείχους ἐπὶ τὸ χῶμα ταῖς\nὄψεσιν ὑποπῖπτον διάστημα σχοίνῳ κατὰ τὸ ὄρυγμα\n\n\nσυμμετρούμενοι, καὶ τὸ πεπτωκὸς ἕτεροι τοῦ τείχους\nὑπὸ λαμπτῆρσιν ἀνήγειρον. ἦν δὲ ἡ οἰκοδομὴ ῥᾳδία,\nτῶν λίθων εἰς τὸ ἐντὸς κατὰ τὴν πτῶσιν κυλινδηθέντων.\nἐπεὶ δὲ ἀσφαλῶς ἔχειν τὸ παρὸν ᾠήθησαν, οὐδὲ\nτότε ἀθορύβως διῆγον, ἀλλὰ κατὰ μέσας που νύκτας\nμέρος τι τοῦ χώματος, καθ̓ ὃ τῆς ἑσπέρας οἱ Αἰθίοπες\nτοῦ διορύττειν ἐφήψαντο, εἴτε τῆς γῆς κατ̓ ἐκεῖνο χαύνου\nτε καὶ ἀκροτήτου σωρευθείσης εἶξε τὸ ὑποκείμενον\nδιάβροχον γεγενημένον, εἴτε καὶ τῶν ὑπορυττόντων\nσυνενδοῦναι πρὸς τὸ κενὸν τῷ ὑποκειμένῳ παρασχόντων,\nἢ καὶ τοῦ πρὸς βραχὺ διορυγέντος ταπεινοτέρου\nτῶν ἐργαζομένων ἐπιλαβόντος, ἐπίκλυσις αὐξομένου διὰ\nνυκτὸς ἐγένετο τοῦ ὕδατος, καὶ τοῦ ῥαγέντος ἅπαξ ὁδοποιοῦντος\nἔλαθε βαθυνόμενον, εἴτε καὶ δαιμονίας ἐπικουρίας\nθείη τις τὸ ἔργον, παρὰ δόξαν ἐκρήγνυται. καὶ\nτοσοῦτος ἦχος καὶ δοῦπος ἀπετελέσθη, διὰ τῆς ἀκοῆς\nτὴν διάνοιαν ἐκδειμαίνων, ὡς τὸ μὲν συμβὰν ἀγνοεῖν,\nμέρος δὲ τὸ πλεῖστον τῶν τειχῶν καὶ τῆς πόλεως ὑπενηνέχθαι\nτούς τε Αἰθίοπας καὶ αὐτοὺς Συηναίους ὑποπτεύειν.\nἀλλ̓ οἳ μὲν ἐν τῷ ἀσφαλεῖ διάγοντες ἐφ̓ ἡσυχίας\nηὐλίζοντο, ὡς εἰς ἕω τὸ σαφὲς εἰσόμενοι: οἱ δὲ\nκατὰ τὴν πόλιν πάντῃ τὸ τεῖχος καὶ εἰς κύκλον περιέθεον,\nτὸ μὲν καθ̓ ἑαυτοὺς ἕκαστοι σῶον ὁρῶντες, ἄλλοι\nδὲ παῤ ἄλλοις γεγενῆσθαι τὸ πάθος εἰκάζοντες, ἄχρι\nδὴ τὸ φῶς ἐπιγενόμενον τὴν ἀχλὺν τῶν ἀμφιβαλλομένων\nδεινῶν παρέλυσε, τοῦ τε ῥήγματος ἀπόπτου γενομένου\nκαὶ τοῦ ὕδατος ἀθρόον ὑπονοστήσαντος. ἤδη\nγὰρ καὶ οἱ Αἰθίοπες τὸ ἐποχετεῦον στόμιον ἔφραττον,\nκαταρράκτας τε ἐκ σανίδων συνηρμοσμένων καθιέντες,\nκαὶ ξύλων παχέσι κορμοῖς ἔκτοσθεν διερείδοντες, χοῦν\nτε ἅμα καὶ φρυγανίτιδα ὕλην συνδέοντες, καὶ πολλαὶ\nχιλιάδες ἀθρόον, οἳ μὲν ἀπὸ τῆς ὄχθης οἳ δὲ καὶ ἐκ\n\n\nπορθμείων, ἐπιφοροῦντες. οὕτω μὲν δὴ τὸ ὕδωρ ὑπενόστησεν.\nἦν δὲ οὐδ̓ ὣς πορευτέα παῤ ἀλλήλους οὐδετέροις:\nἰλύος γὰρ βαθείας ἡ γῆ κατάπλεως ἐγεγόνει,\nκαὶ τὴν ἐπιφάνειαν ἐξικμάσθαι φαινομένην τέλμα δίυγρον\nὑπέτρεχεν, ἵππου τε ὁμοίως καὶ ἀνδρὸς βάσιν εἰς\nβυθισμὸν ἐνεδρεῦον.\nἡμέρας μὲν δὴ δύο που καὶ τρεῖς οὕτω διῆγον, ἠνεῳγμέναις\nμὲν ταῖς πύλαις οἱ Συηναῖοι, ὅπλοις δὲ ἀποκειμένοις\nοἱ Αἰθίοπες τὴν εἰρήνην ἐπισημαίνοντες. καὶ\nἦν τὸ γινόμενον ἀνακωχή τις ἀνεπίμικτος, οὔτε φρουρᾶς\nἔτι παῤ οὐδετέροις σπουδαζομένης, καὶ πλέον τῶν\nκατὰ τὴν πόλιν εὐπαθείαις ἑαυτοὺς ἐκδεδωκότων. καὶ\nγάρ πως συνέπεσε καὶ τὰ Νειλῷα τότε, τὴν μεγίστην\nπαῤ Αἰγυπτίοις ἑορτήν, ἐνεστηκέναι, κατὰ τροπὰς μὲν\nτὰς θερινὰς μάλιστα καὶ ὅτε ἀρχὴν τῆς αὐξήσεως ὁ ποταμὸς\nἐμφαίνει τελουμένην, ὑπὲρ πάσας δὲ τὰς ἄλλας\nπρὸς Αἰγυπτίων σπουδαζομένην δἰ αἰτίαν τοιάνδε.\nθεοπλαστοῦσι τὸν Νεῖλον Αἰγύπτιοι, καὶ κρειττόνων\nτὸν μέγιστον ἄγουσιν, ἀντίμιμον οὐρανοῦ τὸν ποταμὸν\nσεμνηγοροῦντες, οἷα δὴ δίχα νεφώσεων καὶ ὑετῶν ἀερίων\nτὴν ἀρουμένην αὐτοῖς ἄρδοντα καὶ εἰς ἔτος ἀεὶ\nτεταγμένως ἐπομβρίζοντα. καὶ ταύτῃ μὲν ὁ πολὺς λεώς:\nἃ δὲ ἐκθειάζουσιν, ἐκεῖνα. τοῦ εἶναι καὶ ζῆν ἀνθρώπους\nτὴν ὑγρᾶς τε καὶ ξηρᾶς οὐσίας σύνοδον αἰτίαν μάλιστα\nνομίζουσι, τὰ ἄλλα στὁ??ʼχεῖα τούτοις συνυπάρχειν\nτε καὶ συναναφαίνεσθαι λέγοντες, καὶ τὴν μὲν ὑγρὰν\nτὸν Νεῖλον, θατέραν δὲ τὴν γῆν τὴν αὑτῶν ἐμφαίνειν.\nκαὶ ταυτὶ μὲν δημοσιεύουσι, πρὸς δὲ τοὺς μύστας Ἶσιν\nτὴν γῆν καὶ Ὄσιριν τὸν Νεῖλον καταγγέλλουσι, τὰ πράγματα\nτοῖς ὀνόμασι μεταλαμβάνοντες. ποθεῖ γοῦν ἀπόντα\nἡ θεὸς καὶ χαίρει συνόντι, καὶ μὴ φαινόμενον αὖθις\nθρηνεῖ, καὶ ὡς δή τινα πολέμιον τὸν Τυφῶνα ἐχθραίνει,\n\n\nφυσικῶν τινῶν, οἶμαι, ἀνδρῶν καὶ θεολόγων\nπρὸς μὲν τοὺς βεβήλους τὰς ἐγκατεσπαρμένας τούτοις\nὑπονοίας μὴ παραγυμνούντων, ἀλλ̓ ἐν εἴδει μύθου\nπροκατηχούντων, τοὺς δὲ ἐποπτικωτέρους καὶ ἀνακτόρων\nἐντὸς τῇ πυρφόρῳ τῶν ὄντων λαμπάδι φανότερον\nτελούντων.\nτοῦτό τοι καὶ ἡμῖν εὐμένεια μὲν εἴη τῶν εἰρημένων,\nτὰ μυστικώτερα δὲ ἀρρήτῳ σιγῇ τετιμήσθω, τῶν κατὰ\nΣυήνην ἑξῆς περαινομένων. τῆς γὰρ δὴ τῶν Νειλῴων\nἑορτῆς ἐνεστηκυίας οἱ μὲν ἐγχώριοι πρὸς θυσίαις τε καὶ\nτελεταῖς ἦσαν, τοῖς μὲν σώμασι τοῖς περιεστηκόσι δεινοῖς\nκάμνοντες, ταῖς ψυχαῖς δὲ τῆς περὶ τὸ θεῖον εὐσεβείας\nἐκ τῶν ἐνόντων οὐκ ἀμνημονοῦντες: ὁ δὲ Ὀροονδάτης\nμέσας νύκτας ἐπιτηρήσας, πρὸς ὕπνον βαθὺν τῶν Συηναίων\nἀπὸ τῆς εὐωχίας τετραμμένων, ὑπεξάγει τὸν\nστρατόν, ὥραν τε μίαν καὶ πύλην, καθ̓ ἣν ἔδει ποιήσασθαι\nτὴν ἔξοδον, κρύφα τοῖς Πέρσαις προπαραγγείλας.\nἐπέσταλτο δὲ ἑκάστῳ δεκαδάρχῃ ἵππους μὲν καὶ\nὑποζύγια κατὰ χώραν ἐᾶν, πρός τε δυσχερείας ἀπαλλαγήν,\nκαὶ τοῦ μή τινα πρὸς τὸν τάραχον αἴσθησιν γενέσθαι\nτῶν δρωμένων, τὰ ὅπλα δὲ ἀναλαβόντας μόνα καὶ\nδοκίδα ἢ σανίδα πορισαμένους ἐπάγεσθαι.\nἐπεὶ δὲ\nἠθροίσθησαν καθ̓ ἣν προείρητο πύλην, ἐγκάρσια τῷ\nπηλῷ τὰ ξύλα, ἅπερ ἑκάστη δεκὰς ἐπήχθιστο, ἐπιβάλλων\nκαὶ ἀλλήλων ἐχόμενα συντιθείς, τῶν κατόπιν ἀεὶ\nτοῖς ἡγουμένοις μεταδιδόντων, οἷον διὰ ζεύγματος ῥᾷστά\nτε καὶ τάχιστα διεβίβασε τὸ πλῆθος. καὶ λαβόμενος\nτῆς ἐστερεωμένης, τούς τε Αἰθίοπας οὐδὲν προϊδομένους\nοὐδὲ φροντίδα τῆς φυλακῆς πεποιημένους, ἀλλ̓\nἀπρονοήτως καθεύδοντας, διαλαθών, ἐπὶ τὴν Ἐλεφαντίνην,\nὡς δρόμου τε εἶχε καὶ ἄσθματος, καθ̓ ἓν τὸν\nστρατὸν ἦγεν, ἀκώλυτός τε εἰσέφρησεν εἰς τὴν πόλιν,\n\n\nτῶν ἐκ τῆς Συήνης προαπεσταλμένων δύο Περσῶν,\nοὕτω πρὸς αὐτοὺς συντεταγμένον, ἐπιτηρούντων ὅσαι\nνύκτες τὴν ἔφοδον, κἀπειδὴ τὸ συγκείμενον ἀνεφθέγξαντο\nσύμβολον, παραχρῆμα τὰς πύλας\nἀναπετασάντων.\nἤδη δὲ ἡμέρας ὑποφαινούσης οἱ Συηναῖοι τὸν δρασμὸν\nἐγνώριζον, τὰ μὲν πρῶτα κατ̓ οἶκον τὸν ἴδιον\nἕκαστος τοὺς ἐπεξενωμένους Περσῶν οὐχ ὁρῶντες, εἶτα\nκαὶ κατὰ συλλόγους συνιστάμενοι, καὶ τέλος καὶ τὸ\nζεῦγμα ἐποπτεύοντες. αὖθις οὖν εἰς ἀγωνίαν καθίσταντο,\nκαὶ δευτέρων ἀδικημάτων ἔγκλημα προσεδέχοντο\nβαρύτερον ὡς ἐπὶ φιλανθρωπίᾳ τοσαύτη γεγονότες\nἄπιστοι καὶ τὸν δρασμὸν τοῖς Πέρσαις συνεργήσαντες.\nἔγνωσαν οὖν πανδημεὶ τῆς πόλεως ἐξορμήσαντες\nἐγχειρίζειν τε ἑαυτοὺς τοῖς Αἰθίοψι καὶ ὅρκοις πιστοῦσθαι\nτὴν ἄγνοιαν, εἴ πως εἰς ἔλεον ἐπικλασθεῖεν.\nἀθροίσαντες οὖν πᾶσαν ἡλικίαν, καὶ κλάδους εἰς ἱκετηρίαν\nἀναλαβόντες, κηρούς τε καὶ δᾷδας ἁψάμενοι, καὶ\nτὰ ἱερὰ γένη καὶ ἕδη τῶν θεῶν ὥσπερ κηρύκεια προβεβλημένοι,\nδιά τε τοῦ ζεύγματος ὡς τοὺς Αἰθίοπας\nἐλθόντες ἱκέται πόρρωθεν γονυπεσοῦντες ἐκάθηντο,\nκαὶ ὑφ̓ ἓν σύνθημα καὶ φωνὴν γοώδη μίαν ἐλεεινὴν\nὀλολυγὴν ἱέντες ἱκέτευον. οἰκτιζόμενοι δὲ πλέον τὰ\nνεογνὰ τῶν βρεφῶν ἐπὶ γῆς προκαταβάλλοντες φέρεσθαι\nὡς ἔτυχε μεθῆκαν, διὰ τῆς ἀνυπόπτου καὶ ἀνυπαιτίου\nμοίρας τὸ θυμούμενον τῶν Αἰθιόπων προμαλάσσοντες.\nτὰ βρέφη δὲ ὑπὸ πτοίας τε ἅμα καὶ ἀγνοίας\nτῶν πραττομένων τοὺς μὲν φύντας καὶ τρέφοντας, τάχα\nπου τὴν ἄπειρον ἀποτρεπόμενα βοήν, ὑπέφευγεν, ἐπὶ\nδὲ τὴν ἄγουσαν ὡς τοὺς πολεμίους τὰ μὲν εἷρπε, τὰ δὲ\nψελλιζόμενα τὴν βάσιν καὶ κλαυθμυριζόμενα ἐπαγωγὸν\n\n\nἐφέρετο, καθάπερ σχεδιαζούσης ἐν αὐτοῖς τὴν ἱκεσίαν\nτῆς τύχης.\nὁ δὲ Ὑδάσπης ταῦτα ὁρῶν, καὶ τὴν πάλαι ἱκεσίαν\nἐπιτείνειν αὐτοὺς καὶ εἰς τὸ παντελὲς ἐξομολογεῖσθαι\nοἰηθείς, ἀποστείλας ἠρώτα τί βούλοιντο καὶ ὅπως μόνοι\nκαὶ οὐ μετὰ τῶν Περσῶν ἥκοιεν. οἳ δὲ πάντα ἔλεγον,\nτὸν δρασμὸν τῶν Περσῶν, τὸ ἑαυτῶν ἀνυπαίτιον,\nτὴν πάτριον ἑορτήν, καὶ ὡς πρὸς θεραπείαν τῶν κρειττόνων\nὄντας καὶ πρὸς τῆς εὐωχίας ὑφυπνωμένους διαλάθοιεν,\nἴσως ἂν διαδράντες καὶ ἰδόντων καὶ γυμνῶν\nτοὺς ἐν ὅπλοις κωλύειν ἀδυνατούντων. ὁ δὴ οὖν Ὑδάσπης\nτούτων πρὸς αὐτὸν ἀπαγγελθέντων ὑποτοπήσας\nὅπερ ἦν, ἀπάτην τινὰ καὶ ἐνέδραν πρὸς τοῦ Ὀροονδάτου\nγενησομένην, τοὺς ἱερέας μόνους μετακαλεσάμενος,\nκαὶ τοῖς ἀγάλμασι τῶν θεῶν ἃ συνεπήγοντο πρὸς τὸ\nμᾶλλον καταιδέσαι προσκυνήσας, εἴ τι πλέον ἔχοιεν ἀναδιδάσκειν\nπερὶ τῶν Περσῶν ἐπυνθάνετο, καὶ ὅποι μὲν\nὥρμησαν, τίνι δὲ θαρσεῖν ἔχουσιν ἢ τίσιν ἐπιχειρήσουσιν.\nοἳ δὲ τὰ μὲν ἄλλα ἀγνοεῖν ἔφασαν, εἰκάζειν δὲ εἰς\nτὴν Ἐλεφαντίνην ὡρμηκέναι, τοῦ πλείστου στρατοῦ\nκατ̓ ἐκείνην συνειλεγμένου, καὶ τοῦ Ὀροονδάτου τοῖς\nτε ἄλλοις καὶ πλέον τοῖς καταφράκτοις ἱππεῦσιν\nἐπανέχοντος.\nταῦτα εἰπόντων, καὶ εἰσιέναι εἰς τὴν πόλιν ὡς ἰδίαν\nκαὶ μεθεῖναι τῆς κατ̓ αὐτῶν ὀργῆς ἱκετευόντων, τὸ μὲν\nπαρελθεῖν αὐτὸς εἰς τὴν πόλιν ὁ Ὑδάσπης τὸ παρὸν οὐδὲ\nἐδοκίμαζε, δύο δὲ φάλαγγας ὁπλιτῶν εἰσπέμψας εἰς\nἀπόπειράν τε ὑποπτευομένης ἐνέδρας, καὶ εἰ μηδὲν εἴη\nτοιοῦτον, εἰς φρουρὰν τῆς πόλεως, τούς τε Συηναίους\nἐπὶ χρησταῖς ταῖς ὑποσχέσεσιν ἀποπέμψας, αὐτὸς εἰς\nτάξιν καθίστη τὸν στρατὸν ὡς ἢ δεξόμενος ἐπιόντας\nτοὺς Πέρσας ἢ καθυστεροῦσιν ἐπελευσόμενος. καὶ οὔπω\n\n\nπᾶν διετέτακτο, καὶ σκοποὶ προσελαύνοντες ἔφοδον\nτῶν Περσῶν εἰς μάχην ἐκτεταγμένων ἐμήνυον. ὁ γὰρ\nὈροονδάτης τὴν μὲν ἄλλην στρατιὰν εἰς τὴν Ἐλεφαντίνην\nἀθροίζεσθαι διατεταγμένος, αὐτὸς δέ, ὅτε τοὺς\nΑἰθίοπας ἐπιόντας παῤ ἐλπίδα κατώπτευεν, εἰσδραμεῖν\nσὺν ὀλίγοις εἰς τὴν Συήνην ἀναγκασθεὶς καὶ τοῖς χώμασιν\nἀποτειχισθείς, σωτηρίαν τε αἰτήσας καὶ καθ̓\nὑπόσχεσιν τοῦ Ὑδάσπου λαβών, ἀπιστότατος ἀνθρώπων\nγίνεται, καὶ δύο Περσῶν ἅμα τοῖς Αἰθίοψι περαιωθῆναι\nπαρασκευάσας δῆθεν ὡς τὴν γνώμην τῶν κατὰ\nτὴν Ἐλεφαντίνην, ἐφ̓ οἷς ἂν ἕλοιντο διαλύσασθαι πρὸς\nὙδάσπην, μαθησομένους ἐξέπεμψε, τὸ δ̓ ἀληθές, εἰ\nπαρασκευάζεσθαι πρὸς μάχην προαιροῦνται, ὅταν αὐτός\nποτε διαδρᾶναι δυνηθῇ. καὶ τὸ τῆς γνώμης ἄπιστον\nεἰς ἔργον ἦγεν, ηὐτρεπισμένους τε καταλαβὼν αὐτίκα\nἐξῆγεν, οὐδ̓ εἰς βραχὺ τὴν ἔφοδον ὑπερθέμενος, ἀλλὰ\nτῷ τάχει τὴν παρασκευήν, ὡς ἐδόκει, τῶν ἐναντίων\nὑποτεμνόμενος.\nἤδη γοῦν παραταττόμενος ἑωρᾶτο, κόμπῳ τε Περσικῷ\nτὰς ὄψεις προκαταλαμβάνων καὶ ἀργυροῖς τε καὶ\nἐπιχρύσοις τοῖς ὅπλοις τὸ πεδίον καταστράπτων. ἄρτι\nγὰρ ἀνίσχοντος ἡλίου καὶ τὴν ἀκτῖνα κατὰ πρόσωπον\nτοῖς Πέρσαις ἐπιβάλλοντος, μαρμαρυγή τις ἄφραστος καὶ\nεἰς τοὺς πορρωτάτω διερριπίζετο, τῆς πανοπλίας οἰκεῖον\nσέλας ἀνταυγαζούσης. τὸ μέν οὖν δεξιὸν κέρας αὐτῶν\nΠερσῶν τε καὶ Μήδων τὸ γνήσιον ἐπεῖχε, τῶν μὲν\nὁπλιτῶν ἡγουμένων, τῶν δὲ ὅσοι τοξόται κατόπιν ἐφεπομένων,\nὡς ἂν γυμνοὶ πανοπλίας ὄντες ἀσφαλέστερον\nβάλλοιεν ὑπὸ τοῖς ὁπλίταις προασπιζόμενοι: τὴν δὲ Αἰγυπτίων\nτε καὶ Λιβύων χεῖρα καὶ τὴν ξενικὴν ἅπασαν\nεἰς τὸ ἀριστερὸν κατένεμεν, ἀκοντιστάς τε καὶ τούτοις\nκαὶ σφενδονήτας παραζεύξας, ἐκδρομάς τε ποιεῖσθαι\n\n\nκαὶ εἰσακοντίζειν ἐκ πλαγίων ὁρμωμένοις ἐπιστείλας.\nαὐτὸς δὲ τὸ μέσον κατελάμβανεν, ἅρματός τε δρεπανηφόρου\nλαμπροῦ ἐπιβεβηκὼς καὶ ὑπὸ τῆς ἑκατέρωθεν\nφάλαγγος εἰς ἀσφάλειαν δορυφορούμενος, τοὺς καταφράκτους\nἱππέας μόνον ἑαυτοῦ προέταττεν, οἷς δὴ καὶ\nπλέον θαρσήσας τὴν μάχην ἀπετόλμησε: καὶ γὰρ οὖν\nκαὶ ἔστιν ἥδε ἡ φάλαγξ Περσῶν ἀεὶ τὸ μαχιμώτατον,\nκαὶ οἱονεὶ τεῖχος ἀρραγὲς τοῦ πολέμου\nπροβαλλόμενον.\nτρόπος δὲ αὐτοῖς πανοπλίας τοιόσδε. ἀνὴρ ἔκκριτος\nκαὶ σώματος ἰσχὺν ἐπίλεκτος κράνος μὲν ὑπέρχεται συμφυές\nτε καὶ μονήλατον, καὶ ὄψιν ἀνδρὸς εἰς ἀκρίβειαν\nὥσπερ τὰ προσωπεῖα σοφιζόμενον. τούτῳ δὲ ἐκ κορυφῆς\nεἰς αὐχένα πάντα πλὴν τῶν ὀφθαλμῶν εἰς τὸ διοπτεύειν\nσκεπόμενος, τὴν μὲν δεξιὰν κοντῷ μείζονι λόγχης\nὁπλίζει, τὴν λαιὰν δὲ εἰς τὸν χαλινὸν ἀσχολεῖ. κοπίδα\nδὲ ὑπὸ τὴν πλευρὰν παρηρτημένος, οὐ τὰ στέρνα\nμόνον ἀλλὰ καὶ σῶμα τὸ ἄλλο ἅπαν τεθωράκισται. ἐργασία\nδὲ τοῦ θώρακος τοιάδε. σκυτάλας χαλκᾶς τε καὶ\nσιδηρᾶς ὅσον σπιθαμιαίας πάντοθεν εἰς σχῆμα τετράγωνον\nἐλάσαντες, καὶ ἄλλην ἐπ̓ ἄλλην κατ̓ ἄκρα τῶν\nπλευρῶν ἐφαρμόσαντες ὡς τῇ κατωτέρᾳ τὴν ὑπερκειμένην\nἀεὶ καὶ τῇ πλαγίᾳ τὴν παρακειμένην κατὰ τὸ συνεχὲς\nἐπιβαίνειν, καὶ ῥαφαῖς ὑπὸ τὰς ἐπιπτυχὰς τὴν\nσυμπλοκὴν ἀγκιστρώσαντες, χιτῶνά τινα φολιδωτὸν ἀπεργάζονται,\nπροσπίπτοντα μὲν ἀλύπως τῷ σώματι καὶ\nπάντῃ περιφυόμενον, περιγράφοντα δὲ μέλος ἕκαστον\nκαὶ πρὸς τὸ ἀκώλυτον τῆς κινήσεως συστελλόμενόν τε\nκαὶ συνεκτεινόμενον. ἔστι γὰρ χειριδωτός, ἀπ̓ αὐχένος\nεἰς γόνυ καθειμένος, μόνοις τοῖς μηροῖς, καθ̓ ὃ τῶν\nἱππείων νώτων ἐπιβαίνειν ἀνάγκη, διαστελλόμενος. ὁ\nμὲν δὴ θώραξ τοιοῦτος, ἀντίτυπόν τι βελῶν χρῆμα, καὶ\n\n\nπρὸς πᾶσαν τρῶσιν ἀπομαχόμενον: ἡ κνημὶς δὲ ἀπ̓\nἄκρων ταρσῶν εἰς γόνυ διήκει, συνάπτουσα πρὸς τὸν\nθώρακα. παραπλησίᾳ δὲ σκευῇ καὶ τὸν ἵππον περιφράττουσι,\nτούς τε πόδας κνημῖσι περιδέοντες, καὶ προμετωπιδίοις\nτὴν κεφαλὴν δἰ ὅλου σφηκοῦντες, ἐκ νώτων\nτε ἐπὶ γαστέρα καθ̓ ἑκατέραν πλευρὰν σκέπασμα\nσιδηρόπλοκον ἀπαιωροῦντες, ὡς ὁπλίζειν τε ἅμα καὶ\nτῇ λαγαρότητι μὴ ἐμποδίζειν τοὺς δρόμους. οὕτως\nἐσκευασμένος καὶ οἷον ἐμβεβλημένος περιβαίνει τὸν\nἵππον, οὐκ αὐτὸς ἐφαλλόμενος, ἀλλ̓ ἑτέρων διὰ τὸ\nἄχθος ἀνατιθεμένων. κἀπειδὰν ὁ καιρὸς ἥκῃ τῆς μάχης,\nἐφεὶς τῷ χαλινῷ τὸν ἵππον καὶ μυωπίσας παντὶ τῷ ῥοθίῳ\nκατὰ τῶν ἐναντίων ἵεται σιδηροῦς τις ἀνὴρ φαινόμενος,\nἢ καὶ σφυρήλατος ἀνδριὰς κινούμενος. ὁ κοντὸς\nδὲ τὰ μὲν πρὸς τῇ αἰχμῇ κατὰ πολὺ καὶ εἰς εὐθὺ προβέβληται,\nδεσμῷ πρὸς τὸν αὐχένα τὸν ἵππειον ἀνεχόμενος:\nτὸν οὐρίαχον δὲ βρόχῳ πρὸς τοῖς ἱππείοις μηροῖς\nἐξήρτηται, μὴ εἴκων ἐν ταῖς συμβολαῖς, ἀλλὰ συνεργῶν\nτῇ χειρὶ τοῦ ἱππέως, εὐθυνούσῃ μόνον τὴν βολήν,\nαὐτοῦ δὲ ἐπιτείνοντος καὶ πρὸς τὸ σφοδρότερον\nτῆς τρώσεως ἀντερείδοντος, τῇ ῥύμῃ διαπείρει πάντα\nτὸν ὑποπίπτοντα, καὶ μιᾷ πληγῇ δύο που φέρει πολλάκις\nἀναρτήσας.\nτοιοῦτον δὴ ἔχων τὸ ἱππικὸν ὁ σατράπης, καὶ οὕτω\nτὸ Περσικὸν διατάξας, ἐπῄει ἀντιμέτωπος, κατὰ νώτων\nἀεὶ τὸν ποταμὸν ποιούμενος, καὶ πλήθει κατὰ πολὺ\nτῶν Αἰθιόπων λειπόμενος τῷ ὕδατι τὴν κύκλωσιν ἀπετείχιζεν.\nἀντεπῆγε δὲ καὶ ὁ Ὑδάσπης, τοῖς ἐπὶ μὲν τοῦ\nδεξιοῦ κέρως Πέρσαις τε καὶ Μήδοις τοὺς ἐκ Μερόης\nἀντιτάττων, ἄνδρας ὁπλομάχους τε καὶ τῆς κατασυστάδην\nχειρονομίας ἐπιστήμονας: τοὺς δὲ ἐκ τῆς Τρωγλοδυτικῆς\nκαὶ τοὺς τῇ κινναμωμοφόρῳ προσοίκους, εὐσταλεῖς\n\n\nτε τὴν ὅπλισιν καὶ ποδώκεις καὶ τοξείαν ἀρίστους,\nτοῖς κατὰ τὸ λαιὸν τῶν ἐναντίων σφενδονήταις\nτε καὶ ἀκοντισταῖς παρενοχλήσοντας ἀπεκλήρωσε. τὸ\nδὲ μεσεῦον τοῦ Περσικοῦ τοῖς καταφράκτοις μεγαλαυχούμενον\nκαταμαθών, ἑαυτόν τε καὶ τοὺς περὶ αὑτὸν\nπυργοφόρους ἐλέφαντας ἀντέταξε, τὸ Βλεμμύων καὶ\nΣηρῶν ὁπλιτικὸν προτάξας, καὶ ἃ χρὴ πράττειν παρὰ\nτὸ ἔργον ἐπιστείλας.\nἀρθέντων δὲ ἑκατέρωθεν τῶν σημείων, καὶ τοῦ μὲν\nΠερσικοῦ διὰ σαλπίγγων, ῥόμβοις δὲ καὶ τυμπάνοις\nτῶν Αἰθιόπων τὴν μάχην ἐπισημαινόντων, ὁ μὲν Ὀροονδάτης\nἐμβοήσας δρόμῳ τὰς φάλαγγας ἐπῆγεν, ὁ δὲ\nὙδάσπης τὰ μὲν πρῶτα σχολαίτερον ἀντεπιέναι προσέταττε,\nβάσιν ἐκ βάσεως ἡσυχῇ παραμείβοντας, τῶν τε\nἐλεφάντων ἕνεκεν, ὅπως ἂν μὴ ἀπολειφθεῖεν τῶν προμάχων,\nκαὶ ἅμα τὴν ῥύμην τῶν ἱππέων τῷ μεταξὺ\nπροϋπεκλύων. ἐπεὶ δὲ βολῆς ἐντὸς ἤδη καθίσταντο καὶ\nτοὺς καταφράκτους ἐρεθίζοντας τὴν ἵππον εἰς τὴν ἐπέλασιν\nοἱ Βλέμμυες κατέμαθον, τὰ προστεταγμένα πρὸς\nτοῦ Ὑδάσπου ἔπραττον, καὶ τοὺς Σῆρας ὥσπερ προκώλυμα\nεἶναι καὶ προασπίζειν τῶν ἐλεφάντων καταλιπόντες,\nαὐτοὶ πολὺ τῶν τάξεων προπηδήσαντες, ὡς τάχους\nεἶχον, ἐπὶ τοὺς καταφράκτους ὥρμησαν, μανίας ἔμφασιν\nτοῖς ὁρῶσι παριστάντες, οὕτως ὀλίγοι πρὸς πλείονας\nκαὶ πρὸς οὕτω πεφραγμένους προεφορμήσαντες. οἱ\nΠέρσαι δὲ πλέον ἢ πρότερον ἐφέντες τοῖς ἵπποις ἐπήλαυνον,\nἕρμαιον τὸ ἐκείνων θράσος ποιούμενοι, καὶ\nὡς αὐτίκα καὶ παρὰ τὴν πρώτην συμβολὴν\nἁρπασόμενοι.\nτότε οἱ Βλέμμυες εἰς χεῖρας ἤδη συμπίπτοντες, καὶ\nμόνον οὐ ταῖς αἰχμαῖς ἐγχρίμπτοντες, ἀθρόον καὶ καθ̓\nἓν σύνθημα ὑπώκλασάν τε καὶ ὑπεδύοντο τοῖς ἵπποις,\n\n\nγόνυ μὲν θάτερον τῇ γῇ προσερείδοντες, κεφαλὴν δὲ\nκαὶ νῶτα ταῖς μὲν οὐδὲν ἤ μόνον οὐ πατούμενοι.\nπαράδοξον δὲ ἔδρων, καὶ ἐλυμαίνοντο τὴν ἵππον ὑπὸ\nτὴν γαστέρα κατὰ τὴν διεξέλασιν τοῖς ξίφεσιν ἀνακόπτοντες,\nὥστε ἔπιπτον μὲν οὐκ ὀλίγοι τῶν ἱππέων, τῶν\nἵππων πρὸς τὴν ἀλγηδόνα τὸν χαλινὸν ὑπερορώντων\nκαὶ τοὺς ἀναβάτας ἀποσειομένων, οὓς κορμηδὸν κειμένους\nοἱ Βλέμμυες ὑπὸ τοὺς μηροὺς ἀνέτεμνον: ἀκίνητος\nγὰρ Περσῶν κατάφρακτος τοῦ χειραγωγήσοντος ἀμοιρήσας.\nὅσοι δὲ ἀτρώτοις τοῖς ἵπποις συνηνέχθησαν, ἐπὶ\nτοὺς Σῆρας ἐφέροντο. οἳ δέ, ἐπειδὴ μόνον ἐπλησίαζον,\nκατόπιν ἑαυτοὺς τῶν ἐλεφάντων ὑπέστελλον, ὥσπερ\nἐπὶ λόφον ἢ φρούριον τὸ ζῶον καταφεύγοντες. ἔνθα\nπολὺς φόνος καὶ ὀλίγου παντελὴς συνέπιπτε τοῖς ἱππεῦσιν.\nοἵ τε γὰρ ἵπποι πρὸς τὸ ἄηθες τῆς τῶν ἐλεφάντων\nὄψεως, ἀθρόον παραγυμνωθείσης καὶ τῷ μεγέθει\nξενίζοντι τῆς θέας τὸ φοβερὸν ἐπιφερούσης, οἳ μὲν παλινδρομοῦντες\nοἳ δὲ ἐν ἀλλήλοις συνταραττόμενοι,\nτὴν τάξιν τῆς φάλαγγος τάχιστα παρέλυον: οἵ τε ἐπὶ\nτῶν ἐλεφάντων κατὰ τοὺς πύργους, ἓξ μὲν ἕκαστον κατειληφότες,\nδύο δὲ κατὰ πλευρὰν ἑκάστην ἐκτοξεύοντες,\nτῆς ἐπ̓ οὐρὰν μόνης εἰς τὸ ἄπρακτον σχολαζούσης, οὕτω\nδή τι συνεχές τε καὶ ἐπίσκοπον ὥσπερ ἐξ ἀκροπόλεως\nτῶν πύργων ἔβαλλον ὥστε εἰς νέφους φαντασίαν\nτὴν πυκνότητα παραστῆναι τοῖς Πέρσαις, καὶ πλέον ὅτε\nτοὺς ὀφθαλμοὺς μάλιστα τῶν ἐναντίων σκοποὺς οἱ Αἰθίοπες\nποιούμενοι, καθάπερ οὐκ ἐκ τῶν ἴσων πολεμοῦντες\nἀλλ̓ εὐστοχίας ἀγώνισμα προθέντες, οὕτως ἀδιαπτώτως\nἐτύγχανον ὥστε οἱ διαπεπαρμένοι τοῖς βέλεσιν\nἐφέροντο σὺν οὐδενὶ κόσμῳ διὰ τοῦ πλήθους, καθάπερ\nαὐλοὺς τοὺς ὀιστοὺς τῶν ὀφθαλμῶν προβεβλημένοι. εἰ\nδέ τινας ὑπὸ ῥύμης τοῦ δρόμου μὴ κατασχεθέντες οἱ\n\n\nἵπποι, καὶ ἄκοντας ὑπεξαγαγόντες, εἰς τοὺς ἐλέφαντας\nἐνέβαλλον, καὶ οὕτως οἳ μὲν αὐτοῦ κατανηλίσκοντο,\nὑπό τε τῶν ἐλεφάντων ἀνατρεπόμενοι καὶ καταπατούμενοι,\nοἳ δὲ ὑπό τε τῶν Σηρῶν ὑπό τε τῶν Βλεμμύων\nὥσπερ ἐκ λόχου τοῦ ἐλέφαντος ἐκδρομάς τε ποιουμένων,\nκαὶ τοὺς μὲν τιτρώσκειν εὐστοχούντων, τοὺς δὲ κατὰ\nσυμπλοκὴν ἀπὸ τῶν ἵππων εἰς γῆν ὠθούντων. ὅσοι δὲ\nκαὶ διεδίδρασκον, ἄπρακτοι καὶ οὐδὲν δράσαντες τοὺς\nἐλέφαντας ἀπεχώρουν: τὸ γὰρ θηρίον πέφρακται μὲν\nκαὶ σιδήρῳ παραγινόμενον εἰς μάχην, καὶ ἄλλως δὲ πρὸς\nτῆς φύσεως τὴν δορὰν ἐστόμωται, στερεμνίου φολίδος\nτῇ ἐπιφανείᾳ ἐπιτρεχούσης καὶ πᾶσαν αἰχμὴν τῷ ἀντιτύπῳ\nθραυούσης.\nτραπέντων δὲ ἅπαξ εἰς φυγὴν τῶν ὑπολειπομένων,\nαἴσχιστα δὴ πάντων ὁ σατράπης Ὀροονδάτης, τὸ μὲν\nἅρμα ἐγκαταλιπὼν ἵππου δὲ τῶν Νυσαίων ἐπιβάς, διεδίδρασκεν,\nἀγνοούντων ταῦτα τῶν κατὰ τὸ ἀριστερὸν\nκέρας Αἰγυπτίων τε καὶ Λιβύων, καὶ σὺν εὐτολμίᾳ πάσῃ\nτὴν μάχην συμφερομένων, καὶ πασχόντων μὲν πλείονα\nἢ δρώντων, καρτερικῷ δὲ λήματι τὰ δεινὰ ὑπομενόντων.\nοἱ γὰρ ἐκ τῆς κινναμωμοφόρου κατ̓ αὐτοὺς\nτεταγμένοι δεινῶς πιεζοῦντες πολλὴν ἀπορίαν παρεῖχον,\nἐπιόντας μὲν ὑποφεύγοντες καὶ ἐκ πολλοῦ τοῦ περιόντος\nπροφθάνοντες, καὶ ἀπεστραμμένοις εἰς τοὐπίσω\nτοῖς τόξοις καὶ παρὰ τὴν φυγὴν βάλλοντες, ἀναχωροῦσι\nδὲ ἐπιτιθέμενοι, καὶ κατὰ τὰ πλάγια οἳ μὲν ταῖς σφενδόναις\nβάλλοντες, οἳ δὲ μικροῖς μὲν τοῖς βέλεσιν, ἰῷ δὲ\nδρακόντων πεφαρμαγμένοις τοξεύοντες ὀξύν τινα καὶ\nἀπότομον θάνατον ἐπέφερον. τοξεύουσι δὲ οἱ τῆς κινναμωμοφόρου\nπαίζειν πλέον ἢ σπουδάζειν τὴν τοξείαν\nἐοικότες. πλέγμα γάρ τι κυκλοτερὲς τῇ κεφαλῇ περιθέντες,\nκαὶ τοῦτο βέλεσι κατὰ τὸν κύκλον περιπείραντες,\n\n\nτὸ μὲν ἐπτερωμένον τοῦ βέλους πρὸς τῇ κεφαλῇ περιτίθενται,\nτὰς δὲ ἀκίδας οἷον ἀκτῖνας εἰς τὸ ἐκτὸς προβέβληνται.\nκἀντεῦθεν ἐξ ἑτοίμου παρὰ τὰς μάχας ὥσπερ\nἐκ φαρέτρας ἀφαιρῶν ἕκαστος, ἀγερωχόν τι καὶ σατυρικὸν\nσκίρτημα λυγιζόμενός τε καὶ καμπτόμενος, καὶ\nτοῖς ἰοῖς ἐστεμμένος, ἀπὸ γυμνοῦ τοῦ σώματος τοῖς\nἐναντίοις ἐφίησιν, οὐδὲν σιδήρου πρὸς τὴν αἰχμὴν δεόμενον:\nὀστοῦν γὰρ δράκοντος νωτιαῖον ἀφελὼν τὸ μὲν\nἄλλο εἰς τὸν πῆχυν τοῦ βέλους ἀπευθύνει, τὰ δὲ ἄκρα\nπρὸς τὸ ἀκμαιότατον ἀποξέσας αὐτογλώχινα τὸν ὀιστὸν\nἀπεργάζεται, τάχα που καὶ ἀπὸ τῶν ὀστῶν οὕτω\nπαρωνομασμένον.\nχρόνον μὲν οὖν τινὰ συνειστήκεσαν οἱ Αἰγύπτιοι,\nκαὶ τῷ συνασπισμῷ πρὸς τὴν τοξείαν ἀντεῖχον, φύσει\nτε τλήμονες ὄντες καὶ πρὸς τὸν θάνατον οὐ λυσιτελῶς\nμᾶλλον ἢ φιλονείκως κενοδοξοῦντες, ἴσως δέ που καὶ\nτιμωρίαν λιποταξίου προορῶντες:\nἐπεὶ δὲ τούς τε καταφράκτους,\nτὴν μεγίστην τοῦ πολέμου χεῖρά τε καὶ ἐλπίδα\nνομιζομένους, διεφθαρμένους κατέμαθον, τόν τε\nσατράπην ἀποδεδρακότα, τούς τε Μήδων καὶ Περσῶν\nπολυθρυλήτους ὁπλίτας οὔτε τι παρὰ τὴν μάχην λαμπρὸν\nἀποδεδειγμένους, ἀλλ̓ ὀλίγα μὲν δράσαντας κατὰ\nτῶν ἐκ Μερόης, οἳ κατ̓ αὐτοὺς ἐτάχθησαν, παθόντας\nδὲ πλείονα καὶ τοῖς λοιποῖς ἐφεπομένους, ἐνδόντες καὶ\nαὐτοὶ προτροπάδην ἔφευγον. ὁ δὲ Ὑδάσπης, ὥσπερ\nἀπὸ σκοπῆς τοῦ πύργου, λαμπρᾶς ἤδη τῆς νίκης θεωρὸς\nγινόμενος, κήρυκας διαπέμπων εἰς τοὺς διώκοντας\nτοῦ μὲν φονεύειν ἀπέχεσθαι προηγόρευε, ζῶντας δὲ οὓς\nδύναιντο καὶ συλλαμβάνειν καὶ ἄγειν, καὶ πρὸ πάντων\nτὸν Ὀροονδάτην. ὡς δὴ καὶ ἐγένετο. παρεκτείναντες\nγὰρ ἐπ̓ ἀσπίδα τὰς φάλαγγας οἱ Αἰθίοπες, καὶ τὸ πολὺ\nβάθος τῶν τάξεων εἰς μῆκος ἑκατέρωθεν ἐπαναγαγόντες,\n\n\nτάς τε κεραίας ἐπιστρέψαντες, εἰς κύκλωσιν τὸ\nΠερσικὸν συνήλασαν, καὶ μίαν μόνον ἀτραπὸν τὴν ἐπὶ\nτὸν ποταμὸν ἀκώλυτον εἰς φυγὴν τοῖς ἐναντίοις ὑπέλιπον,\nεἰς ὃν οἱ πλείους ἐμπίπτοντες, ὑπό τε ἵππων καὶ\nδρεπανηφόρων ἁρμάτων καὶ τοῦ λοιποῦ ταράχου καὶ\nπλήθους ὠθούμενοι σὺν πολλῷ θράσει, μετεμάνθανον\nὡς τὸ δοκοῦν στρατήγημα τοῦ σατράπου πρὸς ἐναντίου\nσφίσιν ἦν καὶ ἄσκεπτον: τὸ γοῦν κυκλωθῆναι\nπαρὰ τὴν ἀρχὴν καταδείσας, καὶ τὸν Νεῖλον διὰ τοῦτο\nκατὰ νώτων ποιήσας, ἔλαθεν ἑαυτῷ τὴν φυγὴν ἀποτειχίσας.\nἐνταῦθα οὖν καὶ αὐτὸς ἁλίσκεται, καὶ Ἀχαιμένου\nτοῦ Κυβέλης παιδὸς ἅπαντα ἤδη τὰ κατὰ τὴν Μέμφιν\nπεπυσμένου, καὶ ἀνελεῖν μὲν τὸν Ὀροονδάτην παρὰ\nτὸν θόρυβον ἐπιβουλεύσαντος ʽμετέμελε γὰρ αὐτῷ τῶν\nκατὰ τῆς Ἀρσάκης μηνυμάτων, τῶν ἐλέγχων προδιεφθαρμένων̓,\nτρῶσαι δὲ καιρίαν ἀποτυχόντος. ὑπέσχε\nγε μὴν αὐτίκα τὴν δίκην πρός τινος τῶν Αἰθιόπων τόξῳ\nβληθείς, ἀναγνόντος μὲν τὸν σατράπην, καὶ περισώζειν,\nὡς προστέτακτο, βουλομένου, ἀγανακτήσαντος\nδὲ τὸ ἄδικον τοῦ ἐγχειρήματος, εἰ τοὺς ἐναντίους τις\nὑποφεύγων χωροίη κατὰ τῶν φιλίων, τὸν καιρὸν τῆς\nτύχης εἰς ἐχθροῦ ἄμυναν, ὡς ἐῴκει, θηρώμενος.\nτοῦτον μὲν οὖν ἀχθέντα πρὸς τοῦ ἑλόντος ὁ Ὑδάσπης\nψυχορραγοῦντα θεασάμενος καὶ πολλῷ αἵματι ῥεόμενον,\nτοῦτο μὲν ἐπαοιδῇ διὰ τῶν τοῦτο ἔργον πεποιημένων\nἐπέσχε, κρίνας δέ, εἰ δύναιτο, περισώζειν, ἐπιρρωννύς\nτε τοῖς λόγοις, ὦ βέλτιστε, ἔφη, τὸ μὲν σώζεσθαί\nσοι κατ̓ ἐμὴν ὑπάρξει γνώμην ʽνικᾶν γὰρ καλὸν\nτοὺς ἐχθροὺς ἑστῶτας μὲν ταῖς μάχαις, πεπτωκότας δὲ\nταῖς εὐποιίαισ̓: τί δ̓ οὖν βουλόμενος οὕτως ἄπιστος\nἀπεδείχθης; ὃ δέ, πρὸς δέ, ἔφη: πιστὸς δὲ πρὸς τὸν\nἐμὸν δεσπότην. καὶ ὁ Ὑδάσπης, ὑποπεσὼν τοίνυν τίνα\n\n\nσαυτῷ τιμωρίαν ὁρίζεις, πάλιν ἠρώτα. καὶ ὅς, ἣν ἄν,\nἔφη, βασιλεὺς ὁ ἐμὸς τῶν σῶν τινὰ στρατηγῶν φυλάττοντά\nσοι πίστιν λαβὼν ἀπῄτησεν. οὐκοῦν, ἔφη ὁ Ὑδάσπης,\nἐπῄνεσεν ἂν καὶ δωρησάμενος ἀπέπεμψεν, εἰ βασιλεὺς\nἀληθής ἐστιν ἀλλὰ μὴ τύραννος, ἐν ἀλλοτρίοις\nἐπαίνοις ζῆλον τοῖς ἰδίοις τῶν ὁμοίων κατασκευαζόμενος.\nἀλλ̓ ὦ θαυμάσιε, πιστὸς μὲν εἶναι λέγεις, ἀσύνετος\nδὲ κἂν εἰ αὐτὸς μὴ ὁμολογήσειας, πρὸς τοσαύτας\nμυριάδας οὕτω παρατόλμως ἀντιταξάμενος. οὐκ ἦν ἀσύνετον\nἴσως, ἀπεκρίνατο, τῆς γνώμης ἐστοχάσθαι τοῦ\nβασιλεύοντος, μεθ̓ ἧς ἐκεῖνος πλέον τιμωρεῖται τοὺς\nὁπωσοῦν ἐν πολέμῳ δειλοὺς ἢ τιμᾷ τοὺς ἀνδρείους.\nἔγνων οὖν ὁμόσε χωρῆσαι πρὸς τὸν κίνδυνον, καὶ ἤτοι\nμέγα τι κατορθῶσαι καὶ παρὰ δόξαν, οἷα πολλὰ πολέμου\nκαιροὶ θαυματουργοῦσιν, ἢ διασωθείς, εἰ τοῦτο συμβαίνοι,\nχώραν ἀπολογίας ὑπολείπεσθαι ὡς πάντων τῶν\nἐπ̓ ἐμοὶ πεπραγμένων.\nτοιαῦτα εἰπὼν καὶ ἀκούσας ὁ Ὑδάσπης ἐπῄνει τε καὶ\nεἰς τὴν Συήνην εἰσέπεμπεν, ἐπιμεληθῆναι αὐτοῦ παντοίως\nτοῖς ἰατρεύουσιν ἐπιστείλας. εἰσῄει δὲ καὶ αὐτὸς\nἅμα τοῖς ἐπιλέκτοις τοῦ στρατοῦ, πάσης μὲν τῆς πόλεως\nκαὶ διὰ πάσης ἡλικίας προϋπαντώσης, στεφάνοις δὲ καὶ\nἄνθεσι Νειλῴοις τὴν στρατιὰν βαλλούσης, καὶ ταῖς ἐπινικίοις\nεὐφημίαις τὸν Ὑδάσπην ἀνυμνούσης. ἐπεὶ δὲ\nτειχῶν ἐντὸς εἰσήλασεν ὥσπερ ἐφ̓ ἅρματος τοῦ ἐλέφαντος,\nὃ μὲν αὐτίκα πρὸς ἱεροῖς ἦν καὶ θεραπείαις τῶν\nκρειττόνων χαριστηρίοις, τῶν τε Νειλῴων ἥτις γένεσις\nπαρὰ τῶν ἱερέων ἐκπυνθανόμενος, καὶ εἴ τι θαύματος\nἢ θεάματος ἄξιον κατὰ τὴν πόλιν ἐπιδεικνύναι ἔχουσιν.\nοἳ δὲ τήν τε φρεατίαν τὸ νειλομέτριον ἐδείκνυσαν, τῷ\nκατὰ τὴν Μέμφιν παραπλήσιον, συννόμῳ μὲν καὶ ξεστῷ\nλίθῳ κατεσκευασμένον, γραμμαῖς δὲ ἐκ πηχυαίου\n\n\nδιαστήματος κεχαραγμένον, εἰς ἃς τὸ ποτάμιον ὕδωρ\nὑπὸ γῆς διηθούμενον καὶ ταῖς γραμμαῖς ἐμπῖπτον τάς\nτε αὐξήσεις τοῦ Νείλου καὶ ὑπονοστήσεις τοῖς ἐγχωρίοις\nδιασημαίνει, τῷ ἀριθμῷ τῶν σκεπομένων καὶ γυμνουμένων\nχαραγμάτων τὸ πόσον τῆς πλημύρας ἢ τῆς\nλειψυδρίας μετρουμένοις. ἐδείκνυσαν δὲ καὶ τοὺς τῶν\nὡρονομίων γνώμονας ἀσκίους κατὰ μεσημβρίαν ὄντας,\nτῆς ἡλιακῆς ἀκτῖνος κατὰ τροπὰς θερινὰς ἐν τοῖς περὶ\nΣυήνην εἰς ἀκρίβειαν κατὰ κορυφὴν ἱσταμένης καὶ τῷ\nπανταχόθεν περιφωτισμῷ τὴν παρέμπτωσιν τῆς σκιᾶς\nἀπελαυνούσης, ὡς καὶ τῶν φρεάτων τὸ κατὰ βάθος ὕδωρ\nκαταυγάζεσθαι διὰ τὴν ὁμοίαν αἰτίαν. καὶ ταῦτα μὲν ὁ\nὙδάσπης οὐ σφόδρα ὡς ξένα ἐθαύμαζε ʽσυμβαίνει γὰρ\nτὰ ἴσα καὶ κατὰ Μερόην τὴν Αἰθιόπων̓: ὡς δὲ τὴν\nἑορτὴν ἐξεθείαζον, ἐπὶ μέγα Νεῖλον αἴροντες, Ὦρόν τε\nκαὶ ζείδωρον ἀποκαλοῦντες, Αἰγύπτου τε ὅλης τῆς μὲν\nἄνω σωτῆρα τῆς κάτω δὲ καὶ πατέρα καὶ δημιουργόν,\nνέαν ἰλὺν δἰ ἔτους ἐπάγοντα καὶ Νεῖλον ἐντεῦθεν ὀνομαζόμενον,\nτάς τε ἐτησίους ὥρας φράζοντα, θερινὴν\nμὲν ταῖς αὐξήσεσι μετοπωρινὴν δὲ ταῖς ὑπονοστήσεσι,\nκαὶ τὴν ἐαρινὴν τοῖς τε κατ̓ αὐτὸν φυομένοις ἄνθεσι καὶ\nταῖς τῶν κροκοδείλων ὠοτοκίαις, καὶ οὐδὲν ἄλλ̓ ἢ τὸν\nἐνιαυτὸν ἄντικρυς εἶναι τὸν Νεῖλον, τοῦτο καὶ τῆς\nπροσηγορίας ἐκβεβαιουμένης: τῶν γοῦν κατὰ τοὔνομα\nστοιχείων εἰς ψήφους μεταλαμβανομένων, πέντε καὶ\nἑξήκοντα καὶ τριακόσιαι μονάδες, ὅσαι καὶ τοῦ ἔτους\nἡμέραι, συναχθήσονται. φυτῶν δὲ καὶ ἀνθέων καὶ ζώων\nἰδιότητας καὶ ἕτερα πλείονα τούτοις προστιθέντων,\nἀλλ̓ οὐκ Αἰγύπτια ταῦτα, εἶπεν ὁ Ὑδάσπης, ἀλλ̓ Αἰθιοπικὰ\nτὰ σεμνολογήματα. τὸν γοῦν ποταμὸν τοῦτον,\nεἴτε καὶ καθ̓ ὑμᾶς θεόν, καὶ κύτος ἅπαν τὸ ποτάμιον\nἡ Αἰθιόπων δεῦρο παραπέμπουσα δικαίως ἂν παῤ\n\n\nὑμῶν τυγχάνοι σεβάσματος, μήτηρ ὑμῖν γινομένη θεῶν.\nκαὶ τοιγαροῦν καὶ σέβομεν, ἔφασαν οἱ ἱερεῖς, τῶν τε\nἄλλων ἕνεκεν, καὶ ὅτι σὲ σωτῆρα ἡμῖν καὶ θεὸν\nἀνέδειξεν.\nεὐφήμους εἶναι προσήκειν τοὺς ἐπαίνους ὁ Ὑδάσπης\nεἰπών, αὐτός τε εἰς τὴν σκηνὴν εἰσελθών, τὸ λειπόμενον\nτῆς ἡμέρας ἑαυτὸν ἀνελάμβανε, τούς τε ἐπὶ δόξης\nΑἰθιόπων καὶ τοὺς κατὰ Συήνην ἱερέας εὐωχῶν καὶ\nτοῖς ἄλλοις οὕτω ποιεῖν ἐφῆκε, πολλὰς μὲν ἀγέλας βοῶν\nπολλὰς δὲ ποίμνας προβάτων, πλεῖστα δὲ αἰγῶν αἰπόλια\nκαὶ συῶν συβόσια καὶ οἴνου πλῆθος τῶν Συηναίων\nτῇ στρατιᾷ, τὰ μὲν δῶρον τὰ δὲ πρὸς ἀγορασίαν,\nπαρεχόντων.\nεἰς δὲ τὴν ὑστεραίαν ἐφ̓ ὑψηλοῦ προκαθήμενος ὁ\nὙδάσπης τά τε ὑποζύγια καὶ ἵππους καὶ ὕλην ἄλλην τὴν\nἐν λαφύροις, τῶν τε κατὰ τὴν πόλιν καὶ τῶν κατὰ τὴν\nμάχην ληφθέντων, τῇ στρατιᾷ διένεμε, τὸ πρὸς ἀξίαν\nτῶν ἑκάστῳ πεπραγμένων ἀνακρίνων. ὡς δὲ καὶ ὁ ζωγρήσας\nτὸν Ὀροονδάτην παρῆν, αἴτησον ὃ βούλει, πρὸς\nαὐτὸν ἔφη ὁ Ὑδάσπης. καὶ ὅς, οὐδὲν αἰτεῖν δέομαι βασιλεῦ,\nεἶπεν, ἀλλ̓ εἰ καὶ σὺ τοῦτο ἐπικρίνειας, ἔχω τὸ\nαὐταρκές, Ὀροονδάτου μὲν ἀφελόμενος, αὐτὸν δὲ προστάγματι\nτῷ σῷ διασωσάμενος. καὶ ἅμα ἐδείκνυε τὸν\nξιφιστῆρα τοῦ σατράπου λιθοκόλλητόν τε καὶ πολύτιμον\nκαὶ ἐκ πολλῶν ταλάντων κατεσκευασμένον, ὥστε\nπολλοὺς τῶν περιεστώτων ἐκβοᾶν ὑπὲρ ἰδιώτην εἶναι\nκαὶ πλέον βασιλικὸν τὸ κειμήλιον. ἐπιμειδιάσας οὖν ὁ\nὙδάσπης, καὶ τί ἄν, ἔφη, γένοιτο βασιλικώτερον τοῦ\nμὴ λειφθῆναι τὴν ἐμὴν μεγαλοψυχίαν τῆς τούτου φιλοπλουσίας;\nεἶτα καὶ σώματος ἁλόντος τῷ κρατήσαντι\nσκυλεύειν ὁ πολέμου δίδωσι νόμος. ὥστε ἀπίτω λαβὼν\n\n\nκαὶ παῤ ἡμῶν, ὃ καὶ ἀκόντων ἔσχεν ἂν ῥᾳδίως\nἀποκρύπτων.\nμετὰ τοῦτον παρῄεσαν οἱ τὸν Θεαγένην καὶ τὴν Χαρίκλειαν\nἑλόντες, καὶ ὦ βασιλεῦ ἔφασαν, ἡμῶν δὲ οὐ\nχρυσὸς οὐδὲ λίθοι τὰ λάφυρα, πρᾶγμα κατ̓ Αἰθιοπίαν\nεὔωνον καὶ σωρηδὸν τοῖς βασιλείοις ἐναποκείμενον:\nἀλλά σοι κόρην καὶ νεανίαν προσαγηοχότες, ἀδελφοὺς\nμὲν καὶ Ἕλληνας, μεγέθει δὲ καὶ κάλλει μετά γε σὲ πάντας\nἀνθρώπους ὑπερφέροντας, ἀξιοῦμεν μὴ ἀμοιρῆσαι\nτῆς παρὰ σοῦ μεγαλοδωρίας. εὖ γε, εἶπεν ὁ Ὑδάσπης, ὑπεμνήσατε:\nκαὶ γὰρ ἐν παρέργῳ τότε καὶ κατὰ θόρυβον\nπροσαχθέντας ἐθεασάμην. ὥστε ἀγέτω τις: ἡκόντων δὲ\nκαὶ οἱ λοιποὶ τῶν αἰχμαλώτων. ἤγοντο οὖν αὐτίκα,\nδρομαίου τινὸς ἔξω τειχῶν καὶ εἰς τοὺς σκευοφόρους\nἀφιγμένου, καὶ τοῖς φυλάττουσιν ἄγειν ὡς βασιλέα τὴν\nταχίστην εἰπόντος. οἳ δὲ μιξέλληνά τινα τῶν φυλάκων,\nὅποι τὸ παρὸν ἄγοιεν, ἠρώτων. ἐκείνου δὲ εἰπόντος ὡς\nβασιλεὺς Ὑδάσπης ἐπισκοπεῖ τοὺς αἰχμαλώτους, θεοὶ\nσωτῆρες, ἀνεβόησαν ἅμα οἱ νέοι, τὸ ὄνομα τοῦ Ὑδάσπου\nγνωρίσαντες, εἰς τὴν τότε ὥραν μὴ καὶ ἕτερός\nἐστιν ὁ βασιλεύων ἀμφιβάλλοντες. ὁ οὖν Θεαγένης\nἠρέμα πρὸς τὴν Χαρίκλειαν, ἐρεῖς, ἔφη, δηλονότι, φιλτάτη,\nπρὸς βασιλέα τὰ καθ̓ ἡμᾶς: ἰδοὺ γὰρ καὶ Ὑδάσπης,\nὃν πατέρα σοι γεγενῆσθαι πρός με πολλάκις ἔφραζες.\nκαὶ ἡ Χαρίκλεια ὦ γλυκύτατε ἔφη, τὰ μεγάλα τῶν\nπραγμάτων μεγάλων δεῖται κατασκευῶν: ὧν γὰρ πολυπλόκους\nτὰς ἀρχὰς ὁ δαίμων καταβέβληται, τούτων\nἀνάγκη καὶ τὰ τέλη διὰ μακροτέρων συμπεραίνεσθαι.\nἄλλως τε καὶ ἃ πολὺς χρόνος συνέχεε, ταῦτα εἰς ὀξὺν\nκαιρὸν ἀνακαλύπτειν οὐ λυσιτελές, τοῦ κεφαλαίου καὶ\nταῦτα τῆς ὅλης καθ̓ ἡμᾶς ὑποθέσεως, καὶ ἐξ ἧς ἡ σύμπασα\nσυμπλοκή τε καὶ ἀνεύρεσις ἤρτηται, Περσίνης\n\n\nλέγω μητρὸς τῆς ἐμῆς ἀπολειπομένης. σώζεσθαι δὲ καὶ\nταύτην θεῶν βουλήσει πεπύσμεθα. ἂν οὖν προθύσηταί\nτις ἡμᾶς, ὑπολαβὼν ὁ Θεαγένης, ἢ καὶ ὡς αἰχμαλώτους\nδῶρον παρασχὼν τὴν εἰς Αἰθιοπίαν ἡμῖν ἄφιξιν ὑποτέμηται;\nμὴ πᾶν τοὐναντίον, ἔφη ἡ Χαρίκλεια. νυνὶ\nμὲν γὰρ πρὸς τῶν φυλάκων ἀκηκόαμεν πολλάκις ὡς\nἱερεῖα τρεφόμεθα τοῖς κατὰ Μερόην θεοῖς ἐναγισθησόμενοι,\nκαὶ δέος οὐδὲν δωρηθῆναι ἡμᾶς ἢ προαναιρεθῆναι\nκαθωσιωμένους ἐξ ὑποσχέσεως τοῖς θεοῖς, ἣν παραβαθῆναι\nὑπ̓ ἀνδρῶν εὐσέβειαν τετιμηκότων οὐ θέμις.\nεἰ δὲ περιχαρείᾳ τὸ ὅλον ἐνδόντες προχείρως τὰ καθ̓\nἡμᾶς ἐξαγορεύοιμεν, τῶν καὶ γνωρίζειν ταῦτα καὶ βεβαιοῦν\nδυναμένων οὐ παρόντων, μὴ καὶ λάθωμεν τὸν\nἀκούοντα παροξύναντες, καὶ πρὸς ὀργήν τι δικαίως ὑφιστάμενοι,\nχλεύην, ἂν οὕτω τύχῃ, καὶ ὕβριν τὸ πρᾶγμα\nἡγησομένους, εἴ τινες αἰχμάλωτοι καὶ δουλεύειν ἀποκεκληρωμένοι,\nπεπλασμένοι καὶ ἀπίθανοι, καθάπερ ἐκ\nμηχανῆς τῷ βασιλεύοντι παῖδας ἑαυτοὺς εἰσποιοῦσιν.\nἀλλὰ τὰ γνωρίσματα, ἔφη ὁ Θεαγένης, ἃ φέρειν σε οἶδα\nκαὶ διασώζειν, ὅτι μὴ πλάσμα ἐσμὲν μηδὲ ἀπάτη, συλλήψεται.\nκαὶ ἡ Χαρίκλεια, τὰ γνωρίσματα, ἔφη, τοῖς\nγινώσκουσιν αὐτὰ καὶ συνεκθεμένοις ἐστὶ γνωρίσματα,\nτοῖς δὲ ἀγνοοῦσιν ἢ μὴ πάντα γνωρίζειν ἔχουσι κειμήλια\nτὴν ἄλλως καὶ ὅρμος, κλοπῆς, ἂν οὕτω τύχῃ, καὶ\nλῃστείας τοῖς φέρουσιν ὑπόνοιαν προσάπτοντες. εἰ δὲ\nδή τι καὶ γνωρίσειεν ὁ Ὑδάσπης, τίς ὅτι καὶ Περσῖνα\nἡ δεδωκυῖα, τίς δ̓ ὅτι καὶ ὡς θυγατρὶ μήτηρ ὁ πείσων\nἔνεστιν; ἀναντίρρητον γνώρισμα ὦ Θεάγενες ἡ μητρῴα\nφύσις, ὑφ̓ ἧς τὸ γεννῶν περὶ τὸ γεννώμενον ἐκ πρώτης\nἐντεύξεως φιλόστοργον ἀναδέχεται πάθος, ἀπορρήτῳ\nσυμπαθείᾳ κινούμενον. τοῦτο οὖν μὴ προώμεθα δἰ\nὅ τι καὶ τὰ ἄλλα γνωρίσματα ἂν πιστὰ φανείη.\nτοιαῦτα διαλεγόμενοι πλησίον ἤδη τοῦ βασιλέως\nἦσαν. συμπαρῆν δὲ καὶ ὁ Βαγώας ἀγόμενος. κἀπειδὴ\nπαραστάντας εἶδεν ὁ Ὑδάσπης, ἀνήλατο πρὸς βραχὺ\nτοῦ θρόνου, καὶ ἱλήκοιτε θεοί φήσας αὖθις ἐπὶ συννοίας\nἑαυτὸν ἥδραζε. τῶν δὲ ἐν τέλει παρεστώτων ὅ τι\nπεπόνθοι πυνθανομένων, τοιαύτην, ἔφη, τετέχθαι μοι\nθυγατέρα τήμερον καὶ εἰς ἀκμὴν τοσαύτην ἥκειν ἀθρόον\nᾤμην: καὶ τὸ ὄναρ ἐν οὐδεμιᾷ φροντίδι τιθέμενος,\nνυνὶ πρὸς τὴν ὁμοίαν τῆς ὁρωμένης ὄψιν ἀνήνεγκα.\nτῶν δὴ περὶ αὐτὸν εἰπόντων ὡς φαντασία τις εἴη ψυχῆς\nτὰ μέλλοντα πολλάκις εἴδωλα προτυπουμένης, ἐν\nπαρέργῳ τότε τὸ ὀφθὲν ποιησάμενος, τίνες καὶ πόθεν\nεἶεν ἠρώτα. σιωπώσης δὲ τῆς Χαρικλείας, καὶ τοῦ Θεαγένους\nεἰπόντος ὡς ἀδελφοὶ καὶ Ἕλληνες, εὖ γε ἡ Ἑλλάς,\nἔφη, τά τε ἄλλα καλοὺς κἀγαθοὺς φέρουσα, καὶ\nγνήσια ἡμῖν καὶ εὐσύμβολα εἰς τὰς ἐπινικίους θυσίας\nτὰ ἱερεῖα παρασχοῦσα. ἀλλὰ πῶς οὐχὶ καὶ παῖς ἐτέχθη\nμοι κατὰ τὴν ὄψιν, γελάσας πρὸς τοὺς παρόντας εἶπεν,\nεἴπερ τὸν νεανίαν τοῦτον ἀδελφὸν ὄντα τῆς κόρης καὶ\nὁρᾶσθαί μοι μέλλοντα προειδωλοποιηθῆναι, ὡς φατέ,\nδιὰ τῶν ὀνειράτων ἐχρῆν; καὶ ἀποστρέψας τὸν λόγον εἰς\nτὴν Χαρίκλειαν, καὶ τὴν φωνὴν ἑλληνίζων ʽσπουδάζεται\nγὰρ ἥδε ἡ γλῶσσα καὶ παρὰ τοῖς Γυμνοσοφισταῖς\nκαὶ βασιλεῦσιν Αἰθιόπων̓ σὺ δέ, ἔφη, ὦ κόρη, τί σιγᾷς,\nοὐδὲν ἀποκρινομένη πρὸς τὴν πεῦσιν; καὶ ἡ Χαρίκλεια,\nπρὸς τοῖς βωμοῖς, ἔφη, τῶν θεῶν οἷς ἱερεῖα φυλαττόμενοι\nσυνίεμεν, ἐμέ τε καὶ τοὺς ἐμὲ φύντας γνώσεσθε.\nκαὶ ποῦ γῆς εἰσὶν οὗτοι; πρὸς αὐτὴν ὁ Ὑδάσπης.\nἣ δέ, καὶ πάρεισιν, ἔφη, καὶ πάντως ἱερουργουμένοις\nπαρέσονται. μειδιάσας οὖν αὖθις ὁ Ὑδάσπης, ὀνειρώττει\nτῷ ὄντι, φησίν, ἡ ὀνειρογενὴς αὕτη μου θυγάτηρ,\nἀπὸ τῆς Ἑλλάδος κατὰ μέσην Μερόην τοὺς φύντας\n\n\nἀναπεμφθήσεσθαι φανταζομένη. οὗτοι μὲν οὖν ἀγέσθωσαν\nσὺν ἐπιμελείᾳ καὶ ἀφθονίᾳ τῇ συνήθει, τὴν θυσίαν\nκοσμήσοντες: ἀλλὰ τίς οὗτος ὁ πλησίον εὐνούχῳ προσεοικώς;\nτῶν δή τις ὑπηρετουμένων, εὐνοῦχος ἀληθῶς,\nεἶπεν, ὄνομα Βαγώας, τῶν Ὀροονδάτου κτῆμα τὸ τιμιώτατον.\nἑπέσθω, ἔφη, καὶ οὗτος, οὐχ ἱερεῖον, τῶν δὲ\nἱερείων θατέρου τῆς κόρης ταύτης φύλαξ, πολλῆς διὰ\nτὴν ὥραν προνοίας δεομένης, ὥστε ἁγνὴν ἡμῖν ἄχρι\nκαιροῦ τῆς θυσίας φυλαχθῆναι. ἔχει τι ζηλότυπον ἔμφυτον\nτὸ εὐνούχων γένος: ὧν γὰρ ἀπεστέρηται, τούτων\nεἰς κώλυμα τοῖς ἄλλοις προβέβληται.\nταῦτα εἰπὼν τοὺς ἄλλους αἰχμαλώτους παριόντας ἐν\nτάξει ἐπεσκόπει τε καὶ ἀνέκρινε, τοὺς μὲν δωρούμενος,\nοὓς δούλους ἐξ ἀρχῆς ἐγνώριζεν ἡ τύχη, τοὺς δὲ εὖ γεγονότας\nἐλευθέρους ἀφιείς. δέκα δὲ νέους κόρας τε\nἰσαρίθμους τῶν ἐν ἀκμῇ καὶ ὥρᾳ διαπρεπόντων ἐπιλεξάμενος,\nἅμα τοῖς περὶ τὸν Θεαγένην ἐφ̓ ὁμοίαν τὴν\nχρείαν ἀνάγεσθαι προσέταττε. τοῖς τε ἄλλοις ἅπασιν\nὧν ἕκαστος ἐδεῖτο χρηματίσας, τέλος πρὸς τὸν Ὀροονδάτην\nμετάκλητον καὶ φοράδην ἀχθέντα, ἐγώ, ἔφη, τὰς\nαἰτίας τοῦ πολέμου συνῃρηκὼς καὶ τὰς ἐξ ἀρχῆς προφάσεις\nτῆς ἔχθρας, τάς τε Φίλας καὶ τὰ σμαράγδεια μέταλλα,\nὑπ̓ ἐμαυτῷ πεποιημένος, οὐ πάσχω τὸ τῶν\nπολλῶν πάθος, οὐδὲ ἐπεξάγω τὴν τύχην πρὸς πλεονεξίαν,\nοὐδὲ εἰς ἄπειρον ἐκτείνω τὴν ἀρχὴν διὰ τὴν νίκην,\nἀλλ̓ ὅροις ἀρκοῦμαι οἷς ἔθετο ἐξ ἀρχῆς ἡ φύσις,\nτὴν Αἴγυπτον ἀπὸ τῆς Αἰθιοπίας τοῖς Καταρράκταις\nἀποκρίνασα. ὥστε ἔχων δἰ ἃ κατῆλθον, ἄνειμι σέβων\nτὸ δίκαιον. σὺ δὲ εἰ περιγένοιο, τῶν ἐξ ἀρχῆς σατράπευε,\nκαὶ ἐπίστελλε πρὸς βασιλέα τῶν Περσῶν ὡς ἀδελφὸς\nὁ σὸς Ὑδάσπης τῇ μὲν χειρὶ κεκράτηκε, τῇ δὲ γνώμῃ\nπάντα σοι τὰ σὰ μεθῆκε, φιλίαν τε πρὸς σὲ βουλόμενον\n\n\nἀσπαζόμενος, χρῆμα τῶν ἐν ἀνθρώποις τὸ κάλλιστον,\nκαὶ μάχην, εἰ αὖθις ἄρχοιο, μὴ παραιτούμενος.\nΣυηναίοις δὲ τοῖσδε τοὺς τεταγμένους φόρους εἰς δεκάδα\nἐτῶν αὐτός τε ἀφίημι καὶ σοὶ ποιεῖν οὕτως\nἐντέλλομαι.\nτούτων εἰρημένων, ὑπὸ μὲν τῶν παρόντων ἀστῶν\nτε ὁμοίως καὶ στρατιωτῶν εὐφημία τε ἤρθη καὶ κρότος\nἐπὶ πλεῖστον ἐξάκουστος: ὁ δὲ Ὀροονδάτης τὼ χεῖρε\nπροτείνας καὶ τὴν δεξιὰν ἐπὶ θατέραν παραλλάξας, κύψας\nπροσεκύνησε, πρᾶγμα οὐ νενομισμένον παρὰ Πέρσαις,\nβασιλέα ἕτερον τούτῳ τῷ τρόπῳ θεραπεύειν. καὶ ὦ\nπαρόντες, οὐ δοκῶ μοι, ἔφη, παραβαίνειν τὸ πάτριον,\nεἰ βασιλέα γνωρίζω τὸν σατραπείαν μοι δωρούμενον,\nοὐδὲ παρανομεῖν τὸν ἐννομώτατον ἀνθρώπων προσκυνῶν,\nἀναιρεῖν μὲν δυνάμενον, τὸ εἶναι δὲ φιλανθρωπευόμενον,\nκαὶ δεσπόζειν μὲν κεκληρωμένον, σατραπεύειν\nδέ μοι παρεχόμενον. ἐφ̓ οἷς, εἰ μὲν περισωθείην,\nΑἰθίοψί τε καὶ Πέρσαις εἰρήνην ἐγγυῶμαι βαθεῖαν\nκαὶ φιλίαν ἀίδιον, καὶ Συηναίοις τὰ προστεταγμένα\nἐμπεδώσειν: εἰ δέ τι πάθοιμι, θεοὶ τῶν εἰς ἐμὲ καλῶν\nὙδάσπην τε καὶ οἶκον τὸν Ὑδάσπου καὶ γένος\nἀμείβοιντο.\nτὰ μὲν δὴ κατὰ τὴν Συήνην ἐπὶ τοσόνδε πραχθέντα\nεἰρήσθω, παρὰ τοσοῦτον μὲν ἐλθοῦσαν κινδύνου, πρὸς\nτοσαύτην δὲ εὐπάθειαν ἀθρόον δἰ εὐνομίαν ἀνδρὸς\nἑνὸς μεταβαλοῦσαν: ὁ δὲ Ὑδάσπης τὸ πολὺ τοῦ στρατοῦ\nπροεκπέμψας καὶ αὐτὸς ἐπὶ τὴν Αἰθιοπίαν ἐξήλαυνε,\nπάντων μὲν Συηναίων πάντων δὲ Περσῶν ἄχρι πλείστου\nσὺν εὐφημίαις προπεμπόντων. τὰ μὲν οὖν πρῶτα\nἐχώρει τῆς ὄχθης ἀεὶ τοῦ Νείλου καὶ παραποταμίας\nἐχόμενος: ἐπεὶ δὲ εἰς τοὺς Καταρράκτας ἀφίκετο, θύσας\nτῷ Νείλῳ καὶ θεοῖς ἐνορίοις, ἐκτραπεὶς τῆς μεσογαίας\n\n\nμᾶλον εἴχετο. καὶ εἰς τὰς Φίλας ἐλθὼν ἡμέρας μέν\nπου δύο διαναπαύει τὸν στρατόν: αὖθις δὲ τὸ πολὺ τοῦ\nπλήθους προαποστείλας, προεκπέμψας δὲ καὶ τοὺς αἰχμαλώτους,\nαὐτὸς ἐπιμείνας τά τε τείχη τῆς πόλεως ὠχύρωσε,\nκαὶ φρουρὰν ἐγκαταστήσας ἐξώρμησε. δύο δὲ\nἱππέας ἐπιλέξας, οὓς ἔδει προλαβόντας καὶ κατὰ πόλιν\nἢ κώμην τοὺς ἵππους ἀμείβοντας σὺν τάχει τὸ προστεταγμένον\nἀνύειν, ἐπιστέλλει τοῖς κατὰ Μερόην τὴν νίκην\nεὐαγγελιζόμενος,\nπρὸς μὲν τοὺς σοφούς, οἳ Γυμνοσοφισταὶ\nκέκληνται, σύνεδροί τε καὶ σύμβουλοι τῶν\nπρακτέων τῷ βασιλεῖ γινόμενοι, τοιάδε.\nτῷ θειοτάτῳ σὐνεδρίῳ βασιλεὺς Ὑδάσπης. τὴν νίκην ὑμῖν\nτὴν κατὰ Περσῶν εὐαγγελίζομαι, οὐκ ἀλαζονευόμενος τὸ κατόρθωμα\nʽτὸ γὰρ ὀξύρροπον τῆς τύχης ἱλάσκομαἰ, ἀλλὰ τὴν προφητείαν\nὑμῶν ἀεί τε καὶ τὸ παρὸν ἐπαληθεύουσαν τῷ γράμματι\nπροδεξιούμενος. ἥκειν ουν ὑμᾶς εἰς τὸν εἰωθότα τόπον καὶ παρακαλῶ\nκαὶ δυσωπῶ, τὰς εὐχαριστηρίους τῶν ἐπινικίων θυσίας\nεὐαγεστέρας τῇ παρουσίᾳ τῷ κοινῷ τῶν Αἰθιόπων ἀποφανοῦντας.\nπρὸς δὲ τὴν γυναῖκα Περσῖναν οὕτω.\nνικᾶν ἡμᾶς ἴσθι, καὶ ὃ πρότερόν ἐστι παρὰ σοί, σώζεσθαι.\nπολυτελεῖς δὴ τὰς χαριστηρίους ἡμῖν πομπάς τε καὶ θυσίας εὐτρέπιζε,\nκαὶ τοὺς σοφοὺς ἅμα τοῖς παῤ ἡμῶν ἐπεσταλμένοις συμπαρακαλέσασα,\nεἰς τὴν ἀφιερωμένην τοῖς πατρίοις ἡμῶν θεοῖς,\nἩλίῳ τε καὶ Σελήνῃ καὶ Διονύσῳ, πρὸ τοῦ ἄστεος ὀργάδα\nσύσπευδε.\nτούτων κομισθέντων τῶν γραμμάτων ἡ μὲν Περσῖνα,\nτοῦτ̓ ἦν ἄρα, ἔφη, τὸ ἐνύπνιον ὃ κατὰ τὴν νύκτα\nταύτην ἐθεώμην, κύειν τε οἰομένη καὶ τίκτειν ἅμα, καὶ\nτὸ γεννηθὲν εἶναί μου θυγατέρα γάμου παραχρῆμα\nὡραίαν, διὰ μὲν τῶν ὠδίνων, ὡς ἔοικε, τὰς κατὰ τὸν\nπόλεμον ἀγωνίας, διὰ δὲ τῆς θυγατρὸς τὴν νίκην αἰνιττομένου\nτοῦ ὀνείρατος. ἀλλὰ τὴν πόλιν ἐπιόντες τῶν\nεὐαγγελίων ἐμπλήσατε. καὶ οἳ μὲν πρόδρομοι τὸ προστεταγμένον\n\n\nἔπραττον, καὶ τάς τε κεφαλὰς τῷ Νειλῴῳ\nλωτῷ καταστέψαντες καὶ φοινίκων πτόρθους ταῖς χερσὶ\nκατασείοντες τὰ ἐπισημότερα τῆς πόλεως καθιππεύοντο,\nτὴν νίκην καὶ μόνῳ τῷ σχήματι δημοσιεύοντες. ἐμπέπληστο\nγοῦν αὐτίκα χαρᾶς ἡ Μερόη, νύκτωρ τε καὶ μεθ̓\nἡμέραν χοροὺς καὶ θυσίας κατὰ γένη καὶ ἀγυιὰς καὶ\nφατρίας τοῖς θεοῖς ἀναγόντων καὶ τὰ τεμένη καταστεφόντων,\nοὐκ ἐπὶ τῇ νίκῃ τοσοῦτον ὅσον ἐπὶ τῇ σωτηρίᾳ\nτῇ τοῦ Ὑδάσπου θυμηδούντων, ἀνδρὸς δἰ εὐνομίαν\nτε ἅμα καὶ τὸ πρὸς τοὺς ὑπηκόους ἵλεών τε καὶ\nἥμερον πατρικόν τινα ἔρωτα τοῖς δήμοις ἐνστάξαντος.\nἡ δὲ Περσῖνα βοῶν τε ἀγέλας καὶ ἵππων καὶ προβάτων\nὀρύγων τε καὶ γρυπῶν καὶ ἄλλων ζώων παντοίων\nεἰς τὴν περαίαν ὀργάδα προπέμψασα, τὰ μὲν ὥστε ἐξ\nἑκάστου γένους ἑκατόμβην εἰς τὴν θυσίαν ηὐτρεπίσθαι,\nτὰ δὲ ὥστε εἰς εὐωχίαν εἶναι τοῖς δήμοις, τέλος καὶ\nπαρὰ τοὺς Γυμνοσοφιστὰς ἐλθοῦσα, οἴκησιν τὸ Πανίον\nπεποιημένους, τό τε παρὰ τοῦ Ὑδάσπου γράμμα ἐνεχείριζε,\nκαὶ συμπαρεκάλει πεισθῆναί τε ἀξιοῦντι τῷ βασιλεῖ\nκαὶ δοῦναι καὶ αὐτῇ τὸ μέρος τὴν χάριν, κόσμον τῆς\nπανηγύρεως τῇ παρουσίᾳ γινομένους. οἳ δὲ ὀλίγον ἐπιμεῖναι\nκελεύσαντες, καὶ εἰς τὸ ἄδυτον παρελθόντες εὔχεσθαι\nὡς ἔθος, παρὰ θεῶν τὸ πρακτέον πυθόμενοι,\nμικρὸν διαλιπόντες ἐπανῆλθον. καὶ τῶν ἄλλων σιγώντων\nὁ προκαθηγητὴς τοῦ συνεδρίου Σισιμίθρης, ὦ\nΠερσῖνα, ἔλεγεν, ἡμεῖς μὲν ἥξομεν: οἱ θεοὶ γὰρ ἐπιτρέπουσι:\nθόρυβον δέ τινα καὶ ταραχὴν προμηνύει τὸ δαιμόνιον,\nἐσομένην μὲν παρὰ τὰς θυσίας, εἰς ἀγαθὸν δὲ\nκαὶ ἡδὺ τὸ τέλος καταστρέψουσαν, ὡς μέλους μὲν ὑμῶν\nτοῦ σώματος ἢ μέρους τῆς βασιλείας ἀπολωλότος, τοῦ\nπεπρωμένου δὲ εἰς τότε τὸ ζητούμενον ἀναφαίνοντος.\nκαὶ ἡ Περσῖνα, τά τε φοβερά, ἔφη, καὶ πάντα τὴν πρὸς\n\n\nτὸ κρεῖττον ἕξει μεταβολὴν ὑμῶν παρόντων. ἀλλ̓ ὅταν\nαἴσθωμαι προσάγοντα Ὑδάσπην, σημανῶ πρὸς ὑμᾶς.\nοὐδὲν δεῖ, ἔφη, σημαίνειν, ὁ Σισιμίθρης: ἥξει γὰρ αὔριον\nὄρθριος, καὶ τοῦτό σοι γράμμα μηνύσει μικρὸν\nὕστερον. καὶ ἐγίνετο οὕτως: ἄρτι γὰρ ἐπανιούσῃ τῇ\nΠερσίνῃ, καὶ τοῖς βασιλείοις πλησιαζούσῃ, γράμμα τοῦ\nβασιλέως ἱππεὺς ἐνεχείριζεν, εἰς τὴν ἑξῆς ἔσεσθαι τὴν\nπαρουσίαν αὐτοῦ σημαῖνον. κήρυκες οὖν αὐτίκα διήγγελλον\nτὴν γραφήν, μόνῳ τῷ ἄρρενι γένει τὴν ὑπάντησιν\nἐπιτρέποντες, γυναιξὶ δὲ ἀπαγορεύοντες: ἅτε γὰρ\nτοῖς καθαρωτάτοις καὶ φανοτάτοις θεῶν Ἡλίῳ τε καὶ\nΣελήνῃ τῆς θυσίας τελουμένης, ἐπιμίγνυσθαι τὸ θῆλυ\nγένος οὐ νενόμιστο, τοῦ μή τινα καὶ ἀκούσιόν ποτε γενέσθαι\nμολυσμὸν τοῖς ἱερείοις. μόνῃ δὲ παρεῖναι γυναικῶν\nτῇ ἱερείᾳ τῆς σεληναίας ἐπιτέτραπτο, καὶ ἦν ἡ\nΠερσῖνα, τῷ μὲν ἡλίῳ τοῦ βασιλέως τῇ Σεληναίᾳ δὲ τῆς\nβασιλίδος ἐκ νόμου καὶ ἔθους ἱερουμένων. ἔμελλε δὲ\nἄρα ἡ Χαρίκλεια παρέσεσθαι τοῖς δρωμένοις οὐχ ὡς\nθεωρός, ἀλλ̓ ἱερεῖον ἐσομένη τῆς Σεληναίας.\nἀκατάσχετος οὖν ἡ ὁρμὴ κατειλήφει τὴν πόλιν: καὶ\nοὐδὲ τὴν προηγορευμένην ἡμέραν ἀναμείναντες ἀφ̓\nἑσπέρας ἐπεραιοῦντο κατὰ τὸν Ἀσταβόρραν ποταμόν, οἳ\nμὲν κατὰ τὸ ζεῦγμα, οἳ δὲ πορθμείοις ἐκ καλάμων πεποιημένοις,\nἃ δὴ πλεῖστα καὶ κατὰ πολλὰ μέρη τῆς\nὄχθης ἐσάλευε, τοῖς πορρωτέρω τῆς γεφύρας κατοικοῦσιν\nἐπιτόμους διακονοῦντα τὰς περαιώσεις. ἔστι δὲ\nὀξυδρομώτατα τῆς τε ὕλης ἕνεκα καὶ ἄχθους, πλὴν ὅτι\nδύο που καὶ τρεῖς ἄνδρας οὐκ ἀνεχόμενα: κάλαμος γάρ\nἐστι δίχα τετμημένος, καὶ τομὴν ἑκάστην σκάφιον παρεχόμενος.\nἡ γὰρ δὴ Μερόη μητρόπολις οὖσα τῶν Αἰθιόπων\nτὰ μὲν ἄλλα ἐστὶ νῆσος τριγωνίζουσα, ποταμοῖς\nναυσιπόροις, τῷ τε Νείλῳ καὶ τῷ Ἀσταβόρρᾳ καὶ τῷ\n\n\nἈσασόβᾳ περιρρεομένη, τοῦ μὲν κατὰ κορυφὴν ἐμπίπτοντος,\nτοῦ Νείλου, καὶ πρὸς ἑκάτερα σχιζομένου,\nτῶν ἑτέρων δὲ δυοῖν κατὰ πλευρὰν ἑκατέραν θατέρου\nπαραμειβόντων καὶ αὖθις ἀλλήλοις συμπιπτόντων, καὶ\nεἰς ἕνα τὸν Νεῖλον τό τε ῥεῦμα καὶ τοὔνομα ἐκνικωμένων:\nμέγεθος δὲ οὖσα μεγίστη, καὶ ἤπειρον ἐν νήσῳ\nσοφιζομένη ʽτρισχιλίοις γὰρ τὸ μῆκος, εὖρος δὲ χιλίοις\nπεριγράφεται σταδίοισ̓, ζώων τε παμμεγεθῶν τῶν τε\nἄλλων καὶ ἐλεφάντων ἐστὶ τροφός, καὶ δένδρα παραλλάττοντα\nἢ κατ̓ ἄλλας φέρειν ἀγαθή. ἐκτὸς γὰρ ὅτι\nφοίνικές τε ὑπερμήκεις καὶ τὴν βάλανον εὔστομοί τε καὶ\nὑπέρογκοι, σίτου τε καὶ κριθῶν στάχυες τὴν μὲν αὔξησιν\nὥστε καὶ ἱππέα πάντα καὶ καμηλίτην ἔστιν ὅτε\nκαλύπτειν, τὸν δὲ καρπὸν ὥστε εἰς τριακόσια τὸ καταβληθὲν\nἐκφέρειν, καὶ τὸν κάλαμον φύει τοιοῦτον οἷος\nεἴρηται.\nτότε δ̓ οὖν διὰ πάσης νυκτὸς ἄλλοι κατ̓ ἄλλο τὸν\nποταμὸν διαπεραιωθέντες, προαπαντῶντες καὶ ἴσα καὶ\nθεὸν εὐφημοῦντες ἐδεξιοῦντο τὸν Ὑδάσπην. οὗτοι μὲν\nδὴ καὶ πορρωτέρω, μικρὸν δὲ πρὸ τῆς ὀργάδος ἐντυχόντες\nοἱ Γυμνοσοφισταὶ δεξιάς τε ἐνέβαλλον καὶ φιλήμασιν\nἠσπάζοντο. μετὰ δὲ τούτους ἡ Περσῖνα τοῦ νεώ\nτε ἐν προπύλοις καὶ περιβόλων ἐντός. κἀπειδὴ προσπεσόντες\nτοὺς θεοὺς προσεκύνησαν καὶ τὰς χαριστηρίους\nεὐχὰς ὑπὲρ τῆς νίκης καὶ σωτηρίας ἐτέλεσαν, ἐκτὸς\nπεριβόλων ἐλθόντες ἐπὶ τὴν δημοτελῆ θυσίαν ἐτρέποντο,\nκατὰ τὴν προηυτρεπισμένην ἐν τῷ πεδίῳ σκηνὴν\nπροκαθίσαντες, ἣν τέσσαρες ἐπλήρουν νεότμητοι κάλαμοι,\nσχήματος τετραπλεύρου γωνίαν ἑκάστην ἑνὸς καλάμου\nκίονος δίκην ἐρείδοντος, καὶ κατὰ τὰς ἄκρας εἰς\nἀψῖδα περιαγομένου, καὶ τοῖς ἄλλοις ἅμα φοινίκων ἔρνεσι\nσυμπίπτοντος, καὶ τὸ ὑποκείμενον ὀροφοῦντος.\n\n\nκαθ̓ ἑτέραν δὲ σκηνὴν πλησίον ἐφ̓ ὑψηλῆς μὲν κρηπῖδος\nθεῶν τε ἐγχωρίων ἀγάλματα καὶ ἡρώων εἰκόνες\nπρούκειντο, Μέμνονός τε καὶ Περσέως καὶ Ἀνδρομέδας,\nοὓς γενάρχας ἑαυτῶν οἱ βασιλεύοντες Αἰθιόπων\nνομίζουσι: χθαμαλώτεροι δὲ καὶ οἷον ὑπὲρ κορυφῆς τὰ\nθεῖα πεποιημένοι, κατὰ τῆς δευτερευούσης κρηπῖδος οἱ\nΓυμνοσοφισταὶ ἐπεκάθηντο. τούτων ἑξῆς ὁπλιτῶν φάλαγξ\nεἰς κύκλον περιεστοίχιστο, ταῖς ἀσπίσιν ὠρθωμέναις\nκαὶ ἀλλήλων ἐχομέναις ἐπερειδομένη, τό τε πλῆθος\nἐξόπισθεν ἀναστέλλουσα καὶ τὸ μεσεῦον ἀνενόχλητον\nτοῖς ἱερουργουμένοις παρασκευάζουσα. μικρὰ δὲ δὴ\nπροδιαλεχθεὶς πρὸς τὸν δῆμον ὁ Ὑδάσπης, καὶ τήν τε\nνίκην καὶ τὰ ὑπὲρ τοῦ κοινοῦ κατορθωθέντα καταγγείλας,\nἔχεσθαι τῆς θυσίας τοῖς ἱεροποιοῖς ἐκέλευε. τριῶν\nδὴ βωμῶν τῶν πάντων εἰς ὕψος ᾐρμένων, καὶ τῶν μὲν\nδυοῖν κεχωρισμένως Ἡλίῳ τε καὶ Σελήνῃ συνεζευγμένων,\nτοῦ τρίτου δὲ τῷ Διονύσῳ καθ̓ ἕτερον μέρος\nἰδιάζοντος, τούτῳ μὲν παντοῖα ζῶα ἐπέσφαττον, διὰ τὸ\nπάνδημον, οἶμαι, τοῦ θεοῦ καὶ πᾶσι κεχαρισμένον ἐκ\nποικίλων τε καὶ παντοίων ἱλασκόμενοι, ἐπὶ δὲ τῶν ἑτέρων\nἩλίῳ μὲν τέθριππον λευκὸν ἐπῆγον, τῷ ταχυτάτῳ\nτῶν θεῶν, ὡς ἔοικε, τὸ τάχιστον καθοσιοῦντες,\nτῇ Σεληναίᾳ δὲ ξυνωρίδα βοῶν, διὰ τὸ περίγειον,\nὡς ἔοικε, τῆς θεοῦ τοὺς γηπονίᾳ συνεργοὺς\nκαθιεροῦντες.\nκαὶ ἔτι τούτων δρωμένων βοή τις ἀθρόον ἠγείρετο\nσυμμιγής τε καὶ ταραχώδης καὶ οἷα εἰκὸς ὑπὸ πλήθους\nἀπείρου ἀνθρώπων συγκλύδων, τὰ πάτρια τελείσθω\nτῶν περιεστώτων ἐκβοώντων, ἡ νενομισμένη θυσία\nλοιπὸν ὑπὲρ τοῦ ἔθνους τελείσθω, αἱ ἀπαρχαὶ τοῦ πολέμου\nτοῖς θεοῖς προσαγέσθωσαν. συνεὶς οὖν ὁ Ὑδάσπης\nὅτι τὴν ἀνθρωποκτονίαν ἐπιζητοῦσιν, ἣν ἐπὶ ταῖς\n\n\nκατὰ τῶν ἀλλοφύλων νίκαις μόναις ἐκ τῶν ἁλισκομένων\nἐπιτελεῖν εἰώθεσαν, κατασείσας τῇ χειρὶ καὶ αὐτίκα τὸ\nαἰτούμενον ἔσεσθαι τοῖς νεύμασι σημήνας, τοὺς εἰς\nτοῦτο πάλαι ἀποκεκληρωμένους αἰχμαλώτους ἄγεσθαι\nπροσέταττεν. ἤγοντο οὖν οἵ τε ἄλλοι καὶ ὁ Θεαγένης\nκαὶ ἡ Χαρίκλεια, τῶν τε δεσμῶν λελυμένοι καὶ κατεστεμμένοι,\nκατηφεῖς μέν, οἷα εἰκός, οἱ ἄλλοι, καὶ ὁ\nΘεαγένης δ̓ ἐπ̓ ἔλαττον, ἡ Χαρίκλεια δὲ καὶ φαιδρῷ\nτῷ προσώπῳ καὶ μειδιῶντι, συνεχές τε καὶ ἀτενὲς εἰς\nτὴν Περσῖναν ἀφορῶσα, ὥστε κἀκείνην παθεῖν τι πρὸς\nτὴν ὄψιν. καὶ βύθιόν τι στενάξασα, ὦ ἄνερ, εἶπεν, οἵαν\nκόρην εἰς τὴν θυσίαν ἐπιλέλεξαι. οὐκ οἶδα ἰδοῦσα τοιοῦτον\nκάλλος. ὡς δὲ καὶ εὐγενὴς τὸ βλέμμα, ὡς δὲ καὶ\nμεγαλόφρων πρὸς τὴν τύχην, ὡς δὲ ἐλεεινὴ τῆς κατὰ\nτὴν ἡλικίαν ἀκμῆς. εἰ περιεῖναι συνέβαινεν ἡμῖν τὸ\nἅπαξ μοι κυηθὲν καὶ κακῶς ἀπολωλὸς θυγάτριον, ἐν\nἴσοις που ταύτῃ τοῖς ἔτεσιν ἐξητάζετο. ἀλλ̓ εἴθε γε, ὦ\nἄνερ, ἐνῆν πως ἐξελέσθαι τὴν κόρην. πολλὴν ἂν ἔσχον\nπαραψυχὴν διακονουμένης μοι τοιαύτης. ἴσως δέ που\nκαὶ Ἑλληνίς ἐστιν ἡ ἀθλία: τὸ γὰρ πρόσωπον οὐκ Αἰγυπτίας.\nἙλληνὶς μέν, ἔφη πρὸς αὐτὴν ὁ Ὑδάσπης, καὶ\nπατέρων οὓς λέξει τὸ παρόν. δεῖξαι γὰρ οὐκ ἂν ἔχοι:\nπόθεν; καίτοι γε ἐπηγγέλλετο. ῥυσθῆναί γε μὴν τῆς\nθυσίας ἀδύνατος: καίτοι γε ἐβουλόμην, πεπονθώς τι\nκαὶ αὐτὸς οὐκ οἶδ̓ ὅπως, καὶ κατελεῶν τὴν κόρην. ἀλλ̓\nοἶσθα ὡς ἄρρενα μὲν τῷ Ἡλίῳ θήλειαν δὲ τῇ Σεληναίᾳ\nπροσάγειν τε καὶ ἱερουργεῖν ὁ νόμος βούλεται. ταύτης\nδὴ πρώτης αἰχμαλώτου μοι προσαχθείσης καὶ εἰς τὴν\nνῦν θυσίαν ἀποκληρωθείσης ἀπαραίτητος ἂν γένοιτο\nπρὸς τὸ πλῆθος ἡ ὑπέρθεσις. ἓν μόνον ἂν βοηθήσειεν,\nεἰ τῆς ἐσχάρας ἣν οἶσθα ἐπιβᾶσα, μὴ ἁγνεύουσά πως\nὁμιλίας τῆς πρὸς ἄνδρας ἐλεγχθείη, καθαρὰν εἶναι τὴν\n\n\nπροσκομιζομένην τῇ θεῷ, καθάπερ οὖν καὶ τὸν Ἡλίῳ,\nτοῦ νόμου κελεύοντος, ἐπὶ δὲ τῆς τοῦ Διονύσου θυσίας\nἀδιαφοροῦντος. ἀλλ̓ ὅρα, εἰ προσομιλήσασά τῳ φωραθείη\nπρὸς τῆς ἐσχάρας, μὴ οὐκ εὐπρεπὲς ᾖ τὴν τοιάνδε\nεἰς τὸν οἶκον εἰσδέξασθαι. καὶ ἡ Περσῖνα, φωραθείη,\nἔφη, καὶ σωθείη μόνον: αἰχμαλωσία καὶ πόλεμος καὶ\nτοσοῦτος τῆς ἐνεγκούσης ἐξοικισμὸς ἀνέγκλητον ποιεῖ\nτὴν προαίρεσιν, καὶ πλέον ἐπὶ ταύτης, ἐν τῷ κάλλει\nτὴν καθ̓ ἑαυτῆς βίαν, εἰ καί τι τοιοῦτον ὑπέστη,\nπεριαγούσης.\nκαὶ ἔτι τοιαῦτα λεγούσης, καὶ ἅμα ὑποδακρυούσης\nλανθάνειν τε τοὺς παρόντας πειρωμένης, ἄγεσθαι τὴν\nἐσχάραν ὁ Ὑδάσπης ἐκέλευσε. παιδάρια τοίνυν ἄνηβα\nσυλλαβόντες ἐκ τοῦ πλήθους οἱ ὑπηρέται ʽμόνοις γὰρ\nτοῖς τοιούτοις ἀβλαβῶς θιγγάνειν ἔνεστιν̓ ἐκόμιζόν τε\nἐκ τοῦ νεὼ καὶ εἰς μέσους προυτίθεσαν, ἐπιβαίνειν ἕκαστον\nτῶν αἰχμαλώτων κελεύοντες. τῶν δὲ ὅστις ἐπιβαίη,\nπαραυτίκα τὴν βάσιν ἐφλέγετο, οὐδὲ τὴν πρώτην\nκαὶ πρὸς ὀλίγον ψαῦσιν ἐνίων ὑποστάντων, χρυσοῖς\nμὲν ὀβελίσκοις τῆς ἐσχάρας διαπεπλεγμένης, πρὸς τοῦτο\nδὲ ἐνεργείας τετελεσμένης ὥστε πάντα τὸν μὴ καθαρὸν\nκαὶ ἄλλως ἐπιορκοῦντα καταίθειν, τῶν δὲ ἀπ̓ ἐναντίας\nἀλύπως προσίεσθαι τὴν βάσιν. τούτους μὲν δὴ τῷ τε\nΔιονύσῳ καὶ ἄλλοις θεοῖς ἀπεκλήρουν, πλὴν δύο που\nκαὶ τριῶν Ἑλληνίδων, αἳ τῆς ἐσχάρας ἐπιβᾶσαι παρθενεύειν\nἐγνωρίσθησαν.\nἐπεὶ δὲ καὶ Θεαγένης ἐπιβὰς καθαρεύων ἐφαίνετο,\nθαυμασθεὶς πρὸς ἁπάντων τά τε ἄλλα τοῦ μεγέθους.\nκαὶ κάλλους, καὶ ὅτι περ οὕτως ἀκμαῖος ἀνὴρ ἀπείρατος\nεἴη τῶν Ἀφροδίτης, πρὸς τὴν ἡλιακὴν ἱερουργίαν\nηὐτρεπίζετο, καλά, λέγων ἠρέμα πρὸς τὴν Χαρίκλειαν,\nτἀπίχειρα παῤ Αἰθίοψι τῶν καθαρῶς βιούντων: θυσίαι\n\n\nκαὶ σφαγαὶ τὰ ἔπαθλα τῶν σωφρονούντων. ἀλλ̓\nὦ φιλτάτη, τί οὐχὶ φράζεις σαυτήν; ποῖον ἀναμένεις\nἔτι καιρόν, ἢ τὸν ἕως ἄν ἀποδειροτομήσῃ τις; λέγε,\nἱκετεύω, καὶ μήνυε τὴν σαυτῆς τύχην. ἴσως μὲν κἀμὲ\nπερισώσεις, ἥ τις ποτὲ εἴης γνωρισθεῖσα, καὶ ἐξαιτήσασα:\nεἰ δ̓ ἄρα μὴ τοῦτο, σύ γε μὴν προδήλως διαδράσῃ\nτὸν κίνδυνον. αὔταρκες δὲ τοῦτό μοι μαθόντι καὶ\nτελευτᾶν. ἣ δέ πλησίον ὁ ἀγών εἰποῦσα, καὶ νῦν\nταλαντεύει τὰ καθ̓ ἡμᾶς ἡ μοῖρα, μηδὲ κελεῦσαι τοὺς\nἐπιτεταγμένους ἀναμείνασα, ἐνέδυ τε τὸν ἐκ Δελφῶν\nἱερὸν χιτῶνα ἐκ πηριδίου τινὸς ὃ ἐπεφέρετο προκομίσασα,\nχρυσοϋφῆ τε ὄντα καὶ ἀκτῖσι κοκκοβαφέσι κατάπαστον:\nτήν τε κόμην ἀνεῖσα καὶ οἷον κάτοχος φανεῖσα\nπροσέδραμέ τε καὶ ἐφήλατο τῇ ἐσχάρᾳ, καὶ εἱστήκει πολὺν\nχρόνον ἀπαθής, τῷ τε κάλλει τότε πλέον ἐκλάμποντι\nκαταστράπτουσα, περίοπτος ἐφ̓ ὑψηλοῦ πᾶσι γεγενημένη,\nκαὶ πρὸς τοῦ σχήματος τῆς στολῆς ἀγάλματι\nθεοῦ πλέον ἢ θνητῇ γυναικὶ προσεικαζομένη. θάμβος\nοὖν ἅμα πάντας κατέσχε, καὶ βοὴν μίαν ἄσημον μὲν καὶ\nἄναρθρον, δηλωτικὴν δὲ τοῦ θαύματος, ἀπήχησαν, τῶν\nτε ἄλλων ἀγασθέντες, καὶ πλέον ὅτι κάλλος οὕτως ὑπὲρ\nἄνθρωπον καὶ τὸ ὥριον τῆς ἀκμῆς ἄθικτον ἐτήρει, καὶ\nἔχειν ἀνεδείκνυτο σωφροσύνην πλέον τῇ ὥρᾳ κοσμουμένην.\nἐλύπει μὲν οὖν καὶ ἄλλους τῶν ὄχλων ἁρμόδιος\nτῇ θυσίᾳ φανεῖσα: καὶ δεισιδαιμονοῦντες ὅμως ἥδιστα\nἄν εἶδον ἔκ τινος μηχανῆς περισωθεῖσαν. πλέον δὲ\nἠνία τὴν Περσῖναν, ὥστε καὶ εἰπεῖν πρὸς τὸν Ὑδάσπην,\nὡς ἀθλία καὶ δυστυχὴς ἡ κόρη σὺν πολλῷ τῷ κακῷ\nοὐδ̓ εἰς καιρὸν τῇ σωφροσύνῃ σεμνυνομένη, καὶ θάνατον\nτῶν πολλῶν τούτων ἐπαίνων ἀλλαττομένη. ἀλλὰ\nτί ἂν γένοιτο, ἔφη, ὦ ἄνερ; ὃ δέ, μάτην, ἔφη, μοι ἐνοχλεῖς,\nκαὶ οἰκτίζῃ τὴν οὐ σωζομένην, ἀλλὰ θεοῖς, ὡς\n\n\nἔοικε, διὰ τὸ ὑπερβάλλον τῆς φύσεως ἀρχῆθεν\nφυλαττομένην.\nκαὶ ἀποστρέψας τὸν λόγον πρὸς τοὺς Γυμνοσοφιστάς,\nἀλλ̓ ὦ σοφώτατοι, ἔφη, πάντων ηὐτρεπισμένων τί οὐχὶ\nκατάρχετε τῶν ἱερῶν; καὶ ὁ Σισιμίθρης, εὐφήμησον,\nἀπεκρίνατο ἑλληνίζων, ὥστε μὴ τὸ πλῆθος ἐπαΐειν:\nἱκανῶς γὰρ καὶ μέχρι τούτων ὄψιν τε καὶ ἀκοὴν ἐχράνθημεν.\nἀλλ̓ ἡμεῖς μὲν εἰς τὸν νεὼν μεταστησόμεθα,\nθυσίαν οὕτως ἔκθεσμον τὴν δἰ ἀνθρώπων οὔτε αὐτοὶ\nδοκιμάζοντες οὔτε προσίεσθαι τὸ θεῖον νομίζοντες. ὡς\nεἴθε γε ἦν καὶ τὰς διὰ τῶν ἄλλων ζώων θυσίας κεκωλῦσθαι,\nμόναις ταῖς δἰ εὐχῶν καὶ ἀρωμάτων καθ̓\nἡμέτερον νόον ἀρκουμένοις. σὺ δὲ ἐπιμένων ʽἐπάναγκες\nγὰρ βασιλεῖ καὶ ἄκριτον ἔστιν ὅτε πλήθους ὁρμὴν θεραπεύειν̓\nἐπιτέλει τὴν οὐκ εὐαγῆ μὲν ταύτην θυσίαν,\nδιὰ δὲ τὸ προκατειληφὸς τοῦ Αἰθιοπικοῦ νόμου πάτριον\nἀπαραίτητον, καθαρσίων εἰσαῦθις δεησόμενος, ἴσως δὲ\nκαὶ οὐ δεησόμενος. οὐ γάρ μοι δοκεῖ πρὸς τέλος ἥξειν\nἥδε ἡ θυσία, τοῖς τε ἄλλοις ἐκ τοῦ θείου συμβόλοις\nτεκμαιρομένῳ, καὶ τῷ περιλάμποντι φωτὶ τοὺς ξένους,\nὑπερμαχεῖν τινὰ τῶν κρειττόνων διασημαίνοντι.\nκαὶ ταῦτα εἰπὼν ἅμα καὶ τοῖς ἄλλοις συνέδροις ἀνίστατο\nκαὶ πρὸς τὴν μετάστασιν ἐρρυθμίζετο. ἀλλ̓ ἥ γε\nΧαρίκλεια καθήλατο τῆς ἐσχάρας, καὶ προσδραμοῦσα\nπροσπίπτει τε τοῖς γόνασι τοῦ Σισιμίθρου, τῶν ὑπηρετῶν\nπαντοίως ἐπεχόντων καὶ τὴν ἱκεσίαν παραίτησιν\nεἶναι τοῦ θανάτου νομιζόντων. καὶ ὦ σοφώτατοι ἔλεγε,\nμικρὸν ἐπιμείνατε: δίκη γάρ μοι καὶ κρίσις πρόκειται\nπρὸς τοὺς βασιλεύοντας, ὑμᾶς δὲ μόνους καὶ τοῖς τοσούτοις\nδικάζειν πυνθάνομαι. καὶ τὸν περὶ ψυχῆς ἀγῶνά\nμοι διαιτήσατε: σφαγιασθῆναι γάρ με θεοῖς οὔτε δυνατὸν\nοὔτε δίκαιον εἶναι μαθήσεσθε. προσήκαντο ἄσμενοι\n\n\nτὰ εἰρημένα, καὶ ὦ βασιλεῦ ἔφασαν, ἀκούεις τῆς\nπροκλήσεως καὶ ἃ προΐσχεται ἡ ξένη; γελάσας οὖν ὁ\nὙδάσπης, καὶ ποία δίκη, φησίν, ἢ πόθεν ἐμοὶ καὶ ταύτῃ;\nπροφάσεως δὲ ἐκ ποίας ἢ ποίων ἴσων ἀναφαινομένη;\nκαὶ ὁ Σισιμίθρης, αὐτά, ἔφη, δηλώσει τὰ λεχθησόμενα.\nκαὶ οὐκ ἂν δόξειεν, ἔφη, τὸ πρᾶγμα οὐ κρίσις ἀλλ̓\nὕβρις, εἰ πρὸς τὴν αἰχμάλωτον βασιλεὺς ὢν διαδικάσομαι;\nτὰς ὑπεροχὰς οὐ δυσωπεῖται τὸ δίκαιον, ἀπεκρίνατο\nπρὸς αὐτὸν ὁ Σισιμίθρης: ἀλλ̓ εἷς ἐστὶν ὁ βασιλεύων\nἐν ταῖς κρίσεσιν, ὁ τοῖς εὐλογωτέροις κρατῶν.\nἀλλὰ πρὸς τοὺς ἐγχωρίους, ἔφη, καὶ οὐ τοὺς ξένους\nδικάζειν ὑμᾶς τοῖς βασιλεύουσιν ὁ νόμος ἐφίησι. καὶ ὁ\nΣισιμίθρης, οὐ τοῖς προσώποις, ἔφη, μᾶλλον τὰ δίκαια\nγίνεται ἰσχυρὰ παρὰ τοῖς σώφροσιν, ἀλλὰ τοῖς τρόποις.\nδῆλον μέν, εἶπεν, ὡς οὐδὲν ἐρεῖ σπουδαῖον, ἀλλ̓ ὅπερ\nἴδιον τῶν τὰ τελευταῖα κινδυνευόντων, λόγων ματαίων\nἔσται πλάσματα πρὸς ὑπέρθεσιν. λέγετω δ̓ οὖν ὅμως,\nἐπειδὴ βούλεται Σισιμίθρης.\nἡ δὲ Χαρίκλεια καὶ ἄλλως οὖσα εὔθυμος διὰ τὴν\nπροσδοκωμένην τῶν περιεστηκότων λύσιν, πλέον ἐγεγόνει\nπεριχαρὴς ὡς τοῦ Σισιμίθρου τοὔνομα ὑπήκουσεν:\nἦν γὰρ δὴ οὗτος ὁ τὴν ἀρχὴν ἐκτεθεῖσαν ἀνελόμενος\nκαὶ τῷ Χαρικλεῖ παρακαταθέμενος ἔτεσι δέκα πρότερον,\nὅτε εἰς τοὺς Καταδούπους ἐστάλη τῶν σμαραγδείων\nμετάλλων ἕνεκεν ὡς τὸν Ὀροονδάτην πρεσβεύων,\nτότε μὲν εἷς τῶν πολλῶν Γυμνοσοφιστῶν τυγχάνων,\nτὸ παρὸν δὲ πρόεδρος ἀναδεδειγμένος. τὴν μὲν οὖν\nὄψιν τἀνδρὸς οὐκ ἀνέφερεν ἡ Χαρίκλεια, νέα κομιδῇ\nκαὶ ἑπταέτης χωρισθεῖσα, τοὔνομα δὲ ἀναγνοῦσα περιχαρὴς\nἐγεγόνει πλέον, συνήγορόν τε καὶ συνεργὸν ἔσεσθαι\nπρὸς τὸν ἀναγνωρισμὸν ἐλπίσασα. τὰς δὴ χεῖρας\nεἰς τὸν οὐρανὸν ἀνατείνασα, καὶ βοῶσα ἐξάκουστον,\n\n\nἭλιε γενάρχα προγόνων ἐμῶν, ἔλεγε, θεοί τε ἄλλοι καὶ\nγένους ἡμετέρου ἥρωες καθηγεμόνες, ὑμεῖς ἔστε μοι\nμάρτυρες ὡς οὐδὲν ἐρῶ ψεῦδος, ὑμεῖς δὲ καὶ συλλήπτορες\nεἰς τὴν κρίσιν τὴν νῦν προκειμένην, εἰς ἣν τῶν\nπροσόντων μοι δικαίων ἐντεῦθεν ἄρξομαι. ξένους, ὦ\nβασιλεῦ, ἢ καὶ ἐγχωρίους ὁ νόμος ἱερουργεῖσθαι κελεύει;\nτοῦ δὲ ξένους εἰπόντος, οὐκοῦν ὥρα σοι, ἔφη,\nζητεῖν ἑτέρους εἰς τὴν θυσίαν: ἐμὲ γὰρ ὑμεδαπήν τε\nκαὶ ἐγχώριον εὑρήσεις.\nτοῦ δὲ θαυμάζοντος καὶ πλάττεσθαι\nλέγοντος, ἡ Χαρίκλεια, τὰ μικρότερα, ἔφη, θαυμάζεις,\nτὰ μείζονα δὲ ἐστὶν ἕτερα: οὐ γὰρ ἐγχώριος μόνον,\nἀλλὰ καὶ γένους τοῦ βασιλείου τὰ πρῶτα καὶ ἐγγύτατα.\nκαὶ αὖθις τοῦ Ὑδάσπου διαπτύοντος ὡς φληνάφους\nτοὺς λόγους, παῦσαι, εἶπεν, ὦ πάτερ, θυγατέρα\nτὴν σὴν ἐκφαυλίζων.\nὁ δὴ βασιλεὺς τὸ ἐντεῦθεν οὐχ ὑπερορῶν τὰ λεγόμενα\nμόνον ἀλλ̓ ἤδη καὶ ἀγανακτῶν ἐφαίνετο, χλεύην:\nτὸ πρᾶγμα καὶ ὕβριν ποιούμενος. καὶ ὦ Σισιμίθρη καὶ\nοἱ λοιποί, ἔλεγεν, ὁρᾶτε οἷ περιέστη τὰ τῆς ἀνεξικακίας;\nἢ γὰρ οὐκ ἄντικρυς μανίαν ἡ κόρη νοσεῖ, παρατόλμοις\nπλάσμασι τὸν θάνατον πειρωμένη διώσασθαι,\nθυγατέρα ἐμὴν ὥσπερ ἐπὶ σκηνῆς ἐξ ἀπόρων ἑαυτὴν\nκαὶ οἷον ἐκ μηχανῆς ἀναφαίνουσα, τοῦ μηδεπώποτε,\nὡς ἴστε, παίδων γονὴν εὐτυχήσαντος, ἅπαξ δέ που μόνον\nὁμοῦ τε ἀκηκοότος καὶ ἀποβαλόντος. ὥστε ἀγέτω\nτις, μηδὲ ἐπὶ πλέον ἐπινοείτω τῇ θυσίᾳ τὴν ὑπέρθεσιν.\nοὐκ ἄξει οὐδείς, ἀνεβόησεν ἡ Χαρίκλεια, τέως ἂν μὴ\nτοῦτο κελεύωσιν οἱ δικάζοντες. σὺ δὲ δικάζῃ τὸ παρόν,\nοὐ ψῆφον φέρεις. ξενοκτονεῖν μὲν ἴσως, ὦ βασιλεῦ, ὁ\nνόμος ἐπιτρέπει, τεκνοκτονεῖν δὲ οὔθ̓ οὗτος οὔθ̓ ἡ\nφύσις σοι πάτερ ἐφίησι. πατέρα γάρ σε τήμερον οἱ θεοὶ\nκαὶ ἀρνούμενον ἀναδείξουσι. πᾶσα δίκη καὶ κρίσις, ὦ\n\n\nβασιλεῦ, δύο τὰς μεγίστας ἀποδείξεις οἶδε, τάς τε ἐγγράφους\nπίστεις καὶ τὰς ἐκ μαρτύρων βεβαιώσεις. ἄμφω\nσοι τοῦ θυγάτηρ ὑμετέρα εἶναι παρέξομαι, μάρτυρα μὲν\nοὐχ ἕνα τῶν πολλῶν ἀλλ̓ αὐτόν γε δὴ τὸν δικάζοντα\nπροκαλουμένη ʽμεγίστη δ̓ ἔοικε τῷ λέγοντι πίστις ἡ\nτοῦ διαιτῶντος γνῶσισ̓, γράμματα δὲ τάδε τύχης τῆς\nἐμῆς καὶ ὑμῶν διηγήματα προϊσχομένη.\nκαὶ ἅμα λέγουσα τὴν συνεκτεθεῖσαν ἑαυτῇ ταινίαν\nὑπὸ τῇ γαστρὶ φέρουσα προύφερέ τε, καὶ ἀνειλήσασα\nτῇ Περσίνῃ προσεκόμιζεν. ἣ δὲ ἐπειδὴ τὸ πρῶτον εἶδεν,\nἀχανής τε καὶ αὖος ἐγεγόνει, καὶ χρόνον ἐπὶ πλεῖστον\nτὰ ἐγγεγραμμένα τῇ ταινίᾳ καὶ τὴν κόρην αὖθις ἐν μέρει\nπεριεσκόπει. τρόμῳ τε καὶ παλμῷ συνείχετο, καὶ\nἱδρῶτι διερρεῖτο, χαίρουσα μὲν ἐφ̓ οἷς εὕρισκεν, ἀμηχανοῦσα\nδὲ πρὸς τὸ παῤ ἐλπίδας ἄπιστον, δεδοικυῖα δὲ\nτὴν ἐξ Ὑδάσπου τῶν φανερουμένων ὑποψίαν τε καὶ\nἀπιστίαν, ἢ καὶ ὀργήν, ἂν οὕτω τύχῃ, καὶ τιμωρίαν.\nὥστε καὶ τὸν Ὑδάσπην ἐνορῶντα εἰς τὸ θάμβος καὶ τὴν\nσυνέχουσαν ἀγωνίαν, ὦ γύναι, εἰπεῖν, τί ταῦτα, ἢ τί\nπέπονθας πρὸς τὴν δεικνυμένην γραφήν; ἣ δέ, ὦ βασιλεῦ,\nεἶπε, καὶ δέσποτα καὶ ἄνερ, ἄλλο μὲν οὐδὲν ἂν\nεἴποιμι πλέον, λαβὼν δὲ ἀναγίνωσκε: διδάσκαλός σοι\nπάντων ἡ ταινία γενήσεται. καὶ ἐπιδοῦσα αὖθις ἐσιώπα,\nκατηφήσασα. δεξάμενος γοῦν ὁ Ὑδάσπης, καὶ πλησίον\nπαρεῖναι καὶ συνεπιλέγεσθαι τοὺς Γυμνοσοφιστὰς παρακαλέσας,\nἐπῄει τὴν γραφήν, πολλὰ μὲν αὐτὸς θαυμάζων,\nπολλὰ δὲ καὶ τὸν Σισιμίθρην ἐκπεπληγμένον\nκαὶ μυρίας τροπὰς τῆς διανοίας ἐκ τῶν ὄψεων ἐμφαίνοντα\nὁρῶν, συνεχές τε εἰς τὴν ταινίαν καὶ τὴν Χαρίκλειαν\nἀτενίζοντα. καὶ τέλος, ἐπειδὴ τήν τε ἔκθεσιν\nἐδιδάχθη καὶ τὴν αἰτίαν τῆς ἐκθέσεως ὁ Ὑδάσπης, ἀλλ̓\nὅτι μὲν ἐτέχθη μοι κόρη τις, ἔφη, γινώσκω, καὶ ἀποθανοῦσαν\n\n\nτότε πυθόμενος, ὡς αὐτὴ Περσῖνα ἔλεγεν,\nἐκτεθεῖσθαι νυνὶ μανθάνω: τίς δὲ ὁ ἀνελόμενος καὶ\nδιασώσας καὶ θρέψας; τίς δὲ ὁ διακομίσας εἰς Αἴγυπτον,\nοὗ καὶ αἰχμάλωτος εἴληπται; ἢ πόθεν ὅλως ὅτι\nαὕτη ἐκείνη, καὶ μὴ διέφθαρται μὲν τὸ ἐκτεθέν, τοῖς δὲ\nγνωρίσμασιν ἐπιτυχών τις ἀποκέχρηται τοῖς ἐκ τῆς τύχης;\nμή τις δαίμων ἡμῖν ἐπιπαίζει, καὶ ὥσπερ προσωπεῖον\nτῇ κόρῃ ταῦτα περιθεὶς ἐντρυφᾷ τῇ ἡμετέρᾳ\nπερὶ τεκνοποιίαν ἐπιθυμίᾳ, καὶ νόθον ἡμῖν ὑποβολιμαῖον\nεἰσποιεῖ διαδοχήν, καθάπερ νέφει τῇ ταινίᾳ τὴν\nἀλήθειαν ἐπισκιάζων.\nἐπὶ τούτοις ὁ Σισιμίθρης, τὰ μὲν πρῶτα, ἔφη, τῶν\nζητουμένων ἔχει σοι λύσιν. ὁ γὰρ ἀνελόμενος ἐκτεθεῖσαν\nκαὶ ἀναθρέψας λάθρᾳ, καὶ εἰς Αἴγυπτον κομίσας\nὅτε με πρεσβευτὴν ἔστειλας, οὗτος ἐγὼ εἰμί. καὶ ὡς οὐ\nθεμιτὸν ἡμῖν τὸ ψεῦδος, οἶσθα προλαβών. γνωρίζω καὶ\nτὴν ταινίαν τοῖς βασιλείοις Αἰθιόπων γράμμασιν, ὡς\nὁρᾷς, κεχαραγμένην, καὶ οὐ παρέχουσαν ἀμφιβολίαν\nἀλλαχόσε συντετάχθαι, Περσίνης δὲ αὐτοχειρίᾳ κατεστίχθαι\nπαρὰ σοὶ μάλιστα γνωριζομένην. ἀλλ̓ ἦν καὶ\nἕτερα συνεκτεθέντα γνωρίσματα, δοθέντα παῤ ἐμοῦ\nτῷ ὑποδεξαμένῳ τὴν κόρην, ἀνδρὶ Ἕλληνί τε καὶ ὡς\nἐφαίνετο, καλῷ τε καὶ ἀγαθῷ. σώζεται, ἔφη, ταῦτα, ἡ\nΧαρίκλεια. καὶ ἅμα ἐπεδείκνυ τοὺς ὅρμους. πλέον ἡ\nΠερσῖνα ἰδοῦσα κατεπλάγη, καὶ πυνθανομένου τοῦ\nὙδάσπου τίνα ταῦτα εἴη καὶ εἴ τι πλέον ἔχοι ἐκδιδάσκειν,\nἀπεκρίνατο οὐδὲν ἢ ὅτι γνωρίζει μέν, κατ̓ οἶκον\nδὲ ταῦτα ἐξετάζειν καλόν. αὖθις οὖν ἀδημονῶν ὁ Ὑδάσπης\nἐφαίνετο. καὶ ἡ Χαρίκλεια, ταῦτα μὲν ἂν εἴη τῆς\nμητρὸς τὰ γνωρίσματα, σὸν δὲ ἴδιον ὅδε ὁ δακτύλιος.\nκαὶ ἐδείκνυ τὴν παντάρβην. ἐγνώρισεν ὁ Ὑδάσπης, δεδωκὼς\nδῶρον τῇ Περσίνῃ παρὰ τὴν μνηστείαν. καὶ ὦ\n\n\nβελτίστη ἔφη, τὰ μὲν γνωρίσματα ἐμά, σὲ δὲ ἐμὴν οὖσαν\nτούτοις κεχρῆσθαι, καὶ μὴ ἄλλως ἐπιτυχοῦσαν, οὐδέπω\nγνωρίζω: πρὸς γὰρ τοῖς ἄλλοις, καὶ χροιὰ ξένη\nτῆς Αἰθιοπίδος λαμπρύνει. καὶ ὁ Σισιμίθρης, λευκήν,\nἔφη, κἀγὼ τότε ἀνειλόμην ἣν ἀνειλόμην. ἄλλως τε καὶ\nτῶν ἐτῶν ὁ χρόνος συμβαίνει πρὸς τὴν παροῦσαν τῆς\nκόρης ἡλικίαν, ἑπτακαίδεκά που τῶν πάντων ταύτῃ τε\nκαὶ τῇ ἐκθέσει πληρουμένων. ἐμοὶ δὲ καὶ τῶν ὀφθαλμῶν\nτὸ βλέμμα προΐσταται, καὶ τὸν ὅλον τῆς ὄψεως χαρακτῆρα\nκαὶ τὸ ὑπερφυὲς τῆς ὥρας ὁμολογοῦντα τοῖς\nτότε τὰ νυνὶ φαινόμενα γνωρίζω. ταυτὶ μὲν ἄριστα ὦ\nΣισιμίθρη, πρὸς αὐτὸν ὁ Ὑδάσπης, καὶ ὡς ἄν τις ἐκθυμότατα\nσυνηγορῶν μᾶλλον ἢ δικάζων. ἀλλ̓ ὅρα μὴ\nμέρος τι λύων ἕτερον ἀνακινεῖς ἀπόρημα, δεινόν τε καὶ\nοὐδαμῶς ἀπολύσασθαι τὴν ἐμοὶ συμβιοῦσαν εὔπορον.\nλευκὴν γὰρ πῶς ἂν Αἰθίοπες ἀμφότεροι παρὰ τὸ εἰκὸς\nἐτεκνώσαμεν; ὑποβλέψας οὖν ὁ Σισιμίθρης καί τι εἰρωνικὸν\nὑπομειδιάσας, σὺ μὲν οὐκ οἶδα, ἔφη, ὅ τι\nπάσχεις ἀπὸ τοῦ τρόπου τοῦ σοῦ, τὸ παρὸν συνηγορίαν\nἡμῖν ὀνειδἰζων, ἣν οὐκ ἂν ἐν φαύλῳ ποιησαίμην: δικαστὴν\nγὰρ ὁρίζομεν γνήσιον τὸν τοῦ δικαίου συνήγορον.\nτί δὲ οὐχὶ σοὶ μᾶλλον ἢ τῇ κόρῃ συνηγορῶν φανήσομαι,\nπατέρα σε σὺν τοῖς θεοῖς ἀναδεικνύς, καὶ ἣν ἐκ\nσπαργάνων περιέσωσα ὑμῖν θυγατέρα, ταύτην καὶ νῦν\nἀνασωζομένην ἐπ̓ ἀκμῆς οὐ περιορῶν. ἀλλὰ σὺ μὲν ἃ\nβούλει γίγνωσκε περὶ ἡμῶν, οὐδένα ὑπόλογον τούτου\nποιουμένων: οὐ γὰρ πρὸς τὴν ἑτέρων ἀρέσκειαν βιοῦμεν,\nτὸ δὲ αὐτὸ καλὸν κἀγαθὸν ζηλοῦντες ἑαυτοὺς πείθειν\nἀγαπῶμεν. τῆς γε μὴν κατὰ τὴν χροιὰν ἀπορίας\nφράζει μέν σοι καὶ ἡ ταινία τὴν λύσιν, ὁμολογούσης ἐν\nαὐτῇ ταυτησὶ Περσίνης ἐσπακέναι τινὰ εἴδωλα καὶ φαντασίας\nὁμοιοτήτων ἀπὸ τῆς κατὰ τὴν Ἀνδρομέδαν πρὸς\n\n\nσὲ ὁμιλίας ὁρωμένης. εἰ δ̓ οὖν καὶ ἄλλως πιστώσασθαι\nβούλει, πρόκειται τὸ ἀρχέτυπον: ἐπισκόπει τὴν Ἀνδρομέδαν,\nἀπαράλλακτον ἐν τῇ γραφῇ καὶ ἐν τῇ κόρῃ\nδεικνυμένην.\nἐκόμιζον ἀράμενοι τὴν εἰκόνα πρὸς τὰ λεχθέντα οἱ\nὑπηρέται, καὶ πλησίον τῆς Χαρικλείας ἀντεγείραντες\nτοσοῦτον ἐκίνησαν παρὰ πάντων κρότον καὶ θόρυβον,\nἄλλων πρὸς ἄλλους, ὅσοι καὶ κατὰ μικρὸν συνίεσαν τὰ\nλεγόμενα καὶ πραττόμενα, διαδηλούντων, καὶ πρὸς τὸ\nἀπηκριβωμένον τῆς ὁμοιότητος σὺν περιχαρείᾳ ἐκπλαγέντων,\nὥστε καὶ τὸν Ὑδάσπην οὐκέτι μὲν ἀπιστεῖν\nἔχειν, ἐφεστάναι δὲ πολὺν χρόνον ὑφ̓ ἡδονῆς ἅμα καὶ\nθαύματος ἐχόμενον. ὁ δὲ Σισιμίθρης, ἓν ἔτι λείπεται,\nἔφη: περὶ βασιλείας γὰρ καὶ τῆς κατ̓ αὐτὴν γνησίας\nδιαδοχῆς ὁ λόγος, καὶ πρό γε πάντων ἀληθείας αὐτῆς.\nγύμνωσον τὴν ὠλένην ὦ κόρη. μέλανι συνθήματι τὸ\nὑπὲρ πῆχυν ἐσπίλωτο. οὐδὲν ἀπρεπὲς γυμνούμενον τὸ\nφύντων καὶ γένους μαρτύριον. ἐγύμνωσεν αὐτίκα ἡ\nΧαρίκλεια τὴν λαιάν, καὶ ἦν τις ὥσπερ ἔβενος περίδρομος\nἐλέφαντα τὸν βραχίονα μιαίνων.\nοὐκέτι κατεῖχεν ἡ Περσῖνα, ἀλλ̓ ἀθρόον τε ἀνήλατο\nτοῦ θρόνου, καὶ προσδραμοῦσα περιέβαλλέ τε, καὶ περιφῦσα\nἐδάκρυέ τε καὶ πρὸς τὸ ἀκατάσχετον τῆς χαρᾶς\nμυκηθμῷ τινὶ προσεοικὸς ἀνωρύετο ʽὑπερβολὴ γὰρ\nἡδονῆς καὶ θρῆνόν ποτε ἀποτίκτειν φιλεἶ, μικρόν τε\nἔφθη συγκατενεχθῆναι τῇ Χαρικλείᾳ. ὁ δὲ Ὑδάσπης\nἠλέει μὲν τὴν γυναῖκα ὀδυρομένην ὁρῶν, καὶ εἰς συμπάθειαν\nἐκάμπτετο τὴν διάνοιαν, τὸ ὄμμα δὲ οἱονεὶ κέρας\nἢ σίδηρον εἰς τὰ ὁρώμενα τείνας εἱστήκει πρὸς τὰς\nὠδῖνας τῶν δακρύων ἀπομαχόμενος: καὶ τῆς ψυχῆς αὐτῷ\nπατρικῷ τε πάθει καὶ ἀνδρείῳ τῷ λήματι κυματουμένης,\nκαὶ τῆς γνώμης ὑπ̓ ἀμφοτέρων στασιαζομένης\n\n\nκαὶ πρὸς ἑκατέρου καθάπερ ὑπὸ σάλου μετασπωμένης,\nτελευτῶν ἡττήθη τῆς τὰ πάντα νικώσης φύσεως, καὶ\nπατὴρ οὐκ εἶναι μόνον ἐπείθετο, ἀλλὰ καὶ πάσχειν ὅσα\nπατὴρ ἠλέγχετο. καὶ τὴν Περσῖναν συγκατενεχθεῖσαν\nτῇ θυγατρὶ καὶ συγκαταπεπλεγμένην ἀνεγείρων, οὐκ\nἔλαθε καὶ τὴν Χαρίκλειαν ἐναγκαλιζόμενος καὶ δακρύων\nἐπιρροῇ πατρικὰ πρὸς αὐτὴν σπενδόμενος. οὐ μὴν\nεἰς τὸ παντελές γε ἐξεκρούσθη τῶν πρακτέων, ἀλλ̓\nὀλίγον ἐπιστάς, τόν τε δῆμον κατοπτεύσας ἀπὸ τῶν\nἴσων παθῶν κεκινημένον, καὶ πρὸς τὴν σκηνοποιίαν\nτῆς τύχης ὑφ̓ ἡδονῆς τε ἅμα καὶ ἐλέου δακρύοντας,\nἠχήν τέ τινα θεσπεσίαν ἄχρις αἰθέρος αἴροντας, καὶ\nοὔτε κηρύκων σιγὴν ἐπιταττόντων ἐπαΐοντας οὔτε τὸ\nβούλημα τοῦ ταράχου προδήλως ἐκφαίνοντας, τὴν χεῖρα\nπροτείνας καὶ κατασείων πρὸς ἡσυχίαν τὸ κλυδώνιον\nτοῦ δήμου κατέστελλε, καὶ ὦ παρόντες ἔλεγεν, οἱ μὲν\nθεοὶ πατέρα με, ὡς ὁρᾶτε καὶ ἀκούετε, πάσης ἐπέκεινα\nπροσδοκίας ἀνέδειξαν, καὶ θυγατὴρ εἶναί μοι ἥδε ἡ\nκόρη πολλαῖς ταῖς ἀποδείξεσι γνωρίζεται: ἐγὼ δὲ τοσαύτην\nὑπερβολὴν ποιοῦμαι τῆς εἰς ὑμᾶς τε καὶ τὴν ἐνεγκοῦσαν\nεὐνοίας ὥστε μικρὰ φροντίσας καὶ γένους\nδιαδοχῆς καὶ πατρῴας ἀνακλήσεως, ἃ δὴ πάντα μοι διὰ\nτῆσδε ἔμελλεν ἔσεσθαι, θεοῖς ἱερουργεῖν ὑπὲρ ὑμῶν\nἐπείγομαι. ὁρῶ μὲν γὰρ ὑμᾶς δακρύοντας καὶ ἀνθρώπινόν\nτι πάθος ἀναδεδειγμένους, καὶ ἐλεοῦντας μὲν\nτὴν ἀωρίαν τῆς κόρης, ἐλεοῦντας δὲ καὶ τὴν ἐμὴν μάτην\nπροσδοκηθεῖσαν τοῦ γένους διαδοχήν ὅμως δ̓ οὖν\nἀνάγκη, καὶ ὑμῶν ἴσως μὴ βουλομένων, τῷ πατρίῳ\nπείθεσθαι νόμῳ, τῶν ἰδίων λυσιτελῶν τὸ τῆς πατρίδος\nἐπίπροσθεν ποιούμενον. εἰ μὲν γὰρ τοῖς θεοῖς οὕτω\nφίλον ὥστε παρέχεσθαί τε ἅμα καὶ ἀφαιρεῖσθαι ʽτοῦτο\nγὰρ ἤδη πάλαι τε πέπονθα γεννηθείσης καὶ πάσχω τὸ\n\n\nπαρὸν εὑρεθείσησ̓, οὐκ ἔχω λέγειν, ὑμῖν δὲ καταλείπω\nσκοπεῖν, οὐδ̓ εἴπερ, ἣν ἐξῴκισαν τῆς ἐνεγκούσης ἐπὶ\nπέρατα γῆς ἔσχατα, αὖθις δὲ θαυματουργοῦντες ἐν αἰχμαλώτῳ\nτῇ τύχῃ φέροντες ἐνεχείρισαν, ταύτην αὑτοῖς\nπάλιν ἱερουργουμένην προσδέξονται. καὶ ἣν ὡς πολέμιον\nοὐκ ἀνεῖλον καὶ αἰχμάλωτον γενομένην οὐκ ἐλυμηνάμην,\nταύτην θυγατέρα φανεῖσαν ἐναγίζειν, ὡς καὶ\nὑμῖν ὄντος κατὰ βούλησιν τοῦ πράγματος, οὐχ ὑπερθήσομαι,\nοὐδὲ πήσομαι ὃ καὶ ἄλλῳ πάσχοντι πατρὶ\nσυγγνωστὸν ἴσως ἂν ἦν, οὐδὲ ὀκλάσω, οὐδὲ εἰς ἱκεσίαν\nτρέψομαι συγγνώμην δοῦναι καὶ ἀφοσιώσασθαι τὸ παρὸν\nπρὸς τὸν νόμον, τῇ φύσει πλέον καὶ τοῖς ἐκ ταύτης\nπάθεσι προσθεμένους, ὡς ἐξὸν καὶ ἑτέρῳ τρόπῳ θεραπεύειν\nτὸ θεῖον. ἀλλ̓ ὅσῳ συμπάσχοντες ἡμῖν οὐ λελήθατε\nκαὶ ὡς ἴδια τὰ ἡμέτερα πάθη περιαλγοῦντες, τοσούτῳ\nκἀμοὶ προτιμότερα τὰ ὑμέτερα, ὀλίγον μὲν τῆς\nἀκληρίας λόγον ποιουμένῳ, ὀλίγον δὲ τῆς ἀθλίας ταυτησὶ\nΠερσίνης κατοδυρομένης, πρωτοτόκου τε ἅμα καὶ\nἀγόνου καθισταμένης. ὥστε, εἰ δοκεῖ, παύσασθε μὲν\nδακρύοντες καὶ ἡμᾶς κατοικτιζόμενοι μάτην, τῆς δὲ\nἱερουργίας ἐχώμεθα. σὺ δὲ ὦ θύγατερ ʽπρῶτα γάρ σε\nκαὶ ὕστατα τὸ ποθητὸν ὄνομα τοῦτο προσφθέγγομαἰ,\nὦ μάτην μὲν ὡραία, μάτην δὲ ἀνευραμένη τοὺς γεννήσαντας,\nὦ τῆς ἀλλοδαπῆς βαρυτέραν τὴν πατρίδα δυστυχήσασα,\nὦ σωτηριώδους μὲν τῆς ξένης, ἐπ̓ ὀλέθρῳ\nδὲ πειρωμένη τῆς ἐνεγκούσης, μή μοι σύγχει τὸν θυμὸν\nὀδυρομένη, ἀλλὰ τὸ ἀνδρεῖον ἐκεῖνό σου φρόνημα καὶ\nβασίλειον νῦν, εἴπερ ποτὲ καὶ πρότερον, ἐπιδείκνυσο,\nκαὶ ἕπου τῷ γεννήσαντι, νυμφοστολῆσαι μὲν οὐ δυνηθέντι,\nοὐδὲ ἐπὶ παστάδας καὶ θαλάμους ἀγάγοντι, πρὸς\nδὲ θυσίαν κοσμοῦντι καὶ δᾷδας οὐ γαμηλίους ἀλλ̓ ἐπιβωμίους\nἅπτοντι, καὶ τὴν ἄμαχον ταυτηνὶ τοῦ κάλλους\n\n\nἀκμὴν ἀνθ̓ ἱερείων προσάγοντι. ὑμεῖς δὲ ἱλήκοιτε οἱ\nθεοὶ τῶν εἰρημένων, εἰ δή τι πρὸς τοῦ πάθους νικώμενος\nοὐκ εὐαγὲς ἐφθεγξάμην ὁ τέκνον ὁμοῦ καλεσάμενος\nκαὶ τεκνοκτόνος γινόμενος.\nκαὶ ταῦτα εἰπὼν ὃ μὲν ἐπέβαλε τῇ Χαρικλείᾳ τὰς\nχεῖρας, ἄγειν μὲν ἐπὶ τοὺς βωμοὺς καὶ τὴν ἐπ̓ αὐτῶν\nπυρκαϊὰν ἐνδεικνύμενος, πλείονι δὲ αὐτὸς πυρὶ τῷ\nπάθει τὴν καρδίαν σμυχόμενος, καὶ τὴν ἐπιτυχίαν τῶν\nἐνηδρευμένων τῇ δημηγορίᾳ λόγων ἀπευχόμενος. τὸ\nδὲ πλῆθος τῶν Αἰθιόπων ἐσείσθη πρὸς τὰ εἰρημένα,\nκαὶ οὐδὲ πρὸς βραχὺ τῆς Χαρικλείας ἀγομένης ἀνασχόμενοι\nμέγα τι καὶ ἀθρόον ἐξέκραγον, σῶζε τὴν κόρην\nἀναβοῶντες, σῶζε τὸ βασίλειον αἷμα, σῶζε τὴν ὑπὸ\nθεῶν σωθεῖσαν. ἔχομεν τὴν χάριν, πεπλήρωται ἡμῖν\nτὸ νόμιμον. ἐγνωρίσαμεν ὡς βασιλέα: γνώριζε καὶ σὺ\nσαυτὸν ὡς πατέρα. ἱλήκοιεν οἱ θεοὶ τῆς δοκούσης παρανομίας.\nπλέον παρανομήσομεν ἀνθιστάμενοι τοῖς\nἐκείνων βουλήμασι. μηδεὶς ἀναιρείτω τὴν ὑπ̓ ἐκείνων\nπερισωθεῖσαν. ὁ τοῦ δήμου πατὴρ γίγνου καὶ κατ̓ οἶκον\nπατήρ. καὶ μυρίας ἐπὶ τούτοις καὶ ὁμοίας φωνὰς\nἱέντες, τέλος καὶ ἔργῳ ἔργῳ τὸ κωλύειν ἐπεδείκνυντο, προϊστάμενοί\nτε καὶ ἀνθιστάμενοι, καὶ διὰ τῶν ἄλλων θυσιῶν\nἱλάσκεσθαι τὸ θεῖον αἰτοῦντες.\nὁ δὲ Ὑδάσπης ἑκών τε καὶ χαίρων προσίετο τὴν ἧτταν,\nτὴν εὐκτὴν ταυτηνὶ βίαν αὐθαίρετος ὑπομένων,\nκαὶ τοὺς δήμους ἐπαλλήλοις ταῖς ἐκβοήσεσι χρονιώτερον\nἐντρυφῶντας καὶ ταῖς εὐφημίαις ἀγερωχότερον\nἐπισκιρτῶντας ὁρῶν τοῖς μὲν ἐμφορηθῆναι τῆς ἡδονῆς\nἐνεδίδου, κατασταλῆναί ποτε πρὸς ἡσυχίαν ἑκόντας\nἀναμένων,\nαὐτὸς δὲ πλησιαίτερον τῇ Χαρικλείᾳ παραστάς,\nὦ φιλτάτη, ἔλεγεν, ἐμὴν μὲν εἶναί σε θυγατέρα\nτά τε γνωρίσματα ἐμήνυσε καὶ ὁ σοφὸς Σισιμίθρης\n\n\nἐμαρτύρησε καὶ τὸ τῶν θεῶν εὐμενὲς πρὸ πάντων ἀνέδειξεν.\nἀλλ̓ οὑτοσὶ τίς ποτέ ἐστιν ὁ σοὶ μὲν ἅμα συλληφθεὶς\nκαὶ εἰς τὰς ἐπινικίους σπονδὰς τοῖς θεοῖς συμφυλαχθείς,\nνυνὶ δὲ τοῖς βωμοῖς εἰς τὴν ἱερουργίαν\nπροσιδρυμένος; ἢ πῶς αὐτὸν ἀδελφὸν ὠνόμαζες, ὅτε\nμοι τὸ πρῶτον κατὰ τὴν Συήνην προσήχθητε; οὐ γὰρ\nδή που καὶ αὐτὸς ἡμέτερος υἱὸς εὑρεθήσεται: ἅπαξ γὰρ\nΠερσῖνα καὶ σὲ μόνην ἐκυοφόρησε. καὶ ἡ Χαρίκλεια\nσὺν ἐρυθήματι κάτω νεύσασα, τὸν μὲν ἀδελφὸν ἐψευσάμην,\nἔφη, τῆς χρείας τὸ πλάσμα συνθείσης: ὅστις δέ\nἐστιν ἀληθῶς, αὐτὸς ἂν λέγοι βέλτιον. ἀνήρ τε γάρ\nἐστι, καὶ εὐθαρσέστερον ἐμοῦ τῆς γυναικὸς ἐξαγορεύειν\nοὐκ αἰσχυνθήσεται. καὶ ὁ Ὑδάσπης μὴ συμβαλὼν τὸν\nνοῦν τῶν εἰρημένων, σύγγνωθι, ἔφη, θυγάτριον, κατερυθριάσασα\nδἰ ἡμᾶς παρθενικῆς αἰδοῦς ἀνοίκειον\nπεῦσιν ὑπὲρ νεανίου σοι προσαγαγόντας. ἀλλὰ σὺ μὲν\nκατὰ τὴν σκηνὴν ἅμα τῇ μητρὶ κάθησο, ἐνευφραίνεσθαί\nτέ σοι παρέχουσα, πλέον ἢ ὅτε σε ἔτικτεν ὠδινούσῃ\nτὴν ἐπὶ σοὶ τὸ παρὸν ἀπόλαυσιν, καὶ τοῖς κατὰ σαυτὴν\nδιηγήμασι παρηγοροῦσα: ἡμῖν δὲ τῶν ἱερείων μελήσει,\nτῆς ἀντὶ σοῦ σφαγιασθησομένης ἅμα τῷ νεανίᾳ\nπαντοίως, εἴ τινα εὕροιμεν ἀνταξίαν, ἐπιλεχθείσης.\nκαὶ ἡ Χαρίκλεια μικροῦ μὲν καὶ ἐξωλόλυξε, πρὸς\nτὴν δήλωσιν τῆς τοῦ Θεαγένους σφαγῆς ἐκτραχυνθεῖσα:\nμόγις δ̓ οὖν τὸ συμφέρον ἀντιτιθεμένη πρὸς τὸ ἐκμανὲν\nτοῦ πάθους καὶ διὰ τὸ χρειῶδες ἐγκαρτερῆσαι βιασαμένη,\nπάλιν ὑφεῖρπε τὸν σκοπόν, καὶ ὦ δέσποτα ἔλεγεν,\nἀλλ̓ οὐδὲ κόρην μὲν ἴσως ἔτι ἐχρῆν σε ἐπιζητεῖν,\nἅπαξ τοῦ δήμου τὸ ἱερεῖον τὸ θῆλυ δἰ ἐμοῦ συγχωρήσαντος:\nεἰ δ̓ οὖν προσφιλονεικοίη τις ἄρτιον καὶ ἐξ\nἑκατέρου γένους ἐπιτελεῖσθαι τὴν ἱερουργίαν, ὥρα σοι\nμὴ κόρην μόνην ἀλλὰ καὶ νεανίαν ἄλλον ἐπιζητεῖν, ἢ\n\n\nμὴ τοῦτο ποιοῦντα μηδὲ κόρην ἄλλην, ἀλλ̓ ἐμὲ πάλιν\nσφαγιάζειν. τοῦ δὲ εὐφήμησον εἰπόντος, καὶ τὴν αἰτίαν\nδιότι τοῦτο λέγει πυνθανομένου, ὅτι, ἔφη, καὶ\nἐμοὶ ζῶντι συζῆν καὶ θνήσκοντι συντεθνάναι τῷδε πρὸς\nτοῦ δαιμονίου καθείμαρται.\nπρὸς ταῦτα ὁ Ὑδάσπης,\nοὔπω τῶν ὄντων ἐπήβολος γινόμενος, ἐπαινῶ μέν σε\nτῆς φιλανθρωπίας, ὦ θύγατερ, ἔφη, ξένον καὶ Ἕλληνα\nκαὶ ἥλικα καὶ συναιχμάλωτον καὶ συνήθειαν πρὸς σὲ\nτὴν ἐκ τῆς ἐκδημίας κεκτημένον χρηστῶς κατελεοῦσαν\nκαὶ περισώζειν ἐπινοοῦσαν: ἀλλ̓ οὐκ ἔστιν ὅπως ἂν\nἐκεῖνος ἐξαιρεθείη τῆς ἱερουργίας. ἄλλως τε γὰρ οὐκ\nεὐαγὲς παντάπασι περιγραφῆναι τὸ πάτριον τῆς τῶν\nἐπινικίων θυσίας: καὶ ἅμα οὐδ̓ ἂν ὁ δῆμος ἀνάσχοιτο,\nμόλις καὶ πρὸς τὴν ἐπὶ σοὶ συγχώρησιν θεῶν εὐμενείᾳ\nκινηθείς. ἡ δὴ οὖν Χαρίκλεια, ὦ βασιλεῦ, ἔφη, ʽπατέρα\nγάρ σε καλεῖν τάχα οὐκ ἐγγίνεται,ʼ εἰ μὲν δὴ θεῶν εὐμενείᾳ\nσῶμα τοὐμὸν περισέσωσται, τῆς αὐτῆς ἂν γένοιτο\nεὐμενείας καὶ τὴν ἐμὴν ἐμοὶ περισῶσαι ψυχήν,\nἣν ἀληθῶς εἶναί μοι ψυχὴν ἐπικλώσαντες ἴσασιν. εἰ δὲ\nτοῦτο ἀβούλητον μοίραις εὑρίσκοιτο, καὶ δεήσει πάντως\nτὰ ἱερεῖα κοσμῆσαι σφαγιασθέντα τὸν ξένον, ἓν\nγοῦν μοι χαρίσασθαι νεῦσον: αὐτήν με κέλευσον αὐτουργῆσαι\nτὸ θῦμα, καὶ τὸ ξίφος ὡς κειμήλιον δεξαμένην\nπερίβλεπτον ἐπ̓ ἀνδρείᾳ παῤ Αἰθίοψιν\nἀναδειχθῆναι.\nδιαταραχθεὶς δὲ πρὸς ταῦτα ὁ Ὑδάσπης, ἀλλ̓ οὐ\nσυνίημι μέν, ἔφη, τὴν πρὸς ἐναντία σου τῆς γνώμης\nμεταβολήν, ἀρτίως μὲν ὑπερασπίζειν τοῦ ξένου πειρωμένης,\nνυνὶ δὲ ὡς πολεμίου τινὸς αὐτόχειρα γενέσθαι\nπαρακαλούσης. ἀλλ̓ οὐδὲ σεμνόν τι καὶ ἐπίδοξον, ὅσα\nγε πρὸς σὲ καὶ τὴν σὴν ἡλικίαν, ἐνορῶ τῇ πράξει. καὶ\nτούτου δὲ ὄντος, τὸ δυνατὸν οὐκ ἔστι: μόνοις γὰρ τοῖς\n\n\nἱερωμένοις τῷ τε Ἡλίῳ καὶ τῇ Σεληναίᾳ πρὸς τῶν πατρίων\nἀποκεκλήρωται ἥδε ἡ πρᾶξις, καὶ τούτοις οὐ τοῖς\nτυχοῦσιν, ἀλλὰ τοῦ μὲν γυναικὶ τῆς δὲ ἀνδρὶ συνοικούσης:\nὥστε ἡ κατὰ σὲ παρθενία κωλύει τὴν οὐκ οἶδ̓\nὅπως γινομένην αἴτησιν. ἀλλὰ τούτου γε ἕνεκεν οὐδὲν\nἐμπόδιον, ἔφη ἡ Χαρίκλεια, λάθρᾳ καὶ παρὰ τὸ οὖς τῇ\nΠερσίνῃ προσκύψασα: ἔστι γὰρ κἀμοὶ μῆτερ ὁ τὸ ὄνομα\nτοῦτο πληρῶν, εἰ καὶ ὑμεῖς βουληθείητε. βουλησόμεθα,\nεἶπεν ἡ Περσῖνα μειδιάσασα, καὶ αὐτίκα μάλα ἐκδώσομεν,\nθεῶν νευόντων, σοῦ τε καὶ ἡμῶν ἄξιον ἐπιλεξάμενοι.\nκαὶ ἡ Χαρίκλεια γεγωνότερον, οὐδὲν δεῖ ἐπιλέγειν,\nἔφη, τὸν ὄντα ἤδη.\nκαὶ λέγειν τι φανερώτερον μελλούσης ʽτολμᾶν γὰρ\nτὸ κατεπεῖγον καὶ τὴν αἰδῶ τὴν παρθένιον περιορᾶν τὸ\nἐν ὀφθαλμοῖς ὁρώμενον τοῦ κινδύνου τῷ Θεαγένει κατηνάγκαζεν̓\nοὐκέτι κατασχὼν ὁ Ὑδάσπης, ὦ θεοί, ἔφη,\nὡς κακὰ τοῖς καλοῖς ἐοίκατε μιγνύναι καὶ τὴν ἀπ̓ ἐλπίδος\nμοι δωρηθεῖσαν πρὸς ὑμῶν εὐδαιμονίαν τὸ μέρος\nκωλύειν, θυγατέρα μὲν ἀπροσδόκητον, ἀλλὰ παράφρονά\nπως ἀναδείξαντες. πῶς γὰρ οὐ παραπλῆγος τὸ\nνόημα τῆς ἀλλόκοτα ῥήματα προϊεμένης; ἀδελφὸν ὠνόμαζε\nτὸν μὴ ὄντα: τὸν ὄντα, ὅστις ἐστὶν ὁ ξένος ἐρωτωμένη,\nἀγνοεῖν ἔλεγεν. αὖθις ἐζήτει περισώζεσθαι ὡς\nφίλον τὸν ἀγνοούμενον: ἀδύνατον εἶναι μαθοῦσα τὴν\nαἴτησιν, αὐτὴ καταθύειν ὡσανεὶ πολεμιώτατον ἱκέτευε.\nκαὶ τοῦτο ὡς οὐ θεμιτὸν λεγόντων, μιᾷ μόνῃ καὶ ταύτῃ\nὑπάνδρῳ τῆς τοιᾶσδε θυσίας καθωσιωμένης, ἄνδρα\nἔχειν ἐμφαίνει, τὸν τίνα οὐ προστιθεῖσα. πῶς γὰρ τόν\nγε μήτε ὄντα μήτε γεγενῆσθαι αὐτῇ διὰ τῆς ἐσχάρας\nἀποδειχθέντα; εἰ μὴ ἄρα παρὰ ταύτῃ μόνῃ ψεύδεται\nμὲν τὸ παῤ Αἰθίοψιν ἀψευδὲς τῶν καθαρευόντων πειρατήριον,\nκαὶ ἐπιβᾶσαν ἄφλεκτον ἀποπέμπεται, καὶ\n\n\nπαρθενεύειν νόθως χαρίζεται, μόνῃ δὲ ἔξεστι φίλους\nκαὶ πολεμίους τοὺς αὐτοὺς ἐν ἀκαρεῖ καταλέγειν, ἀδελφοὺς\nδὲ καὶ ἄνδρας τοὺς μὴ ὄντας ἀναπλάττειν. ὥστε\nὦ γύναι σὺ μὲν εἰς τὴν σκηνὴν εἴσιθι, καὶ ταύτην κατάστελλε\nπρὸς τὸ νηφάλιον, εἴτε ὑπό του θεῶν τοῖς ἱερείοις\nἐπιφοιτήσαντος ἐκβακχευομένην, εἴτε καὶ δἰ\nὑπερβολὴν χαρᾶς τῶν ἀνελπίστως εὐτυχηθέντων τὸν\nνοῦν παραφερομένην. ἐγὼ δὲ τὴν ὀφείλουσαν τοῖς θεοῖς\nἀντὶ τῆσδε σφαγιασθῆναι καὶ ζητεῖν καὶ ἀνευρεῖν\nτινὶ προστάξας, ἕως ἂν τοῦτο γίνηται, εἰς τὸ χρηματίσαι\nταῖς ἐκ τῶν ἐθνῶν ἡκούσαις πρεσβείαις καὶ δῶρα\nτὰ ἐπὶ τοῖς ἐπινικίοις προσκομιζόμενα παῤ αὐτῶν ὑποδέξασθαι\nτρέψομαι.\nκαὶ ταῦτα εἰπών, τῆς τε σκηνῆς πλησίον ἐφ̓ ὑψηλοῦ\nπροκαθίσας, ἥκειν τοὺς πρεσβευτάς, καὶ εἴ τινα\nἐπικομίζοιντο δῶρα, προσάγειν ἐκέλευεν. ὁ δὴ οὖν\nεἰσαγγελεὺς Ἁρμονίας, εἰ πάντας ἅμα ἢ ἐν μέρει καὶ\nἔθνους ἑκάστου κεκριμένως, καὶ δὴ εἰ καὶ ἰδίᾳ προσάγειν\nκελεύοι διηρώτα.\nτοῦ δὲ ἐν τάξει καὶ διῃρημένως\nεἰπόντος, ὡς ἂν καὶ τῆς πρὸς ἀξίαν ἕκαστος μεταλαμβάνοι\nτιμῆς, πάλιν ὁ εἰσαγγελεύς, οὐκοῦν, ἔφη, ὦ βασιλεῦ,\nπρῶτος ἀδελφοῦ τοῦ σοῦ παῖς ἥξει Μερόηβος,\nἀρτίως μὲν ἥκων, ἀπαγγελθῆναι δὲ ἑαυτὸν πρὸ τῆς\nπαρεμβολῆς ἀναμένων. εἶτα, ὦ νωθέστατε καὶ ἠλίθιε,\nπρὸς αὐτὸν ὁ Ὑδάσπης, οὐ παραχρῆμα ἐμήνυες, οὐ\nπρεσβευτὴν ἀλλὰ βασιλέα τὸν ἀφιγμένον ἐπιστάμενος,\nκαὶ τοῦτον ἀδελφοῦ παῖδα τοῦ ἐμοῦ, τελευτήσαντος μὲν\nοὐ πρὸ πολλοῦ, πρὸς ἐμοῦ δὲ εἰς τὸν ἐκείνου θρόνον\nἐνιδρυθέντα καὶ ἀντὶ παιδὸς ἐμοὶ γινόμενον; ἐγίνωσκον\nταῦτα, εἶπεν, ὦ δέσποτα, ὁ Ἁρμονίας: ἀλλὰ καιροῦ\nστοχάζεσθαι πρὸ πάντων ἐγίνωσκον, πράγματος\nτοῖς εἰσαγγελεῦσιν, εἴπερ τινὸς ἄλλου, δεομένου προνοίας.\n\n\nσύγγνωθι οὖν εἰ πρὸς τὰς βασιλίδας σε κοινολογούμενον\nἀπασχολῆσαι τῶν ἡδίστων ἐφυλαξάμην. ἀλλὰ\nνῦν γοῦν ἡκέτω τοῦ βασιλέως εἰπόντος, ἀπέτρεχέ τε ὁ\nπροσταχθεὶς καὶ αὐτίκα ἐπανῄει μετὰ τοῦ\nπροστάγματος.\nκαὶ ὤφθη ὁ Μερόηβος, ἀξιοπρεπές τι νεανίου χρῆμα,\nτὴν μὲν ἡλικίαν ἄρτι τὸν μείρακα παραλλάττων,\nδεκάδα ἐτῶν πρὸς ἑβδομάδι πληρῶν, μεγέθει δὲ τοὺς\nπαρόντας σχεδὸν ἅπαντας ὑπερκύπτων, λαμπροῦ μὲν\nδορυφορήματος ὑπασπιστῶν προπομπεύοντος, τοῦ δὲ\nπεριεστῶτος Αἰθιοπικοῦ στρατοῦ θαυμασμῷ τε ἅμα καὶ\nσεβασμῷ πρὸς τὸ ἀκώλυτον τὴν πάροδον διαστέλλοντος.\nοὐ μὴν οὐδὲ ὁ Ὑδάσπης ἐπὶ τῆς καθέδρας ἐκαρτέρησεν,\nἀλλ̓ ὑπήντα τε, καὶ μετὰ πατρικῆς τῆς φιλοφροσύνης\nπεριπτυξάμενος πλησίον τε ἑαυτῷ καθίδρυσε,\nκαὶ τὴν δεξιὰν ἐμβαλών, εἰς καιρὸν ἥκεις, ἔλεγεν, ὦ\nπαῖ, τά τε ἐπινίκια συνεορτάσων καὶ τὰ γαμήλια θύσων:\nοἱ γὰρ πατρῷοι καὶ γενάρχαι θεοί τε καὶ ἥρωες\nἡμῖν μὲν θυγατέρα σοὶ δὲ νύμφην, ὡς ἔοικεν, ἐξευρήκασιν.\nἀλλὰ τῶν τελειοτέρων αὖθις ἀκουσόμενος, εἴ τί\nμε βούλει χρηματίσαι τῷ ἔθνει τῆς ὑπὸ σοὶ βασιλείας,\nἀνάγγελλε. ὁ δὲ Μερόηβ̔??ʼς πρὸς τὴν ἀκοὴν τῆς νύμφης\nὑφ̓ ἡδονῆς τε ἅμα καὶ αἰδοῦς οὐδὲ ἐν μελαίνῃ τῇ χροιᾷ\nδιέλαθε φοινιχθείς, οἱονεὶ πρὸς αἰθάλην τοῦ ἐρυθήματος\nἐπιδραμόντος. καὶ μικρὸν ἐφησυχάσας, οἱ μὲν ἄλλοι,\nἔφη, ὦ πάτερ, τῶν ἡκόντων πρέσβεων τοῖς ἐκ τῆς\nἑαυτῶν ἐξαιρέτοις ἕκαστος τὴν σὴν περίβλεπτον νίκην\nστέφοντες ξενιοῦσιν: ἐγὼ δὲ σὲ τὸν ἐν πολέμοις γεννάδαν\nτε καὶ ἀριστέα διαφανέντα προσφόρως τε καὶ ἀπὸ\nτῶν ὁμοίων δωρήσασθαι δικαιώσας, ἄνδρα σοι προσκομίζω\nπολέμων μὲν καὶ αἱμάτων ἀθλητὴν ἀνανταγώνιστον,\nπάλην δὲ καὶ πυγμὴν τὴν ἐν κόνει καὶ σταδίοις\n\n\nἀνυπόστατον. καὶ ἅμα νεύσας ἥκειν ἐπεδείκνυ τὸν ἄνδρα.\nκαὶ ὃς προσελθὼν εἰς μέσους προσεκύνει τὸν Ὑδάσπην,\nτοσοῦτός τις τὸ μέγεθος καὶ οὕτως ὠγύγιος ἄνθρωπος\nὥστε τὸ γόνυ τοῦ βασιλέως φιλῶν μικροῦ φανῆναι\nτοῖς ἐφ̓ ὑψηλοῦ προκαθημένοις ἐξισούμενος. καὶ\nμηδὲ τὸ κελευσθῆναι ἀναμείνας, τὴν ἐσθῆτα ἀποδὺς\nγυμνὸς εἱστήκει, πάντα τὸν βουλόμενον ὅπλων τε καὶ\nχειρῶν εἰς ἅμιλλαν προκαλούμενος. ὡς δὲ οὐδεὶς παρῄει,\nπολλάκις διὰ κήρυκος τοῦ βασιλέως προτρεψαμένου,\nδοθήσεταί σοι, ἔφη, καὶ παῤ ἡμῶν, ὁ Ὑδάσπης,\nἰσοστάσιον τὸ ἔπαθλον. καὶ εἰπὼν ἐλέφαντα πολυετῆ\nκαὶ παμμεγέθη προσκομισθῆναι αὐτῷ προσέταττεν. ὡς\nδὲ ἤχθη τὸ ζῶον, ὃ μὲν ὑπεδέχετο ἄσμενος, ὁ δῆμος δὲ\nἀθρόον ἐξεκάγχασε, τῷ ἀστεϊσμῷ τοῦ βασιλέως ἡσθέντες,\nκαὶ τὴν δόξασαν αὐτοῖς ὑποκατάκλισιν τῷ ἐπιτωθασμῷ\nτῆς κατ̓ ἐκεῖνον μεγαλαυχίας παρηγορηθέντες.\nμετὰ τοῦτον καὶ οἱ Σηρῶν προσήγοντο πρεσβευταί,\nτῶν παῤ αὐτοῖς ἀραχνίων νήματα καὶ ὑφάσματα, τὴν\nμὲν φοινικοβαφῆ τὴν δὲ λευκοτάτην ἐσθῆτα, προσκομίζοντες.\nκαὶ τούτων τῶν δώρων ὑποδεχθέντων, καὶ\nἀφεθῆναι αὐτοῖς τῶν πάλαι τινὰς ἐν δεσμωτηρίῳ κατακρίτων\nἀξιωσάντων, ἐπινεύσαντος τοῦ βασιλέως οἱ\nἈράβων τῶν εὐδαιμόνων προσῄεσαν, φύλλου τε τοῦ\nθυώδους καὶ κασσίας καὶ κινναμώμου καὶ τῶν ἄλλων\nοἷς ἡ Ἀραβία γῆ μυρίζεται, ἐκ πολλῶν ταλάντων ἑκάστου\nτὸν τόπον εὐωδίας ἐμπλήσαντες. παρῆσαν μετὰ\nτούτους οἱ ἐκ τῆς Τρωγλοδυτικῆς, χρυσόν τε τὸν μυρμηκίαν\nκαὶ γρυπῶν ξυνωρίδα χρυσαῖς ἁλύσεσιν ἡνιοχουμένην\nπροσκομίζοντες. ἐπὶ τούτοις ἡ Βλεμμύων\nπαρῄει πρεσβεία, τόξα τε καὶ βελῶν ἀκίδας ἐκ δρακοντείων\nὀστῶν εἰς στέφανον διαπλέξασα. καὶ ταῦτά σοι,\nἔλεγον, ὦ βασιλεῦ, τὰ παῤ ἡμῶν δῶρα, πλούτου μὲν\n\n\nτοῦ παρὰ τῶν ἄλλων λειπόμενα, παρὰ δὲ τὸν ποταμὸν\nὑπὸ σοὶ μάρτυρι κατὰ Περσῶν εὐδοκιμήσαντα. πολυτελέστερα\nμὲν οὖν, ἔφη ὁ Ὑδάσπης, τῶν πολυταλάντων\nξενίων: ἅ γε καὶ τὰ ἄλλα νυνί μοι προσκομίζεσθαι γέγονεν\nαἴτια. καὶ ἅμα εἴ τι βούλοιντο ἐπαγγέλλειν ἐπέτρεπε,\nκαὶ μειωθῆναι αὐτοῖς ἐκ τῶν φόρων αἰτησάντων,\nτὸ σύμπαν εἰς δεκάδα ἐτῶν ἀνῆκε.\nκαὶ πάντων σχεδὸν τῶν κατὰ πρεσβείαν ἀφιγμένων\nὀφθέντων, καὶ τοῖς ἴσοις ἑκάστους καὶ φιλοτιμοτέροις\nτοὺς πλείστους ἀμειψαμένου τοῦ βασιλέως, τελευταῖοι\nπαρῆσαν οἱ Ἀξιομιτῶν πρεσβευταί, φόρου μὲν οὐκ ὄντες\nὑποτελεῖς, φίλιοι δὲ ἄλλως καὶ ὑπόσπονδοι, καὶ τὸ\nἐπὶ τοῖς κατωρθωμένοις εὐμενὲς ἐνδεικνύμενοι, δῶρα\nκαὶ οὗτοι προσῆγον, ἄλλα τε καὶ δὴ ζώου τινὸς εἶδος\nἀλλοκότου τε ἅμα καὶ θαυμασίου τὴν φύσιν, μέγεθος\nμὲν εἰς καμήλου μέτρον ὑψούμενον, χροιὰν δὲ καὶ δορὰν\nπαρδάλεως φολίσιν ἀνθηραῖς ἐστιγμένον. ἦν δὲ\nαὐτῷ τὰ μὲν ὀπίσθια καὶ μετὰ κενεῶνας χαμαίζηλά τε\nκαὶ λεοντώδη, τὰ δὲ ὠμιαῖα καὶ πόδες πρόσθιοι καὶ\nστέρνα πέρα τοῦ ἀναλόγου τῶν ἄλλων μελῶν ἐξανιστάμενα.\nλεπτὸς ὁ αὐχήν, καὶ ἐκ μεγάλου τοῦ λοιποῦ σώματος.\nεἰς κύκνειον φάρυγγα μηκυνόμενος. ἡ κεφαλὴ\nτὸ μὲν εἶδος καμηλίζουσα, τὸ δὲ μέγεθος στρουθοῦ Λιβύσσης\nεἰς διπλάσιον ὀλίγον ὑπερφέρουσα, καὶ ὀφθαλμοὺς\nὑπογεγραμμένους βλοσυρῶς σοβοῦσα. παρήλλακτο\nκαὶ τὸ βάδισμα χερσαίου τε ζώου καὶ ἐνύδρου παντὸς\nὑπεναντίως σαλευόμενον, τῶν σκελῶν οὐκ ἐναλλὰξ\nἑκατέρου καὶ παρὰ μέρος ἐπιβαίνοντος, ἀλλ̓ ἰδίᾳ μὲν\nτοῖν δυοῖν καὶ ἅμα τῶν ἐν δεξιᾷ, χωρὶς δὲ καὶ ζυγηδὸν\nτῶν εὐωνύμων σὺν ἑκατέρᾳ τῇ ἐπαιωρουμένῃ πλευρᾷ\nμετατιθεμένων. ὁλκὸν δὲ οὕτω τὴν κίνησιν καὶ τιθασὸν\nτὴν ἕξιν ὥστε ὑπὸ λεπτῆς μηρίνθου, τῇ κορυφῇ\n\n\nπεριελιχθείσης, ἄγεσθαι πρὸς τοῦ θηροκόμου, καθάπερ\nἀφύκτῳ δεσμῷ τῷ ἐκείνου βουλήματι ὁδηγούμενον.\nτοῦτο φανὲν τὸ ζῶον τὸ μὲν πλῆθος ἅπαν ἐξέπληξε, καὶ\nὄνομα τὸ εἶδος ἐλάμβανεν, ἐκ τῶν ἐπικρατεστέρων τοῦ\nσώματος αὐτοσχεδίως πρὸς τοῦ δήμου καμηλοπάρδαλις\nκατηγορηθέν, ταράχου γε μὴν τὴν πανήγυριν\nἐνέπλησε.\nγίνεται γάρ τι τοιοῦτον. τῷ βωμῷ τῆς μὲν Σεληναίας\nπαρειστήκει ταύρων ξυνωρίς, τῷ δὲ τοῦ Ἡλίου\nτέτρωρον ἵππων λευκῶν εἰς τὴν ἱερουργίαν ηὐτρεπισμένων.\nξένου δὴ καὶ ἀήθους τότε πρῶτον καὶ ἀλλοκότου\nζώου φανέντος οἱονεὶ πρὸς φάσμα διαταραχθέντες,\nπτοίας τε ἐνεπίμπλαντο, καὶ τῶν κατεχόντων τὰ δεσμὰ\nσπαράξαντες τῶν τε ταύρων ἅτερος, ὁ μόνος, ὡς ἐῴκει,\nτὸ θηρίον κατωπτευκώς, καὶ δύο τῶν ἵππων εἰς φυγὴν\nἀκατάσχετον ὥρμησαν, διεκπεσεῖν μὲν τὸν περίβολον\nτοῦ στρατοῦ μὴ δυνάμενοι, πυκνῷ τῷ συνασπισμῷ τῶν\nὁπλιτῶν εἰς κύκλον τετειχισμένον, φερόμενοι δὲ ἀτάκτως\nκαὶ τὸ μεσεῦον ἅπαν δρόμοις σεσοβημένοις ἐξελίττοντες,\nτό τε προστυχὸν ἅπαν εἴτε σκεῦος εἴτε ζῶον\nἀνατρέποντες, ὥστε καὶ βοὴν αἴρεσθαι συμμιγῆ πρὸς\nτὸ γινόμενον, τὴν μὲν ὑπὸ δέους οἷς προσελάσειαν, τὴν\nδὲ ὑφ̓ ἡδονῆς οἷς καθ̓ ἑτέρους ἐναλλόμενοι τέρψιν τε\nκαὶ γέλωτα τὴν τῶν ὑποπιπτόντων συντριβὴν παρεῖχον.\nἐφ̓ οἷς οὐδὲ ἡ Περσῖνα καὶ ἡ Χαρίκλεια μένειν\nἐφ̓ ἡσυχίας κατὰ τὴν σκηνὴν ἐκαρτέρησαν, ἀλλὰ τὸ\nκαταπέτασμα μικρὸν παραστείλασαι θεωροὶ τῶν δρωμένων\nἐγίνοντο. ἐνταῦθα ὁ Θεαγένης, εἴτ̓ οὖν οἴκοθεν\nἀνδρείῳ τῷ λήματι κινούμενος τἴτε καὶ ἔκ του θεῶν\nὁρμῇ χρησάμενος, τούς τε παρεστῶτας αὐτῷ φύλακας\nπρὸς τῆς καταλαβούσης ταραχῆς διεσκεδασμένους θεασάμενος,\nὠρθώθη τε ἀθρόον, εἰς γόνυ πρὸς τοῖς βωμοῖς\n\n\nπρότερον ὀκλάζων καὶ τὴν ὅσον οὐδέπω σφαγὴν ἀναμένων,\nκαὶ σχίζαν τῶν ἐπικειμένων τοῖς βωμοῖς ἀναρπάζει.\nκαὶ τῶν οὐ διαδράντων ἵππων ἑνὸς λαβόμενος\nτοῖς τε νώτοις ἐφίπταται, καὶ τῶν αὐχενίων τριχῶν ἐπιδραξάμενος,\nκαὶ ὡς χαλινῷ τῇ χαίτῃ χρώμενος, μυωπίζει\nτε τῇ πτέρνῃ τὸν ἵππον, καὶ ἀντὶ μάστιγος τῇ σχίζῃ\nσυνεχῶς ἐπισπέρχων ἐπὶ τὸν διαδράντα ταῦρον ἤλαυνε.\nτὰ μὲν δὴ πρῶτα φυγὴν εἶναι τοῦ Θεαγένους τὸ γινόμενον\nοἱ παρόντες ὑπελάμβανον, καὶ σὺν βοῇ μὴ ξυγχωρεῖν\nδιεξελάσαι τὸ ὁπλιτικὸν ἕρκος τῷ πλησίον ἕκαστος\nδιεκελεύετο: προϊόντος δὲ τοῦ ἐγχειρήματος, ὅτι\nμὴ ἀποδειλίασις ἦν μηδὲ ἀπόδρασις τοῦ σφαγιασθῆναι\nμετεδιδάσκοντο. καταλαβὼν γὰρ ὡς ὅτι τάχιστα τὸν\nταῦρον, ἐπ̓ ὀλίγον μὲν κατ̓ οὐρὰν ἤλαυνεν, ὑπονύττων\nτε ἅμα καὶ εἰς ὀξύτερον δρόμον τὸν βοῦν ἐρεθίζων,\nκαὶ ὅποι δὴ καὶ ὁρμήσειε τρεπομένῳ συνεφείπετο, τὰς\nἐπιστροφάς τε καὶ ἐμβολὰς πεφυλαγμένως ἐκκλίνων.\nὡς δὲ εἰς συνήθειαν τῆς τε ὄψεως τῆς ἑαυτοῦ καὶ πράξεως\nἐνεβίβασεν, ἀντίπλευρος ἤδη παρίππευε, χρωτί\nτε χρωτὸς ἐπιψαύων καὶ ἱππείῳ ταύρειον ἆσθμα καὶ\nἱδρῶτα κεραννύων, καὶ τὸν δρόμον οὕτως ὁμόταχον\nῥυθμίζων ὡς καὶ συμφυεῖς εἶναι τὰς κορυφὰς τῶν ζώων\nτοὺς πορρωτέρω φαντάζεσθαι καὶ τὸν Θεαγένην χαμπρῶς\nἐκθειάζειν, ξένην τινὰ ταύτην ἱπποταύρου ξυνωρίδα\nζευξάμενον.\nτὸ μὲν δὴ πλῆθος ἐν τούτοις ἦν: ἡ Χαρίκλεια δὲ\nὁρῶσα τρόμῳ καὶ παλμῷ συνείχετο, τό τε ἐγχείρημα ὅ\nτι καὶ βούλοιτο διαποροῦσα, καὶ εἴ τι σφάλμα συμβαίη,\nτὴν ἐκείνου τρῶσιν ὡς ἰδίαν σφαγὴν ὑπεραγωνιῶσα:\nὥστε μηδὲ τὴν Περσῖναν λαθεῖν, ἀλλ̓ ὦ τέκνον εἰπεῖν,\nτί μοι πέπονθας; προκινδυνεύειν ἔοικας τοῦ ξένου.\nπάσχω μέν τι καὶ αὐτή, καὶ οἰκτείρω τῆς νεότητος: διαδρᾶναί\n\n\nγε μὴν τὸν κίνδυνον εὔχομαι καὶ φυλαχθῆναι\nτοῖς ἱεροῖς, ὡς ἂν μὴ παντάπασιν ἀτέλεστα ἡμῖν τὰ\nπρὸς τοὺς θεοὺς ἐγκαταλειφθείη. καὶ ἡ Χαρίκλεια, γελοῖον,\nἔφη, τὸ εὔχεσθαι μὴ ἀποθανεῖν, ἵνα ἀποθάνῃ.\nἀλλ̓ εἰ ἄρα σοι δυνατόν, ὦ μῆτερ, περίσωζε τὸν ἄνδρα\nἐμοὶ χαριζομένη. καὶ ἡ Περσῖνα πρόφασιν οὐ τὴν οὖσαν\nἀλλ̓ ἐρωτικὴν ἄλλως ὑποτοπήσασα, οὐ δυνατὸν\nμέν, ἔφη, τὸ περισώζειν: ὅμως δ̓ οὖν τίς σοι κοινωνία\nπρὸς τὸν ἄνδρα, δἰ ἣν οὕτως ὑπερφροντίζεις; θαρροῦσα\nδὲ ὡς πρὸς μητέρα λοιπὸν ἐξαγόρευε, κἄν τι νεώτερον\nκίνημα, κἂν παρθενίᾳ μὴ πρέπον. ἡ μητρῴα\nφύσις τὸ θυγατρὸς καὶ τὸ θῆλυ συμπαθὲς τὸ πταῖσμα\nτὸ γυναικεῖον οἶδεν ἐπισκιάζειν. ἐπιδακρύσασα οὖν ἐπὶ\nπλεῖστον ἡ Χαρίκλεια, καὶ τοῦτο, ἔφη, δυστυχῶ πρὸς\nτοῖς ἄλλοις, ὅτι καὶ τοῖς συνετοῖς ἀσύνετα φθέγγομαι\nκαὶ λέγουσα τὰς ἑαυτῆς συμφορὰς οὔπω λέγειν νομίζομαι,\nπρὸς γυμνὴν δὲ λοιπὸν καὶ ἀπαρακάλυπτον χωρεῖν\nτὴν ἐμαυτῆς κατηγορίαν καταναγκάζομαι.\nταῦτ̓ εἶπε, καὶ βουλομένη τὰ ὄντα ἀνακαλύπτειν,\nαὖθις ἐξεκρούσθη βοῆς πολυηχεστάτης πρὸς τοῦ πλήθους\nἀρθείσης. ὁ γὰρ δὴ Θεαγένης εἰς ὅσον εἶχε τάχους\nἐφεὶς τῷ ἵππῳ χρήσασθαι καὶ προφθάσαντα μικρὸν\nτὰ στέρνα τῇ κεφαλῇ τοῦ ταύρου παρισῶσαι, τὸν μὲν\nἄνετον φέρεσθαι μεθίησι μεθαλάμενος, ἐπιρρίπτει δὲ\nἑαυτὸν τῷ αὐχένι τοῦ ταύρου, καὶ τοῖς κέρασι τὸ ἑαυτοῦ\nπρόσωπον κατὰ τὸ μεταίχμιον ἐνιδρύσας, τοὺς πήχεις\nδὲ οἱονεὶ στεφάνην περιθείς, καὶ εἰς ἅμμα κατὰ\nτοῦ ταυρείου μετώπου τοὺς δακτύλους ἐπιπλέξας, τό τε\nὑπόλοιπον ἑαυτοῦ σῶμα παῤ ὦμον τοῦ βοὸς τὸν δεξιὸν\nμετέωρον καθείς, ἐκκρεμὴς ἐφέρετο, πρὸς βραχὺ μὲν\nτοῖς ταυρείοις ἅλμασιν ἀναπαλλόμενος. ὡς δὲ ἀγχόμενον\nἤδη πρὸς τοῦ ὄγκου καὶ χαλῶντα τοῦ ἄγαν τόνου\n\n\nτοὺς τένοντας ᾔσθετο, καθ̓ ὃ μέρος ὁ Ὑδάσπης προυκαθέζετο\nπεριελθόντα, παραφέρει μὲν εἰς τοὔμπροσθεν,\nκαὶ προβάλλει τῶν ἐκείνου σκελῶν τοὺς ἑαυτοῦ πόδας,\nταῖς χηλαῖς δὲ συνεχῶς ἐναράττων τὴν βάσιν ἐνήδρευεν.\nὃ δὲ τὴν ῥύμην τοῦ δρόμου παραποδιζόμενος καὶ τῷ\nσθένει τοῦ νεανίου βριθόμενος, τά τε γόνατα ὑποσκελίζεται,\nκαὶ ἀθρόον ἐπὶ κεφαλὴν σφενδονηθείς, κύμβαχός\nτε ἐπ̓ ὤμους καὶ νῶτα ῥιπισθείς, ἥπλωτο ὕπτιος\nἐπὶ πλεῖστον, τῶν μὲν κεράτων τῇ γῇ προσπεπηγότων\nκαὶ εἰς τὸ ἀκίνητον τῆς κεφαλῆς ῥιζωθέντων, τῶν σκελῶν\nδὲ ἄπρακτα σκαιρόντων καὶ εἰς κενὸν ἀερονομούντων\nκαὶ τὴν ἧτταν ἀλυόντων. ἐπέκειτο δὲ ὁ Θεαγένης,\nταῖν χεροῖν τὴν λαιὰν μόνην εἰς τὸ ἐπερείδειν ἀπασχολῶν,\nτὴν δεξιὰν δὲ εἰς οὐρανὸν ἀνέχων καὶ συνεχὲς\nἐπισείων: εἴς τε τὸν Ὑδάσπην καὶ τὸ ἄλλο πλῆθος ἱλαρὸν\nἀπέβλεπε, τῷ μειδιάματι πρὸς τὸ συνήδεσθαι δεξιούμενος,\nκαὶ τῷ μυκηθμῷ τοῦ ταύρου καθάπερ σάλπιγγι\nτὸ ἐπινίκιον ἀνακηρυττόμενος. ἀντήχει δὲ καὶ ἡ\nτοῦ δήμου βοή, τρανὸν μὲν οὐδὲν εἰς τὸν ἔπαινον διαρθροῦσα,\nκεχηνόσι δὲ ἐπὶ πολὺ τοῖς στόμασιν ἐξ ἀρτηρίας\nμόνης τὸ θαῦμα ἐξεφώνει, χρόνιόν τε καὶ ὁμότονον\nεἰς οὐρανὸν παραπέμπουσα. κελεύσαντος οὖν τοῦ βασιλέως\nὑπηρέται προσδραμόντες, οἳ μὲν τὸν Θεαγένην\nπροσῆγον ἀναστήσαντες, οἳ δὲ τοῦ ταύρου τοῖς κέρασι\nκαλωδίου βρόχον ἐπιβαλόντες εἷλκόν τε κατηφιῶντα,\nκαὶ τοῖς βωμοῖς αὖθις τοῦτόν τε καὶ τὸν ἵππον συλλαβόντες\nπροσεδέσμευον. καὶ τοῦ Ὑδάσπου μέλλοντός τι\nπρὸς τὸν Θεαγένην λέγειν τε καὶ πράττειν, ὁ δῆμος ἅμα\nμὲν ἡσθεὶς τῷ νέῳ καὶ ἐξ οὗπερ τὸ πρῶτον ὤφθη προσπαθών,\nἅμα δὲ καὶ τῆς ἰσχύος ἐκπλαγείς, πλέον δέ τι\nκαὶ πρὸς τὸν Αἰθίοπα τὸν ἀθλητὴν τὸν Μεροήβου ζηλοτυπίᾳ\nδηχθείς, οὗτος τῷ Μεροήβου ζευγνύσθω.\n\n\nπάντες ὁμοθυμαδὸν ἀνεβόησαν: τὸν ἐλέφαντα λαβὼν\nτῷ τὸν ταῦρον λαβόντι διαγωνιζέσθω συνεχὲς ἐξεφώνουν.\nκαὶ ἐπὶ πλεῖστον ἐγκειμένων ἐπένευσέ τε ὁ Ὑδάσπης,\nκαὶ ἤγετο εἰς μέσους ὁ Αἰθίοψ, ὑπέροπτόν τι καὶ\nσοβαρὸν περισκοπῶν, ὁλκά τε προβαίνων καὶ πλατυνομένοις\nἐναλλὰξ τοῖς ἀγκῶσι τοὺς πήχεις ὑποσοβῶν.\nκἀπειδὴ τοῦ συνεδρίου πλησίον ἐγεγόνει, πρὸς τὸν Θεαγένην\nβλέψας ὁ Ὑδάσπης καὶ ἑλληνίζων, ὦ ξένε, ἔφη,\nτούτῳ σε χρὴ διαγωνίσασθαι: ὁ δῆμος κελεύουσι. γινέσθω\nτὸ δοκοῦν, ὁ Θεαγένης ἀπεκρίνατο: ἀλλὰ τίς ὁ\nτρόπος τῆς ἀγωνίας; πάλη, εἶπεν ὁ Ὑδάσπης. καὶ ὅς,\nτί δὲ οὐχὶ καὶ ξιφήρης καὶ ἔνοπλος, ἵνα τι ῥέξας ἢ παθὼν\nἐμπλήσω Χαρίκλειαν, τὴν σιωπᾶν εἰς δεῦρο τὰ\nκαθ̓ ἡμᾶς καρτεροῦσαν, ἢ καὶ εἰς τέλος, ὡς ἔοικεν,\nἡμῶν ἀπεγνωκυῖαν. καὶ ὁ Ὑδάσπης, τί μὲν βούλεταί\nσοι, εἶπε, τὸ παραπλέκειν ὄνομα Χαρικλείας, αὐτὸς ἂν\nγινώσκοις, παλαίειν δ̓ οὖν σε καὶ οὐ ξιφήρη πυκτεύειν\nχρεών: αἷμα γὰρ ἐκχεόμενον ὀφθῆναι πρὸ τοῦ καιροῦ τῆς\nθυσίας οὐ θεμιτόν. συνεὶς οὖν ὁ Θεαγένης ὅτι δέδοικεν\nὁ Ὑδάσπης μὴ προαναιρεθῇ τῆς θυσίας, εὖ ποιεῖς,\nἔφη, τοῖς θεοῖς με φυλάττων, οἷς καὶ μελήσει περὶ\nἡμῶν.\nκαὶ ἅμα κόνιν ἀνελόμενος καὶ ὤμοις τε καὶ πήχεσιν\nἔτι πρὸς τῆς βοηλασίας ἱδρῶτι νενοτισμένοις ἐπιχεάμενος,\nτήν τε μὴ προσιζήσασαν ἀποσεισάμενος, προβάλλει\nτε ἐκτάδην τὼ χεῖρε, καὶ τοῖν ποδοῖν τὴν βάσιν εἰς τὸ\nἑδραῖον διερεισάμενος, τήν τε ἰγνύαν σιμώσας, καὶ\nὤμους καὶ μετάφρενα γυρώσας, καὶ τὸν αὐχένα μικρὸν\nἐπικλίνας, τό τε ὅλον σῶμα σφηκώσας, εἱστήκει τὰς λαβὰς\nτῶν παλαισμάτων ὠδίνων. ὁ δὲ Αἰθίοψ ἐνορῶν\nἐμειδία τε σεσηρός, καὶ εἰρωνικοῖς τοῖς νεύμασιν ἐκφαυλίζειν\nἐῴκει τὸν ἀντίπαλον. ἀθρόον τε ἐπιδραμὼν\n\n\nτόν τε πῆχυν τῷ αὐχένι τοῦ Θεαγένους ὥσπερ τινὰ μοχλὸν\nἐπαράσσει, καὶ βόμβου πρὸς τῆς πληγῆς ἐξακουσθέντος\nαὖθις ἐθρύπτετο καὶ ἐπεγέλα βλακῶδες. ὁ δὲ\nΘεαγένης, οἷα δὴ γυμνασίων καὶ ἀλοιφῆς ἐκ νέων ἀσκητής,\nτήν τε ἐναγώνιον Ἑρμοῦ τέχνην ἠκριβωκώς, εἴκειν\nτὰ πρῶτα ἔγνω, καὶ ἀπόπειραν τῆς ἀντιθέτου δυνάμεως\nλαβόντα, πρὸς μὲν ὄγκον οὕτω πελώριόν καὶ θηριωδῶς\nτραχυνόμενον μὴ ὁμόσε χωρεῖν, ἐμπειρίᾳ δὲ\nτὴν ἄγροικον ἰσχὺν κατασοφίσασθαι. αὐτίκα γοῦν ὀλίγον\nὅσον ἐκ τῆς πληγῆς κραδανθείς, πλέον ἢ ὡς εἶχεν\nἀλγεῖν ἐσκήπτετο, καὶ τοῦ αὐχένος θάτερον μέρος ἔκδοτον\nεἰς τὸ παίεσθαι προυβάλετο. καὶ τοῦ Αἰθίοπος\nαὖθις πλήξαντος συνενδοὺς τῇ πληγῇ, μικροῦ καὶ καταφέρεσθαι\nἐπὶ πρόσωπον ἐσχηματίζετο.\nὡς δὲ καταγνοὺς\nκαὶ ἀποθαρσήσας ὁ Αἰθίοψ ἀφυλάκτως ἤδη τὸ\nτρίτον ἐπεφέρετο, καὶ τὸν πῆχυν αὖθις ἀνατείνας κατασείειν\nἔμελλεν, ὑπεισῆλθέ τε ἀθρόον ὁ Θεαγένης κεκυφώς,\nτὴν καταφορὰν ἐκκλίνας, πήχει τε τῷ δεξιῷ\nτὸν ἐκείνου λαιὸν βραχίονα προσαναστείλας ἐρρίπισέ τε\nτὸν ἀντίπαλον, ἅμα τι καὶ τῇ καταφορᾷ τῆς ἰδίας αὐτοῦ\nχειρὸς εἰς κενὸν ἐνεχθείσης πρὸς τὸ ἔδαφος ἐπισπασθέντα,\nκαὶ ὑπὸ τὴν μασχάλην ἀναδὺς τοῖς τε νώτοις\nπεριεχεῖτο, καὶ παχεῖαν τὴν γαστέρα χαλεπῶς ταῖς χερσὶ\nδιαζώσας, τὴν βάσιν κατὰ τὰ σφυρὰ καὶ ἀστραγάλους\nτῇ πτέρνῃ σφοδρῶς τε καὶ ἐπαλλήλως ἐκμοχλεύσας, εἰς\nγόνυ τε ὀκλάσαι βιασάμενος, ἀμφιβαίνει τοῖς ποσί, καὶ\nτοῖς κατὰ τοὺς βουβῶνας τὰ σκέλη καταπείρας, τούς τε\nκαρποὺς οἷς ἐπερειδόμενος ὁ Αἰθίοψ ἀνεῖχε τὰ στέρνα\nἐκκρουσάμενος, καὶ τοῖς κροτάφοις εἰς ἅμμα τοὺς πήχεις\nπεριαγαγών, ἐπί τε μετάφρενα καὶ ὤμους ἀνέλκων,\nἐφαπλῶσαι τῇ γῇ τὴν γαστέρα κατηνάγκασε.\nμιᾶς δὴ οὖν βοῆς ἐπὶ τούτοις καὶ γεγωνοτέρας ἢ τὸ\n\n\nπρότερον ὑπὸ τοῦ πλήθους ἀρθείσης, οὐδὲ ὁ βασιλεὺς\nἐκαρτέρησεν, ἀλλ̓ ἀνήλατό τε τοῦ θρόνου καὶ ὢ τῆς\nἀνάγκης ἔλεγεν, οἷον ἄνδρα καταθύειν ὑπὸ τοῦ νόμου\nπρόκειται. καὶ ἅμα προσκαλεσάμενος, ὦ νεανία, πρὸς\nαὐτὸν ἔφη, στεφανωθῆναι μέν σε καὶ ἐπὶ ταῖς θυσίαις,\nὡς ἔθος, ἀπόκειται: στεφανοῦ δ̓ οὖν καὶ νῦν τὴν ἐπίδοξον\nμὲν ταύτην ἀνόνητον δέ σοι καὶ ἐφήμερον νίκην.\nκἀπειδή μοι τοῦ προκειμένου καὶ βουλομένῳ ῥύσασθαί\nσε οὐ δυνατόν, ὅσα γοῦν ἐφεῖται, παρέξομαι: καὶ εἴ τι\nγινώσκεις ἔτι σε ζῶντα ἧσαι δυνάμενον, αἴτησον. καὶ\nἅμα λέγων χρυσοῦν τε καὶ λιθοκόλλητον τῷ Θεαγένει\nστέφανον ἐπέθηκε, καί τι καὶ ἐπιδακρύων οὐκ ἐλάνθανεν.\nὁ δὴ Θεαγένης, οὐκοῦν αἰτήσω, ἔφη, καὶ δέομαι\nδὸς ὑποσχόμενος. εἰ τὸ διαδρᾶναί με τὴν ἱερουργίαν\nπάντως ἄφυκτον, χειρὶ γοῦν τῆς εὑρημένης σοι νυνὶ\nθυγατρὸς κέλευε.\nδηχθεὶς δὴ πρὸς τὸ εἰρημένον ὁ Ὑδάσπης, καὶ πρὸς\nτὸ ὅμοιον τῆς Χαρικλείου προκλήσεως τὸν νοῦν ἀναπέμπων,\nοὐ δοκιμάζων δὲ ἐν συνέχοντι τῷ καιρῷ τὸ\nἀκριβὲς ἀνιχνεύειν, τὰ δυνατά, εἶπεν, ὦ ξένε, καὶ αἰτεῖν\nἐπέτρεψα καὶ δώσειν ἐπένευσα. γεγαμῆσθαι οὖν\nχρῆναι τὴν σφαγιάζουσαν, οὐ παρθενεύειν, ὁ νόμος\nδιαγορεύει. ἀλλ̓ ἔχει ἄνδρα καὶ αὐτή, πρὸς αὐτὸν ὁ\nΘεαγένης. φληναφοῦντος, εἶπεν ὁ Ὑδάσπης, καὶ τῷ\nὄντι θανατῶντος οἱ λόγοι. γάμου καὶ ἀνδρὸς ὁμιλίας\nἀπείρατον τὴν κόρην ἡ ἐσχάρα διέδειξε: πλὴν εἰ Μερόηβον\nτουτονὶ λέγεις, οὐκ οἶδ̓ ὅθεν ἐγνωκώς, οὔπω\nμὲν ἄνδρα, νυμφίον δὲ πρὸς ἐμοῦ μόνον ὠνομασμένον.\nἀλλ̓ οὐδὲ ἐσόμενον πρόσθες, εἶπεν ὁ Θεαγένης, εἴ τι\nἐγὼ τοῦ Χαρικλείου φρονήματος ἐπῄσθημαι. καί μοι\nὡς θύματι μαντευομένῳ πιστεύειν ἔσται δίκαιον. πρὸς\nταῦτα ὁ Μερόηβος, ἀλλ̓ οὐ ζῶντα, εἶπεν, ὦ βέλτιστε,\n\n\nτὰ θύματα, σφαγιασθέντα δὲ καὶ ἀνατμηθέντα τὴν ἀπὸ\nτῶν σπλάγχνων σημείωσιν τοῖς μαντικοῖς ὑποδείκνυσιν:\nὥστε ὀρθῶς ἔλεγες, ὦ πάτερ, θανατῶντα παραφθέγγεσθαι\nτὸν ξένον. ἀλλὰ τοῦτον μέν, εἰ κελεύοις,\nἀγέτω τις ἐπὶ τοὺς βωμούς: σὺ δέ, εἴ τι λείπεται διοικησάμενος,\nἔχου τῆς ἱερουργίας.\nκαὶ ὁ μὲν Θεαγένης ἤγετο οἷ προστέτακτο: ἡ Χαρίκλεια\nδὲ ἐπὶ τῇ νίκῃ μικρὸν ἀναπνεύσασα καὶ τὰ βελτίονα\nἐλπίσασα, πάλιν ἀγομένου πρὸς θρήνοις ἦν. καὶ\nτῆς Περσίνης πολλὰ παρηγορούσης, καὶ εἰκὸς σωθῆναι\nτὸν νέον, εἴ μοι καὶ τὰ λειπόμενα καὶ σαφέστερα\nτῶν κατὰ σαυτὴν ἐξαγορεύειν βούλοιο λεγούσης, ἡ\nμὲν Χαρίκλεια βιασθεῖσα, καὶ τὸν καιρὸν οὐκ ἐνδιδόντα\nὑπέρθεσιν ὁρῶσα, πρὸς τὰ καιριώτερα τῶν διηγημάτων\nὥρμησεν.\nὁ δὲ Ὑδάσπης, εἴ τινες ὑπολείπονται τῶν πρεσβευσάντων,\nτοῦ εἰσαγγελέως ἐπυνθάνετο. ὁ δὲ Ἁρμονίας,\nοἱ ἐκ Συήνης, ἔφη, μόνοι, βασιλεῦ, γράμματα μὲν\nὈροονδάτου καὶ ξένια κομίζοντες, ἄρτι δὲ καὶ πρὸ βραχέος\nἐπελθόντες.\nἡκόντων οὖν καὶ οὗτοι τοῦ Ὑδάσπου\nφήσαντος παρῆσαν καὶ τὸ γράμμα ἐνεχείριζον. καὶ\nἀνειλήσας ἐπελέγετο, καὶ ἦν τοιόνδε.\nβασιλεῖ φιλανθρώπῳ καὶ εὐδαίμονι τῷ Αἰθιόπων Ὑδάσπῃ\nὈροονδάτης ὁ μεγάλου βασιλέως σατράπης. εἰ νικῶν κατὰ τὴν\nμάχην πλέον γνώμῃ ἐνίκησας καί μοι σατραπείαν ὅλην ἑκὼν παρεχώρησας,\nοὐκ ἂν θαυμάσαιμι τὸ παρὸν εἰ βραχεῖαν αἴτησιν ἐπινεύσειας.\nκόρη τις ἀγομένη πρός με ἀπὸ τῆς Μέμφεως τοῦ πολέμου\nγέγονε πάρεργον: καὶ ὅτι αἰχμάλωτος ἐκ σοῦ προστάγματος\nεἰς Αἰθιοπίαν ἐπέμφθη, πρὸς τῶν σὺν αὐτῇ γεγονότων καὶ διαδράντων\nτὸν τότε κίνδυνον ἐπυθόμην. ταύτην αἰτῶ λυθῆναί μοι\nδῶρον, ἐφιέμενος μὲν καὶ αὐτὸς τῆς παιδός, πλέον δὲ περιποιῆσαι\nτῷ πατρὶ βουλόμενος, πολλὴν ἀληθέντι γῆν κατὰ ζήτησιν τῆς\nθυγατρὸς καὶ ἐν Ἐλεφαντίνῃ τῷ φρουρίῳ κατὰ τὸν πόλεμον καταληφθέντι,\nκαὶ ἐπισκοποῦντί μοι μετὰ ταῦτα τοὺς περισωζομένους\n\n\nὀφθέντι, καὶ ἐκπεμφθῆναι πρὸς τὸ σὸν ἥμερον ἀξιώσαντι. ἔχεις\nαὐτόθι μετὰ τῶν ἄλλων πρέσβεων τὸν ἄνδρα, ἱκανὸν μὲν ἐξ\nἤθους τὴν εὐγένειαν ἐμφῆναι, ἱκανὸν δὲ καὶ ἐξ ὄψεως δυσωπῆσαι.\nχαίροντά μοι τοῦτον ὦ βασιλεῦ ἀντίπεμψον, πατέρα μὴ μόνον\nὀνομαζόμενον ἀλλὰ καὶ γεγενημένον.\nταῦτα ὡς ἀνέγνω, τίς οὖν τῶν παρόντων ὁ τὴν θυγατέρα\nἐπιζητῶν; ἠρώτησεν. ὑποδειξάντων δέ τινα πρεσβύτην,\nὦ ξένε, πρὸς αὐτὸν ἔφη, πάντα αἰτοῦντος\nὈροονδάτου ποιεῖν ἕτοιμος. ἀλλὰ δέκα μὲν ἀχθῆναι\nμόνας αἰχμαλώτους ἐκέλευσα νεανίδας: μιᾶς δὲ τέως,\nὅτι μὴ ἔστι σὴ θυγάτηρ, ἐπεγνωσμένης, τὰς ἄλλας ἐπισκόπησον,\nκαὶ γνωρίζων εἰ εὕροις, λάμβανε. προσκύψας\nἐφίλει τοὺς πόδας ὁ πρεσβύτης. καὶ ἀχθείσας τὰς\nκόρας ὡς ἐπισκοπῶν τὴν ἐπιζητουμένην οὐχ εὕρισκεν,\nαὖθις κατηφήσας, ᾦ βασιλεῦ, οὐδεμία τούτων ἐστίν,\nἔλεγε. τὴν γνώμην, ἔφη ὁ Ὑδάσπης, τὴν ἐμὴν ἔχεις:\nμέμφου δὲ τὴν τύχην, εἰ τὴν ἐπιζητουμένην οὐχ εὑρίσκεις.\nὅτι γὰρ ἄλλη μήτε ἤχθη παρὰ ταύτας μήτε ἔστι\nκατὰ τὸ στρατόπεδον, ἔξεστι σοι περισκοποῦντι\nπεισθῆναι.\nῥαπίσας τὸ μέτωπον ὁ πρεσβύτης καὶ ἐπιδακρύσας,\nἀνανεύσας τε καὶ περιαθρῶν ἐν κύκλῳ τὸ πλῆθος,\nἀθρόον ὥσπερ τις ἐμμανὴς ἐξέδραμε. καὶ τοῖς βωμοῖς\nπροσελθών, τοῦ τε τριβωνίου ʽτοῦτο γὰρ ἔτυχεν ἀμπεχόμενοσ̓\nτὸ κράσπεδον εἰς βρόχον περιειλήσας ἐπιβάλλει\nτε τῷ αὐχένι τοῦ Θεαγένους, καὶ εἷλκεν ἐξάκουστον\nβοῶν, ἔχω σε ὦ πολέμιε λέγων, ἔχω σε ὦ παλαμναῖε\nκαὶ ἀλιτήριε. καὶ τῶν φρουρούντων ἀντέχειν καὶ ἀποσπᾶν\nβιαζομένων, ἀπρὶξ ἐχόμενος καὶ οἱονεὶ συμπεφυκὼς\nἀγαγεῖν εἰς τὸ πρόσωπον τοῦ τε Ὑδάσπου καὶ τῶν\nσυνέδρων ἐξενίκησε, καὶ ὦ βασιλεῦ ἔλεγεν, οὗτός ἐστιν\nὁ τὴν ἐμὴν θυγατέρα συλαγωγήσας: οὗτός ἐστιν ὁ τὴν\n\n\nοἰκίαν εἰς ἀπαιδίαν ἐρημώσας, καὶ ἐκ μέσων τῶν τοῦ\nΠυθίου βωμῶν τὴν ἐμὴν ψυχὴν ἀναρπάσας, καὶ νῦν ὡς\nεὐαγὴς τοῖς τῶν θεῶν βωμοῖς προσκαθήμενος. ἐσείσθησαν\nπρὸς τὰ γινόμενα σύμπαντες, τὰ μὲν ῥήματα οί συνιέντες,\nτὰ ὁρώμενα δὲ οἱ λοιποὶ θαυμάζοντες. καὶ τοῦ\nὙδάσπου σαφέστερον ὅ τι βούλοιτο λέγειν κελεύοντος,\nὁ πρεσβύτης ʽἦν δὲ ἄρα Χαρικλῆσ̓ τὰ μὲν ἀληθέστερα\nτοῦ γένους τῆς Χαρικλείας ἀπέκρυπτε, μή πῃ ἄρα κατὰ\nτὴν φυγὴν ἐκείνῃ τῆς αἰδοῦς προαφανισθείσης πόλεμον\nκαθ̓ ἑαυτοῦ πρὸς τῶν ἀληθῶς γεννησάντων ἐπισπάσηται\nδιευλαβούμενος, ἐξετίθετο δὲ ἐπιτέμνων ἃ μηδὲν\nἔβλαπτε, καὶ ἔλεγεν: ἦν μοι θυγάτηρ, ὦ βασιλεῦ, τίς\nμὲν τὴν φρόνησιν καὶ οἵα τὸ εἶδος, θεασάμενοι μόνον\nἐπαξίως ἄν με λέγειν ἐπιστεύσατε: ἦν δ̓ οὖν παρθενευομένη\nκαὶ ζάκορος τῆς ἐν Δελφοῖς Ἀρτέμιδος. ταύτην\nὁ θαυμάσιος οὗτος, Θετταλὸς ὢν τὸ γένος καὶ εἰς\nΔελφοὺς τὴν ἐμὴν πόλιν ὥς τι πάτριον ἐπιτελέσων ἀρχιθεωρὸς\nἀφιγμένος, ἔλαθεν ἐκ τῶν ἀδύτων αὐτῶν\nτὴν κόρην ἀποσυλήσας, καὶ ἀδύτων τοῦ Ἀπόλλωνος.\nδιὸ καὶ εἰς ὑμᾶς ἀσεβεῖν δικαίως ἂν νομισθείη, τὸν πάτριον\nὑμῶν θεὸν Ἀπόλλωνα, τὸν αὐτὸν ὄντα καὶ Ἥλιον,\nκαὶ τὸ ἐκείνου τέμενος βεβηλώσας. συνεργοῦ δὲ αὐτῷ\nπρὸς τὴν ἐναγῆ ταύτην πρᾶξιν ψευδοπροφήτου τινὸς\nΜεμφίτου γεγονότος, ἐπειδὴ κατὰ τὴν Θετταλίαν μεταθέων\nκαὶ παρὰ Οἰταίων ὄντων αὐτοῦ πολιτῶν ἐξαιτῶν\nοὐδαμῶς ηὕρισκον, ἔκδοτον ἐκείνων τουτονὶ καὶ\nεἰς σφαγήν, ὅπου ποτὲ ἂν εὑρίσκηται, ὡς ἀλάστορα\nπαραχωρησάντων, ὁρμητήριον εἶναι τῆς φυγῆς τὴν Καλασίριδος\nΜέμφιν εἰκάσας, εἴς τε ταύτην ἀφικόμενος,\nκαὶ τὸν μὲν Καλάσιριν, ὡς ἐχρῆν, τεθνηκότα καταλαβών,\nπαρὰ Θυάμιδος δὲ τοῦ ἐκείνου παιδὸς ἅπαντα τὰ περὶ τὴν\nθυγατέρα ἐκδιδαχθείς, τά τε ἄλλα καὶ ὅτι πρὸς Ὀροονδάτην\n\n\nεἰς τὴν Συήνην ἐξαπέσταλτο, καὶ τοῦ μὲν Ὀροονδάτου\nκαὶ τῆς Συήνης ἀποτυχών ʽἦλθον γὰρ κἀκεῖσἐ,\nκατὰ δὲ τὴν Ἐλεφαντίνην ὑπὸ τοῦ πολέμου καταληφθείς,\nἥκω τὰ νῦν ἐνταῦθα, καὶ γίνομαι ἱκέτης, τὴν\nθυγατέρα ἐπιζητήσων ... ἐμὲ πολυτλήμονα ἄνθρωπον\nεὐεργετῶν ἅμα καὶ σαυτῷ χαριζόμενος, εἰ τὸν πρεσβεύοντα\nὑπὲρ ἡμῶν σατράπην ὀφθείης αἰδούμενος.\nκαὶ ὃ μὲν ἐσιώπησεν, ἐπιθρηνῶν γοῶδες τοῖς εἰρημένοις:\nὁ δὲ Ὑδάσπης πρὸς τὸν Θεαγένην, τί, ἔφη,\nπρὸς ταῦτα ἐρεῖς; ὃ δέ, ἀληθῆ, ἔφη, πάντα τὰ κατηγορηθέντα.\nλῃστὴς ἐγὼ καὶ ἄδικος καὶ βίαιος περὶ τοῦτον,\nἀλλ̓ ὑμέτερος εὐεργέτης. ἀπόδος οὖν, ἔφη, τὴν\nἀλλοτρίαν, ὁ Ὑδάσπης, διὰ τὸ προκαθωσιῶσθαι τοῖς\nθεοῖς τὴν ἐκ τῆς θυσίας ἐπίδοξον, οὐ τὴν ἐκ τῆς τιμωρίας\nὑφέξων σφαγὴν ἔνδικον. ἀλλ̓ οὐχ ὁ ἀδικήσας,\nεἶπεν ὁ Θεαγένης, ἀλλ̓ ὁ τὸ ἀδίκημα ἔχων ἀποδιδόναι\nδίκαιος. ἔχεις δὲ αὐτός. ἀπόδος, εἰ μὴ σὴν θυγατέρα\nεἶναι Χαρίκλειαν καὶ οὗτος ὁμολογήσειεν.\nοὐκέτι καρτερεῖν οὐδεὶς ἠνέσχετο, ἀλλ̓ ἅμα πάντων\nσύγχυσις ἐγίνετο. Σισιμίθρης δὲ ἐπὶ πολὺ διαρκέσας,\nκαὶ πάλαι τὰ λεγόμενα καὶ πραττόμενα γνωρίζων, ἐς τὸ\nἀκριβὲς δὲ περιελθεῖν τὰ φανερούμενα πρὸς τοῦ κρείττονος\nἀναμένων, προσέδραμέ τε καὶ τὸν Χαρικλέα περιεπτύσσετο:\nκαὶ σώζεταί σοι ἡ νομισθεῖσα καὶ παῤ\nἡμῶν ἐγχειρισθεῖσά ποτε θυγάτηρ, ἔλεγε, θυγάτηρ\nἀληθῶς οὖσα καὶ εὑρεθεῖσα ὧν γινώσκεις.\nκαὶ ἡ Χαρίκλεια\nτῆς σκηνῆς ἐξέδραμε, καὶ πᾶσαν τὴν ἐκ φύσεώς\nτε καὶ ἡλικίας αἰδῶ παραγκωνισαμένη βάκχιόν τι καὶ\nἐμμανὲς ἐφέρετο, καὶ τοῖς γόνασι τοῦ Χαρικλέους προσπεσοῦσα\nὦ πάτερ ἔλεγεν, ὦ τῶν φύντων οὐδὲν ἔλαττον\nἐμοὶ σεβάσμιε, τιμώρησαι, ὡς βούλει, τὴν ἀθέμιτον\nἐμὲ καὶ πατραλοίαν, κἂν εἰς βούλημά τις ἀναφέρῃ θεῶν,\n\n\nκἂν εἰς διοίκησιν ἐκείνων τὰ δεδραμένα, μὴ προσέχων.\nἡ Περσῖνα δὲ καθ̓ ἕτερον μέρος τὸν Ὑδάσπην ἐνηγκαλίζετο,\nκαὶ πάντα οὕτως ἔχειν, ἄνερ, πίστευε, πρὸς\nαὐτὸν ἔλεγε, καὶ νυμφίον εἶναι τοῦ θυγατρίου τὸν Ἕλληνα\nτουτονὶ νεανίαν ἀληθῶς γίνωσκε, ἄρτι μοι ταῦτα\nἐκείνης καὶ μόλις ἐξαγορευσάσης. ὁ δὲ δῆμος ἑτέρωθεν\nσὺν εὐφήμοις βοαῖς ἐξεχόρευε, πᾶσα ἡλικία καὶ τύχη\nσυμφώνως τὰ γινόμενα θυμηδοῦντες, τὰ μὲν πλεῖστα\nτῶν λεγομένων οὐ συνιέντες, τὰ ὄντα δὲ ἐκ τῶν προγεγονότων\nἐπὶ τῇ Χαρικλείᾳ συμβάλλοντες, ἢ τάχα καὶ ἐξ\nὁρμῆς θείας, ἣ σύμπαντα ταῦτα ἐσκηνογράφησεν, εἰς\nἐπίνοιαν τῶν ἀληθῶν ἐλθόντες. ὑφ̓ ἧς καὶ τὰ ἐναντιώτατα\nπρὸς συμφωνίαν ἡρμόζετο, χαρᾶς καὶ λύπης συμπεπλεγμένων,\nγέλωτι δακρύων κεραννυμένων, τῶν\nστυγνοτάτων εἰς ἑορτὴν μεταβαλλομένων, γελώντων\nἅμα τῶν κλαιόντων καὶ χαιρόντων τῶν θρηνούντων,\nεὑρισκόντων οὓς μὴ ἐξῄτουν καὶ ἀπολλύντων οὓς εὑρηκέναι\nἐδόκουν, καὶ τέλος τῶν προσδοκηθέντων φόνων\nεἰς εὐαγεῖς θυσίας μεταβαλλομένων. τοῦ γὰρ Ὑδάσπου\nπρὸς τὸν Σισιμίθρην τί χρὴ δρᾶν ὦ σοφώτατε\nεἰπόντος: ἀρνεῖσθαι τὴν τῶν θεῶν θυσίαν οὐκ εὐσεβές,\nσφαγιάζειν τοὺς παῤ αὐτῶν δωρηθέντας οὐκ εὐαγές. ἐπινοητέον ἡμῖν τὸ πρακτέον.\nὁ Σισιμίθρης οὐχ\nἑλληνίζων, ἀλλ̓ ὥστε καὶ πάντας ἐπαΐειν αἰθιοπίζων,\nὦ βασιλεῦ εἶπεν, ἐπισκιάζονται, ὡς ἔοικεν, ὑπὸ τῆς\nἄγαν χαρᾶς καὶ οἱ συνετώτατοι τῶν ἀνδρῶν. σὲ γοῦν\nκαὶ πάλαι συμβάλλειν ἐχρῆν ὅτι μὴ προσίενται οἱ θεοὶ\nτὴν εὐτρεπιζομένην θυσίαν, νῦν μὲν τὴν πανόλβιον\nΧαρίκλειαν ἐξ αὐτῶν σοὶ τῶν βωμῶν θυγατέρα ἀναδείξαντες,\nκαὶ τὸν ταύτης τροφέα, καθάπερ ἐκ μηχανῆς,\nἐκ μέσης τῆς Ἑλλάδος ἐνταῦθα ἀναπέμψαντες, αὖθις\nτὴν πτοίαν καὶ τὸν τάραχον τοῖς προσβωμίοις ἵπποις καὶ\n\n\nβουσὶν ἐπιβάλλοντες, καὶ τὸ διακοπήσεσθαι τὰ τελεώτερα\nνομιζόμενα τῶν ἱερείων συμβάλλειν παρέχοντες:\nνῦν τὴν κορωνίδα τῶν ἀγαθῶν καὶ ὥσπερ λαμπάδιον\nδράματος τὸν νυμφίον τῆς κόρης τουτονὶ τὸν ξένον νεανίαν\nἀναφήναντες. ἀλλ̓ αἰσθανώμεθα τοῦ θείου θαυματουργήματος,\nκαὶ συνεργοὶ γινώμεθα τοῦ ἐκείνων\nβουλήματος, καὶ ἐχώμεθα τῶν εὐαγεστέρων ἱερῶν, τὴν\nδἰ ἀνθρώπων θυσίαν καὶ εἰς τὸν ἑξῆς αἰῶνα\nπεριγράψαντες.\nταῦτα τοῦ Σισιμίθρου λαμπρῶς τε καὶ εἰς ἐπήκοον\nἁπάντων ἐκβοήσαντος, ὁ Ὑδάσπης τὴν ἐγχώριον γλῶτταν\nκαὶ αὐτὸς ἱείς, τῆς τε Χαρικλείας καὶ τοῦ Θεαγένους\nἐπιδεδραγμένος, οὐκοῦν ὦ παρόντες, ἔλεγε, θεῶν\nνεύματι τούτων οὕτω διαπεπραγμένων τὸ ἀντιβαίνειν\nἀθέμιτον, ὥστε ὑπὸ μάρτυσιν αὐτοῖς τε τοῖς ταῦτα ἐπικλώσασι,\nκαὶ ὑμῖν ἀκόλουθα ἐκείνοις φρονεῖν ἐνδεικνυμένοις,\nξυνωρίδα ταύτην γαμηλίοις νόμοις ἀναδείκνυμι,\nκαὶ συνεῖναι θεσμῷ παιδογονίας ἐφίημι. καὶ εἰ δοκεῖ,\nβεβαιούτω τὰ δόξαντα ἡ θυσία, καὶ πρὸς τὰ ἱερὰ\nτραπώμεθα.\nτούτοις εἰρημένοις ἐπευφήμησεν ὁ στρατός, καὶ\nκρότον τῶν χειρῶν ὡς ἐπιτελουμένοις ἤδη τοῖς γάμοις\nἐπεκτύπησαν. καὶ πλησιάσας τοῖς βωμοῖς ὁ\nὙδάσπης, καὶ μέλλων ἀπάρχεσθαι τῶν ἱερείων, ὦ\nδέσποτα, εἶπεν, Ἥλιε καὶ Σελήνη δέσποινα, εἰ μὲν\nδὴ ἀνὴρ καὶ γυνὴ Θεαγένης τε καὶ Χαρίκλεια βουλήμασιν\nὑμετέροις ἀνεδείχθησαν, ἔξεστιν αὐτοῖς ἄρα καὶ\nἱερατεύειν ὑμῖν. καὶ ταῦτα εἰπὼν τήν τε αὑτοῦ καὶ τὴν\nΠερσίνης μίτραν, τὸ σύμβολον τῆς ἱερωσύνης, ἀφελών,\nτὴν μὲν τῷ Θεαγένει, τὴν αὑτοῦ, Χαρικλείᾳ δὲ τὴν\nΠερσίνης ἐπιτίθησιν. οὗ γεγονότος ἐνθύμιον τοῦ χρησμοῦ\nτοῦ ἐν Δελφοῖς ὁ Χαρικλῆς ἐλάμβανε, καὶ τοῖς ἔργοις\n\n\nβεβαιούμενον τὸ πάλαι παρὰ τῶν θεῶν προαγορευθὲν\nηὕρισκεν, ὃ τοὺς νέους ἔφραζεν ἐκ τῶν Δελφῶν\nδιαδράντας\nἵξεσθ̓ ἠελίου πρὸς χθόνα κυανέην,\nτῇ περ ἀριστοβίων μέγ̓ ἀέθλιον ἐξάψονται,\nλευκὸν ἐπὶ κροτάφων στέμμα μελαινομένων.\nστεφθέντες οὖν οἱ νέοι λευκαῖς ταῖς μίτραις, τήν τε ἱερωσύνην\nἅμα τῷ Ὑδάσπῃ ἀναδησάμενοι, καὶ τὴν θυσίαν\nαὐτοὶ καλλιερήσαντες, ὑπὸ λαμπάσιν ἡμμέναις,\nαὐλῶν τε καὶ συρίγγων μελῳδίαις, ἐφ̓ ἅρματος ἵππων,\nὁ μὲν Θεαγένης ἅμα τῷ Ὑδάσπῃ, ὁ Σισιμίθρης δὲ καθ̓\nἕτερον ἅμα τῷ Χαρικλεῖ, βοῶν δὲ λευκῶν ἡ Χαρίκλεια\nαὐτῇ Περσίνῃ, σὺν εὐφημίαις καὶ κρότοις καὶ χοροῖς\nἐπὶ τὴν Μερόην παρεπέμποντο, τῶν ἐπὶ τῷ γάμῳ μυστικωτέρων\nκατὰ τὸ ἄστυ φαιδρότερον τελεσθησομένων.\nτοιόνδε πέρας ἔσχε τὸ σύνταγμα τῶν περὶ Θεαγένην\nκαὶ Χαρίκλειαν Αἰθιοπικῶν: ὃ συνέταξεν ἀνὴρ\nΦοῖνιξ Ἐμισηνός, τῶν ἀφ̓ Ἡλίου γένος, Θεοδοσίου\nπαῖς Ἡλιόδωρος.\n","locs":[{"loc":"urn:cts:greekLit:tlg0658.tlg001:1.1","start":0,"length":2208},{"loc":"urn:cts:greekLit:tlg0658.tlg001:1.2","start":2208,"length":3066},{"loc":"urn:cts:greekLit:tlg0658.tlg001:1.3","start":5274,"length":2234},{"loc":"urn:cts:greekLit:tlg0658.tlg001:1.4","start":7508,"length":924},{"loc":"urn:cts:greekLit:tlg0658.tlg001:1.5","start":8432,"length":1123},{"loc":"urn:cts:greekLit:tlg0658.tlg001:1.6","start":9555,"length":527},{"loc":"urn:cts:greekLit:tlg0658.tlg001:1.7","start":10082,"length":1479},{"loc":"urn:cts:greekLit:tlg0658.tlg001:1.8","start":11561,"length":2456},{"loc":"urn:cts:greekLit:tlg0658.tlg001:1.9","start":14017,"length":1803},{"loc":"urn:cts:greekLit:tlg0658.tlg001:1.10","start":15820,"length":1765},{"loc":"urn:cts:greekLit:tlg0658.tlg001:1.11","start":17585,"length":1822},{"loc":"urn:cts:greekLit:tlg0658.tlg001:1.12","start":19407,"length":1775},{"loc":"urn:cts:greekLit:tlg0658.tlg001:1.13","start":21182,"length":1878},{"loc":"urn:cts:greekLit:tlg0658.tlg001:1.14","start":23060,"length":2692},{"loc":"urn:cts:greekLit:tlg0658.tlg001:1.15","start":25752,"length":3063},{"loc":"urn:cts:greekLit:tlg0658.tlg001:1.16","start":28815,"length":1897},{"loc":"urn:cts:greekLit:tlg0658.tlg001:1.17","start":30712,"length":2193},{"loc":"urn:cts:greekLit:tlg0658.tlg001:1.18","start":32905,"length":1698},{"loc":"urn:cts:greekLit:tlg0658.tlg001:1.19","start":34603,"length":2371},{"loc":"urn:cts:greekLit:tlg0658.tlg001:1.20","start":36974,"length":615},{"loc":"urn:cts:greekLit:tlg0658.tlg001:1.21","start":37589,"length":1105},{"loc":"urn:cts:greekLit:tlg0658.tlg001:1.22","start":38694,"length":2823},{"loc":"urn:cts:greekLit:tlg0658.tlg001:1.23","start":41517,"length":623},{"loc":"urn:cts:greekLit:tlg0658.tlg001:1.24","start":42140,"length":830},{"loc":"urn:cts:greekLit:tlg0658.tlg001:1.25","start":42970,"length":1671},{"loc":"urn:cts:greekLit:tlg0658.tlg001:1.26","start":44641,"length":1813},{"loc":"urn:cts:greekLit:tlg0658.tlg001:1.27","start":46454,"length":933},{"loc":"urn:cts:greekLit:tlg0658.tlg001:1.28","start":47387,"length":845},{"loc":"urn:cts:greekLit:tlg0658.tlg001:1.29","start":48232,"length":2204},{"loc":"urn:cts:greekLit:tlg0658.tlg001:1.30","start":50436,"length":2584},{"loc":"urn:cts:greekLit:tlg0658.tlg001:1.31","start":53020,"length":1279},{"loc":"urn:cts:greekLit:tlg0658.tlg001:1.32","start":54299,"length":1205},{"loc":"urn:cts:greekLit:tlg0658.tlg001:1.33","start":55504,"length":1578},{"loc":"urn:cts:greekLit:tlg0658.tlg001:2.1","start":57082,"length":1213},{"loc":"urn:cts:greekLit:tlg0658.tlg001:2.2","start":58295,"length":1013},{"loc":"urn:cts:greekLit:tlg0658.tlg001:2.3","start":59308,"length":1379},{"loc":"urn:cts:greekLit:tlg0658.tlg001:2.4","start":60687,"length":1393},{"loc":"urn:cts:greekLit:tlg0658.tlg001:2.5","start":62080,"length":1156},{"loc":"urn:cts:greekLit:tlg0658.tlg001:2.6","start":63236,"length":1473},{"loc":"urn:cts:greekLit:tlg0658.tlg001:2.7","start":64709,"length":1085},{"loc":"urn:cts:greekLit:tlg0658.tlg001:2.8","start":65794,"length":1934},{"loc":"urn:cts:greekLit:tlg0658.tlg001:2.9","start":67728,"length":1662},{"loc":"urn:cts:greekLit:tlg0658.tlg001:2.10","start":69390,"length":1434},{"loc":"urn:cts:greekLit:tlg0658.tlg001:2.11","start":70824,"length":1774},{"loc":"urn:cts:greekLit:tlg0658.tlg001:2.12","start":72598,"length":1727},{"loc":"urn:cts:greekLit:tlg0658.tlg001:2.13","start":74325,"length":1169},{"loc":"urn:cts:greekLit:tlg0658.tlg001:2.14","start":75494,"length":1546},{"loc":"urn:cts:greekLit:tlg0658.tlg001:2.15","start":77040,"length":893},{"loc":"urn:cts:greekLit:tlg0658.tlg001:2.16","start":77933,"length":2244},{"loc":"urn:cts:greekLit:tlg0658.tlg001:2.17","start":80177,"length":1671},{"loc":"urn:cts:greekLit:tlg0658.tlg001:2.18","start":81848,"length":1677},{"loc":"urn:cts:greekLit:tlg0658.tlg001:2.19","start":83525,"length":1983},{"loc":"urn:cts:greekLit:tlg0658.tlg001:2.20","start":85508,"length":1974},{"loc":"urn:cts:greekLit:tlg0658.tlg001:2.21","start":87482,"length":2194},{"loc":"urn:cts:greekLit:tlg0658.tlg001:2.22","start":89676,"length":2096},{"loc":"urn:cts:greekLit:tlg0658.tlg001:2.23","start":91772,"length":2426},{"loc":"urn:cts:greekLit:tlg0658.tlg001:2.24","start":94198,"length":2634},{"loc":"urn:cts:greekLit:tlg0658.tlg001:2.25","start":96832,"length":2413},{"loc":"urn:cts:greekLit:tlg0658.tlg001:2.26","start":99245,"length":1485},{"loc":"urn:cts:greekLit:tlg0658.tlg001:2.27","start":100730,"length":1212},{"loc":"urn:cts:greekLit:tlg0658.tlg001:2.28","start":101942,"length":1511},{"loc":"urn:cts:greekLit:tlg0658.tlg001:2.29","start":103453,"length":1889},{"loc":"urn:cts:greekLit:tlg0658.tlg001:2.30","start":105342,"length":2676},{"loc":"urn:cts:greekLit:tlg0658.tlg001:2.31","start":108018,"length":1965},{"loc":"urn:cts:greekLit:tlg0658.tlg001:2.32","start":109983,"length":1191},{"loc":"urn:cts:greekLit:tlg0658.tlg001:2.33","start":111174,"length":2816},{"loc":"urn:cts:greekLit:tlg0658.tlg001:2.34","start":113990,"length":2290},{"loc":"urn:cts:greekLit:tlg0658.tlg001:2.35","start":116280,"length":1522},{"loc":"urn:cts:greekLit:tlg0658.tlg001:2.36","start":117802,"length":492},{"loc":"urn:cts:greekLit:tlg0658.tlg001:3.1","start":118294,"length":1371},{"loc":"urn:cts:greekLit:tlg0658.tlg001:3.2","start":119665,"length":1479},{"loc":"urn:cts:greekLit:tlg0658.tlg001:3.3","start":121144,"length":2797},{"loc":"urn:cts:greekLit:tlg0658.tlg001:3.4","start":123941,"length":3473},{"loc":"urn:cts:greekLit:tlg0658.tlg001:3.5","start":127414,"length":2228},{"loc":"urn:cts:greekLit:tlg0658.tlg001:3.6","start":129642,"length":1537},{"loc":"urn:cts:greekLit:tlg0658.tlg001:3.7","start":131179,"length":1839},{"loc":"urn:cts:greekLit:tlg0658.tlg001:3.8","start":133018,"length":727},{"loc":"urn:cts:greekLit:tlg0658.tlg001:3.9","start":133745,"length":457},{"loc":"urn:cts:greekLit:tlg0658.tlg001:3.10","start":134202,"length":1634},{"loc":"urn:cts:greekLit:tlg0658.tlg001:3.11","start":135836,"length":1933},{"loc":"urn:cts:greekLit:tlg0658.tlg001:3.12","start":137769,"length":831},{"loc":"urn:cts:greekLit:tlg0658.tlg001:3.13","start":138600,"length":1138},{"loc":"urn:cts:greekLit:tlg0658.tlg001:3.14","start":139738,"length":1380},{"loc":"urn:cts:greekLit:tlg0658.tlg001:3.15","start":141118,"length":869},{"loc":"urn:cts:greekLit:tlg0658.tlg001:3.16","start":141987,"length":1744},{"loc":"urn:cts:greekLit:tlg0658.tlg001:3.17","start":143731,"length":1898},{"loc":"urn:cts:greekLit:tlg0658.tlg001:3.18","start":145629,"length":1684},{"loc":"urn:cts:greekLit:tlg0658.tlg001:3.19","start":147313,"length":1370},{"loc":"urn:cts:greekLit:tlg0658.tlg001:4.1","start":148683,"length":1024},{"loc":"urn:cts:greekLit:tlg0658.tlg001:4.2","start":149707,"length":1162},{"loc":"urn:cts:greekLit:tlg0658.tlg001:4.3","start":150869,"length":1319},{"loc":"urn:cts:greekLit:tlg0658.tlg001:4.4","start":152188,"length":1803},{"loc":"urn:cts:greekLit:tlg0658.tlg001:4.5","start":153991,"length":2775},{"loc":"urn:cts:greekLit:tlg0658.tlg001:4.6","start":156766,"length":2321},{"loc":"urn:cts:greekLit:tlg0658.tlg001:4.7","start":159087,"length":4227},{"loc":"urn:cts:greekLit:tlg0658.tlg001:4.8","start":163314,"length":3531},{"loc":"urn:cts:greekLit:tlg0658.tlg001:4.9","start":166845,"length":1081},{"loc":"urn:cts:greekLit:tlg0658.tlg001:4.10","start":167926,"length":1635},{"loc":"urn:cts:greekLit:tlg0658.tlg001:4.11","start":169561,"length":1469},{"loc":"urn:cts:greekLit:tlg0658.tlg001:4.12","start":171030,"length":1209},{"loc":"urn:cts:greekLit:tlg0658.tlg001:4.13","start":172239,"length":1812},{"loc":"urn:cts:greekLit:tlg0658.tlg001:4.14","start":174051,"length":995},{"loc":"urn:cts:greekLit:tlg0658.tlg001:4.15","start":175046,"length":1438},{"loc":"urn:cts:greekLit:tlg0658.tlg001:4.16","start":176484,"length":3329},{"loc":"urn:cts:greekLit:tlg0658.tlg001:4.17","start":179813,"length":1569},{"loc":"urn:cts:greekLit:tlg0658.tlg001:4.18","start":181382,"length":2333},{"loc":"urn:cts:greekLit:tlg0658.tlg001:4.19","start":183715,"length":3248},{"loc":"urn:cts:greekLit:tlg0658.tlg001:4.20","start":186963,"length":1119},{"loc":"urn:cts:greekLit:tlg0658.tlg001:4.21","start":188082,"length":1267},{"loc":"urn:cts:greekLit:tlg0658.tlg001:5.1","start":189349,"length":2676},{"loc":"urn:cts:greekLit:tlg0658.tlg001:5.2","start":192025,"length":3106},{"loc":"urn:cts:greekLit:tlg0658.tlg001:5.3","start":195131,"length":958},{"loc":"urn:cts:greekLit:tlg0658.tlg001:5.4","start":196089,"length":2467},{"loc":"urn:cts:greekLit:tlg0658.tlg001:5.5","start":198556,"length":1416},{"loc":"urn:cts:greekLit:tlg0658.tlg001:5.6","start":199972,"length":1094},{"loc":"urn:cts:greekLit:tlg0658.tlg001:5.7","start":201066,"length":1308},{"loc":"urn:cts:greekLit:tlg0658.tlg001:5.8","start":202374,"length":2198},{"loc":"urn:cts:greekLit:tlg0658.tlg001:5.9","start":204572,"length":640},{"loc":"urn:cts:greekLit:tlg0658.tlg001:5.10","start":205212,"length":642},{"loc":"urn:cts:greekLit:tlg0658.tlg001:5.11","start":205854,"length":1749},{"loc":"urn:cts:greekLit:tlg0658.tlg001:5.12","start":207603,"length":1205},{"loc":"urn:cts:greekLit:tlg0658.tlg001:5.13","start":208808,"length":1813},{"loc":"urn:cts:greekLit:tlg0658.tlg001:5.14","start":210621,"length":1218},{"loc":"urn:cts:greekLit:tlg0658.tlg001:5.15","start":211839,"length":1163},{"loc":"urn:cts:greekLit:tlg0658.tlg001:5.16","start":213002,"length":1759},{"loc":"urn:cts:greekLit:tlg0658.tlg001:5.17","start":214761,"length":1717},{"loc":"urn:cts:greekLit:tlg0658.tlg001:5.18","start":216478,"length":3192},{"loc":"urn:cts:greekLit:tlg0658.tlg001:5.19","start":219670,"length":940},{"loc":"urn:cts:greekLit:tlg0658.tlg001:5.20","start":220610,"length":2749},{"loc":"urn:cts:greekLit:tlg0658.tlg001:5.21","start":223359,"length":1391},{"loc":"urn:cts:greekLit:tlg0658.tlg001:5.22","start":224750,"length":1832},{"loc":"urn:cts:greekLit:tlg0658.tlg001:5.23","start":226582,"length":1328},{"loc":"urn:cts:greekLit:tlg0658.tlg001:5.24","start":227910,"length":960},{"loc":"urn:cts:greekLit:tlg0658.tlg001:5.25","start":228870,"length":1550},{"loc":"urn:cts:greekLit:tlg0658.tlg001:5.26","start":230420,"length":994},{"loc":"urn:cts:greekLit:tlg0658.tlg001:5.27","start":231414,"length":1368},{"loc":"urn:cts:greekLit:tlg0658.tlg001:5.28","start":232782,"length":2687},{"loc":"urn:cts:greekLit:tlg0658.tlg001:5.29","start":235469,"length":905},{"loc":"urn:cts:greekLit:tlg0658.tlg001:5.30","start":236374,"length":2197},{"loc":"urn:cts:greekLit:tlg0658.tlg001:5.31","start":238571,"length":1133},{"loc":"urn:cts:greekLit:tlg0658.tlg001:5.32","start":239704,"length":2077},{"loc":"urn:cts:greekLit:tlg0658.tlg001:5.33","start":241781,"length":2074},{"loc":"urn:cts:greekLit:tlg0658.tlg001:5.34","start":243855,"length":1918},{"loc":"urn:cts:greekLit:tlg0658.tlg001:5.35","start":245773,"length":671},{"loc":"urn:cts:greekLit:tlg0658.tlg001:6.1","start":246444,"length":2263},{"loc":"urn:cts:greekLit:tlg0658.tlg001:6.2","start":248707,"length":2596},{"loc":"urn:cts:greekLit:tlg0658.tlg001:6.3","start":251303,"length":1646},{"loc":"urn:cts:greekLit:tlg0658.tlg001:6.4","start":252949,"length":1039},{"loc":"urn:cts:greekLit:tlg0658.tlg001:6.5","start":253988,"length":1552},{"loc":"urn:cts:greekLit:tlg0658.tlg001:6.6","start":255540,"length":1328},{"loc":"urn:cts:greekLit:tlg0658.tlg001:6.7","start":256868,"length":3854},{"loc":"urn:cts:greekLit:tlg0658.tlg001:6.8","start":260722,"length":3049},{"loc":"urn:cts:greekLit:tlg0658.tlg001:6.9","start":263771,"length":3391},{"loc":"urn:cts:greekLit:tlg0658.tlg001:6.10","start":267162,"length":781},{"loc":"urn:cts:greekLit:tlg0658.tlg001:6.11","start":267943,"length":1845},{"loc":"urn:cts:greekLit:tlg0658.tlg001:6.12","start":269788,"length":1355},{"loc":"urn:cts:greekLit:tlg0658.tlg001:6.13","start":271143,"length":3209},{"loc":"urn:cts:greekLit:tlg0658.tlg001:6.14","start":274352,"length":3040},{"loc":"urn:cts:greekLit:tlg0658.tlg001:6.15","start":277392,"length":2227},{"loc":"urn:cts:greekLit:tlg0658.tlg001:7.1","start":279619,"length":1678},{"loc":"urn:cts:greekLit:tlg0658.tlg001:7.2","start":281297,"length":1721},{"loc":"urn:cts:greekLit:tlg0658.tlg001:7.3","start":283018,"length":2300},{"loc":"urn:cts:greekLit:tlg0658.tlg001:7.4","start":285318,"length":1503},{"loc":"urn:cts:greekLit:tlg0658.tlg001:7.5","start":286821,"length":2327},{"loc":"urn:cts:greekLit:tlg0658.tlg001:7.6","start":289148,"length":2262},{"loc":"urn:cts:greekLit:tlg0658.tlg001:7.7","start":291410,"length":2754},{"loc":"urn:cts:greekLit:tlg0658.tlg001:7.8","start":294164,"length":3148},{"loc":"urn:cts:greekLit:tlg0658.tlg001:7.9","start":297312,"length":1909},{"loc":"urn:cts:greekLit:tlg0658.tlg001:7.10","start":299221,"length":2388},{"loc":"urn:cts:greekLit:tlg0658.tlg001:7.11","start":301609,"length":3413},{"loc":"urn:cts:greekLit:tlg0658.tlg001:7.12","start":305022,"length":2967},{"loc":"urn:cts:greekLit:tlg0658.tlg001:7.13","start":307989,"length":996},{"loc":"urn:cts:greekLit:tlg0658.tlg001:7.14","start":308985,"length":3212},{"loc":"urn:cts:greekLit:tlg0658.tlg001:7.15","start":312197,"length":1591},{"loc":"urn:cts:greekLit:tlg0658.tlg001:7.16","start":313788,"length":1180},{"loc":"urn:cts:greekLit:tlg0658.tlg001:7.17","start":314968,"length":1456},{"loc":"urn:cts:greekLit:tlg0658.tlg001:7.18","start":316424,"length":1550},{"loc":"urn:cts:greekLit:tlg0658.tlg001:7.19","start":317974,"length":3087},{"loc":"urn:cts:greekLit:tlg0658.tlg001:7.20","start":321061,"length":2215},{"loc":"urn:cts:greekLit:tlg0658.tlg001:7.21","start":323276,"length":2156},{"loc":"urn:cts:greekLit:tlg0658.tlg001:7.22","start":325432,"length":1178},{"loc":"urn:cts:greekLit:tlg0658.tlg001:7.23","start":326610,"length":2507},{"loc":"urn:cts:greekLit:tlg0658.tlg001:7.24","start":329117,"length":2081},{"loc":"urn:cts:greekLit:tlg0658.tlg001:7.25","start":331198,"length":2147},{"loc":"urn:cts:greekLit:tlg0658.tlg001:7.26","start":333345,"length":3576},{"loc":"urn:cts:greekLit:tlg0658.tlg001:7.27","start":336921,"length":2710},{"loc":"urn:cts:greekLit:tlg0658.tlg001:7.28","start":339631,"length":1691},{"loc":"urn:cts:greekLit:tlg0658.tlg001:7.29","start":341322,"length":545},{"loc":"urn:cts:greekLit:tlg0658.tlg001:8.1","start":341867,"length":2939},{"loc":"urn:cts:greekLit:tlg0658.tlg001:8.2","start":344806,"length":931},{"loc":"urn:cts:greekLit:tlg0658.tlg001:8.3","start":345737,"length":2921},{"loc":"urn:cts:greekLit:tlg0658.tlg001:8.4","start":348658,"length":569},{"loc":"urn:cts:greekLit:tlg0658.tlg001:8.5","start":349227,"length":4185},{"loc":"urn:cts:greekLit:tlg0658.tlg001:8.6","start":353412,"length":2547},{"loc":"urn:cts:greekLit:tlg0658.tlg001:8.7","start":355959,"length":2375},{"loc":"urn:cts:greekLit:tlg0658.tlg001:8.8","start":358334,"length":1612},{"loc":"urn:cts:greekLit:tlg0658.tlg001:8.9","start":359946,"length":8018},{"loc":"urn:cts:greekLit:tlg0658.tlg001:8.10","start":367964,"length":802},{"loc":"urn:cts:greekLit:tlg0658.tlg001:8.11","start":368766,"length":3704},{"loc":"urn:cts:greekLit:tlg0658.tlg001:8.12","start":372470,"length":1682},{"loc":"urn:cts:greekLit:tlg0658.tlg001:8.13","start":374152,"length":1803},{"loc":"urn:cts:greekLit:tlg0658.tlg001:8.14","start":375955,"length":1577},{"loc":"urn:cts:greekLit:tlg0658.tlg001:8.15","start":377532,"length":2420},{"loc":"urn:cts:greekLit:tlg0658.tlg001:8.16","start":379952,"length":2888},{"loc":"urn:cts:greekLit:tlg0658.tlg001:8.17","start":382840,"length":1820},{"loc":"urn:cts:greekLit:tlg0658.tlg001:9.1","start":384660,"length":1729},{"loc":"urn:cts:greekLit:tlg0658.tlg001:9.2","start":386389,"length":1105},{"loc":"urn:cts:greekLit:tlg0658.tlg001:9.3","start":387494,"length":2378},{"loc":"urn:cts:greekLit:tlg0658.tlg001:9.4","start":389872,"length":1253},{"loc":"urn:cts:greekLit:tlg0658.tlg001:9.5","start":391125,"length":3952},{"loc":"urn:cts:greekLit:tlg0658.tlg001:9.6","start":395077,"length":1722},{"loc":"urn:cts:greekLit:tlg0658.tlg001:9.7","start":396799,"length":1105},{"loc":"urn:cts:greekLit:tlg0658.tlg001:9.8","start":397904,"length":2197},{"loc":"urn:cts:greekLit:tlg0658.tlg001:9.9","start":400101,"length":1589},{"loc":"urn:cts:greekLit:tlg0658.tlg001:9.10","start":401690,"length":804},{"loc":"urn:cts:greekLit:tlg0658.tlg001:9.11","start":402494,"length":2071},{"loc":"urn:cts:greekLit:tlg0658.tlg001:9.12","start":404565,"length":1021},{"loc":"urn:cts:greekLit:tlg0658.tlg001:9.13","start":405586,"length":1334},{"loc":"urn:cts:greekLit:tlg0658.tlg001:9.14","start":406920,"length":1116},{"loc":"urn:cts:greekLit:tlg0658.tlg001:9.15","start":408036,"length":2288},{"loc":"urn:cts:greekLit:tlg0658.tlg001:9.16","start":410324,"length":824},{"loc":"urn:cts:greekLit:tlg0658.tlg001:9.17","start":411148,"length":996},{"loc":"urn:cts:greekLit:tlg0658.tlg001:9.18","start":412144,"length":2399},{"loc":"urn:cts:greekLit:tlg0658.tlg001:9.19","start":414543,"length":1771},{"loc":"urn:cts:greekLit:tlg0658.tlg001:9.20","start":416314,"length":1872},{"loc":"urn:cts:greekLit:tlg0658.tlg001:9.21","start":418186,"length":1344},{"loc":"urn:cts:greekLit:tlg0658.tlg001:9.22","start":419530,"length":2563},{"loc":"urn:cts:greekLit:tlg0658.tlg001:9.23","start":422093,"length":1381},{"loc":"urn:cts:greekLit:tlg0658.tlg001:9.24","start":423474,"length":3138},{"loc":"urn:cts:greekLit:tlg0658.tlg001:9.25","start":426612,"length":2162},{"loc":"urn:cts:greekLit:tlg0658.tlg001:9.26","start":428774,"length":1273},{"loc":"urn:cts:greekLit:tlg0658.tlg001:9.27","start":430047,"length":808},{"loc":"urn:cts:greekLit:tlg0658.tlg001:10.1","start":430855,"length":930},{"loc":"urn:cts:greekLit:tlg0658.tlg001:10.2","start":431785,"length":859},{"loc":"urn:cts:greekLit:tlg0658.tlg001:10.3","start":432644,"length":958},{"loc":"urn:cts:greekLit:tlg0658.tlg001:10.4","start":433602,"length":2547},{"loc":"urn:cts:greekLit:tlg0658.tlg001:10.5","start":436149,"length":911},{"loc":"urn:cts:greekLit:tlg0658.tlg001:10.6","start":437060,"length":2020},{"loc":"urn:cts:greekLit:tlg0658.tlg001:10.7","start":439080,"length":2464},{"loc":"urn:cts:greekLit:tlg0658.tlg001:10.8","start":441544,"length":786},{"loc":"urn:cts:greekLit:tlg0658.tlg001:10.9","start":442330,"length":2942},{"loc":"urn:cts:greekLit:tlg0658.tlg001:10.10","start":445272,"length":1471},{"loc":"urn:cts:greekLit:tlg0658.tlg001:10.11","start":446743,"length":1124},{"loc":"urn:cts:greekLit:tlg0658.tlg001:10.12","start":447867,"length":1518},{"loc":"urn:cts:greekLit:tlg0658.tlg001:10.13","start":449385,"length":1799},{"loc":"urn:cts:greekLit:tlg0658.tlg001:10.14","start":451184,"length":2849},{"loc":"urn:cts:greekLit:tlg0658.tlg001:10.15","start":454033,"length":792},{"loc":"urn:cts:greekLit:tlg0658.tlg001:10.16","start":454825,"length":4018},{"loc":"urn:cts:greekLit:tlg0658.tlg001:10.17","start":458843,"length":1246},{"loc":"urn:cts:greekLit:tlg0658.tlg001:10.18","start":460089,"length":1249},{"loc":"urn:cts:greekLit:tlg0658.tlg001:10.19","start":461338,"length":743},{"loc":"urn:cts:greekLit:tlg0658.tlg001:10.20","start":462081,"length":991},{"loc":"urn:cts:greekLit:tlg0658.tlg001:10.21","start":463072,"length":947},{"loc":"urn:cts:greekLit:tlg0658.tlg001:10.22","start":464019,"length":1905},{"loc":"urn:cts:greekLit:tlg0658.tlg001:10.23","start":465924,"length":1236},{"loc":"urn:cts:greekLit:tlg0658.tlg001:10.24","start":467160,"length":1075},{"loc":"urn:cts:greekLit:tlg0658.tlg001:10.25","start":468235,"length":904},{"loc":"urn:cts:greekLit:tlg0658.tlg001:10.26","start":469139,"length":968},{"loc":"urn:cts:greekLit:tlg0658.tlg001:10.27","start":470107,"length":1566},{"loc":"urn:cts:greekLit:tlg0658.tlg001:10.28","start":471673,"length":2124},{"loc":"urn:cts:greekLit:tlg0658.tlg001:10.29","start":473797,"length":1624},{"loc":"urn:cts:greekLit:tlg0658.tlg001:10.30","start":475421,"length":2632},{"loc":"urn:cts:greekLit:tlg0658.tlg001:10.31","start":478053,"length":1976},{"loc":"urn:cts:greekLit:tlg0658.tlg001:10.32","start":480029,"length":1714},{"loc":"urn:cts:greekLit:tlg0658.tlg001:10.33","start":481743,"length":1713},{"loc":"urn:cts:greekLit:tlg0658.tlg001:10.34","start":483456,"length":1810},{"loc":"urn:cts:greekLit:tlg0658.tlg001:10.35","start":485266,"length":819},{"loc":"urn:cts:greekLit:tlg0658.tlg001:10.36","start":486085,"length":1756},{"loc":"urn:cts:greekLit:tlg0658.tlg001:10.37","start":487841,"length":936},{"loc":"urn:cts:greekLit:tlg0658.tlg001:10.38","start":488777,"length":1451},{"loc":"urn:cts:greekLit:tlg0658.tlg001:10.39","start":490228,"length":884},{"loc":"urn:cts:greekLit:tlg0658.tlg001:10.40","start":491112,"length":518},{"loc":"urn:cts:greekLit:tlg0658.tlg001:10.41","start":491630,"length":1432}]}
{"id":"urn:cts:greekLit:tlg1220.tlg001.1st1K-grc1","text":"Ἀρχόμενος πρώτης σελίδος χορὸν ἐξ Ἑλικῶνος\nἐλθεῖν εἰς ἐμὸν ἦτορ ἐπεύχομαι εἵνεκ᾿ ἀοιδῆς,\nἣν νέον ἐν δέλτοισιν ἐμοῖς ἐπὶ γούνασι θῆκα,\nδῆριν ἀπειρεσίην, πολεμόκλονον ἔργον Ἄρηος,\nεὐχόμενος μερόπεσσιν ἐς οὔατα πᾶσι βαλέσθαι\nπῶς μύες ἐν βατράχοισιν ἀριστεύσαντες ἔβησαν,\nγηγενέων ἀνδρῶν μιμούμενοι ἔργα Γιγάντων,\nὡς λόγος ἐν θνητοῖσιν ἔην· τοίην δʼ ἔχεν ἀρχήν.\nΜῦς ποτε διψαλέος γαλέης κίνδυνον ἀλύξας,\nπλησίον ἐν λίμνῃ λίχνον προσέθηκε γένειον,\nὕδατι τερπόμενος μελιηδέϊ· τὸν δὲ κατεῖδε\nλιμνόχαρις πολύφημος, ἔπος δʼ ἐφθέγξατο τοῖον·\nΞεῖνε τίς εἶ; πόθεν ἦλθες ἐπʼ ἠϊόνας; τίς ὁ φύσας;\nπάντα δʼ ἀλήθευσον, μὴ ψευδόμενόν σε νοήσω.\nεἰ γάρ σε γνοίην φίλον ἄξιον ἐς δόμον ἄξω·\nδῶρα δέ τοι δώσω ξεινήϊα πολλὰ καὶ ἐσθλά.\nεἰμὶ δʼ ἐγὼ βασιλεὺς Φυσίγναθος, ὃς κατὰ λίμνην\nτιμῶμαι βατράχων ἡγούμενος ἤματα πάντα·\nκαί με πατὴρ Πηλεὺς ἀνεθρέψατο, Ὑδρομεδούσῃ\nμιχθεὶς ἐν φιλότητι παρʼ ὄχθας Ἠριδανοῖο.\nκαὶ σὲ δʼ ὁρῶ καλόν τε καὶ ἄλκιμον ἔξοχον ἄλλων,\nσκηπτοῦχον βασιλῆα καὶ ἐν πολέμοισι μαχητὴν\nἔμμεναι· ἀλλʼ ἄγε θᾶσσον ἑὴν γενεὴν ἀγόρευε.\nΤὸν δʼ αὖ Ψιχάρπαξ ἀπαμείβετο φώνησέν τε·\nτίπτε γένος τοὐμὸν ζητεῖς; δῆλον δʼ ἐν ἅπασιν\nἀνθρώποις τε θεοῖς τε καὶ οὐρανίοις πετεηνοῖς.\nΨιχάρπαξ μὲν ἐγὼ κικλήσκομαι· εἰμὶ δὲ κοῦρος\nΤρωξάρταο πατρὸς μεγαλήτορος· ἡ δέ νυ μήτηρ\nΛειχομύλη, θυγάτηρ Πτερνοτρώκτου βασιλῆος.\nγείνατο δʼ ἐν καλύβῃ με καὶ ἐξεθρέψατο βρωτοῖς,\nσύκοις καὶ καρύοις καὶ ἐδέσμασι παντοδαποῖσιν.\nπῶς δὲ φίλον ποιῇ με, τὸν ἐς φύσιν οὐδὲν ὁμοῖον;\nσοὶ μὲν γὰρ βίος ἐστὶν ἐν ὕδασιν· αὐτὰρ ἔμοιγε\nὅσσα παρʼ ἀνθρώποις τρώγειν ἔθος· οὐδέ με λήθει\nἄρτος τρισκοπάνιστος ἀπʼ εὐκύκλου κανέοιο,\nοὐδὲ πλακοῦς τανύπεπλος ἔχων πολὺ σησαμότυρον,\nοὐ τόμος ἐκ πτέρνης, οὐχ ἥπατα λευκοχίτωνα,\nοὐ τυρὸς νεόπηκτος ἀπὸ γλυκεροῖο γάλακτος,\nοὐ χρηστὸν μελίτωμα, τὸ καὶ μάκαρες ποθέουσιν,\nοὐδʼ ὅσα πρὸς θοίνας μερόπων τεύχουσι μάγειροι,\nκοσμοῦντες χύτρας ἀρτύμασι παντοδαποῖσιν.\nοὐ τρώγω ῥαφάνους, οὐ κράμβας, οὐ κολοκύντας,\nοὐ σεύτλοις χλωροῖς ἐπιβόσκομαι, οὐδὲ σελίνοις·\nταῦτα γὰρ ὑμέτερʼ ἐστὶν ἐδέσματα τῶν κατὰ λίμνην.\nΠρὸς τάδε μειδήσας Φυσίγναθος ἀντίον ηὔδα·\nξεῖνε λίην αὐχεῖς ἐπὶ γαστέρι· ἔστι καὶ ἡμῖν\nπολλὰ μάλʼ ἐν λίμνῃ καὶ ἐπὶ χθονὶ θαύματʼ ἰδέσθαι.\nἀμφίβιον γὰρ ἔδωκε νομὴν βατράχοισι Κρονίων,\nσκιρτῆσαι κατὰ γαῖαν, ἐν ὕδασι σῶμα καλύψαι,\nστοιχείοις διττοῖς μεμερισμένα δώματα ναίειν.\nεἰ δʼ ἐθέλεις καὶ ταῦτα δαήμεναι εὐχερές ἐστι·\nβαῖνέ μοι ἐν νώτοισι, κράτει δέ με μήποτʼ ὀλίσθῃς,\nοὐδέποτε πτολέμοιο κακὴν ἀπέφυγον ἀϋτήν,\nἀλλʼ εὐθὺς μετὰ μῶλον ἰὼν προμάχοισιν ἐμίχθην.\nἄνθρωπον οὐ δέδια καί περ μέγα σῶμα φοροῦντα,\nἀλλʼ ἐπὶ λέκτρον ἰὼν ἄκρον δάκτυλον δάκνω,\nκαὶ πτέρνης λαβόμην, καὶ οὐ πόνος ἵκανεν ἄνδρα,\nνήδυμος οὐκ ἀπέφυγεν ὕπνος δάκνοντος ἐμεῖο.\nἀλλὰ δύω μάλα πάντα τὰ δείδια πᾶσαν ἐπʼ αἶαν,\nκίρκον καὶ γαλέην, οἵ μοι μέγα πένθος ἄγουσιν,\nκαὶ παγίδα στονόεσσαν, ὅπου δολόεις πέλε πότμος·\nπλεῖστον δὴ γαλέην περιδείδια, ἥ τις ἀρίστη,\nἣ καὶ τρωγλοδύνοντα κατὰ τρώγλην ἐρεείνει.\nὅππως γηθόσυνος τὸν ἐμὸν δόμον εἰσαφίκηαι.\nὫς ἄρʼ ἔφη καὶ νῶτʼ ἐδίδου· ὁ δʼ ἔβαινε τάχιστα\nχεῖρας ἔχων τρυφεροῖο κατʼ αὐχένος ἅμματι κούφῳ.\nκαὶ τὸ πρῶτον ἔχαιρεν ὅτʼ ἔβλεπε γείτονας ὅρμους,\nνήξει τερπόμενος Φυσιγνάθου· ἀλλʼ ὅτε δή ῥα\nκύμασι πορφυρέοισιν ἐκλύζετο πολλὰ δακρύων\nἄχρηστον μετάνοιαν ἐμέμφετο, τίλλε δὲ χαίτας,\nκαὶ πόδας ἔσφιγγεν κατὰ γαστέρος, ἐν δέ οἱ ἦτορ\nπάλλετʼ ἀηθείῃ καὶ ἐπὶ χθόνα βούλεθʼ ἱκέσθαι·\nδεινὰ δʼ ὑπεστενάχιζε φόβου κρυόεντος ἀνάγκῃ.\nοὐρὴν μὲν πρῶτʼ ἔπλασʼ ἐφʼ ὕδασιν ἠΰτε κώπην\nσύρων, εὐχόμενος δὲ θεοῖς ἐπὶ γαῖαν ἱκέσθαι\nὕδασι πορφυρέοισιν ἐκλύζετο, πολλὰ δʼ ἐβώστρει·\nκαὶ τοῖον φάτο μῦθον ἀπὸ στόματός τʼ ἀγόρευσεν·\nΟὐχ οὕτω νώτοισιν ἐβάστασε φόρτον ἔρωτος\nταῦρος ὅτʼ Εὐρώπην διὰ κύματος ἦγʼ ἐπὶ Κρήτην\nὡς μῦν ἁπλώσας ἐπινώτιον ἦγεν ἐς οἶκον\nβάτραχος ὑψώσας ὠχρὸν δέμας ὕδατι λευκῷ.\nὝδρος δʼ ἐξαίφνης ἀνεφαίνετο, πικρὸν ὅραμα\nἀμφοτέροις· ὀρθὸν δʼ ὑπὲρ ὕδατος εἶχε τράχηλον.\nτοῦτον ἰδὼν κατέδυ Φυσίγναθος, οὔ τι νοήσας\nοἷον ἑταῖρον ἔμελλεν ἀπολλύμενον καταλείπειν.\nδῦ δὲ βάθος λίμνης καὶ ἀλεύατο κῆρα μέλαιναν.\nκεῖνος δʼ ὡς ἀφέθη, πέσεν ὕπτιος εὐθὺς ἐφʼ ὕδωρ,\nκαὶ χεῖρας ἔσφιγγε καὶ ὀλλύμενος κατέτριζε.\nπολλάκι μὲν κατέδυνεν ὑφʼ ὕδατι, πολλάκι δʼ οὖτε\nλακτίζων ἀνέδυνε· μόρον δʼ οὐκ ἦν ὑπαλύξαι.\nδευόμεναι δὲ τρίχες πλεῖον βάρος εἷλκον ἐπʼ αὐτῷ·\nὕδασι δʼ ὀλλύμενος τοίους ἐφθέγξατο μύθους·\nΟὐ λήσεις δολίως Φυσίγναθε ταῦτα ποιήσας,\nναυηγὸν ῥίψας ἀπὸ σώματος ὡς ἀπὸ πέτρης.\nοὐκ ἄν μου κατὰ γαῖαν ἀμείνων ἦσθα κάκιστε\nπαγκρατίῳ τε πάλῃ τε καὶ εἰς δρόμον· ἀλλὰ πλανήσας\nεἰς ὕδωρ μʼ ἔρριψας. ἔχει θεὸς ἔκδικον ὄμμα.\nὫς εἰπὼν ἀπέπνευσεν ἐν ὕδασι· τὸν δὲ κατεῖδεν\nΛειχοπίναξ ὄχθῃσιν ἐφεζόμενος μαλακῇσιν·\nποινὴν ἀντέκτισίν τʼ ὀρθὴν ὅς κʼ ἀποδώσει\nποινὴν σὺ τίσεις μυῶν στρατῷ οὐδʼ\nκαί ῥα κραιπνότατος μοίρας μυσὶν ἄγγελος ἦλθεν\nδεινὸν δʼ ἐξολόλυξε, δραμὼν δʼ ἤγγειλε μύεσσιν.\nὡς δʼ ἔμαθον τὴν μοῖραν ἔδυ χόλος αἰνὸς ἅπαντας.\nκαὶ τότε κηρύκεσσιν ἑοῖς ἐκέλευσαν ὑπʼ ὄρθρον\nκηρύσσειν ἀγορήνδʼ ἐς δώματα Τρωξάρταο,\nπατρὸς δυστήνου Ψιχάρπαγος, ὃς κατὰ λίμνην\nὕπτιος ἐξήπλωτο νεκρὸν δέμας, οὐδὲ παρʼ ὄχθαις\nἦν ἤδη τλήμων, μέσσῳ δʼ ἐπενήχετο πόντῳ.\nὡς δʼ ἦλθον σπεύδοντες ἅμʼ ἠοῖ, πρῶτος ἀνέστη\nΤρωξάρτης ἐπὶ παιδὶ χολούμενος, εἶπέ τε μῦθον·\nὮ φίλοι εἰ καὶ μοῦνος ἐγὼ κακὰ πολλὰ πέπονθα\nἐκ βατράχων, ἡ πεῖρα κακὴ πάντεσσι τέτυκται.\nεἰμὶ δʼ ἐγὼ δύστηνος ἐπεὶ τρεῖς παῖδας ὄλεσσα.\nκαὶ τὸν μὲν πρῶτόν γε κατέκτανεν ἁρπάξασα\nἔχθιστος γαλέη, τρώγλης ἔκτοσθεν ἑλοῦσα.\nτὸν δʼ ἄλλον πάλιν ἄνδρες ἀπηνέες ἐς μόρον εἷλξαν\nκαινοτέραις τέχναις ξύλινον δόλον ἐξευρόντες,\nὃ τρίτος ἦν ἀγαπητὸς ἐμοὶ καὶ μητέρι κεδνῇ,\nτοῦτον ἀπέπνιξεν Φυσίγναθος ἐς βυθὸν ἄξας.\nἀλλʼ ἄγεθʼ ὁπλίζεσθε καὶ ἐξέλθωμεν ἐπʼ αὐτοὺς\nσώματα κοσμήσαντες ἐν ἔντεσι δαιδαλέοισιν.\nἢν παγίδα καλέουσι, μυῶν ὀλέτειραν ἐοῦσαν.\nΤαῦτʼ εἰπὼν ἀνέπεισε καθοπλίζεσθαι ἅπαντας.\nκαὶ τοὺς μέν ῥʼ ἐκόρυσσεν Ἄρης πολέμοιο μεμηλώς·\nκνημῖδας μὲν πρῶτον ἐφήρμοσαν εἰς δύο μηρούς,\nῥήξαντες κυάμους χλωρούς, εὖ δʼ ἀσκήσαντες,\nοὓς αὐτοὶ διὰ νυκτὸς ἐπιστάντες κατέτρωξαν.\nθώρηκας δʼ εἶχον καλαμοστεφέων ἀπὸ βυρσῶν,\nοὓς γαλέην δείραντες ἐπισταμένως ἐποίησαν.\nἀσπὶς δʼ ἦν λύχνου τὸ μεσόμφαλον· ἡ δέ νυ λόγχη\nεὐμήκης βελόνη, παγχάλκεον ἔργον Ἄρηος·\nἡ δὲ κόρυς τὸ λέπυρον ἐπὶ κροτάφοις ἐρεβίνθου.\nΟὕτω μὲν μύες ἦσαν ἔνοπλοι· ὡς δʼ ἐνόησαν\nβάτραχοι ἐξανέδυσαν ἀφʼ ὕδατος, ἐς δʼ ἕνα χῶρον\nἐλθόντες βουλὴν ξύναγον πολέμοιο κακοῖο.\nσκεπτομένων δʼ αὐτῶν πόθεν ἡ στάσις ἢ τίς ὁ θρύλλος,\nκῆρυξ ἐγγύθεν ἦλθε φέρων ῥάβδον μετὰ χερσίν,\nΤυρογλύφου υἱὸς μεγαλήτορος Ἐμβασίχυτρος,\nἀγγέλλων πολέμοιο κακὴν φάτιν, εἶπέ τε τοῖα·\nὮ βάτραχοι, μύες ὔμμιν ἀπειλήσαντες ἔπεμψαν\nεἰπεῖν ὁπλίζεσθαι ἐπὶ πτόλεμόν τε μάχην τε.\nεἶδον γὰρ καθʼ ὕδωρ Ψιχάρπαγα ὅν περ ἔπεφνεν\nὑμέτερος βασιλεὺς Φυσίγναθος. ἀλλὰ μάχεσθε\nοἵ τινες ἐν βατράχοισιν ἀριστῆες γεγάατε.\nὫς εἰπὼν ἀπέφηνε· λόγος δʼ εἰς οὔατα πάντων\nεἰσελθὼν ἐτάραξε φρένας βατράχων ἀγερώχων·\nμεμφομένων δʼ αὐτῶν Φυσίγναθος εἶπεν ἀναστάς·\nὮ φίλοι οὐκ ἔκτεινον ἐγὼ μῦν, οὐδὲ κατεῖδον\nὀλλύμενον· πάντως δʼ ἐπνίγη παίζων παρὰ λίμνην,\nνήξεις τὰς βατράχων μιμούμενος· οἱ δὲ κάκιστοι\nνῦν ἐμὲ μέμφονται τὸν ἀναίτιον· ἀλλʼ ἄγε βουλὴν\nζητήσωμεν ὅπως δολίους μύας ἐξολέσωμεν.\nτοιγὰρ ἐγὼν ἐρέω ὥς μοι δοκεῖ εἶναι ἄριστα.\nσώματα κοσμήσαντες ἐν ὅπλοις στῶμεν ἅπαντες\nἄκροις πὰρ χείλεσσιν, ὅπου κατάκρημνος ὁ χῶρος·\nἡνίκα δʼ ὁρμηθέντες ἐφʼ ἡμέας ἐξέλθωσι,\nδραξάμενοι κορύθων, ὅς τις σχεδὸν ἀντίος ἔλθῃ,\nἐς λίμνην αὐτοὺς σὺν ἐκείναις εὐθὺ βάλωμεν.\nοὕτω γὰρ πνίξαντες ἐν ὕδασι τοὺς ἀκολύμβους\nστήσομεν εὐθύμως τὸ μυοκτόνον ὧδε τρόπαιον.\nὫς εἰπὼν ἀνέπεισε καθοπλίζεσθαι ἅπαντας.\nφύλλοις μὲν μαλαχῶν κνήμας ἑὰς ἀμφεκάλυψαν,\nθώρηκας δʼ εἶχον καλῶν χλοερῶν ἀπὸ σεύτλων,\nφύλλα δὲ τῶν κραμβῶν εἰς ἀσπίδας εὖ ἤσκησαν,\nἔγχος δʼ ὀξύσχοινος ἑκάστῳ μακρὸς ἀρήρει,\nκαί ῥα κέρα κοχλιῶν λεπτῶν ἐκάλυπτε κάρηνα.\nφραξάμενοι δʼ ἔστησαν ἐπʼ ὄχθαις ὑψηλαῖσι\nσείοντες λόγχας, θυμοῦ δʼ ἔμπλητο ἕκαστος.\nΖεὺς δὲ θεοὺς καλέσας εἰς οὐρανὸν ἀστερόεντα,\nκαὶ πολέμου πληθὺν δείξας κρατερούς τε μαχητάς,\nπολλοὺς καὶ μεγάλους ἠδʼ ἔγχεα μακρὰ φέροντας,\nοἷος Κενταύρων στρατὸς ἔρχεται ἠὲ Γιγάντων,\nἡδὺ γελῶν ἐρέεινε· τίνες βατράχοισιν ἀρωγοὶ\nἢ μυσὶν ἀθανάτων; καὶ Ἀθηναίην προσέειπεν·\nὮ θύγατερ μυσὶν ἦ ῥα βοηθήσουσα πορεύσῃ;\nκαὶ γὰρ σοῦ κατὰ νηὸν ἀεὶ σκιρτῶσιν ἅπαντες\nκνίσῃ τερπόμενοι καὶ ἐδέσμασι παντοδαποῖσιν.\nὫς ἄρʼ ἔφη Κρονίδης· τὸν δὲ προσέειπεν Ἀθήνη·\nὦ πάτερ οὐκ ἄν πώ ποτʼ ἐγὼ μυσὶ τειρομένοισιν\nἐλθοίμην ἐπαρωγός, ἐπεὶ κακὰ πολλὰ μʼ ἔοργαν\nστέμματα βλάπτοντες καὶ λύχνους εἵνεκ᾿ ἐλαίου.\nτοῦτο δέ μοι λίην ἔδακε φρένας οἷον ἔρεξαν.\nπέπλον μου κατέτρωξαν ὃν ἐξύφηνα καμοῦσα\nἐκ ῥοδάνης λεπτῆς καὶ στήμονα μακρὸν ἔνησα,\nὡς βατράχων στρατὸς ἔβρεμεν εὖτε γιγάντων\nκαὶ μῦες κενταύρων μεγαλαύχων ἦσαν ὁμοῖοι\nτρώγλας τʼ ἐμποίησαν· ὁ δʼ ἠπητής μοι ἐπέστη\nκαὶ πράσσει με τόκον· τὸ δὲ ῥίγιον ἀθανάτοισιν.\nχρησαμένη γὰρ ἔνησα καὶ οὐκ ἔχω ἀνταποδοῦναι.\nἀλλʼ οὐδʼ ὣς βατράχοισιν ἀρηγέμεναι βουλήσω.\nεἰσὶ γὰρ οὐδʼ αὐτοὶ φρένας ἔμπεδοι, ἀλλά με πρῴην\nἐκ πολέμου ἀνιοῦσαν ἐπεὶ λίην ἐκοπώθην,\nὕπνου δευομένην οὐκ εἴασαν θορυβοῦντες\nοὐδʼ ὀλίγον καταμῦσαι· ἐγὼ δʼ ἄϋπνος κατεκείμην·\nτὴν κεφαλὴν ἀλγοῦσαν, ἕως ἐβόησεν ἀλέκτωρ.\nἀλλʼ ἄγε παυσώμεσθα θεοὶ τούτοισιν ἀρήγειν,\nμή κέ τις ὑμείων τρωθῇ βέλει ὀξυόεντι·\nεἰσὶ γὰρ ἀγχέμαχοι, εἰ καὶ θεὸς ἀντίον ἔλθοι·\nπάντες δʼ οὐρανόθεν τερπώμεθα δῆριν ὁρῶντες.\nὫς ἄρʼ ἔφη· καὶ τῇ γε θεοὶ ἐπεπείθοντʼ ἄλλοι,\nπάντες δʼ αὖτʼ εἰσῆλθον ἀολλέες εἰς ἕνα χῶρον.\nκαὶ τότε κώνωπες μεγάλας σάλπιγγας ἔχοντες\nδεινὸν ἐσάλπιγξαν πολέμου κτύπον· οὐρανόθεν δὲ\nΖεὺς Κρονίδης βρόντησε, τέρας πολέμοιο κακοῖο.\nΠρῶτος δʼ Ὑψιβόας Λειχήνορα οὔτασε δουρὶ\nἑσταότʼ ἐν προμάχοις κατὰ γαστέρα ἐς μέσον ἧπαρ·\nκὰδ δʼ ἔπεσεν πρηνής, ἁπαλὰς δʼ ἐκόνισεν ἐθείρας.\nδούπησεν δὲ πεσών, ἀράβησε δὲ τεύχεʼ ἐπʼ αὐτῷ.\nΤρωγλοδύτης δὲ μετʼ αὐτὸν ἀκόντισε Πηλείωνος,\nπῆξεν δʼ ἐν στέρνῳ στιβαρὸν δόρυ· τὸν δὲ πεσόντα\nεἷλε μέλας θάνατος, ψυχὴ δʼ ἐκ σώματος ἔπτη.\nΣευτλαῖον δʼ ἂρ ἔπεφνε βαλὼν κέαρ Ἐμβασίχυτρος,\nἈρτοφάγος δὲ Πολύφωνον κατὰ γαστέρα τύψε·\nἤριπε δὲ πρηνής, ψυχὴ δὲ μελέων ἐξέπτη.\nΛιμνόχαρις δʼ ὡς εἶδεν ἀπολλύμενον Πολύφωνον,\nΤρωγλοδύτην ἁπαλοῖο διʼ αὐχένος τρῶσεν ἐπιφθὰς\nπέτρῳ μυλοειδέϊ· τὸν δὲ σκότος ὄσσε κάλυψε·\nὨκιμίδην δ᾿ ἄχος εἷλε καὶ ἤλασεν ὀξέϊ σχοίνῳ\nοὐδʼ ἐξέσπασεν ἔγχος ἐναντίον· ὡς δʼ ἐνόησε\nΛειχήνωρ δʼ αὐτοῖο τιτύσκετο δουρὶ φαεινῷ\nκαὶ βάλεν, οὐδʼ ἀφάμαρτε καθʼ ἧπαρ· ὡς δʼ ἐνόησε\nΚοστοφάγον φεύγοντα βαθείαις ἔμπεσεν ὄχθαις.\nἀλλʼ οὐδʼ ὣς ἀπέληγε μάχης ἀλλʼ ἤλασεν αὐτόν·\nκάππεσε δ᾿, οὐκ ἀνένευσεν, ἐβάπτετο δʼ αἵματι λίμνη\nπορφυρέῳ, αὐτὸς δὲ παρʼ ἠιόν᾿ ἐξετανύσθη,\nχορδῇσιν λιπαρῇσί τʼ ἐπορνύμενος λαγόνεσσιν.\nΤυροφάγον δʼ αὐτῇσιν ἐπʼ ὄχθαις ἐξενάριξεν.\nΠτερνογλύφον δὲ ἰδὼν Καλαμίνθιος ἐς φόβον ἦλθεν,\nἥλατο δʼ ἐς λίμνην φεύγων τὴν ἀσπίδα ῥίψας.\nΛιτραῖον δʼ ἀρʼ ἔπεφνεν ἀμύμων Βορβοροκοίτης,\nχερμαδίῳ πλήξας κατὰ βρέγματος· ἐγκέφαλος δὲ\nἐκ ῥινῶν ἔσταξε, παλάσσετο δʼ αἵματι γαῖα.\nΛειχοπίναξ δʼ ἔκτεινεν ἀμύμονα Βορβοροκοίτην,\nἔγχει ἐπαΐξας· τὸν δὲ σκότος ὄσσε κάλυψεν.\nΠρασσαῖος δὲ ἰδὼν ποδὸς εἵλκυσε νεκρὸν ἐόντα,\nἐν λίμνῃ δʼ ἀπέπνιξε κρατήσας χειρὶ τένοντα.\nΨιχάρπαξ δʼ ἤμυνʼ ἑτάρου περὶ τεθνειῶτος\nκαὶ βάλε Πρασσαῖον κατὰ νηδύος ἐς μέσον ἧπαρ,\nπῖπτε δέ οἱ πρόσθεν, ψυχὴ δʼ Ἀϊδόσδε βεβήκει.\nΚραμβοβάτης δὲ ἰδῶν πηλοῦ δράκα ῥίψεν ἐπʼ αὐτόν,\nκαὶ τὸ μέτωπον ἔχρισε καὶ ἐξετύφλου παρὰ μικρόν.\nὠργίσθη δʼ ἄρʼ ἐκεῖνος, ἑλὼν δʼ ἄρα χειρὶ παχείῃ\nκείμενον ἐν δαπέδῳ λίθον ὄβριμον, ἄχθος ἀρούρης,\nὙδρόχαρις δʼ ἔπεφνεν Πτερνοφάγον βασιλῆα,\nτῷ βάλε Κραμβοβάτην ὑπὸ γούνατα· πᾶσα δʼ ἐκλάσθη\nκνήμη δεξιτερή, πέσε δʼ ὕπτιος ἐν κονίῃσι.\nΚραυγασίδης δʼ ἤμυνε καὶ αὖθις βαῖνεν ἐπʼ αὐτόν,\nτύψε δέ οἱ μέσσην κατὰ γαστέρα· πᾶς δέ οἱ εἴσω\nὀξύσχοινος ἔδυνε, χαμαὶ δʼ ἔκχυντο ἅπαντα\nἔγκατʼ ἐφελκομένῳ ὑπὸ δούρατι χειρὶ παχείῃ·\nΤρωγλοδύτης δʼ ὡς εἶδεν ἐπʼ ὄχθῃσιν ποταμοῖο,\nσκάζων ἐκ πολέμου ἀνεχάζετο, τείρετο δʼ αἰνῶς·\nἥλατο δʼ ἐς τάφρους, ὅππως φύγῃ αἰπὺν ὄλεθρον.\nΤρωξάρτης δʼ ἔβαλεν Φυσίγναθον ἐς ποδὸς ἄκρον.\nΠρασσαῖος δʼ ὡς εἶδεν ἔθʼ ἡμίπνουν προπεσόντα,\nἦλθε διὰ προμάχων καὶ ἀκόντισεν ὀξύσχοινον·\nοὐδʼ ἔρρηξε σάκος, σχέτο δʼ αὐτοῦ δουρὸς ἀκωκή·\nοὐδʼ ἔβαλε τρυφάλειαν ἀμύμονα καὶ τετράχυτρον\nδῖος Ὀριγανίων, μιμούμενος αὐτὸν Ἄρηα,\nὃς μόνος ἐν βατράχοισιν ἀρίστευεν καθʼ ὅμιλον·\nὥρμησεν δʼ ἄρʼ ἐπ᾿ αὐτόν· ὁ δʼ ὡς ἴδεν οὐχ ὑπέμεινεν.\nἔσχατος δʼ ἐκ λίμνης ἀνεδύσετο, τείρετο δʼ αἰνῶς\nἥρωας κρατερούς, ἀλλʼ ἔδυνε βένθεσι λίμνης\nἮν δέ τις ἐν μυσὶ παῖς Μεριδάρπαξ ἔξοχος ἄλλων,\nΚναίσωνος φίλος υἱὸς ἀμύμονος ἀρτεπιβούλου·\nοἴκαδʼ ἴεν, πολέμου δὲ μετασχεῖν παῖδʼ ἐκέλευεν·\nοὗτος ἀναρπάξαι βατράχων γενεὴν ἐπαπείλει·\nἀγχοῦ δʼ ἕστηκεν μενεαίνων ἶφι μάχεσθαι\nκαὶ ῥήξας καρύοιο μέσην ῥάχιν εἰς δύο μοίρας\nφράγδην ἀμφοτέροισι κενώμασι χεῖρας ἔθηκεν·\nοἱ δὲ τάχος δείσαντες ἔβαν πάντες κατὰ λίμνην·\nκαί νύ κεν ἐξετέλεσσεν ἐπεὶ μέγα οἱ σθένος ἦεν,\nεἰ μὴ ἄρʼ ὀξὺ νόησε πατὴρ ἀνδρῶν τε θεῶν τε.\nκαὶ τότʼ ἀπολλυμένους βατράχους ᾤκτειρε Κρονίων,\nκινήσας δὲ κάρη τοίην ἐφθέγξατο φωνήν·\nὪ πόποι ἦ μέγα θαῦμα τόδʼ ὀφθαλμοῖσιν ὁρῶμαι·\nμεριδάρπαξ ὄρχαμος μιμούμενος αὐτὸν ἄρηα\nὃs μόνος ἐν μύεσσιν ἀρίστευεν καθʼ ὅμιλον\nαὐτὸς δʼ ἑστήκει γαυρούμενος κατὰ λίμνην\nοὐ μικρόν με πλήσσει μεριδάρπαξ ὃς κατὰ λίμνην\nἍρπαξ ἐν βατράχοισιν ἀμείβεται· ἀλλὰ τάχιστα\nΠαλλάδα πέμψωμεν πολεμόκλονον ἢ καὶ Ἄρηα,\nοἵ μιν ἐπισχήσουσι μάχης κρατερόν περ ἐόντα.\nὫς ἄρʼ ἔφη Κρονίδης· Ἄρης δʼ ἀπαμείβετο μύθῳ·\nοὔτʼ ἄρʼ Ἀθηναίης Κρονίδη σθένος οὔτε Ἄρηος\nἰσχύει βατράχοισιν ἀμυνέμεν αἰπὺν ὄλεθρον.\nἀλλʼ ἄγε πάντες ἴωμεν ἀρηγόνες· ἢ τὸ σὸν ὅπλον\nκινείσθω· οὕτω γὰρ ἁλώσεται ὅς τις ἄριστος,\nὥς ποτε καὶ Καπανῆα κατέκτανες ὄβριμον ἄνδρα\nκαὶ μέγαν Ἐγκελάδοντα καὶ ἄγρια φῦλα Γιγάντων.\nὫς ἄρʼ ἔφη· Κρονίδης δὲ βαλὼν ἀργῆτα κεραυνὸν\nπρῶτα μὲν ἐβρόντησα, μέγαν δʼ ἐλέλιξεν Ὄλυμπον.\nπάντας μέν ῥʼ ἐφόβησε βαλὼν βατράχους τε μύας τε·\nἀλλʼ οὐδʼ ὣς ἀπέληγε μυῶν στρατός, ἀλλʼ ἔτι μᾶλλον\nἔλπετο πορθήσειν βατράχων γένος αἰχμητάων,\nκινείσθω τιτανοκτόνον ὀβριμοεργόν\nΤιτᾶνας πέφνες ἄριστους ἔξοχα πάντων\nαὐτὰρ ἔπειτα κεραυνὸν δειμαλέον διὸς ὅπλον\nἧκʼ ἐπιδινήσας· ὁ δʼ ἄρʼ ἔπτατο χειρὸς ἄνακτος\nεἰ μὴ ἀπʼ Οὐλύμπου βατράχους ἐλέησε Κρονίων,\nὅς ῥα τότʼ ἐν βατράχοισιν ἀρωγοὺς εὐθὺς ἔπεμψεν.\nἮλθον δʼ ἐξαίφνης νωτάκμονες, ἀγκυλοχεῖλαι,\nλοξοβάται, στρεβλοί, ψαλιδόστομοι, ὀστρακόδερμοι,\nὀστοφυεῖς, πλατύνωτοι, ἀποστίλβοντες ἐν ὤμοις,\nβλαισοί, χειλοτένοντες, ἀπὸ στέρνων ἐσορῶντες,\nὀκτάποδες, δικάρηνοι, ἀχειρέες, οἱ δὲ καλεῦνται\nκαρκίνοι, οἵ ῥα μυῶν οὐρὰς στομάτεσσιν ἔκοπτον\nἠδὲ πόδας καὶ χεῖρας· ἀνεγνάμπτοντο δὲ λόγχαι.\nτοὺς δὴ ὑπέδεισαν δειλοὶ μύες οὐδʼ ἔτʼ ἔμειναν,\nἐς δὲ φυγὴν ἐτράποντο· ἐδύετο δʼ ἥλιος ἤδη,\nκαὶ πολέμου τελετὴ μονοήμερος ἐξετελέσθη.\n","locs":[{"loc":"urn:cts:greekLit:tlg1220.tlg001:1","start":0,"length":43},{"loc":"urn:cts:greekLit:tlg1220.tlg001:2","start":43,"length":46},{"loc":"urn:cts:greekLit:tlg1220.tlg001:3","start":89,"length":45},{"loc":"urn:cts:greekLit:tlg1220.tlg001:4","start":134,"length":44},{"loc":"urn:cts:greekLit:tlg1220.tlg001:5","start":178,"length":44},{"loc":"urn:cts:greekLit:tlg1220.tlg001:6","start":222,"length":46},{"loc":"urn:cts:greekLit:tlg1220.tlg001:7","start":268,"length":42},{"loc":"urn:cts:greekLit:tlg1220.tlg001:8","start":310,"length":48},{"loc":"urn:cts:greekLit:tlg1220.tlg001:9","start":358,"length":42},{"loc":"urn:cts:greekLit:tlg1220.tlg001:10","start":400,"length":43},{"loc":"urn:cts:greekLit:tlg1220.tlg001:11","start":443,"length":42},{"loc":"urn:cts:greekLit:tlg1220.tlg001:12","start":485,"length":47},{"loc":"urn:cts:greekLit:tlg1220.tlg001:13","start":532,"length":51},{"loc":"urn:cts:greekLit:tlg1220.tlg001:14","start":583,"length":44},{"loc":"urn:cts:greekLit:tlg1220.tlg001:15","start":627,"length":43},{"loc":"urn:cts:greekLit:tlg1220.tlg001:16","start":670,"length":42},{"loc":"urn:cts:greekLit:tlg1220.tlg001:17","start":712,"length":48},{"loc":"urn:cts:greekLit:tlg1220.tlg001:18","start":760,"length":40},{"loc":"urn:cts:greekLit:tlg1220.tlg001:19","start":800,"length":44},{"loc":"urn:cts:greekLit:tlg1220.tlg001:20","start":844,"length":42},{"loc":"urn:cts:greekLit:tlg1220.tlg001:21","start":886,"length":49},{"loc":"urn:cts:greekLit:tlg1220.tlg001:22","start":935,"length":44},{"loc":"urn:cts:greekLit:tlg1220.tlg001:23","start":979,"length":45},{"loc":"urn:cts:greekLit:tlg1220.tlg001:24","start":1024,"length":42},{"loc":"urn:cts:greekLit:tlg1220.tlg001:25","start":1066,"length":46},{"loc":"urn:cts:greekLit:tlg1220.tlg001:26","start":1112,"length":47},{"loc":"urn:cts:greekLit:tlg1220.tlg001:27","start":1159,"length":45},{"loc":"urn:cts:greekLit:tlg1220.tlg001:28","start":1204,"length":44},{"loc":"urn:cts:greekLit:tlg1220.tlg001:29","start":1248,"length":43},{"loc":"urn:cts:greekLit:tlg1220.tlg001:30","start":1291,"length":48},{"loc":"urn:cts:greekLit:tlg1220.tlg001:31","start":1339,"length":47},{"loc":"urn:cts:greekLit:tlg1220.tlg001:32","start":1386,"length":49},{"loc":"urn:cts:greekLit:tlg1220.tlg001:33","start":1435,"length":47},{"loc":"urn:cts:greekLit:tlg1220.tlg001:34","start":1482,"length":48},{"loc":"urn:cts:greekLit:tlg1220.tlg001:35","start":1530,"length":43},{"loc":"urn:cts:greekLit:tlg1220.tlg001:36","start":1573,"length":47},{"loc":"urn:cts:greekLit:tlg1220.tlg001:37","start":1620,"length":44},{"loc":"urn:cts:greekLit:tlg1220.tlg001:38","start":1664,"length":43},{"loc":"urn:cts:greekLit:tlg1220.tlg001:39","start":1707,"length":47},{"loc":"urn:cts:greekLit:tlg1220.tlg001:40","start":1754,"length":48},{"loc":"urn:cts:greekLit:tlg1220.tlg001:41","start":1802,"length":42},{"loc":"urn:cts:greekLit:tlg1220.tlg001:53","start":1844,"length":46},{"loc":"urn:cts:greekLit:tlg1220.tlg001:54","start":1890,"length":48},{"loc":"urn:cts:greekLit:tlg1220.tlg001:55","start":1938,"length":50},{"loc":"urn:cts:greekLit:tlg1220.tlg001:56","start":1988,"length":43},{"loc":"urn:cts:greekLit:tlg1220.tlg001:57","start":2031,"length":45},{"loc":"urn:cts:greekLit:tlg1220.tlg001:58","start":2076,"length":51},{"loc":"urn:cts:greekLit:tlg1220.tlg001:59","start":2127,"length":45},{"loc":"urn:cts:greekLit:tlg1220.tlg001:60","start":2172,"length":45},{"loc":"urn:cts:greekLit:tlg1220.tlg001:61","start":2217,"length":46},{"loc":"urn:cts:greekLit:tlg1220.tlg001:62","start":2263,"length":47},{"loc":"urn:cts:greekLit:tlg1220.tlg001:63","start":2310,"length":51},{"loc":"urn:cts:greekLit:tlg1220.tlg001:42","start":2361,"length":41},{"loc":"urn:cts:greekLit:tlg1220.tlg001:43","start":2402,"length":47},{"loc":"urn:cts:greekLit:tlg1220.tlg001:44","start":2449,"length":46},{"loc":"urn:cts:greekLit:tlg1220.tlg001:45","start":2495,"length":43},{"loc":"urn:cts:greekLit:tlg1220.tlg001:46","start":2538,"length":48},{"loc":"urn:cts:greekLit:tlg1220.tlg001:47","start":2586,"length":44},{"loc":"urn:cts:greekLit:tlg1220.tlg001:48","start":2630,"length":46},{"loc":"urn:cts:greekLit:tlg1220.tlg001:49","start":2676,"length":47},{"loc":"urn:cts:greekLit:tlg1220.tlg001:50","start":2723,"length":49},{"loc":"urn:cts:greekLit:tlg1220.tlg001:51","start":2772,"length":45},{"loc":"urn:cts:greekLit:tlg1220.tlg001:52","start":2817,"length":43},{"loc":"urn:cts:greekLit:tlg1220.tlg001:64","start":2860,"length":43},{"loc":"urn:cts:greekLit:tlg1220.tlg001:65","start":2903,"length":48},{"loc":"urn:cts:greekLit:tlg1220.tlg001:66","start":2951,"length":49},{"loc":"urn:cts:greekLit:tlg1220.tlg001:67","start":3000,"length":50},{"loc":"urn:cts:greekLit:tlg1220.tlg001:68","start":3050,"length":44},{"loc":"urn:cts:greekLit:tlg1220.tlg001:69","start":3094,"length":43},{"loc":"urn:cts:greekLit:tlg1220.tlg001:70","start":3137,"length":46},{"loc":"urn:cts:greekLit:tlg1220.tlg001:71","start":3183,"length":48},{"loc":"urn:cts:greekLit:tlg1220.tlg001:72","start":3231,"length":46},{"loc":"urn:cts:greekLit:tlg1220.tlg001:73","start":3277,"length":46},{"loc":"urn:cts:greekLit:tlg1220.tlg001:74","start":3323,"length":45},{"loc":"urn:cts:greekLit:tlg1220.tlg001:75","start":3368,"length":44},{"loc":"urn:cts:greekLit:tlg1220.tlg001:76","start":3412,"length":48},{"loc":"urn:cts:greekLit:tlg1220.tlg001:77","start":3460,"length":48},{"loc":"urn:cts:greekLit:tlg1220.tlg001:78","start":3508,"length":41},{"loc":"urn:cts:greekLit:tlg1220.tlg001:79","start":3549,"length":46},{"loc":"urn:cts:greekLit:tlg1220.tlg001:80","start":3595,"length":39},{"loc":"urn:cts:greekLit:tlg1220.tlg001:81","start":3634,"length":41},{"loc":"urn:cts:greekLit:tlg1220.tlg001:82","start":3675,"length":43},{"loc":"urn:cts:greekLit:tlg1220.tlg001:83","start":3718,"length":48},{"loc":"urn:cts:greekLit:tlg1220.tlg001:84","start":3766,"length":44},{"loc":"urn:cts:greekLit:tlg1220.tlg001:85","start":3810,"length":46},{"loc":"urn:cts:greekLit:tlg1220.tlg001:86","start":3856,"length":46},{"loc":"urn:cts:greekLit:tlg1220.tlg001:87","start":3902,"length":49},{"loc":"urn:cts:greekLit:tlg1220.tlg001:88","start":3951,"length":44},{"loc":"urn:cts:greekLit:tlg1220.tlg001:89","start":3995,"length":49},{"loc":"urn:cts:greekLit:tlg1220.tlg001:90","start":4044,"length":44},{"loc":"urn:cts:greekLit:tlg1220.tlg001:91","start":4088,"length":50},{"loc":"urn:cts:greekLit:tlg1220.tlg001:92","start":4138,"length":44},{"loc":"urn:cts:greekLit:tlg1220.tlg001:93","start":4182,"length":42},{"loc":"urn:cts:greekLit:tlg1220.tlg001:94","start":4224,"length":41},{"loc":"urn:cts:greekLit:tlg1220.tlg001:95","start":4265,"length":43},{"loc":"urn:cts:greekLit:tlg1220.tlg001:96","start":4308,"length":51},{"loc":"urn:cts:greekLit:tlg1220.tlg001:97","start":4359,"length":45},{"loc":"urn:cts:greekLit:tlg1220.tlg001:99","start":4404,"length":46},{"loc":"urn:cts:greekLit:tlg1220.tlg001:100","start":4450,"length":41},{"loc":"urn:cts:greekLit:tlg1220.tlg001:97a","start":4491,"length":42},{"loc":"urn:cts:greekLit:tlg1220.tlg001:98","start":4533,"length":34},{"loc":"urn:cts:greekLit:tlg1220.tlg001:100a","start":4567,"length":47},{"loc":"urn:cts:greekLit:tlg1220.tlg001:101","start":4614,"length":48},{"loc":"urn:cts:greekLit:tlg1220.tlg001:102","start":4662,"length":49},{"loc":"urn:cts:greekLit:tlg1220.tlg001:103","start":4711,"length":46},{"loc":"urn:cts:greekLit:tlg1220.tlg001:104","start":4757,"length":40},{"loc":"urn:cts:greekLit:tlg1220.tlg001:105","start":4797,"length":43},{"loc":"urn:cts:greekLit:tlg1220.tlg001:106","start":4840,"length":47},{"loc":"urn:cts:greekLit:tlg1220.tlg001:107","start":4887,"length":41},{"loc":"urn:cts:greekLit:tlg1220.tlg001:108","start":4928,"length":46},{"loc":"urn:cts:greekLit:tlg1220.tlg001:109","start":4974,"length":47},{"loc":"urn:cts:greekLit:tlg1220.tlg001:110","start":5021,"length":45},{"loc":"urn:cts:greekLit:tlg1220.tlg001:111","start":5066,"length":45},{"loc":"urn:cts:greekLit:tlg1220.tlg001:112","start":5111,"length":47},{"loc":"urn:cts:greekLit:tlg1220.tlg001:113","start":5158,"length":42},{"loc":"urn:cts:greekLit:tlg1220.tlg001:114","start":5200,"length":41},{"loc":"urn:cts:greekLit:tlg1220.tlg001:115","start":5241,"length":50},{"loc":"urn:cts:greekLit:tlg1220.tlg001:116","start":5291,"length":46},{"loc":"urn:cts:greekLit:tlg1220.tlg001:118","start":5337,"length":44},{"loc":"urn:cts:greekLit:tlg1220.tlg001:119","start":5381,"length":43},{"loc":"urn:cts:greekLit:tlg1220.tlg001:120","start":5424,"length":46},{"loc":"urn:cts:greekLit:tlg1220.tlg001:121","start":5470,"length":43},{"loc":"urn:cts:greekLit:tlg1220.tlg001:117","start":5513,"length":43},{"loc":"urn:cts:greekLit:tlg1220.tlg001:122","start":5556,"length":44},{"loc":"urn:cts:greekLit:tlg1220.tlg001:123","start":5600,"length":49},{"loc":"urn:cts:greekLit:tlg1220.tlg001:124","start":5649,"length":46},{"loc":"urn:cts:greekLit:tlg1220.tlg001:125","start":5695,"length":44},{"loc":"urn:cts:greekLit:tlg1220.tlg001:126","start":5739,"length":44},{"loc":"urn:cts:greekLit:tlg1220.tlg001:127","start":5783,"length":43},{"loc":"urn:cts:greekLit:tlg1220.tlg001:128","start":5826,"length":43},{"loc":"urn:cts:greekLit:tlg1220.tlg001:129","start":5869,"length":48},{"loc":"urn:cts:greekLit:tlg1220.tlg001:130","start":5917,"length":40},{"loc":"urn:cts:greekLit:tlg1220.tlg001:131","start":5957,"length":47},{"loc":"urn:cts:greekLit:tlg1220.tlg001:132","start":6004,"length":42},{"loc":"urn:cts:greekLit:tlg1220.tlg001:133","start":6046,"length":48},{"loc":"urn:cts:greekLit:tlg1220.tlg001:134","start":6094,"length":41},{"loc":"urn:cts:greekLit:tlg1220.tlg001:135","start":6135,"length":53},{"loc":"urn:cts:greekLit:tlg1220.tlg001:136","start":6188,"length":45},{"loc":"urn:cts:greekLit:tlg1220.tlg001:137","start":6233,"length":42},{"loc":"urn:cts:greekLit:tlg1220.tlg001:138","start":6275,"length":45},{"loc":"urn:cts:greekLit:tlg1220.tlg001:139","start":6320,"length":44},{"loc":"urn:cts:greekLit:tlg1220.tlg001:140","start":6364,"length":44},{"loc":"urn:cts:greekLit:tlg1220.tlg001:141","start":6408,"length":45},{"loc":"urn:cts:greekLit:tlg1220.tlg001:142","start":6453,"length":43},{"loc":"urn:cts:greekLit:tlg1220.tlg001:143","start":6496,"length":42},{"loc":"urn:cts:greekLit:tlg1220.tlg001:144","start":6538,"length":44},{"loc":"urn:cts:greekLit:tlg1220.tlg001:145","start":6582,"length":43},{"loc":"urn:cts:greekLit:tlg1220.tlg001:146","start":6625,"length":46},{"loc":"urn:cts:greekLit:tlg1220.tlg001:147","start":6671,"length":44},{"loc":"urn:cts:greekLit:tlg1220.tlg001:148","start":6715,"length":48},{"loc":"urn:cts:greekLit:tlg1220.tlg001:149","start":6763,"length":47},{"loc":"urn:cts:greekLit:tlg1220.tlg001:150","start":6810,"length":48},{"loc":"urn:cts:greekLit:tlg1220.tlg001:151","start":6858,"length":40},{"loc":"urn:cts:greekLit:tlg1220.tlg001:152","start":6898,"length":44},{"loc":"urn:cts:greekLit:tlg1220.tlg001:153","start":6942,"length":44},{"loc":"urn:cts:greekLit:tlg1220.tlg001:154","start":6986,"length":48},{"loc":"urn:cts:greekLit:tlg1220.tlg001:155","start":7034,"length":40},{"loc":"urn:cts:greekLit:tlg1220.tlg001:156","start":7074,"length":47},{"loc":"urn:cts:greekLit:tlg1220.tlg001:157","start":7121,"length":44},{"loc":"urn:cts:greekLit:tlg1220.tlg001:158","start":7165,"length":44},{"loc":"urn:cts:greekLit:tlg1220.tlg001:159","start":7209,"length":44},{"loc":"urn:cts:greekLit:tlg1220.tlg001:160","start":7253,"length":41},{"loc":"urn:cts:greekLit:tlg1220.tlg001:161","start":7294,"length":44},{"loc":"urn:cts:greekLit:tlg1220.tlg001:162","start":7338,"length":44},{"loc":"urn:cts:greekLit:tlg1220.tlg001:163","start":7382,"length":45},{"loc":"urn:cts:greekLit:tlg1220.tlg001:164","start":7427,"length":42},{"loc":"urn:cts:greekLit:tlg1220.tlg001:165","start":7469,"length":44},{"loc":"urn:cts:greekLit:tlg1220.tlg001:166","start":7513,"length":42},{"loc":"urn:cts:greekLit:tlg1220.tlg001:167","start":7555,"length":43},{"loc":"urn:cts:greekLit:tlg1220.tlg001:168","start":7598,"length":46},{"loc":"urn:cts:greekLit:tlg1220.tlg001:169","start":7644,"length":48},{"loc":"urn:cts:greekLit:tlg1220.tlg001:170","start":7692,"length":47},{"loc":"urn:cts:greekLit:tlg1220.tlg001:171","start":7739,"length":44},{"loc":"urn:cts:greekLit:tlg1220.tlg001:172","start":7783,"length":44},{"loc":"urn:cts:greekLit:tlg1220.tlg001:173","start":7827,"length":43},{"loc":"urn:cts:greekLit:tlg1220.tlg001:174","start":7870,"length":41},{"loc":"urn:cts:greekLit:tlg1220.tlg001:175","start":7911,"length":44},{"loc":"urn:cts:greekLit:tlg1220.tlg001:176","start":7955,"length":45},{"loc":"urn:cts:greekLit:tlg1220.tlg001:177","start":8000,"length":46},{"loc":"urn:cts:greekLit:tlg1220.tlg001:178","start":8046,"length":46},{"loc":"urn:cts:greekLit:tlg1220.tlg001:179","start":8092,"length":45},{"loc":"urn:cts:greekLit:tlg1220.tlg001:180","start":8137,"length":47},{"loc":"urn:cts:greekLit:tlg1220.tlg001:181","start":8184,"length":44},{"loc":"urn:cts:greekLit:tlg1220.tlg001:182","start":8228,"length":41},{"loc":"urn:cts:greekLit:tlg1220.tlg001:183","start":8269,"length":44},{"loc":"urn:cts:greekLit:tlg1220.tlg001:170a","start":8313,"length":42},{"loc":"urn:cts:greekLit:tlg1220.tlg001:170b","start":8355,"length":42},{"loc":"urn:cts:greekLit:tlg1220.tlg001:184","start":8397,"length":45},{"loc":"urn:cts:greekLit:tlg1220.tlg001:185","start":8442,"length":48},{"loc":"urn:cts:greekLit:tlg1220.tlg001:186","start":8490,"length":46},{"loc":"urn:cts:greekLit:tlg1220.tlg001:187","start":8536,"length":45},{"loc":"urn:cts:greekLit:tlg1220.tlg001:188","start":8581,"length":50},{"loc":"urn:cts:greekLit:tlg1220.tlg001:189","start":8631,"length":40},{"loc":"urn:cts:greekLit:tlg1220.tlg001:190","start":8671,"length":39},{"loc":"urn:cts:greekLit:tlg1220.tlg001:191","start":8710,"length":49},{"loc":"urn:cts:greekLit:tlg1220.tlg001:192","start":8759,"length":43},{"loc":"urn:cts:greekLit:tlg1220.tlg001:193","start":8802,"length":44},{"loc":"urn:cts:greekLit:tlg1220.tlg001:194","start":8846,"length":39},{"loc":"urn:cts:greekLit:tlg1220.tlg001:195","start":8885,"length":46},{"loc":"urn:cts:greekLit:tlg1220.tlg001:196","start":8931,"length":45},{"loc":"urn:cts:greekLit:tlg1220.tlg001:197","start":8976,"length":46},{"loc":"urn:cts:greekLit:tlg1220.tlg001:198","start":9022,"length":47},{"loc":"urn:cts:greekLit:tlg1220.tlg001:199","start":9069,"length":43},{"loc":"urn:cts:greekLit:tlg1220.tlg001:200","start":9112,"length":47},{"loc":"urn:cts:greekLit:tlg1220.tlg001:201","start":9159,"length":47},{"loc":"urn:cts:greekLit:tlg1220.tlg001:202","start":9206,"length":41},{"loc":"urn:cts:greekLit:tlg1220.tlg001:203","start":9247,"length":49},{"loc":"urn:cts:greekLit:tlg1220.tlg001:204","start":9296,"length":50},{"loc":"urn:cts:greekLit:tlg1220.tlg001:205","start":9346,"length":47},{"loc":"urn:cts:greekLit:tlg1220.tlg001:206","start":9393,"length":46},{"loc":"urn:cts:greekLit:tlg1220.tlg001:207","start":9439,"length":49},{"loc":"urn:cts:greekLit:tlg1220.tlg001:208","start":9488,"length":45},{"loc":"urn:cts:greekLit:tlg1220.tlg001:209","start":9533,"length":48},{"loc":"urn:cts:greekLit:tlg1220.tlg001:210","start":9581,"length":42},{"loc":"urn:cts:greekLit:tlg1220.tlg001:211","start":9623,"length":40},{"loc":"urn:cts:greekLit:tlg1220.tlg001:212","start":9663,"length":46},{"loc":"urn:cts:greekLit:tlg1220.tlg001:213","start":9709,"length":47},{"loc":"urn:cts:greekLit:tlg1220.tlg001:213a","start":9756,"length":44},{"loc":"urn:cts:greekLit:tlg1220.tlg001:214","start":9800,"length":45},{"loc":"urn:cts:greekLit:tlg1220.tlg001:215","start":9845,"length":44},{"loc":"urn:cts:greekLit:tlg1220.tlg001:216","start":9889,"length":42},{"loc":"urn:cts:greekLit:tlg1220.tlg001:217","start":9931,"length":49},{"loc":"urn:cts:greekLit:tlg1220.tlg001:218","start":9980,"length":45},{"loc":"urn:cts:greekLit:tlg1220.tlg001:219","start":10025,"length":46},{"loc":"urn:cts:greekLit:tlg1220.tlg001:220","start":10071,"length":52},{"loc":"urn:cts:greekLit:tlg1220.tlg001:221","start":10123,"length":42},{"loc":"urn:cts:greekLit:tlg1220.tlg001:222","start":10165,"length":45},{"loc":"urn:cts:greekLit:tlg1220.tlg001:223","start":10210,"length":44},{"loc":"urn:cts:greekLit:tlg1220.tlg001:224","start":10254,"length":49},{"loc":"urn:cts:greekLit:tlg1220.tlg001:225","start":10303,"length":44},{"loc":"urn:cts:greekLit:tlg1220.tlg001:226","start":10347,"length":46},{"loc":"urn:cts:greekLit:tlg1220.tlg001:228","start":10393,"length":45},{"loc":"urn:cts:greekLit:tlg1220.tlg001:229","start":10438,"length":43},{"loc":"urn:cts:greekLit:tlg1220.tlg001:230","start":10481,"length":46},{"loc":"urn:cts:greekLit:tlg1220.tlg001:231","start":10527,"length":43},{"loc":"urn:cts:greekLit:tlg1220.tlg001:232","start":10570,"length":46},{"loc":"urn:cts:greekLit:tlg1220.tlg001:233","start":10616,"length":45},{"loc":"urn:cts:greekLit:tlg1220.tlg001:234","start":10661,"length":41},{"loc":"urn:cts:greekLit:tlg1220.tlg001:235","start":10702,"length":46},{"loc":"urn:cts:greekLit:tlg1220.tlg001:236","start":10748,"length":46},{"loc":"urn:cts:greekLit:tlg1220.tlg001:237","start":10794,"length":49},{"loc":"urn:cts:greekLit:tlg1220.tlg001:238","start":10843,"length":49},{"loc":"urn:cts:greekLit:tlg1220.tlg001:239","start":10892,"length":49},{"loc":"urn:cts:greekLit:tlg1220.tlg001:240","start":10941,"length":49},{"loc":"urn:cts:greekLit:tlg1220.tlg001:227","start":10990,"length":42},{"loc":"urn:cts:greekLit:tlg1220.tlg001:241","start":11032,"length":49},{"loc":"urn:cts:greekLit:tlg1220.tlg001:242","start":11081,"length":43},{"loc":"urn:cts:greekLit:tlg1220.tlg001:243","start":11124,"length":49},{"loc":"urn:cts:greekLit:tlg1220.tlg001:244","start":11173,"length":47},{"loc":"urn:cts:greekLit:tlg1220.tlg001:245","start":11220,"length":42},{"loc":"urn:cts:greekLit:tlg1220.tlg001:246","start":11262,"length":44},{"loc":"urn:cts:greekLit:tlg1220.tlg001:247","start":11306,"length":46},{"loc":"urn:cts:greekLit:tlg1220.tlg001:248","start":11352,"length":47},{"loc":"urn:cts:greekLit:tlg1220.tlg001:249","start":11399,"length":47},{"loc":"urn:cts:greekLit:tlg1220.tlg001:250","start":11446,"length":47},{"loc":"urn:cts:greekLit:tlg1220.tlg001:252","start":11493,"length":47},{"loc":"urn:cts:greekLit:tlg1220.tlg001:253","start":11540,"length":44},{"loc":"urn:cts:greekLit:tlg1220.tlg001:254","start":11584,"length":48},{"loc":"urn:cts:greekLit:tlg1220.tlg001:255","start":11632,"length":46},{"loc":"urn:cts:greekLit:tlg1220.tlg001:256","start":11678,"length":39},{"loc":"urn:cts:greekLit:tlg1220.tlg001:257","start":11717,"length":47},{"loc":"urn:cts:greekLit:tlg1220.tlg001:258","start":11764,"length":54},{"loc":"urn:cts:greekLit:tlg1220.tlg001:251","start":11818,"length":49},{"loc":"urn:cts:greekLit:tlg1220.tlg001:259","start":11867,"length":43},{"loc":"urn:cts:greekLit:tlg1220.tlg001:260","start":11910,"length":48},{"loc":"urn:cts:greekLit:tlg1220.tlg001:261","start":11958,"length":44},{"loc":"urn:cts:greekLit:tlg1220.tlg001:262","start":12002,"length":49},{"loc":"urn:cts:greekLit:tlg1220.tlg001:263","start":12051,"length":43},{"loc":"urn:cts:greekLit:tlg1220.tlg001:264","start":12094,"length":40},{"loc":"urn:cts:greekLit:tlg1220.tlg001:265","start":12134,"length":45},{"loc":"urn:cts:greekLit:tlg1220.tlg001:266","start":12179,"length":44},{"loc":"urn:cts:greekLit:tlg1220.tlg001:267","start":12223,"length":47},{"loc":"urn:cts:greekLit:tlg1220.tlg001:268","start":12270,"length":48},{"loc":"urn:cts:greekLit:tlg1220.tlg001:269","start":12318,"length":45},{"loc":"urn:cts:greekLit:tlg1220.tlg001:270","start":12363,"length":49},{"loc":"urn:cts:greekLit:tlg1220.tlg001:271","start":12412,"length":39},{"loc":"urn:cts:greekLit:tlg1220.tlg001:272","start":12451,"length":46},{"loc":"urn:cts:greekLit:tlg1220.tlg001:261a","start":12497,"length":41},{"loc":"urn:cts:greekLit:tlg1220.tlg001:261b","start":12538,"length":42},{"loc":"urn:cts:greekLit:tlg1220.tlg001:262a","start":12580,"length":41},{"loc":"urn:cts:greekLit:tlg1220.tlg001:273","start":12621,"length":47},{"loc":"urn:cts:greekLit:tlg1220.tlg001:274","start":12668,"length":45},{"loc":"urn:cts:greekLit:tlg1220.tlg001:275","start":12713,"length":42},{"loc":"urn:cts:greekLit:tlg1220.tlg001:276","start":12755,"length":45},{"loc":"urn:cts:greekLit:tlg1220.tlg001:277","start":12800,"length":46},{"loc":"urn:cts:greekLit:tlg1220.tlg001:278","start":12846,"length":44},{"loc":"urn:cts:greekLit:tlg1220.tlg001:279","start":12890,"length":43},{"loc":"urn:cts:greekLit:tlg1220.tlg001:280","start":12933,"length":47},{"loc":"urn:cts:greekLit:tlg1220.tlg001:284","start":12980,"length":44},{"loc":"urn:cts:greekLit:tlg1220.tlg001:282","start":13024,"length":45},{"loc":"urn:cts:greekLit:tlg1220.tlg001:283","start":13069,"length":47},{"loc":"urn:cts:greekLit:tlg1220.tlg001:285","start":13116,"length":46},{"loc":"urn:cts:greekLit:tlg1220.tlg001:286","start":13162,"length":48},{"loc":"urn:cts:greekLit:tlg1220.tlg001:289","start":13210,"length":50},{"loc":"urn:cts:greekLit:tlg1220.tlg001:290","start":13260,"length":51},{"loc":"urn:cts:greekLit:tlg1220.tlg001:291","start":13311,"length":43},{"loc":"urn:cts:greekLit:tlg1220.tlg001:281","start":13354,"length":34},{"loc":"urn:cts:greekLit:tlg1220.tlg001:281a","start":13388,"length":37},{"loc":"urn:cts:greekLit:tlg1220.tlg001:287","start":13425,"length":43},{"loc":"urn:cts:greekLit:tlg1220.tlg001:288","start":13468,"length":47},{"loc":"urn:cts:greekLit:tlg1220.tlg001:292","start":13515,"length":45},{"loc":"urn:cts:greekLit:tlg1220.tlg001:293","start":13560,"length":49},{"loc":"urn:cts:greekLit:tlg1220.tlg001:294","start":13609,"length":44},{"loc":"urn:cts:greekLit:tlg1220.tlg001:295","start":13653,"length":50},{"loc":"urn:cts:greekLit:tlg1220.tlg001:296","start":13703,"length":47},{"loc":"urn:cts:greekLit:tlg1220.tlg001:297","start":13750,"length":47},{"loc":"urn:cts:greekLit:tlg1220.tlg001:298","start":13797,"length":48},{"loc":"urn:cts:greekLit:tlg1220.tlg001:299","start":13845,"length":47},{"loc":"urn:cts:greekLit:tlg1220.tlg001:300","start":13892,"length":47},{"loc":"urn:cts:greekLit:tlg1220.tlg001:301","start":13939,"length":48},{"loc":"urn:cts:greekLit:tlg1220.tlg001:302","start":13987,"length":44},{"loc":"urn:cts:greekLit:tlg1220.tlg001:303","start":14031,"length":42}]}
{"id":"urn:cts:greekLit:tlg1247.tlg001.1st1K-grc1","text":"Ἐτυγχάνομεν περιπατοῦντες ἐν τῷ τοῦ Κρόνου ἱερῷ, ἐν ᾧ πολλὰ μὲν καὶ ἄλλα ἀναθήματα ἐθεωροῦμεν· ἀνέκειτο δὲ καὶ πίναξ τις ἔμπροσθεν τοῦ νεώ, ἐν ᾧ ἦν γραφὴ ξένη τις καὶ μύθους ἔχουσα ἰδίους, οὓς οὐκ ἠδυνάμεθα συμβαλεῖν, τίνες καί ποτε ἦσαν.\nοὔτε γὰρ πόλις ἐδόκει ἡμῖν εἶναι τὸ γεγραμμένον οὔτε στρατόπεδον, ἀλλὰ περίβολος ἦν ἐν αὑτῷ ἔχων ἑτέρους περιβόλους δύο, τὸν μὲν μείζω, τὸν δὲ ἐλάττω. ἦν δὲ καὶ πύλη ἐπὶ τοῦ πρώτου περιβόλου.\nπρὸς δὲ τῇ πύλῃ ὄχλος ἐδόκει ἡμῖν πολὺς ἐφεστάναι, καὶ ἔνδον δὲ ἐν τῷ περιβόλῳ πλῆθός τι γυναικῶν ἑωρᾶτο. ἐπὶ δὲ τῆς εἰσόδου τοῦ πρώτου πυλῶνος καὶ περιβόλου γέρων τις ἑστὼς ἔμφασιν ἐποίει ὡς προστάττων τι τῷ εἰσιόντι ὄχλῳ.\nἈπορούντων οὖν ἡμῶν περὶ τῆς μυθολογίας πρὸς ἀλλήλους πολὺν χρόνον πρεσβύτης τις παρεστώς, Οὐδὲν δεινὸν πάσχετε, ὦ ξένοι, ἔφη, ἀποροῦντες περὶ τῆς γραφῆς ταύτης. οὐδὲ γὰρ τῶν ἐπιχωρίων πολλοὶ οἴδασι, τί ποτε αὕτη ἡ μυθολογία δύναται·\nοὐδὲ γάρ ἐστι πολιτικὸν ἀνάθημα· ἀλλὰ ξένος τις πάλαι ποτὲ ἀφίκετο δεῦρο, ἀνὴρ ἔμφρων καὶ δεινὸς περὶ σοφίαν, λόγῳ τε καὶ ἔργῳ Πυθγόρειόν τινα καὶ Παρμενίδειον ἐζηλωκὼς βίον, ὃς τό τε ἱερὸν τοῦτο καὶ τὴν γραφὴν ἀνέθηκε τῷ Κρόνῳ.\nΠότερον οὖν, ἔφην ἐγώ, καὶ αὐτὸν τὸν ἄνδρα γινώσκεις ἑωρακώς;\nΚαὶ ἐθαύμασά γε, ἔφη, αὐτὸν πολυχρονιώτατον νεώτερος ὤν. πολλὰ γὰρ καὶ σπουδαῖα διελέγετο. τότε δὴ καὶ περὶ ταύτης δὲ τῆς μυθολογίας πολλάκις αὐτοῦ ἠκηκόειν διεξιόντος.\nΠρὸς Διὸς τοίνυν, ἔφην ἐγώ, εἰ μή τις σοι μεγάλη ἀσχολία τυγχάνει οὖσα, διήγησαι ἡμῖν· πάνυ γὰρ ἐπιθυμοῦμεν ἀκοῦσαι, τί ποτέ ἐστιν ὁ μῦθος.\nΟὐδεὶς φθόνος, ὦ ξένοι, ἔφη. ἀλλὰ τουτὶ πρῶτον δεῖ ὑμᾶς ἀκοῦσαι, ὅτι ἐπικίνδυνόν τι ἔχει ἡ ἐξήγησις.\nΟἷον τί; ἔφην ἐγώ.\nὍτι εἰ μὲν προσέξετε, ἔφη, καὶ συνήσετε τὰ λεγόμενα, φρόνιμοι καὶ εὐδαίμονες ἔσεσθε, εἰ δὲ μή, ἄφρονες καὶ κακοδαίμονες καὶ πικροὶ καὶ ἀμαθεῖς γενόμενοι κακῶς βιώσεσθε.\nἔστι γὰρ ἡ ἐξήγησις ἐοικυῖα τῷ τῆς Σφιγγὸς αἰνίγματι, ὃ ἐκείνη προεβάλλετο τοῖς ἀνθρώποις εἰ μὲν οὖν αὐτὸ συνίει τις, ἐσώζετο, εἰ δὲ μὴ συνίει, ἀπώλετο ὑπὸ τῆς Σφιγγός. ὡσαύτως δὲ καὶ ἐπὶ τῆς ἐξηγήσεως ἔχει ταύτης. ἡ γὰρ ἀφροσύνη τοῖς ἀνθρώποις Σφίγξ ἐστιν.\nαἰνίττεται δὲ τάδε, τί ἀγαθόν, τί κακόν, τί οὔτε ἀγαθὸν οὔτε κακόν ἐστιν ἐν τῷ βίῳ. ταῦτʼ οὖν ἐὰν μέν τις μὴ συνιῇ, ἀπόλλυται ὑπʼ αὐτῆς, οὐκ εἰσάπαξ, ὥσπερ ὁ ὑπὸ τῆς Σφιγγὸς καταβρωθεὶς ἀπέθνησκεν, ἀλλὰ κατὰ μικρὸν ἐν ὅλῳ τῷ βίῳ καταφθείρεται καθάπερ οἱ ἐπὶ τιμωρίᾳ παραδιδόμενοι.\nἐὰν δέ τις γνῷ, ἀνάπαλιν ἡ μὲν ἀφροσύνη ἀπόλλυται, αὐτὸς δὲ σώζεται καὶ μακάριος καὶ εὐδαίμων γίνεται ἐν παντὶ τῷ βίῳ. ὑμεῖς οὖν προσέχετε καὶ μὴ παρακούετε.\nὮ Ἡράκλεις, ὡς εἰς μεγάλην τινὰ ἐπιθυμίαν ἐμβέβληκας ἡμᾶς, εἰ ταῦθʼ οὕτως ἔχει.\nἈλλʼ ἔστιν, ἔφη, οὕτως ἔχοντα.\nΟὐκ ἂν φθάνοις τοίνυν διηγούμενος ὡς ἡμῶν προσεξόντων οὐ παρέργως, ἐπείπερ καὶ τὸ ἐπιτίμιον τοιοῦτόν ἐστιν.\nἈναλαβὼν οὖν ῥάβδον τινὰ καὶ ἐκτείνας πρὸς τὴν γραφήν, Ὁρᾶτε, ἔφη, τὸν περίβολον τοῦτον;\nὉρῶμεν.\nΤοῦτο πρῶτον δεῖ εἰδέναι ὑμᾶς, ὅτι καλεῖται οὗτος ὁ τόπος Βίος. καὶ ὁ ὄχλος ὁ πολὺς ὁ παρὰ τὴν πύλην ἐφεστὼς οἱ μέλλοντες εἰσπορεύεσθαι εἰς τὸν Βίον οὗτοί εἰσιν.\nὁ δὲ γέρων ὁ ἄνω ἑστηκὼς ἔχων χάρτην τινὰ ἐν τῇ χειρὶ καὶ τῇ ἑτέρᾳ ὥσπερ δεικνύων τι, οὗτος Δαίμων καλεῖται προστάττει δὲ τοῖς εἰσπορευομένοις, τί δεῖ αὐτοὺς ποιεῖν, ὡς ἂν εἰσέλθωσιν εἰς τὸν Βίον· δεικνύει δὲ ποίαν ὁδὸν αὐτοὺς δεῖ βαδίζειν, εἰ μέλλουσι σώζεσθαι ἐν τῷ Βίῳ.\nΠοίαν οὖν ὁδὸν κελεύει βαδίζειν ἢ πῶς; ἔφην ἐγώ.\nὉρᾷς οὖν, εἶπε, παρὰ τὴν πύλην θρόνον τινὰ κείμενον κατὰ τὸν τόπον, καθʼ ὃν εἰσπορεύεται ὁ ὄχλος, ἐφʼ οὗ κάθηται γυνὴ πεπλασμένη τῷ ἤθει καὶ πιθανὴ φαινομένη, ἣ ἐν τῇ χειρὶ ἔχει ποτήριόν τι;\nὉρῶ. ἀλλὰ τίς ἐστιν αὕτη; ἔφην.\nἈπάτη καλεῖται, φησίν, ἡ πάντας τοὺς ἀνθρώπους πλανῶσα.\nΕἶτα τί πράττει αὕτη; Τοῦς εἰσπορευομένους εἰς τὸν Βίον ποτίζει τῇ ἑαυτῆς δυνάμει.\nΤοῦτο δὲ τί ἐστι τὸ ποτόν;\nΠλάνος, ἔφη, καὶ ἄγνοια.\nΕἶτα τί;\nΠιόντες τοῦτο πορεύονται εἰς τὸν Βίον.\nΠότερον οὖν πάντες πίνουσι τὸν πλάνον ἢ οὔ;\nΠάντες πίνουσιν, ἔφη, ἀλλʼ οἱ μὲν πλεῖον, οἱ δὲ ἧττον. Ἔτι δὲ οὐχ ὁρᾷς ἔνδον τῆς πύλης πλῆθός τι γυναικῶν ἑτέρων παντοδαπὰς μορφὰς ἐχουσῶν;\nὉρῶ.\nΑὗται τοίνυν Δόξαι καὶ Ἐπιθυμίαι καὶ Ἡδοναὶ καλοῦνται. ὅταν οὖν εἰσπορεύηται ὁ ὄχλος, ἀναπηδῶσιν αὗται καὶ πλέκονται πρὸς ἕκαστον, εἶτα ἀπάγουσι.\nΠοῦ δὲ ἀπάγουσιν αὐτούς;\nΑἱ μὲν εἰς τὸ σώζεσθαι, ἔφη, αἱ δὲ εἰς τὸ ἀπόλλυσθαι διὰ τὴν ἀπάτην.\nὮ δαιμόνιε, ὡς χαλεπὸν τὸ πόμα λέγεις.\nΚαὶ πᾶσαί γε, ἔφη, ἐπαγγέλλονται ὡς ἐπὶ τὰ βέλτιστα ἄξουσαι καὶ εἰς βίον εὐδαίμονα καὶ λυσιτελῆ. οἱ δὲ διὰ τὴν ἄγνοιαν καὶ τὸν πλάνον, ὅν πεπώκασι παρὰ τῆς Ἀπάτης, οὐχ εὑρίσκουσι ποία ἐστὶν ἡ ἀληθινὴ ὁδὸς ἡ ἐν τῷ Βίῳ, ἀλλὰ πλανῶνται εἰκῆ, ὥσπερ ὁρᾷς καὶ τοὺς πρότερον εἰσπορευομένους ὡς περιάγονται ὅποι ἂν τύχῃ.\nὉρῶ τούτους, ἔφην. ἡ δὲ γυνὴ ἐκείνη τίς ἐστιν ἡ ὥσπερ τυφλὴ καὶ μαινομένη τις εἶναι δοκοῦσα καὶ ἑστηκυῖα ἐπὶ λίθου τινὸς στρογγύλου;\nΚαλεῖται μέν, ἔφη, Τύχη· ἔστι δὲ οὐ μόνον τυφλὴ καὶ μαινομένη, ἀλλὰ καὶ κωφή.\nΑὕτη οὖν τί ἔργον ἔχει;\nΠεριπορεύεται πανταχοῦ, ἔφη· καὶ παρʼ ὧν μὲν ἁρπάζει τὰ ὑπάρχοντα καὶ ἑτέροις δίδωσι· παρὰ δὲ τῶν αὐτῶν πάλιν ἀφαιρεῖται παραχρῆμα ἃ δέδωκε καὶ ἄλλοις δίδωσιν εἰκῆ καὶ ἀβεβαίως. διὸ καὶ τὸ σημεῖον καλῶς μηνύει τὴν φύσιν αὐτῆς.\nΠοῖον τοῦτο; ἔφην ἐγώ.\nὍτι ἐπὶ λίθου στρογγύλου ἕστηκεν.\nΕἶτα τί τοῦτο σημαίνει;\nΟὐκ ἀσφαλὴς οὐδὲ βεβαία ἐστὶν ἡ παρʼ αὐτῆς δόσις. ἐκπτώσεις γὰρ μεγάλαι καὶ σκληραὶ γίνονται, ὅταν τις αὐτῇ πιστεύσῃ.\nὉ δὲ τῶν ἀνθρώπων πολὺς ὄχλος οὗτος ὁ περὶ αὐτὴν ἑστηκὼς τί βούλεται καὶ τίνες καλοῦνται;\nΚαλοῦνται μὲν οὗτοι ἀπροβούλευτοι· αἰτοῦσι δὲ ἕκαστος αὐτῶν ἃ ῥίπτει.\nΠῶς οὖν οὐχ ὁμοίαν ἔχουσι τὴν μορφήν, ἀλλʼ οἱ μὲν αὐτῶν δοκοῦσι χαίρειν, οἱ δὲ ἀθυμοῦσιν ἐκτετακότες τὰς χεῖρας;\nΟἱ μὲν δοκοῦντες, ἔφη, χαίρειν καὶ γελᾶν αὐτῶν οἱ εἰληφότες τι παρʼ αὐτῆς εἰσιν· οὗτοι δὲ καὶ ἀγαθὴν Τύχην αὐτὴν καλοῦσιν. οἱ δὲ δοκοῦντες κλαίειν καὶ ἐκτετακότες εἰσὶ παρʼ ὧν ἀφείλετο ἃ δέδωκε πρότερον αὐτοῖς. οὗτοι δὲ πάλιν αὐτὴν κακὴν Τύχην καλοῦσι.\nΤίνα οὖν ἐστιν ἃ δίδωσιν αὐτοῖς, ὅτι οὕτως οἱ μὲν λαμβάνοντες χαίρουσιν, οἱ δὲ ἀποβάλλοντες κλαίουσι;\nΤαῦτα, ἔφη, ἃ παρὰ τοῖς πολλοῖς ἀνθρώποις δοκεῖ εἶναι ἀγαθά. Ταῦτα οὖν τίνα ἐστί;\nΠλοῦτος δηλονότι καὶ δόξα καὶ εὐγένεια καὶ τέκνα καὶ τυραννίδες καὶ βασιλεῖαι καὶ τἆλλα ὅσα τούτοις παραπλήσια.\nΤαῦτα οὖν πῶς οὐκ ἔστιν ἀγαθά;\nΠερὶ μὲν τούτων, ἔφη, καὶ αὖθις ἐκποιήσει διαλέγεσθαι, νῦν δὲ περὶ τὴν μυθολογίαν γινώμεθα. Ἔστω οὕτως.\nὉρᾷς οὖν, ὡς ἂν παρέλθῃς τὴν πύλην ταύτην, ἀνωτέρω ἄλλον περίβολον καὶ γυναῖκας ἔξω τοῦ περιβόλου ἑστηκυίας κεκοσμημένας ὥσπερ ἑταῖραι εἰώθασι;\nΚαὶ μάλα.\nΑὗται τοίνυν ἡ μὲν Ἀκρασία καλεῖται, ἡ δὲ Ἀσωτία, ἡ δὲ Ἀπληστία, ἡ δὲ Κολακεία.\nΤί οὖν ὧδε ἑστήκασιν αὗται;\nΠαρατηροῦσιν, ἔφη, τοὺς εἰληφότας τι παρὰ τῆς Τύχης.\nΕἶτα τί;\nἈναπηδῶσι καὶ συμπλέκονται αὐτοῖς καὶ κολακεύουσι καὶ ἀξιοῦσι παρʼ αὑταῖς μένειν λέγουσαι ὅτι βίον ἕξουσιν ἡδύν τε καὶ ἄπονον καὶ κακοπάθειαν ἔχοντα οὐδεμίαν.\nἐὰν οὖν τις πεισθῇ ὑπʼ αὐτῶν εἰσελθεῖν εἰς τὴν Ἡδυπάθειαν, μέχρι μέν τινος ἡδεῖα δοκεῖ εἶναι ἡ διατριβή, ἕως ἂν γαργαλίζῃ τὸν ἄνθρωπον, εἶτʼ οὐκέτι. ὅταν γὰρ ἀνανήψῃ, αἰσθάνεται ὅτι οὐκ ἤσθιεν, ἀλλʼ ὑπʼ αὐτῆς κατησθίετο καὶ ὑβρίζετο.\nδιὸ καὶ ὅταν ἀναλώσῃ πάντα ὅσα ἔλαβε παρὰ τῆς Τύχης, ἀναγκάζεται ταύταις ταῖς γυναιξὶ δουλεύειν καὶ πάνθʼ ὑπομένειν καὶ ἀσχημονεῖν καὶ ποιεῖν ἕνεκεν τούτων πάντα ὅσα ἐστὶ βλαβερά, οἷον ἀποστερεῖν, ἱεροσυλεῖν, ἐπιορκεῖν, προδιδόναι, ληΐζεσθαι καὶ πάνθʼ ὅσα τούτοις παραπλήσια. ὅταν οὖν πάντα αὐτοῖς ἐπιλίπῃ, παραδίδονται τῇ Τιμωρίᾳ.\nΠοία δέ ἐστιν αὕτη;\nὉρᾷς ὀπίσω τι, ἔφη, αὐτῶν ἄνω ὥσπερ θυρίον μικρὸν καὶ τόπον στενόν τινα καὶ σκοτεινόν;\nΚαὶ μάλα.\nΟὐκοῦν καὶ γυναῖκες αἰσχραὶ καὶ ῥυπαραὶ καὶ ῥάκη ἠμφιεσμέναι δοκοῦσι συνεῖναι;\nΚαὶ μάλα.\nΑὗται τοίνυν, ἔφη, ἡ μὲν τὴν μάστιγα ἔχουσα καλεῖται Τιμωρία, ἡ δὲ τὴν κεφαλὴν ἐν τοῖς γόνασιν ἔχουσα Λύπη, ἡ δὲ τὰς τρίχας τίλλουσα ἑαυτῆς Ὀδύνη.\nὉ δὲ ἄλλος οὗτος ὁ παρεστηκὼς αὐταῖς δυσειδής τις καὶ λεπτὸς καὶ γυμνός, καὶ μετʼ αὐτοῦ τις ἄλλη ὁμοία αὐτῷ αἰσχρὰ καὶ λεπτή, τίς ἐστιν;\nὉ μὲν Ὀδυρμὸς καλεῖται, ἔφη, ἡ δὲ Ἀθυμία, ἀδελφὴ δʼ ἐστὶν αὕτη αὐτοῦ.\nτούτοις οὖν παραδίδοται καὶ μετὰ τούτων συμβιοῖ τιμωρούμενος· εἶτα ἐνταῦθα πάλιν εἰς τὸν ἕτερον οἶκον ῥίπτεται, εἰς τὴν Κακοδαιμονίαν, καὶ ὧδε τὸν λοιπὸν βίον καταστρέφει ἐν πάσῃ κακοδαιμονίᾳ, ἂν μὴ ἡ Μετάνοια αὐτῷ ἐπιτύχῃ ἐκ προαιρέσεως συναντήσασα.\nΕἶτα τί γίνεται, ἐὰν ἡ Μετάνοια αὐτῷ συναντήσῃ;\nἘξαιρεῖ αὐτὸν ἐκ τῶν κακῶν καὶ συνίστησιν αὐτῷ ἑτέραν Δόξαν καὶ Ἐπιθυμίαν τὴν εἰς τὴν ἀληθινὴν Παιδείαν ἄγουσαν, ἅμα δὲ καὶ τὴν εἰς τὴν Ψευδοπαιδείαν καλουμένην.\nΕἶτα τί γίνεται;\nἘὰν μέν, φησί, τὴν Δόξαν ταύτην προσδέξηται τὴν ἄξουσαν αὐτὸν εἰς τὴν ἀληθινὴν Παιδείαν, καθαρθεὶς ὑπʼ αὐτῆς σώζεται καὶ μακάριος καὶ εὐδαίμων γίνεται ἐν τῷ βίῳ· εἰ δὲ μή, πάλιν πλανᾶται ὑπὸ τῆς Ψευδοδοξίας.\n῏Ω Ἡράκλεις, ὡς μέγας ὁ κίνδυνος ἄλλος οὗτος. ἡ δὲ Ψευδοπαιδεία ποία ἐστίν; ἔφην ἐγώ.\nΟὐχ ὁρᾷς τὸν ἕτερον περίβολον ἐκεῖνον;\nΚαὶ μάλα, ἔφην ἐγώ.\nΟὐκοῦν ἔξω τοῦ περιβόλου παρὰ τὴν εἴσοδον γυνή τις ἕστηκεν, ἣ δοκεῖ πάνυ καθάριος καὶ εὔτακτος εἶναι;\nΚαὶ μάλα.\nΤαύτην τοίνυν οἱ πολλοὶ καὶ εἰκαῖοι τῶν ἀνδρῶν Παιδείαν καλοῦσιν· οὐκ ἔστι δέ, ἀλλὰ Ψευδοπαιδεία, ἔφη. οἱ μέν τοι σωζόμενοι ὁπόταν βούλωνται εἰς τὴν ἀληθινὴν Παιδείαν ἐλθεῖν, ὧδε πρῶτον παραγίνονται.\nΠότερον οὖν ἄλλη ὁδὸς οὐκ ἔστιν ἐπὶ τὴν ἀληθινὴν Παιδείαν ἄγουσα; Οὐκ ἔστιν, ἔφη.\nΟὗτοι δὲ οἱ ἄνθρωποι οἱ ἔσω τοῦ περιβόλου ἀνακάμπτοντες τίνες εἰσίν;\nΟἱ τῆς Ψευδοπαιδείας, ἔφη, ἐρασταὶ ἠπατημένοι καὶ οἰόμενοι μετὰ τῆς ἀληθινῆς Παιδείας συνομιλεῖν.\nΤίνες οὖν καλοῦνται οὗτοι;\nΟἱ μὲν ποιηταί, ἔφη, οἱ δὲ ῥήτορες, οἱ δὲ διαλεκτικοί, οἱ δὲ μουσικοί, οἱ δὲ ἀριθμητικοί, οἱ δὲ γεωμέτραι, οἱ δὲ ἀστρολόγοι, οἱ δὲ κριτικοί, οἱ δὲ ἡδονικοί, οἱ δὲ περιπατητικοὶ καὶ ὅσοι ἄλλοι τούτοις εἰσὶ παραπλήσιοι.\nΑἱ δὲ γυναῖκες ἐκεῖναι αἱ δοκοῦσαι περιτρέχειν ὅμοιαι ταῖς πρώταις, ἐν αἷς ἔφης εἶναι τὴν Ἀκρασίαν καὶ αἱ ἄλλαι αἱ μετʼ αὐτῶν τίνες εἰσίν;\nΑὐταὶ ἐκεῖναί εἰσιν, ἔφη.\nΠότερον οὖν καὶ ὧδε εἰσπορεύονται;\nΝὴ Δία καὶ ὧδε, σπανίως δὲ καὶ οὐχὶ ὥσπερ ἐν τῷ πρώτῳ περιβόλῳ.\nΠότερον οὖν καὶ αἱ Δόξαι; ἔφην.\nΜένει γὰρ καὶ ἐν τούτοις τὸ πόμα, ὃ ἔπιον παρὰ τῆς Ἀπάτης, καὶ ἡ ἄγνοια μένει ἐν τούτοις νὴ Δία καὶ μετʼ αὐτῆς γε ἡ ἀφροσύνη, καὶ οὐ μὴ ἀπέλθῃ ἀπʼ αὐτῶν οὔθʼ ἡ δόξα οὔθʼ ἡ λοιπὴ κακία μέχρι ἂν ἀπογνόντες τῆς Ψευδοπαιδείας εἰσέλθωσιν εἰς τὴν ἀληθινὴν ὁδὸν καὶ πίωσι τὰς τούτων καθαρτικὰς δυνάμεις.\nεἶτα ὅταν καθαρθῶσι καὶ ἐκβάλωσι τὰ κακὰ πάνθʼ ὅσα ἔχουσι καὶ τὰς δόξας καὶ τὴν ἄγνοιαν καὶ τὴν λοιπὴν κακίαν πᾶσαν, τότε ἂν οὕτω σωθήσονται. ὧδε δὲ μένοντες παρὰ τῇ Ψευδοπαιδείᾳ οὐδέποτε ἀπολυθήσονται οὐδὲ ἐλλείψει αὐτοὺς κακὸν οὐδὲν ἕνεκα τούτων τῶν μαθημάτων\nΠοία οὖν αὕτη ἡ ὁδός ἐστιν ἡ φέρουσα ἐπὶ τὴν ἀληθινὴν Παιδείαν; ἔφην.\nὉρᾷς ἄνω, ἔφη, τόπον τινὰ ἐκεῖνον, ὅπου οὐδεὶς ἐπικατοικεῖ, ἀλλʼ ἔρημος δοκεῖ εἶναι;\nὉρῶ.\nΟὐκοῦν καὶ θύραν τινὰ μικρὰν καὶ ὁδόν τινα πρὸ τῆς θύρας, ἥτις οὐ πολὺ ὀχλεῖται, ἀλλʼ ὀλίγοι πάνυ πορεύονται ὥσπερ διʼ ἀνοδίας τινὸς καὶ τραχείας καὶ πετρώδους εἶναι δοκούσης;\nΚαὶ μάλα, ἔφην.\nΟὐκοῦν καὶ βουνός τις ὑψηλὸς δοκεῖ εἶναι καὶ ἀνάβασις στενὴ πάνυ καὶ κρημνοὺς ἔχουσα ἔνθεν καὶ ἔνθεν βαθεῖς.\n‘Ορῶ.\nΑὕτη τοίνυν ἐστὶν ἡ ὁδὸς, ἔφη, ἡ ἄγουσα πρὸς τὴν ἀληθινὴν Παιδείαν.\nΚαὶ μάλα γε χαλεπὴ προσιδεῖν.\nΟὐκοῦν καὶ ἄνω ἐπὶ τοῦ βουνοῦ ὁρᾷς πέτραν τινὰ μεγάλην καὶ ὑψηλὴν καὶ κύκλῳ ἀπόκρημνον;\nὉρῶ, ἔφην.\nὉρᾷς οὖν καὶ γυναῖκας δύο ἑστηκυίας ἐπὶ τῆς πέτρας λιπαρὰς καὶ εὐεκτούσας τῷ σώματι, ὡς ἐκτετάκασι τὰς χεῖρας προθύμως;\nὉρῶ, ἀλλὰ τίνες καλοῦνται, ἔφην, αὗται;\nἩ μὲν Ἐγκράτεια καλεῖται, ἔφη, ἡ δὲ Καρτερία εἰσὶ δὲ ἀδελφαί.\nΤί οὖν τὰς χεῖρας ἐκτετάκασι προθύμως οὕτως;\nΠαρακαλοῦσιν, ἔφη, τοὺς παραγινομένους ἐπὶ τὸν τόπον θαρρεῖν καὶ μὴ ἀποδειλιᾶν λέγουσαι ὅτι βραχὺ ἔτι δεῖ καρτερῆσαι αὐτοὺς, εἶτα ἥξουσιν εἰς ὁδὸν καλήν.\nὍταν οὖν παραγένωνται ἐπὶ τὴν πέτραν, πῶς ἀναβαίνουσιν; ὁρῶ γὰρ ὁδὸν φέρουσαν οὐδεμίαν ἐπʼ αὐτάς.\nΑὗται ἀπὸ τοῦ κρημνοῦ προσκαταβαίνουσι καὶ ἕλκουσιν αὐτοὺς ἄνω πρὸς αὑτάς, εἶτα κελεύουσιν αὐτοὺς διαναπαύσασθαι.\nκαὶ μετὰ μικρὸν διδόασιν ἰσχὺν καὶ θάρσος καὶ ἐπαγγέλλονται αὐτοὺς καταστήσειν πρὸς τὴν ἀληθινὴν Παιδείαν καὶ δεικνύουσιν αὐτοῖς τὴν ὁδόν, ὡς ἔστι καλή τε καὶ ὁμαλὴ καὶ εὐπόρευτος καὶ καθαρὰ παντὸς κακοῦ, ὥσπερ ὁρᾷς. Ἐμφαίνει νὴ Δία.\nὉρᾷς οὖν, ἔφη, καὶ ἔμπροσθεν τοῦ ἄλσους ἐκείνου τόπον τινά, ὃς δοκεῖ καλός τε εἶναι καὶ λειμωνοειδὴς καὶ φωτὶ πολλῷ καταλαμπόμενος;\nΚαὶ μάλα.\nΚατανοεῖς οὖν ἐν μέσῳ τῷ λειμῶνι περίβολον ἕτερον καὶ πύλην ἑτέραν;\nἜστιν οὕτως. ἀλλὰ τίς καλεῖται ὁ τόπος οὗτος;\nΕὐδαιμόνων οἰκητήριον, ἔφη· ὧδε γὰρ διατρίβουσιν αἱ Ἀρεταὶ πᾶσαι καὶ ἡ Εὐδαιμονία.\nΕἶεν, ἔφην ἐγώ, ὡς καλὸν λέγεις τὸν τόπον εἶναι.\nΟὐκοῦν παρὰ τὴν πύλην ὁρᾷς, ἔφη, ὅτι γυνή τις ἐστὶ καλὴ καὶ καθεστηκυῖα τὸ πρόσωπον, μέσῃ δὲ καὶ κεκριμένῃ ἤδη τῇ ἡλικίᾳ, στολὴν δʼ ἔχουσα ἁπλῆν τε καὶ ἀκαλλώπιστον; ἕστηκε δὲ οὐκ ἐπὶ στρογγύλου λίθου, ἀλλʼ ἐπὶ τετραγώνου ἀσφαλῶς κειμένου.\nκαὶ μετὰ ταύτης ἄλλαι δύο εἰσὶ θυγατέρες τινὲς δοκοῦσαι εἶναι.\nἘμφαίνει οὕτως ἔχειν.\nΤούτων τοίνυν ἡ μὲν ἐν τῷ μέσῳ Παιδεία ἐστίν, ἡ δὲ Ἀλήθεια, ἡ δὲ Πειθώ.\nΤί δὲ ἕστηκεν ἐπὶ λίθου τετραγώνου αὕτη;\nΣημεῖον, ἔφη, ὅτι ἀσφαλής τε καὶ βεβαία ἡ πρὸς αὐτὴν ὁδός ἐστι τοῖς ἀφικνουμένοις καὶ τῶν διδομένων ἀσφαλὴς ἡ δόσις τοῖς λαμβάνουσι.\nΚαὶ τίνα ἐστίν, ἃ δίδωσιν αὕτη;\nΘάρσος καὶ ἀφοβία, ἔφη ἐκεῖνος.\nΤαῦτα δὲ τίνα ἐστίν;\nἘπιστήμη, ἔφη, τοῦ μηδὲν ἄν ποτε δεινὸν παθεῖν ἐν τῷ βίῳ.\nὮ Ἡράκλεις ὡς καλά, ἔφην, τὰ δῶρα. ἀλλὰ τίνος ἕνεκεν οὕτως ἔξω τοῦ περιβόλου ἕστηκεν;\nὍπως τοὺς παραγινομένους, ἔφη, θεραπεύῃ καὶ ποτίζῃ τὴν καθαρτικὴν δύναμιν. εἶθʼ ὅταν καθαρθῶσιν, οὕτως εἰσάγει τούτους πρὸς τὰς Ἀρετάς.\nΠῶς τοῦτο; ἔφην ἐγώ, οὐ γὰρ συνίημι.\nἈλλὰ συνήσεις, ἔφη. ὡς ἄν, εἴ τις φιλοτίμως κάμνων ἐτύγχανε, πρὸς ἰατρὸν ἂν δήπου γενόμενος πρότερον καθαρτικοῖς ἐξέβαλλε τὰ νοσοποιοῦντα, εἶτα οὕτως ἂν ὁ ἰατρὸς αὐτὸν εἰς ἀνάληψιν καὶ ὑγείαν κατέστησεν,\nεἰ δὲ μὴ ἐπείθετο οἷς ἐπέταττεν, εὐλόγως ἂν δήπου ἀπωσθεὶς ἐξώλετο ὑπὸ τῆς νόσου .\nΤαῦτα μὲν συνίημι, ἔφην ἐγώ.\nΤὸν αὐτὸν τοίνυν τρόπον, ἔφη, καὶ πρὸς τὴν Παιδείαν ὅταν τις παραγένηται, θεραπεύει αὐτὸν καὶ ποτίζει τῇ ἑαυτῆς δυνάμει, ὅπως ἐκκαθάρῃ πρῶτον καὶ ἐκβάλῃ τὰ κακὰ πάντα ὅσα ἔχων ἦλθε.\nΠοῖα ταῦτα;\nΤὴν ἄγνοιαν καὶ τὸν πλάνον, ὃν ἐπεπώκει παρὰ τῆς Ἀπάτης, καὶ τὴν ἀλαζονείαν καὶ τὴν ἐπιθυμίαν καὶ τὴν ἀκρασίαν καὶ τὸν θυμὸν καὶ τὴν φιλαργυρίαν καὶ τὰ λοιπὰ πάντα, ὧν ἀνεπλήσθη ἐν τῷ πρώτῳ περιβόλῳ.\nὍταν οὖν καθαρθῇ, ποῦ αὐτὸν ἀποστέλλει;\nἜνδον, ἔφη, πρὸς τὴν Ἐπιστήμην καὶ πρὸς τὰς ἄλλας Ἀρετάς.\nΠοίας ταύτας;\nΟὐχ ὁρᾷς, ἔφη, ἔσω τῆς πύλης χορὸν γυναικῶν, ὡς εὐειδεῖς δοκοῦσιν εἶναι καὶ εὔτακτοι καὶ στολὴν ἀτρύφερον καὶ ἁπλῆν ἔχουσιν· ἔτι τε ὡς ἄπλαστοί εἰσι καὶ οὐδαμῶς κεκαλλωπισμέναι καθάπερ αἱ ἄλλαι;\nὉρῶ, ἔφην. ἀλλὰ τίνες αὗται καλοῦνται;\n‘Ημὲν πρώτη Ἐπιστήμη, ἔφη, καλεῖται, αἱ δὲ ἄλλαι ταύτης ἀδελφαὶ Ἀνδρεία, Δικαιοσύνη, Καλοκἀγαθία, Σωφροσύνη, Εὐταξία, Ἐλευθερία, Ἐγκράτεια, Πρᾳότης.\nὮ κάλλιστε, ἔφην ἔγωγε, ὡς ἐν μεγάλῃ ἐλπίδι ἐσμέν.\nἘὰν συνῆτε, ἔφη, καὶ ἕξιν περιποιήσησθε ὧν ἀκούετε.\nἈλλὰ ποσέξομεν, ἔφην ἔγωγε, ὡς μάλιστα.\nΤοιγαροῦν, ἔφη, σωθήσεσθε.\nὍταν οὖν παραλάβωσιν αὐτὸν αὗται, ποῦ ἄγουσι;\nΠρὸς τὴν μητέρα, ἔφη.\nΑὕτη δὲ τίς ἐστιν;\nΕὐδαιμονία, ἔφη.\nΠοία δʼ ἐστὶν αὕτη;\nὉρᾶς τὴν ὁδὸν ἐκείνην τὴν φέρουσαν ἐπὶ τὸ ὑψηλὸν ἐκεῖνο, ὅ ἐστιν ἀκρόπολις τῶν περιβόλων πάντων;\nὉρῶ.\nΟὐκοῦν ἐπὶ τοῦ προπυλαίου γυνὴ καθεστηκυῖα εὐειδής τις κάθηται ἐπὶ θρόνου ὑψηλοῦ κεκοσμημένη ἐλευθέρως καὶ ἀπεριέργως καὶ ἐστεφανωμένη στεφάνῳ εὐανθεῖ πάνυ καλῷ;\nἘμφαίνει οὕτως.\nΑὕτη τοίνυν ἐστὶν ἡ Εὐδαιμονία, ἔφη.\nὍταν οὖν ὧδέ τις παραγένηται, τί ποιεῖ; Στεφανοῖ αὐτόν, ἔφη, τῇ ἑαυτῆς δυνάμει ἥ τε Εὐδαιμονία καὶ αἱ ἄλλαι Ἀρεταὶ πᾶσαι ὥσπερ τοὺς νενικηκότας τοὺς μεγίστους ἀγῶνας.\nΚαὶ ποίους ἀγῶνας νενίκηκεν αὐτός; ἔφην ἐγώ.\nΤοὺς μεγίστους, ἔφη, καὶ τὰ μέγιστα θηρία, ἃ πρότερον αὐτὸν κατήσθιε καὶ ἐκόλαζε καὶ ἐποίει δοῦ ταῦτα πάντα νενίκηκε καὶ ἀπέρριψεν ἀφʼ ἑαυτοῦ καὶ κεκράτηκεν ἑαυτοῦ, ὥστε ἐκεῖνα νῦν τούτῳ δουλεύουσι, καθάπερ οὗτος ἐκείνοις πρότερον.\nΠοῖα ταῦτα λέγεις θηρία; πάνυ γὰρ ἐπιποθῶ ἀκοῦσαι.\nΠρῶτον μέν, ἔφη, τὴν Ἄγνοιαν καὶ τὸν Πλάνον. ἢ οὐ δοκεῖ σοι ταῦτα θηρία;\nΚαὶ πονηρά γε, ἔφην ἐγώ.\nΕἶτα τὴν Λύπην καὶ τὸν Ὀδυρμὸν καὶ τὴν Φιλαργυρίαν καὶ τὴν Ἀκρασίαν καὶ τὴν λοιπὴν ἅπασαν Κακίαν. πάντων τούτων κρατεῖ καὶ οὐ κρατεῖται ὥσπερ πρότερον.\nὪ καλῶν ἔργων, ἔφην ἐγώ, καὶ καλλίστης νίκης. ἀλλʼ ἐκεῖνο ἔτι μοι εἰπέ· τίς ἡ δύναμις τοῦ στεφάνου, ᾧ ἔφης ... στεφανοῦν αὐτόν;\nΕὐδαιμονική, ὦ νεανίσκε. ὁ γὰρ στεφανωθεὶς ταύτῃ τῇ δυνάμει εὐδαίμων γίνεται καὶ μακάριος καὶ οὐκ ἔχει ἐν ἑτέροις τὰς ἐλπίδας τῆς εὐδαιμονίας, ἀλλʼ ἐν αὑτῷ. XXIV.\nὩς καλὸν τὸ νίκημα λέγεις. ὅταν δὲ στεφανωθῇ, τί ποιεῖ ἢ ποῖ βαδίζει;\nἌγουσιν αὐτὸν ὑπολαβοῦσαι αἱ Ἀρεταὶ πρὸς τὸν τόπον ἐκεῖνον, ὅθεν ἦλθε πρῶτον, καὶ δεικνύουσιν αὐτῷ τοὺς ἐκεῖ διατρίβοντας ὡς κακῶς διατρίβουσι καὶ ἀθλίως ζῶσι καὶ ὡς ναυαγοῦσιν ἐν τῷ βίῳ καὶ πλανῶνται καὶ ἄγονται κατακεκρατημένοι ὥσπερ ὑπὸ πολεμίων, οἱ μὲν ὑπʼ Ἀκρασίας, οἱ δὲ ὑπʼ Ἀλαζονείας, οἱ δὲ ὑπὸ Φιλαργυρίας, ἕτεροι δὲ ὑπὸ Κενοδοξίας, οἱ δὲ ὑφʼ ἑτέρων Κακῶν.\nἐξ ὧν οὐ δύνανται ἐκλῦσαι ἑαυτοὺς τῶν δεινῶν, οἷς δέδενται, ὥστε σωθῆναι καὶ ἀφικέσθαι ὧδε, ἀλλὰ ταράττονται διὰ παντὸς τοῦ βίου. τοῦτο δὲ πάσχουσι διὰ τὸ μὴ δύνασθαι τὴν ἐνθάδε ὁδὸν εὑρεῖν· ἐπελάθοντο γὰρ τὸ παρὰ τοῦ Δαιμονίου πρόσταγμα.\nὈρθῶς μοι δοκεῖς λέγειν. ἀλλὰ καὶ τοῦτο πάλιν ἀπορῶ, διὰ τί δεικνύουσιν αὐτῷ τὸν τόπον ἐκεῖνον αἱ Ἀρεταί, ὅθεν ἥκει τὸ πρότερον.\nΟὐκ ἀκριβῶς ᾔδει οὐδὲ ἠπίστατο, ἔφη, οὐδὲν τῶν ἐκεῖ, ἀλλ’ ἐνεδοίαζε καὶ διὰ τὴν ἄγνοιαν καὶ τὸν πλάνον, ὃν δὴ ἐπεπώκει, τὰ μὴ ὄντα ἀγαθὰ ἐνόμιζεν ἀγαθὰ εἶναι καὶ τὰ μὴ ὄντα κακὰ κακά.\nδιὸ καὶ ἔζη κακῶς, ὥσπερ οἱ ἄλλοι οἱ ἐκεῖ διατρίβοντες. νῦν δὲ ἀπειληφὼς τὴν ἐπιστήμην τῶν συμφερόντων αὐτός τε καλῶς ζῇ καὶ τούτους θεωρεῖ ὡς κακῶς πράσσουσιν.\nἘπειδὰν οὖν θεωρήσῃ πάντα, τί ποιεῖ ἢ ποῦ ἔτι βαδίζει;\nὍπου ἂν βούληται, ἔφη. πανταχοῦ γὰρ ἔστιν αὐτῷ ἀσφάλεια ὥσπερ τῷ τὸ Κωρύκιον ἄντρον ἔχοντι, καὶ πανταχοῦ, οὗ ἂν ἀφίκηται, πάντα καλῶς βιώσεται μετὰ πάσης ἀσφαλείας. ὑποδέξονται γὰρ αὐτὸν ἀσμένως πάντες καθάπερ τὸν ἰατρὸν οἱ πάσχοντες.\nΠότερον οὖν κἀκείνας τὰς γυναῖκας, ἃς ἔφης θηρία εἶναι, οὐκέτι φοβεῖται, μή τι πάθῃ ὑπ’ αὐτῶν;\nΟὐ μὴ διοχληθήσεται οὐδὲν οὔτε ὑπὸ Ὀδύνης οὔτε ὑπὸ Λύπης οὔτε ὑπ’ Ἀκρασίας οὔτε ὑπὸ Φιλαργυρίας οὔτε ὑπὸ Πενίας οὔτε ὑπὸ ἄλλου Κακοῦ οὐδενός.\nἁπάντων γὰρ κυριεύει καὶ ἐπάνω πάντων ἐστὶ τῶν πρότερον αὐτὸν λυπούντων καθάπερ οἱ ἐχιοδεῖκται. τὰ γὰρ θηρία δήπου τὰ πάντας τοὺς ἄλλους κακοποιοῦντα μέχρι θανάτου ἐκείνους οὐ λυπεῖ διὰ τὸ ἔχειν ἀντιφάρμακον αὐτούς. οὕτω καὶ τοῦτον οὐκέτι οὐδὲν λυπεῖ διὰ τὸ ἔχειν ἀντιφάρμακον.\nΚαλῶς ἐμοὶ δοκεῖς λέγειν. ἀλλ’ ἔτι τοῦτό μοι εἰπέ. τίνες εἰσὶν οὗτοι οἱ δοκοῦντες ἐκεῖθεν ἀπὸ τοῦ βουνοῦ παραγίνεσθαι;\nκαὶ οἱ μὲν αὐτῶν ἐστεφανωμένοι ἔμφασιν ποιοῦσιν εὐφροσύνης τινός, οἱ δὲ ἀστεφάνωτοι λύπης καὶ ταραχῆς καὶ τὰς κνήμας καὶ τὰς κεφαλὰς δοκοῦσι τετρῖφθαι, κατέχονται δὲ ὑπὸ γυναικῶν τινων.\nΟἱ μὲν ἐστεφανωμένοι οἱ σεσωσμένοι εἰσὶ πρὸς τὴν Παιδείαν καὶ εὐφραίνονται τετυχηκότες αὐτῆς.\nοἱ δὲ ἀστεφάνωτοι οἱ μὲν ἀπεγνωσμένοι ὑπὸ τῆς Παιδείας ἀνακάμπτουσι κακῶς καὶ ἀθλίως διακείμενοι· οἱ δὲ ἀποδεδειλιακότες καὶ οὐκ ἀναβεβηκότες πρὸς τὴν Καρτερίαν πάλιν ἀνακάμπτουσι καὶ πλανῶνται ἀνοδίᾳ.\nΑἱ δὲ γυναῖκες αἱ μετ’ αὐτῶν ἀκολουθοῦσαι τίνες εἰσὶν αὗται;\nΛῦπαι, ἔφη, καὶ Ὀδύναι καὶ Ἀθυμίαι καὶ Ἀδοξίαι καὶ Ἄγνοιαι.\nΠάντα κακὰ λέγεις αὐτοῖς ἀκολουθεῖν.\nΝὴ Δία πάντα, ἔφη, ἐπακολουθοῦσιν. ὅταν δὲ οὗτοι παραγένωνται εἰς τὸν πρῶτον περίβολον πρὸς τὴν Ἡδυπάθειαν καὶ τὴν Ἀκρασίαν,\nοὐχ ἑαυτοὺς αἰτιῶνται, ἀλλ’ εὐθὺς κακῶς λέγουσι καὶ τὴν Παιδείαν καὶ τοὺς ἐκεῖσε βαδίζοντας, ὡς ταλαίπωροι καὶ ἄθλιοί εἰσι καὶ κακοδαίμονες, οἳ τὸν βίον τὸν παρ’ αὐταῖς ἀπολιπόντες κακῶς ζῶσι καὶ οὐκ ἀπολαύουσι τῶν παρ’ αὐταῖς ἀγαθῶν.\nΠοῖα δὲ λέγουσιν ἀγαθὰ εἶναι;\nΤὴν ἀσωτίαν καὶ τὴν ἀκρασίαν, ὡς εἴποι ἄν τις ἐπὶ κεφαλαίου. τὸ γὰρ εὐωχεῖσθαι βοσκημάτων τρόπον ἀπόλαυσιν μεγίστων ἀγαθῶν ἡγοῦνται εἶναι.\nΑἱ δὲ ἕτεραι γυναῖκες αἱ ἐκεῖθεν παραγινόμεναι ἱλαραί τε καὶ γελῶσαι τίνες καλοῦνται;\nΔόξαι, ἔφη, καὶ ἀγαγοῦσαι πρὸς τὴν Παιδείαν τοὺς εἰσελθόντας πρὸς τὰς Ἀρετὰς ἀνακάμπτουσιν, ὅπως ἑτέρους ἀγάγωσι, καὶ ἀναγγέλλουσιν, ὅτι εὐδαίμονες ἤδη γεγόνασιν οὓς τότε ἀπήγαγον.\nΠότερον οὖν, ἔφην ἐγώ, αὗται εἴσω πρὸς τὰς Ἀρετὰς οὐκ εἰσπορεύονται;\nἜφη οὔ. Οὐ γὰρ θέμις Δόξαν εἰσπορεύεσθαι πρὸς τὴν Ἐπιστήμην, ἀλλὰ τῇ Παιδείᾳ παραδιδόασιν αὐτούς.\nεἶτα ὅταν ἡ Παιδεία παραλάβῃ, ἀνακάμπτουσιν αὗται πάλιν ἄλλους ἄξουσαι, ὥσπερ αἱ νῆες τὰ φορτία ἐξελόμεναι πάλιν ἀνακάμπτουσι καὶ ἄλλων τινῶν γεμίζονται.\nΤαῦτα μὲν δὴ καλῶς μοι δοκεῖς, ἔφην, ἐξηγεῖσθαι. ἀλλ’ ἐκεῖνο οὐδέπω ἡμῖν δεδήλωκας, τί προστάττει τὸ Δαιμόνιον τοῖς εἰσπορευομένοις εἰς τὸν Βίον ποιεῖν.\nΘαρρεῖν, ἔφη. διὸ καὶ ὑμεῖς θαρρεῖτε· πάντα γὰρ ἐξηγήσομαι καὶ οὐδὲν παραλείψω.\nΚαλῶς λέγεις, ἔφην ἐγώ.\nἘκτείνας οὖν τὴν χεῖρα πάλιν, Ὁρᾶτε, ἔφη, τὴν γυναῖκα ἐκείνην, ἣ δοκεῖ τυφλή τις εἶναι καὶ ἐπὶ λίθου στρογγύλου ἑστάναι, ἣν καὶ ἄρτι ὑμῖν εἶπον ὅτι Τύχη καλεῖται;\nὉρῶμεν.\nΤαύτῃ κελεύει, ἔφη, μὴ πιστεύειν καὶ βέβαιον μηδὲν νομίζειν μηδὲ ἀσφαλὲς εἶναι, ὅ τι ἂν παρ αὐτῆς τις λάβῃ μηδὲ ὡς ἴδια ἡγεῖσθαι.\nοὐδὲν γὰρ κωλύει πάλιν ταῦτα ἀφελέσθαι καὶ ἑτέρῳ δοῦναι. πολλάκις γὰρ εἴωθε τοῦτο ποιεῖν. καὶ διὰ ταύτην οὖν τὴν αἰτίαν κελεύει πρὸς τὰς παρ’ αὐτῆς δόσεις ἴσους γίνεσθαι καὶ μήτε χαίρειν ὅταν διδῷ μήτε ἀθυμεῖν ὅταν ἀφέληται καὶ μήτε ψέγειν αὐτὴν μήτε ἐπαινεῖν.\nοὐδὲν γὰρ ποιεῖ μετὰ λογισμοῦ, ἀλλ’ εἰκῆ καὶ ὡς ἔτυχε πάντα, ὥσπερ πρότερον ὑμῖν ἔλεξα. διὰ τοῦτο οὖν τὸ Δαιμόνιον κελεύει μὴ θαυμάζειν, ὅ τι ἂν πράττῃ αὕτη, μηδὲ γίνεσθαι ὁμοίους τοῖς κακοῖς τραπεζίταις.\nκαὶ γὰρ ἐκεῖνοι ὅταν μὲν λάβωσι τὸ ἀργύριον παρὰ τῶν ἀνθρώπων, χαίρουσι καὶ ἴδιον νομίζουσιν εἷναι, ὅταν δὲ ἀπαιτῶνται, ἀγανακτοῦσι καὶ δεινὰ οἴονται πεπονθέναι, οὐ μνημονεύοντες, ὅτι ἐπὶ τούτῳ ἔλαβον τὰ θέματα, ἐφ’ ᾧ οὐδὲν κωλύει τὸν θέμενον πάλιν κομίσασθαι.\nὡσαύτως τοίνυν κελεύει ἔχειν τὸ Δαιμόνιον καὶ πρὸς τὴν παρ’ αὐτῆς δόσιν καὶ μνημονεύειν, ὅτι τοιαύτην φύσιν ἔχει ἡ Τύχη, ὥστε ἃ δέδωκεν ἀφελέσθαι καὶ ταχέως πάλιν δοῦναι πολλαπλάσια, αὖθις δὲ ἀφελέσθαι ἃ δέδωκεν, οὐ μόνον δέ, ἀλλὰ καὶ τὰ προϋπάρχοντα.\nἃ γοῦν δίδωσι, λαβεῖν κελεύει παρ’ αὐτῆς καὶ συντόμως ἀπελθεῖν βλέποντας πρὸς τὴν βεβαίαν καὶ ἀσφαλῆ δόσιν.\nΠοίαν ταύτην; ἔφην ἐγώ.\nἫν λήψονται παρὰ τῆς Παιδείας, ἢν διασωθῶσιν ἐκεῖ.\nΑὕτη οὖν τίς ἐστιν;\nἩ ἀληθὴς ἐπιστήμη τῶν συμφερόντων, ἔφη, καὶ ἀσφαλὴς δόσις καὶ βεβαία καὶ ἀμεταμέλητος.\nφεύγειν οὖν κελεύει συντόμως πρὸς ταύτην, καὶ ὅταν ἔλθωσι πρὸς τὰς γυναῖκας ἐκείνας, ἃς καὶ πρότερον εἶπον ὅτι Ἀκρασία καὶ Ἡδυπάθεια καλοῦνται, καὶ ἐντεῦθεν κελεύει συντόμως ἀπαλλάττεσθαι καὶ μὴ πιστεύειν μηδὲ ταύταις μηδέν, ἕως ἂν πρὸς τὴν Ψευδοπαιδείαν ἀφίκωνται.\nκελεύει οὖν αὐτοῦ χρόνον τινὰ ἐνδιατρῖψαι καί λαβεῖν ὅ τι ἂν βούλωνται παρʼ αὐτῆς ὥσπερ ἐφόδιον, εἶτα ἐντεῦθεν ἀπιέναι πρὸς τὴν ἀληθινὴν Παιδείαν συντόμως.\nταῦτά ἐστιν ἃ προστάττει τὸ Δαιμόνιον. ὅστις τοίνυν παρ’ αὐτά τι ποιεῖ ἢ παρακούει, ἀπόλλυται κακὸς κακῶς.\nὉ μὲν δὴ μῦθος, ὦ ξένοι, ὁ ἐν τῷ πίνακι τοιοῦτος ἡμῖν ἐστιν. εἰ δὲ δεῖ τι προσπυθέσθαι περὶ ἑκάστου τούτων, οὐδεὶς φθόνος· ἐγὼ γὰρ ὑμῖν φράσω.\nΚαλῶς λέγεις, ἔφην ἐγώ. ἀλλὰ τί κελεύει αὐτοὺς τὸ Δαιμόνιον λαβεῖν παρὰ τῆς Ψευδοπαιδείας;\nΤαῦτα ἃ δοκεῖ εὔχρηστα εἶναι.\nΤαῦτ’ οὖν τίνα ἐστί;\nΓράμματα, ἔφη, καὶ τῶν ἄλλων μαθημάτων ἃ καὶ Πλάτων φησὶν ὡσανεὶ χαλινοῦ τινος δύναμιν ἔχειν τοῖς νέοις, ἵνα μὴ εἰς ἕτερα περισπῶνται.\nΠότερον δὲ ἀνάγκη ταῦτα λαβεῖν, εἰ μέλλει τις ἥξειν πρὸς τὴν ἀληθινὴν Παιδείαν; ἢ οὔ;\nἈνάγκη μὲν οὐδεμία, ἔφη, χρήσιμα μέντοι ἐστὶ πρὸς τὸ συντομωτέρως ἐλθεῖν. πρὸς δὲ τὸ βελτίους γενέσθαι οὐδὲν συμβάλλεται ταῦτα.\nΟὐδὲν ἄρα, ἔφην, λέγεις ταῦτα χρήσιμα εἶναι πρὸς τὸ βελτίους γενέσθαι ἄνδρας;\nἜστι γὰρ καὶ ἄνευ τούτων βελτίους γενέσθαι, ὅμως δὲ οὐκ ἄχρηστα κἀκεῖνά ἐστιν.\nὡς γὰρ δι’ ἑρμηνέως συμβάλλομεν τὰ λεγόμενά ποτε, ὅμως μέντοι γε οὐκ ἄχρηστον ἦν ἡμᾶς καὶ αὐτοὺς τὴν φωνὴν εἰδέναι, ἀκριβέστερον γὰρ ἄν τι συνήκαμεν, οὕτω καὶ ἄνευ τούτων τῶν μαθημάτων οὐδὲν κωλύει βελτίους γενέσθαι ....\nΠότερον οὖν οὐδὲ προέχουσιν οὗτοι οἱ μαθηματικοὶ πρὸς τὸ βελτίους γενέσθαι τῶν ἄλλων ἀνθρώπων;\nΠῶς γὰρ μέλλουσι προέχειν, ἐπειδὰν φαίνωνται ἠπατημένοι περὶ ἀγαθῶν καὶ κακῶν ὥσπερ καὶ οἱ ἄλλοι καὶ ἔτι κατεχόμενοι ὑπὸ πάσης κακίας;\nοὐδὲν γὰρ κωλύει εἰδέναι μὲν γράμματα καὶ κατέχειν τὰ μαθήματα πάντα, ὁμοίως δὲ μέθυσον καὶ ἀκρατῆ εἶναι καὶ φιλάργυρον καὶ ἄδικον καὶ προδότην καὶ τὸ πέρας ἄφρονα.\nἈμέλει πολλοὺς τοιούτους ἔστιν ἰδεῖν. Πῶς οὖν οὗτοι προέχουσιν, ἔφη, εἰς τὸ βελτίους ἄνδρας γενέσθαι ἕνεκα τούτων τῶν μαθημάτων;\nΟὐδαμῶς φαίνεται ἐκ τούτου τοῦ λόγου. ἀλλὰ τί ἐστιν, ἔφην ἐγώ, τὸ αἴτιον, ὅτι ἐν τῷ δευτέρῳ περιβόλῳ διατρίβουσιν ὥσπερ ἐγγίζοντες πρὸς τὴν ἀληθινὴν Παιδείαν;\nΚαὶ τί τοῦτο ὠφελεῖ αὐτούς, ἔφη, ὅτε πολλάκις ἔστιν ἰδεῖν παραγινομένους ἐκ τοῦ πρώτου περιβόλου ἀπὸ τῆς Ἀκρασίας καὶ τῆς ἄλλης Κακίας εἰς τὸν τρίτον περίβολον πρὸς τὴν Παιδείαν τὴν ἀληθινήν, οἳ τούτους τοὺς μαθηματικοὺς παραλλάττουσιν; ὥστε πῶς ἔτι προέχουσιν ἄρα, εἰ ἀκινητότεροι ἢ δυσμαθέστεροί εἰσι;\nΠῶς τοῦτο; ἔφην ἐγώ.\nὍτι οἱ μὲν ἐν τῷ πρώτῳ περιβόλῳ ...... , οἱ δʼ ἐν τῷ δευτέρῳ περιβόλῳ, εἰ μηδὲν ἄλλο, ὃ προσποιοῦνταί γε ἐπίστασθαι οὐκ οἴδασιν. ἕως δʼ ἂν ἔχωσι ταύτην τὴν δόξαν, ἀκινήτους αὐτοὺς ἀνάγκη εἶναι πρὸς τὸ ὁρμᾶν πρὸς τὴν ἀληθινὴν Παιδείαν.\nεἶτα τὸ ἕτερον οὐχ ὁρᾷς, ὅτι καὶ αἱ Δόξαι ἐκ τοῦ πρώτου περιβόλου εἰσπορεύονται πρὸς αὐτοὺς ὁμοίως; ὥστε οὐδὲν οὗτοι ἐκείνων βελτίους εἰσίν, ἐὰν μὴ καὶ τούτοις συνῇ ἡ Μεταμέλεια καὶ πεισθῶσιν, ὅτι οὐ παιδείαν ἔχουσιν, ἀλλὰ ψευδοπαιδείαν, διʼ ἣν ἀπατῶνται.\nοὕτω δὲ διακείμενοι οὐκ ἄν ποτε σωθεῖεν. καὶ ὑμεῖς τοίνυν, ὦ ξένοι, ἔφη, οὕτω ποιεῖτε καὶ ἐνδιατρίβετε τοῖς λεγομένοις μέχρι ἂν ἕξιν λάβητε. ἀλλὰ περὶ τῶν αὐτῶν πολλάκις δεῖ ἐπισκοπεῖν καὶ μὴ διαλείπειν, τὰ δʼ ἄλλα πάρεργα ἡγήσασθαι. εἰ δὲ μή, οὐδὲν ὄφελος ὑμῖν ἔσται ὧν νῦν ἀκούετε.\nΠοιήσομεν. τοῦτο δὲ ἐξήγησαι, πῶς οὐκ ἔστιν ἀγαθά, ὅσα λαμβάνουσιν οἱ ἄνθρωποι παρὰ τῆς Τύχης, οἷον τὸ ζῆν, τὸ ὑγιαίνειν, τὸ πλουτεῖν, τὸ εὐδοκιμεῖν, τὸ τέκνα ἔχειν, τὸ νικᾶν καὶ ὅσα τούτοις παραπλήσια;\nἢ πάλιν τὰ ἐναντία πῶς οὐκ ἔστι κακά; πάνυ γὰρ παράδοξον ἡμῖν καὶ ἄπιστον δοκεῖ τὸ λεγόμενο.\nἌγε τοίνυν, ἔφη, πειρῶ ἀποκρίνασθαι τὸ φαινόμενον περὶ ὧν ἄν σε ἐρωτῶ.\nἈλλὰ ποιήσω τοῦτο, ἔφην ἐγώ.\nΠότερον οὖν, ἐὰν κακῶς τις ζῇ, ἀγαθὸν ἐκείνῳ τὸ ζῆν;\nΟὔ μοι δοκεῖ, ἀλλὰ κακόν, ἔφην ἐγώ.\nΠῶς οὖν ἀγαθόν ἐστι τὸ ζῆν, ἔφη, εἴπερ τούτῳ ἐστὶ κακόν;\nὍτι τοῖς μὲν κακῶς ζῶσι κακόν μοι δοκεῖ εἶναι, τοῖς δὲ καλῶς ἀγαθόν. Καὶ κακὸν ἄρα λέγεις τὸ ζῆν καὶ ἀγαθὸν εἶναι; Ἔγωγε.\nΜὴ οὖν ἀπιθάνως λέγε. ἀδύνατον τὸ αὐτὸ πρᾶγμα κακὸν καὶ ἀγαθὸν εἶναι. τοῦτο μὲν γὰρ καὶ ὠφέλιμον καὶ βλαβερὸν ἂν εἴη καὶ αἱρετὸν καὶ φευκτὸν τὸ αὐτὸ πρᾶγμα ἀεί.\nἈπίθανον μέν. ἀλλὰ πῶς οὐχὶ τὸ κακῶς ζῆν, ᾧ ἂν ὑπάρχῃ, κακόν τι αὐτῷ ὑπάρχει; οὐκοῦν εἰ κακόν τι ὑπάρχει αὐτῷ, κακὸν αὐτὸ τὸ ζῆν ἐστιν.\nἈλλ’ οὐ ταὐτό, ἔφη, ὑπάρχει τὸ ζῆν καὶ τὸ κακῶς ζῆν. ἢ οὔ σοι φαίνεται;\nἈμέλει οὐδʼ ἐμοὶ δοκεῖ ταὐτὸ εἶναι.\nΤὸ κακῶς τοίνυν ζῆν κακόν ἐστι, τὸ δὲ ζῆν οὐ κακόν. ἐπεὶ εἰ ἦν κακόν, τοῖς ζῶσι καλῶς κακὸν ἂν ὑπῆρχεν, ἐπεὶ τὸ ζῆν αὐτοῖς ὑπῆρχεν, ὅπερ ἐστὶ κακόν.\nἈληθῆ μοι δοκεῖς λέγειν.\nἘπεὶ τοίνυν ἀμφοτέροις συμβαίνει τὸ ζῆν, καὶ τοῖς καλῶς ζῶσι καὶ τοῖς κακῶς, οὐκ ἂν εἴη οὔτε ἀγαθὸν εἶναι τὸ ζῆν οὔτε κακόν· ὥσπερ οὐδὲ τὸ τέμνειν καὶ καίειν ἐν τοῖς ἀρρωστοῦσίν ἐστι νοσερὸν καὶ ὑγιεινόν, ἀλλὰ τὸ πῶς τέμνειν, οὐκοῦν οὕτω καὶ ἐπὶ τοῦ ζῆν οὐκ ἔστι κακὸν αὐτὸ τὸ ζῆν ἀλλὰ τὸ κακῶς ζῆν.\nἜστι ταῦτα.\nΕἰ τοίνυν οὕτως ἔχει, θεώρησον, πότερον ἂν βούλοιο ζῆν κακῶς ἢ ἀποθανεῖν καλῶς καὶ ἀνδρείως.\nἈποθανεῖν ἔγωγε καλῶς.\nΟὐκοῦν οὐδὲ τὸ ἀποθανεῖν κακόν ἐστιν, εἴπερ αἱρετώτερόν ἐστι πολλάκις τὸ ἀποθανεῖν τοῦ ζῆν.\nἜστι ταῦτα.\nΟὐκοῦν ὁ αὐτὸς λόγος καὶ περὶ τοῦ ὑγιαίνειν καὶ νοσεῖν. πολλάκις γὰρ οὐ συμφέρει ὑγιαίνειν, ἀλλὰ τοὐναντίον, ὅταν ᾖ περίστασις τοιαύτη.\nἈληθῆ λέγεις.\nἌγε δὴ σκεψώμεθα καὶ περὶ τοῦ πλουτεῖν οὕτως, εἴγε θεωρεῖν ἔστιν — ὡς πολλάκις ἔστιν ἰδεῖν — ὑπάρχοντά τινι πλοῦτον, κακῶς δὲ ζῶντα τοῦτον καὶ ἀθλίως.\nΝὴ Δία, πολλούς γε.\nΟὐκοῦν οὐδὲν τούτοις ὁ πλοῦτος βοηθεῖ εἰς τὸ ζῆν καλῶς;\nΟὐ φαίνεται· αὐτοὶ γὰρ φαῦλοί εἰσιν.\nΟὐκοῦν τὸ σπουδαίους εἶναι οὐχ ὁ πλοῦτος ποιεῖ, ἀλλὰ ἡ Παιδεία.\nΕἰκός γε.\nἘκ τούτου ἄρα τοῦ λόγου οὐδὲ ὁ πλοῦτος ἀγαθόν ἐστιν, εἴπερ οὐ βοηθεῖ τοῖς ἔχουσιν αὐτὸν εἰς τὸ βελτίους εἶναι.\nΦαίνεται οὕτως.\nΟὐδὲ συμφέρει ἄρα ἐνίοις πλουτεῖν, ὅταν μὴ ἐπίστωνται τῷ πλούτῳ χρῆσθαι.\nΔοκεῖ μοι.\nΠῶς οὖν τοῦτο ἄν τις κρίνοι ἀγαθὸν εἶναι, ὃ πολλάκις οὐ συμφέρει ὑπάρχειν;\nΟὐδαμῶς.\nΟὐκοῦν εἰ μέν τις ἐπίσταται τῷ πλούτῳ χρῆσθαι καλῶς καὶ ἐμπείρως, εὖ βιώσεται, εἰ δὲ μή, κακῶς. Ἀληθέστατά μοι δοκεῖς τοῦτο λέγειν.\nΚαὶ τὸ σύνολον δέ, ἔστι τὸ τιμᾶν ταῦτα ὡς ἀγαθὰ ὄντα ἢ ἀτιμάζειν ὡς κακά, τοῦτο δέ ἐστι τὸ ταράττον τοὺς ἀνθρώπους καὶ βλάπτον, ὅτι ἐὰν τιμῶσιν αὐτὰ καὶ οἴωνται διὰ τούτων μόνων εἶναι τὸ εὐδαιμονεῖν, καὶ πάνθʼ ὑπομένουσι πράττειν ἕνεκα τούτων καὶ τὰ ἀσεβέστατα καὶ τὰ αἰσχρότατα δοκοῦντα εἶναι οὐ παραιτοῦνται.\nταῦτα δὲ πάσχουσι διὰ τὴν τοῦ ἀγαθοῦ ἄγνοιαν. ἀγνοοῦσι γὰρ ὅτι οὐ γίνεται ἐκ κακῶν ἀγαθόν.\nπλοῦτον δὲ ἔστι πολλοὺς κτησαμένους ἰδεῖν ἐκ κακῶν καὶ αἰσχρῶν ἔργων, οἷον λέγω ἐκ τοῦ προδιδόναι καὶ ληΐζεσθαι καὶ ἀνδροφονεῖν καὶ συκοφαντεῖν καὶ ἀποστερεῖν καὶ ἐξ ἄλλων πολλῶν καὶ μοχθηρῶν.\nἜστι ταῦτα.\nΕἰ τοίνυν γίνεται ἐκ κακοῦ ἀγαθὸν μηδέν, ὥσπερ εἰκός, πλοῦτος δὲ γίνεται ἐκ κακῶν ἔργων, ἀνάγκη μὴ εἶναι ἀγαθὸν τὸν πλοῦτον.\nΣυμβαίνει οὕτως ἐκ τούτου τοῦ λόγου.\nἈλλʼ οὐδὲ τὸ φρονεῖν γε οὐδὲ δικαιοπραγεῖν οὐκ ἔστι κτήσασθαι ἐκ κακῶν ἔργων, ὡσαύτως δὲ οὐδὲ τὸ ἀδικεῖν καὶ ἀφρονεῖν ἐκ καλῶν ἔργων, οὐδὲ ὑπάρχειν ἅμα τῷ αὐτῷ δύναται.\nπλοῦτον δὲ καὶ δόξαν καὶ τὸ νικᾶν καὶ τὰ λοιπὰ ὅσα τούτοις παραπλήσια οὐδὲν κωλύει ὑπάρχειν τινὶ ἅμα μετὰ κακίας πολλῆς. ὥστε οὐκ ἂν εἴη ταῦτα ἀγαθὰ οὔτε κακά, ἀλλὰ τὸ φρονεῖν μόνον ἀγαθόν, τὸ δὲ ἀφρονεῖν κακόν.\nἹκανῶς μοι δοκεῖς λέγειν, ἔφην.\n","locs":[{"loc":"urn:cts:greekLit:tlg1247.tlg001:1.1","start":0,"length":239},{"loc":"urn:cts:greekLit:tlg1247.tlg001:1.2","start":239,"length":192},{"loc":"urn:cts:greekLit:tlg1247.tlg001:1.3","start":431,"length":224},{"loc":"urn:cts:greekLit:tlg1247.tlg001:2.1","start":655,"length":234},{"loc":"urn:cts:greekLit:tlg1247.tlg001:2.2","start":889,"length":231},{"loc":"urn:cts:greekLit:tlg1247.tlg001:2.3","start":1120,"length":231},{"loc":"urn:cts:greekLit:tlg1247.tlg001:3.1","start":1351,"length":429},{"loc":"urn:cts:greekLit:tlg1247.tlg001:3.2","start":1780,"length":258},{"loc":"urn:cts:greekLit:tlg1247.tlg001:3.3","start":2038,"length":281},{"loc":"urn:cts:greekLit:tlg1247.tlg001:3.4","start":2319,"length":158},{"loc":"urn:cts:greekLit:tlg1247.tlg001:4.1","start":2477,"length":220},{"loc":"urn:cts:greekLit:tlg1247.tlg001:4.2","start":2697,"length":259},{"loc":"urn:cts:greekLit:tlg1247.tlg001:4.3","start":2956,"length":273},{"loc":"urn:cts:greekLit:tlg1247.tlg001:5.1","start":3229,"length":240},{"loc":"urn:cts:greekLit:tlg1247.tlg001:5.2","start":3469,"length":171},{"loc":"urn:cts:greekLit:tlg1247.tlg001:5.3","start":3640,"length":144},{"loc":"urn:cts:greekLit:tlg1247.tlg001:6.1","start":3784,"length":145},{"loc":"urn:cts:greekLit:tlg1247.tlg001:6.2","start":3929,"length":280},{"loc":"urn:cts:greekLit:tlg1247.tlg001:6.3","start":4209,"length":314},{"loc":"urn:cts:greekLit:tlg1247.tlg001:7.1","start":4523,"length":211},{"loc":"urn:cts:greekLit:tlg1247.tlg001:7.2","start":4734,"length":251},{"loc":"urn:cts:greekLit:tlg1247.tlg001:7.3","start":4985,"length":199},{"loc":"urn:cts:greekLit:tlg1247.tlg001:8.1","start":5184,"length":273},{"loc":"urn:cts:greekLit:tlg1247.tlg001:8.2","start":5457,"length":253},{"loc":"urn:cts:greekLit:tlg1247.tlg001:8.3","start":5710,"length":185},{"loc":"urn:cts:greekLit:tlg1247.tlg001:8.4","start":5895,"length":247},{"loc":"urn:cts:greekLit:tlg1247.tlg001:9.1","start":6142,"length":234},{"loc":"urn:cts:greekLit:tlg1247.tlg001:9.2","start":6376,"length":249},{"loc":"urn:cts:greekLit:tlg1247.tlg001:9.3","start":6625,"length":235},{"loc":"urn:cts:greekLit:tlg1247.tlg001:9.4","start":6860,"length":332},{"loc":"urn:cts:greekLit:tlg1247.tlg001:10.1","start":7192,"length":197},{"loc":"urn:cts:greekLit:tlg1247.tlg001:10.2","start":7389,"length":159},{"loc":"urn:cts:greekLit:tlg1247.tlg001:10.3","start":7548,"length":207},{"loc":"urn:cts:greekLit:tlg1247.tlg001:10.4","start":7755,"length":251},{"loc":"urn:cts:greekLit:tlg1247.tlg001:11.1","start":8006,"length":210},{"loc":"urn:cts:greekLit:tlg1247.tlg001:11.2","start":8216,"length":225},{"loc":"urn:cts:greekLit:tlg1247.tlg001:12.1","start":8441,"length":126},{"loc":"urn:cts:greekLit:tlg1247.tlg001:12.2","start":8567,"length":132},{"loc":"urn:cts:greekLit:tlg1247.tlg001:12.3","start":8699,"length":282},{"loc":"urn:cts:greekLit:tlg1247.tlg001:13.1","start":8981,"length":195},{"loc":"urn:cts:greekLit:tlg1247.tlg001:13.2","start":9176,"length":219},{"loc":"urn:cts:greekLit:tlg1247.tlg001:14.1","start":9395,"length":165},{"loc":"urn:cts:greekLit:tlg1247.tlg001:14.2","start":9560,"length":131},{"loc":"urn:cts:greekLit:tlg1247.tlg001:14.3","start":9691,"length":298},{"loc":"urn:cts:greekLit:tlg1247.tlg001:14.4","start":9989,"length":262},{"loc":"urn:cts:greekLit:tlg1247.tlg001:15.1","start":10251,"length":160},{"loc":"urn:cts:greekLit:tlg1247.tlg001:15.2","start":10411,"length":192},{"loc":"urn:cts:greekLit:tlg1247.tlg001:15.3","start":10603,"length":183},{"loc":"urn:cts:greekLit:tlg1247.tlg001:15.4","start":10786,"length":129},{"loc":"urn:cts:greekLit:tlg1247.tlg001:16.1","start":10915,"length":160},{"loc":"urn:cts:greekLit:tlg1247.tlg001:16.2","start":11075,"length":108},{"loc":"urn:cts:greekLit:tlg1247.tlg001:16.3","start":11183,"length":155},{"loc":"urn:cts:greekLit:tlg1247.tlg001:16.4","start":11338,"length":212},{"loc":"urn:cts:greekLit:tlg1247.tlg001:16.5","start":11550,"length":234},{"loc":"urn:cts:greekLit:tlg1247.tlg001:17.1","start":11784,"length":142},{"loc":"urn:cts:greekLit:tlg1247.tlg001:17.2","start":11926,"length":114},{"loc":"urn:cts:greekLit:tlg1247.tlg001:17.3","start":12040,"length":132},{"loc":"urn:cts:greekLit:tlg1247.tlg001:18.1","start":12172,"length":240},{"loc":"urn:cts:greekLit:tlg1247.tlg001:18.2","start":12412,"length":157},{"loc":"urn:cts:greekLit:tlg1247.tlg001:18.3","start":12569,"length":175},{"loc":"urn:cts:greekLit:tlg1247.tlg001:18.4","start":12744,"length":143},{"loc":"urn:cts:greekLit:tlg1247.tlg001:19.1","start":12887,"length":223},{"loc":"urn:cts:greekLit:tlg1247.tlg001:19.2","start":13110,"length":241},{"loc":"urn:cts:greekLit:tlg1247.tlg001:19.3","start":13351,"length":112},{"loc":"urn:cts:greekLit:tlg1247.tlg001:19.4","start":13463,"length":195},{"loc":"urn:cts:greekLit:tlg1247.tlg001:19.5","start":13658,"length":200},{"loc":"urn:cts:greekLit:tlg1247.tlg001:20.1","start":13858,"length":112},{"loc":"urn:cts:greekLit:tlg1247.tlg001:20.2","start":13970,"length":195},{"loc":"urn:cts:greekLit:tlg1247.tlg001:20.3","start":14165,"length":190},{"loc":"urn:cts:greekLit:tlg1247.tlg001:20.4","start":14355,"length":171},{"loc":"urn:cts:greekLit:tlg1247.tlg001:21.1","start":14526,"length":124},{"loc":"urn:cts:greekLit:tlg1247.tlg001:21.2","start":14650,"length":102},{"loc":"urn:cts:greekLit:tlg1247.tlg001:21.3","start":14752,"length":215},{"loc":"urn:cts:greekLit:tlg1247.tlg001:22.1","start":14967,"length":213},{"loc":"urn:cts:greekLit:tlg1247.tlg001:22.2","start":15180,"length":232},{"loc":"urn:cts:greekLit:tlg1247.tlg001:23.1","start":15412,"length":149},{"loc":"urn:cts:greekLit:tlg1247.tlg001:23.2","start":15561,"length":281},{"loc":"urn:cts:greekLit:tlg1247.tlg001:23.4","start":15842,"length":164},{"loc":"urn:cts:greekLit:tlg1247.tlg001:24.1","start":16006,"length":70},{"loc":"urn:cts:greekLit:tlg1247.tlg001:24.2","start":16076,"length":366},{"loc":"urn:cts:greekLit:tlg1247.tlg001:24.3","start":16442,"length":239},{"loc":"urn:cts:greekLit:tlg1247.tlg001:25.1","start":16681,"length":129},{"loc":"urn:cts:greekLit:tlg1247.tlg001:25.2","start":16810,"length":184},{"loc":"urn:cts:greekLit:tlg1247.tlg001:25.3","start":16994,"length":161},{"loc":"urn:cts:greekLit:tlg1247.tlg001:26.1","start":17155,"length":290},{"loc":"urn:cts:greekLit:tlg1247.tlg001:26.2","start":17445,"length":239},{"loc":"urn:cts:greekLit:tlg1247.tlg001:26.3","start":17684,"length":278},{"loc":"urn:cts:greekLit:tlg1247.tlg001:27.1","start":17962,"length":119},{"loc":"urn:cts:greekLit:tlg1247.tlg001:27.2","start":18081,"length":280},{"loc":"urn:cts:greekLit:tlg1247.tlg001:27.3","start":18361,"length":202},{"loc":"urn:cts:greekLit:tlg1247.tlg001:27.4","start":18563,"length":122},{"loc":"urn:cts:greekLit:tlg1247.tlg001:28.1","start":18685,"length":163},{"loc":"urn:cts:greekLit:tlg1247.tlg001:28.2","start":18848,"length":235},{"loc":"urn:cts:greekLit:tlg1247.tlg001:28.3","start":19083,"length":169},{"loc":"urn:cts:greekLit:tlg1247.tlg001:29.1","start":19252,"length":86},{"loc":"urn:cts:greekLit:tlg1247.tlg001:29.2","start":19338,"length":181},{"loc":"urn:cts:greekLit:tlg1247.tlg001:29.3","start":19519,"length":167},{"loc":"urn:cts:greekLit:tlg1247.tlg001:29.4","start":19686,"length":154},{"loc":"urn:cts:greekLit:tlg1247.tlg001:30.1","start":19840,"length":153},{"loc":"urn:cts:greekLit:tlg1247.tlg001:30.2","start":19993,"length":104},{"loc":"urn:cts:greekLit:tlg1247.tlg001:30.3","start":20097,"length":171},{"loc":"urn:cts:greekLit:tlg1247.tlg001:31.1","start":20268,"length":130},{"loc":"urn:cts:greekLit:tlg1247.tlg001:31.2","start":20398,"length":261},{"loc":"urn:cts:greekLit:tlg1247.tlg001:31.3","start":20659,"length":205},{"loc":"urn:cts:greekLit:tlg1247.tlg001:31.4","start":20864,"length":261},{"loc":"urn:cts:greekLit:tlg1247.tlg001:31.5","start":21125,"length":254},{"loc":"urn:cts:greekLit:tlg1247.tlg001:31.6","start":21379,"length":108},{"loc":"urn:cts:greekLit:tlg1247.tlg001:32.1","start":21487,"length":95},{"loc":"urn:cts:greekLit:tlg1247.tlg001:32.2","start":21582,"length":87},{"loc":"urn:cts:greekLit:tlg1247.tlg001:32.3","start":21669,"length":267},{"loc":"urn:cts:greekLit:tlg1247.tlg001:32.4","start":21936,"length":160},{"loc":"urn:cts:greekLit:tlg1247.tlg001:32.5","start":22096,"length":107},{"loc":"urn:cts:greekLit:tlg1247.tlg001:33.1","start":22203,"length":143},{"loc":"urn:cts:greekLit:tlg1247.tlg001:33.2","start":22346,"length":142},{"loc":"urn:cts:greekLit:tlg1247.tlg001:33.3","start":22488,"length":136},{"loc":"urn:cts:greekLit:tlg1247.tlg001:33.4","start":22624,"length":214},{"loc":"urn:cts:greekLit:tlg1247.tlg001:33.5","start":22838,"length":157},{"loc":"urn:cts:greekLit:tlg1247.tlg001:33.6","start":22995,"length":221},{"loc":"urn:cts:greekLit:tlg1247.tlg001:34.1","start":23216,"length":95},{"loc":"urn:cts:greekLit:tlg1247.tlg001:34.2","start":23311,"length":135},{"loc":"urn:cts:greekLit:tlg1247.tlg001:34.3","start":23446,"length":165},{"loc":"urn:cts:greekLit:tlg1247.tlg001:34.4","start":23611,"length":129},{"loc":"urn:cts:greekLit:tlg1247.tlg001:35.1","start":23740,"length":159},{"loc":"urn:cts:greekLit:tlg1247.tlg001:35.2","start":23899,"length":304},{"loc":"urn:cts:greekLit:tlg1247.tlg001:35.3","start":24203,"length":256},{"loc":"urn:cts:greekLit:tlg1247.tlg001:35.4","start":24459,"length":256},{"loc":"urn:cts:greekLit:tlg1247.tlg001:35.5","start":24715,"length":284},{"loc":"urn:cts:greekLit:tlg1247.tlg001:36.1","start":24999,"length":203},{"loc":"urn:cts:greekLit:tlg1247.tlg001:36.2","start":25202,"length":164},{"loc":"urn:cts:greekLit:tlg1247.tlg001:36.3","start":25366,"length":175},{"loc":"urn:cts:greekLit:tlg1247.tlg001:36.4","start":25541,"length":122},{"loc":"urn:cts:greekLit:tlg1247.tlg001:37.1","start":25663,"length":161},{"loc":"urn:cts:greekLit:tlg1247.tlg001:37.2","start":25824,"length":246},{"loc":"urn:cts:greekLit:tlg1247.tlg001:37.3","start":26070,"length":174},{"loc":"urn:cts:greekLit:tlg1247.tlg001:38.1","start":26244,"length":300},{"loc":"urn:cts:greekLit:tlg1247.tlg001:38.2","start":26544,"length":128},{"loc":"urn:cts:greekLit:tlg1247.tlg001:38.3","start":26672,"length":104},{"loc":"urn:cts:greekLit:tlg1247.tlg001:38.4","start":26776,"length":150},{"loc":"urn:cts:greekLit:tlg1247.tlg001:39.1","start":26926,"length":171},{"loc":"urn:cts:greekLit:tlg1247.tlg001:39.2","start":27097,"length":93},{"loc":"urn:cts:greekLit:tlg1247.tlg001:39.3","start":27190,"length":202},{"loc":"urn:cts:greekLit:tlg1247.tlg001:39.4","start":27392,"length":159},{"loc":"urn:cts:greekLit:tlg1247.tlg001:39.5","start":27551,"length":141},{"loc":"urn:cts:greekLit:tlg1247.tlg001:40.1","start":27692,"length":313},{"loc":"urn:cts:greekLit:tlg1247.tlg001:40.2","start":28005,"length":91},{"loc":"urn:cts:greekLit:tlg1247.tlg001:40.3","start":28096,"length":205},{"loc":"urn:cts:greekLit:tlg1247.tlg001:41.1","start":28301,"length":162},{"loc":"urn:cts:greekLit:tlg1247.tlg001:41.2","start":28463,"length":169},{"loc":"urn:cts:greekLit:tlg1247.tlg001:41.3","start":28632,"length":212},{"loc":"urn:cts:greekLit:tlg1247.tlg001:41.4","start":28844,"length":32}]}
{"id":"urn:cts:greekLit:tlg1634.tlg002.1st1K-grc1","text":"1.SCHOL. ARISTOPH. Wolk. 361 φέρεται δὲ καὶ Προδίκου βιβλίον ἐπιγραφόμενον Ὧραι, ἐν ὧι πεποίηκε τὸν Ἡρακλέα τῆι Ἀρετῆι καὶ τῆι Κακίαι συντυγχάνοντα καὶ καλούσης ἑκατέρας ἐπὶ τὰ ἤθη τὰ αὑτῆς, προσκλῖναι τῆι Ἀρετῆι τὸν Ἡρακλέα καὶ τοὺς ἐκείνης ἱδρῶτας προκρῖναι τῶν προσκαίρων τῆς κακίας ἡδονῶν. PLAT. sympos. p. 177 B εἰ δὲ βούλει αὖ σκέψασθαι τοὺς χρηστοὺς σοφιστάς, Ἡρακλέους μὲν καὶ ἄλλων ἐπαίνους καταλογάδην συγγράφειν, ὥσπερ ὁ βέλτιστος Π.\n2.XENOPH. Mem. II 1, 21-34 καὶ Π. δὲ ὁ σοφὸς ἐν τῶι συγγράμματι τῶι περὶ Ἡρακλέους, ὅπερ δὴ καὶ πλείστοις ἐπιδείκνυται, ὡσαύτως περὶ τῆς ἀρετῆς ἀποφαίνεται, ὧδέ πως λέγων, ὅσα ἐγὼ μέμνημαι. φησὶ γὰρ Ἡρακλέα, ἐπεὶ ἐκ παίδων εἰς ἥβην ὡρμᾶτο, ἐν ἧι οἱ νέοι ἤδη αὐτοκράτορες γιγνόμενοι δηλοῦσιν εἴτε τὴν δι’ ἀρετῆς ὁδὸν τρέψονται ἐπὶ τὸν βίον εἴτε τὴν διὰ κακίας, ἐξελθόντα εἰς ἡσυχίαν καθῆσθαι ἀποροῦντα ποτέραν τῶν ὁδῶν τράπηται· (22) καὶ φανῆναι αὐτῶι δύο γυναῖκας προσιέναι μεγάλας, τὴν μὲν ἑτέραν εὐπρεπῆ τε ἰδεῖν καὶ ἐλευθέριον φύσει, κεκοσμημένην τὸ μὲν χρῶμα καθαρότητι, τὰ δὲ ὄμματα αἰδοῖ, τὸ δὲ σχῆμα σωφροσύνηι, ἐσθῆτι δὲ λευκῆι, τὴν δ’ ἑτέραν τεθραμμένην μὲν εἰς πολυσαρκίαν τε καὶ ἁπαλότητα, κεκαλλωπισμένην δὲ τὸ μὲν χρῶμα ὥστε λευκοτέραν τε καὶ ἐρυθροτέραν τοῦ ὄντος [δοκεῖν] φαίνεσθαι, τὸ δὲ σχῆμα ὥστε δοκεῖν ὀρθοτέραν τῆς φύσεως εἶναι, τὰ δὲ ὄμματα ἔχειν ἀναπεπταμένα, ἐσθῆτα δὲ ἐξ ἧς ἂν μάλιστα ἡ ὥρα διαλάμποι· κατασκοπεῖσθαι δὲ θαμὰ ἑαυτήν, ἐπισκοπεῖν δὲ καὶ εἴ τις ἄλλος αὐτὴν θεᾶται, πολλάκις δὲ καὶ εἰς τὴν ἑαυτῆς σκιὰν ἀποβλέπειν. (23) ὡς δ’ ἐγένοντο πλησιαίτερον τοῦ Ἡρακλέους, τὴν μὲν πρόσθεν ῥηθεῖσαν ἰέναι τὸν αὐτὸν τρόπον, τὴν δ’ ἑτέραν φθάσαι βουλομένην προσδραμεῖν τῶι Ἡρακλεῖ καὶ εἰπεῖν· Ὁρῶ σε, ὦ Ἡράκλεις, ἀποροῦντα ποίαν ὁδὸν ἐπὶ τὸν βίον τράπηι. ἐὰν οὖν ἐμὲ φίλην ποιησάμενος ἕπηι, τὴν ἡδίστην τε καὶ ῥάιστην ὁδὸν ἄξω σε, καὶ τῶν μὲν τερπνῶν οὐδενὸς ἄγευστος ἔσει, τῶν δὲ χαλεπῶν ἄπειρος διαβιώσει. (24) πρῶτον μὲν γὰρ οὐ πολέμων οὐδὲ πραγμάτων φροντιεῖς ἀλλὰ σκοπούμενος ἀεὶ ἔσηι, τί ἂν κεχαρισμένον ἢ σῖτον ἢ ποτὸν εὕροις, ἢ τί ἂν ἰδὼν ἢ ἀκούσας τερφθείης ἢ τίνων ὀσφραινόμενος ἢ ἁπτόμενος, τίσι δὲ παιδικοῖς ὁμιλῶν μάλιστ’ ἂν εὐφρανθείης, καὶ πῶς ἂν μαλακώτατα καθεύδοις, καὶ πῶς ἂν ἀπονώτατα τούτων πάντων τυγχάνοις. (25) ἐὰν δέ ποτε γένηταί τις ὑποψία σπάνεως ἀφ’ ὧν ἔσται ταῦτα, οὐ φόβος μή σε ἀγάγω ἐπὶ τὸ πονοῦντα καὶ ταλαιπωροῦντα τῶι σώματι καὶ τῆι ψυχῆι ταῦτα πορίζεσθαι, ἀλλ’ οἷς ἂν οἱ ἄλλοι ἐργάζωνται, τούτοις σὺ χρήσει οὐδενὸς ἀπεχόμενος, ὅθεν ἂν δυνατὸν ἦι τι κερδᾶναι. πανταχόθεν γὰρ ὠφελεῖσθαι τοῖς ἐμοὶ συνοῦσιν ἐξουσίαν ἐγὼ παρέχω. (26) καὶ ὁ Ἡρακλῆς ἀκούσας ταῦτα· Ὦ γύναι, ἔφη, ὄνομα δέ σοι τί ἐστιν; ἡ δέ· Οἱ μὲν ἐμοὶ φίλοι, ἔφη, καλοῦσί με Εὐδαιμονίαν, οἱ δὲ μισοῦντές με ὑποκνιζόμενοι ὀνομάζουσι Κακίαν. (27) καὶ ἐν τούτωι ἡ ἑτέρα γυνὴ προσελθοῦσα εἶπε· Καὶ ἐγὼ ἥκω πρὸς σέ, ὦ Ἡράκλεις, εἰδυῖα τοὺς γεννήσαντάς σε καὶ τὴν φύσιν τὴν σὴν ἐν τῆι παιδείαι καταμαθοῦσα, ἐξ ὧν ἐλπίζω, εἰ τὴν πρὸς ἐμὲ ὁδὸν τράποιο, σφόδρ’ ἄν σε τῶν καλῶν καὶ σεμνῶν ἀγαθὸν ἐργάτην γενέσθαι καὶ ἐμὲ ἔτι πολὺ ἐντιμοτέραν καὶ ἐπ’ ἀγαθοῖς διαπρεπεστέραν φανῆναι. οὐκ ἐξαπατήσω δέ σε προοιμίοις ἡδονῆς, ἀλλ’ ἧιπερ οἱ θεοὶ διέθεσαν τὰ ὄντα διηγήσομαι μετ’ ἀληθείας. (28) τῶν γὰρ ὄντων ἀγαθῶν καὶ καλῶν οὐδὲν ἄνευ πόνου καὶ ἐπιμελείας οἱ θεοὶ διδόασιν ἀνθρώποις, ἀλλ’ εἴτε τοὺς θεοὺς ἵλεως εἶναί σοι βούλει, θεραπευτέον τοὺς θεούς, εἴτε ὑπὸ φίλων ἐθέλεις ἀγαπᾶσθαι, τοὺς φίλους εὐεργετητέον, εἴτε ὑπό τινος πόλεως ἐπιθυμεῖς τιμᾶσθαι, τὴν πόλιν ὠφελητέον, εἴτε ὑπὸ τῆς Ἑλλάδος πάσης ἀξιοῖς ἐπ’ ἀρετῆι θαυμάζεσθαι, τὴν Ἑλλάδα πειρατέον εὖ ποιεῖν, εἴτε γῆν βούλει σοι καρποὺς ἀφθόνους φέρειν, τὴν γῆν θεραπευτέον, εἴτε ἀπὸ βοσκημάτων οἴει δεῖν πλουτίζεσθαι, τῶν βοσκημάτων ἐπιμελητέον, εἴτε διὰ πολέμου ὁρμᾶις αὔξεσθαι καὶ βούλει δύνασθαι οὑς τε φίλους ἐλευθεροῦν καὶ τοὺς ἐχθροὺς χειροῦσθαι, τὰς πολεμικὰς τέχνας αὐτάς τε παρὰ τῶν ἐπισταμένων μαθητέον καὶ ὅπως αὐταῖς δεῖ χρῆσθαι ἀσκητέον· εἰ δὲ καὶ τῶι σώματι βούλει δυνατὸς εἶναι, τῆι γνώμηι ὑπηρετεῖν ἐθιστέον τὸ σῶμα καὶ γυμναστέον σὺν πόνοις καὶ ἱδρῶτι. (29) καὶ ἡ Κακία ὑπολαβοῦσα εἶπεν, ὥς φησι Πρόδικος· Ἐννοεῖς, ὦ Ἡράκλεις, ὡς χαλεπὴν καὶ μακρὰν ὁδὸν ἐπὶ τὰς εὐφροσύνας ἡ γυνή σοι αὕτη διηγεῖται; ἐγὼ δὲ ῥαιδίαν καὶ βραχεῖαν ὁδὸν ἐπὶ τὴν εὐδαιμονίαν ἄξω σε. (30) καὶ ἡ Ἀρετὴ εἶπεν· Ὦ τλῆμον, τί δὲ σὺ ἀγαθὸν ἔχεις; ἢ τί ἡδὺ οἶσθα μηδὲν τούτων ἕνεκα πράττειν ἐθέλουσα; ἥτις οὐδὲ τὴν τῶν ἡδέων ἐπιθυμίαν ἀναμένεις, ἀλλὰ πρὶν ἐπιθυμῆσαι πάντων ἐμπίπλασαι, πρὶν μὲν πεινῆν ἐσθίουσα, πρὶν δὲ διψῆν πίνουσα, καὶ ἵνα μὲν ἡδέως φάγηις, ὀψοποιεῖς μηχανωμένη, ἵνα δὲ ἡδέως πίηις, οἴνους τε πολυτελεῖς παρασκευάζει καὶ τοῦ θέρους χιόνα περιθέουσα ζητεῖς, ἵνα δὲ καθυπνώσηις ἡδέως, οὐ μόνον τὰς στρωμνὰς μαλακάς, ἀλλὰ καὶ τὰς κλίνας καὶ τὰ ὑπόβαθρα ταῖς κλίναις παρασκευάζει· οὐ γὰρ διὰ τὸ πονεῖν ἀλλὰ διὰ τὸ μηδὲν ἔχειν ὅ τι ποιῆις ὕπνου ἐπιθυμεῖς· τὰ δ’ ἀφροδίσια πρὸ τοῦ δέεσθαι ἀναγκάζεις, πάντα μηχανωμένη καὶ γυναιξὶ τοῖς ἀνδράσι χρωμένη· οὕτω γὰρ παιδεύεις τοὺς ἑαυτῆς φίλους, τῆς μὲν νυκτὸς ὑβρίζουσα, τῆς δ’ ἡμέρας τὸ χρησιμώτατον κατακοιμίζουσα. (31) ἀθάνατος δὲ οὖσα ἐκ θεῶν μὲν ἀπέρριψαι, ὑπὸ δὲ ἀνθρώπων ἀγαθῶν ἀτιμάζει· τοῦ δὲ πάντων ἡδίστου ἀκούσματος, ἐπαίνου σεαυτῆς, ἀνήκοος εἶ, καὶ τοῦ πάντων ἡδίστου θεάματος ἀθέατος· οὐδὲν γὰρ πώποτε σεαυτῆς ἔργον καλὸν τεθέασαι. τίς δ’ ἄν σοι λεγούσηι τι πιστεύσειε; τίς δ’ ἂν δεομένηι τινὸς ἐπαρκέσειεν; ἢ τίς ἂν εὖ φρονῶν τοῦ σοῦ θιάσου τολμήσειεν εἶναι; οἳ νέοι μὲν ὄντες τοῖς σώμασιν ἀδύνατοί εἰσι, πρεσβύτεροι δὲ γενόμενοι ταῖς ψυχαῖς ἀνόητοι, ἀπόνως μὲν λιπαροὶ διὰ νεότητος τρεφόμενοι, ἐπιπόνως δὲ αὐχμηροὶ διὰ γήρως περῶντες, τοῖς μὲν πεπραγμένοις αἰσχυνόμενοι, τοῖς δὲ πραττομένοις βαρυνόμενοι, τὰ μὲν ἡδέα ἐν τῆι νεότητι διαδραμόντες, τὰ δὲ χαλεπὰ εἰς τὸ γῆρας ἀποθέμενοι. (32) ἐγὼ δὲ σύνειμι μὲν θεοῖς, σύνειμι δὲ ἀνθρώποις τοῖς ἀγαθοῖς· ἔργον δὲ καλὸν οὔτε θεῖον οὔτ’ ἀνθρώπειον χωρὶς ἐμοῦ γίγνεται. τιμῶμαι δὲ μάλιστα πάντων καὶ παρὰ θεοῖς καὶ παρὰ ἀνθρώποις οἷς προσήκει, ἀγαπητὴ μὲν συνεργὸς τεχνίταις, πιστὴ δὲ φύλαξ οἴκων δεσπόταις, εὐμενὴς δὲ παραστάτις οἰκέταις, ἀγαθὴ δὲ συλλήπτρια τῶν ἐν εἰρήνηι πόνων, βεβαία δὲ τῶν ἐν πολέμωι σύμμαχος ἔργων, ἀρίστη δὲ φιλίας κοινωνός. (33) ἔστι δὲ τοῖς μὲν ἐμοῖς φίλοις ἡδεῖα μὲν καὶ ἀπράγμων σίτων καὶ ποτῶν ἀπόλαυσις· ἀνέχονται γὰρ ἕως ἂν ἐπιθυμήσωσιν αὐτῶν. ὕπνος δ’ αὐτοῖς πάρεστιν ἡδίων ἢ τοῖς ἀμόχθοις, καὶ οὔτε ἀπολείποντες αὐτὸν ἄχθονται οὔτε διὰ τοῦτον μεθιᾶσι τὰ δέοντα πράττειν. καὶ οἱ μὲν νέοι τοῖς τῶν πρεσβυτέρων ἐπαίνοις χαίρουσιν, οἱ δὲ γεραίτεροι ταῖς τῶν νέων τιμαῖς ἀγάλλονται· καὶ ἡδέως μὲν τῶν παλαιῶν πράξεων μέμνηνται, εὖ δὲ τὰς παρούσας ἥδονται πράττοντες, δι’ ἐμὲ φίλοι μὲν θεοῖς ὄντες, ἀγαπητοὶ δὲ φίλοις, τίμιοι δὲ πατρίσιν· ὅταν δ’ ἔλθηι τὸ πεπρωμένον τέλος, οὐ μετὰ λήθης ἄτιμοι κεῖνται, ἀλλὰ μετὰ μνήμης τὸν ἀεὶ χρόνον ὑμνούμενοι θάλλουσι. τοιαῦτά σοι, ὦ παῖ τοκέων ἀγαθῶν Ἡράκλεις, ἔξεστι διαπονησαμένωι τὴν μακαριστοτάτην εὐδαιμονίαν κεκτῆσθαι. (34) οὕτω πως διώικει Πρόδικος τὴν ὑπ’ Ἀρετῆς Ἡρακλέους παίδευσιν· ἐκόσμησε μέντοι τὰς γνώμας ἔτι μεγαλειοτέροις ῥήμασιν ἢ ἐγὼ νῦν.\nΠΕΡΙ ΦΥΣΕΩΣ.3.GALEN. de elem. I 9. (I 487 K.; 54, 21 Helmr.; vgl. 14 A 2).CIC. de orat. III 32, 128quid de Prodico Ceo, de Thrasymacho Chalcedonio, de Protagora Abderita loquar? quorum unusquisque plurimum temporibus illis etiam de natura rerum et disseruit et scripsit.Vgl. S. 268, 8. 28 m. Anm.\n4.GAL. de virt. physic. II 9 [III 195 Helmr.; vgl. XV 325 Kühn.] Π. δ’ ἐν τῶι Περὶ φύσεως ἀνθρώπου γράμματι τὸ συγκεκαυμένον καὶ οἷον ὑπερωπτημένον ἐν τοῖς χυμοῖς ὀνομάζων φλέγμα παρὰ τὸ πεφλέχθαι τῆι λέξει μὲν ἑτέρως χρῆται, φυλάττει μέντοι τὸ πρᾶγμα κατὰ ταὐτὸ τοῖς ἄλλοις. τὴν δ’ ἐν τοῖς ὀνόμασι τἀνδρὸς τούτου καινοτομίαν ἱκανῶς ἐνδείκνυται καὶ Πλάτων [A 13ff.]. ἀλλὰ τοῦτό γε τὸ πρὸς ἁπάντων ἀνθρώπων ὀνομαζόμενον φλέγμα, τὸ λευκὸν τὴν χρόαν, ὃ βλένναν ὀνομάζει Π., ὁ ψυχρὸς καὶ ὑγρὸς χυμός ἐστιν οὗτος καὶ πλεῖστος τοῖς τε γέρουσι καὶ τοῖς ὁπωσδήποτε ψυγεῖσιν ἀθροίζεται, καὶ οὐδεὶς οὐδὲ μαινόμενος ἂν ἄλλο τι ἢ ψυχρὸν καὶ ὑγρὸν εἴποι ἂν αὐτόν. Vgl. 32 A 27 [I 308, 26], 55 A 159.\n5.PHILODEM. de piet. c. 9, 7 p. 75 G. Περσαῖος δὲ δῆλός ἐστιν . . . ἀφανίζων τὸ δαιμόνιον ἢ μηθὲν ὑπὲρ αὐτοῦ γινώσκων, ὅταν ἐν τῶι Περὶ Θεῶν μὴ ἀπίθανα λέγηι φαίνεσθαι τὰ περὶ 〈τοῦ〉 τὰ τρέφοντα καὶ ὠφελοῦντα θεοὺς νενομίσθαι καὶ τετειμῆσθαι πρῶτον ὑπὸ Προδίκου γεγραμμένα, μετὰ δὲ ταῦτα τοὺς εὑρόντας ἢ τροφὰς ἢ σκέπας ἢ τὰς ἄλλας τέχνας ὡς Δήμητρα καὶ Διόνυσον καὶ τοὺς ... CIC. d. n. deor. 1 37, 118 quid? P. Cius, qui ea quae prodessent hominum vitae deorum in numero habita esse dixit, quam tandem religionem reliquit? 15, 38 Persaeus . . . eos dicit esse habitos deos, a quibus magna utilitas ad vitae cultum esset inventa, ipsasque res utiles et salutares deorum esse vocabulis nuncupatas. SEXT. adv. math. IX 18. [vgl. oben II 30, 16] Π. δὲ ὁ Κεῖος ἥλιον, φησί, καὶ σελήνην καὶ ποταμοὺς καὶ κρήνας καὶ καθόλου πάντα τὰ ὠφελοῦντα τὸν βίον ἡμῶν οἱ παλαιοὶ θεοὺς ἐνόμισαν διὰ τὴν ἀπ’ αὐτῶν ὠφέλειαν, καθάπερ Αἰγύπτιοι τὸν Νεῖλον, καὶ διὰ τοῦτο τὸν μὲν ἄρτον Δήμητραν νομισθῆναι, τὸν δὲ οἶνον Διόνυσον, τὸ δὲ ὕδωρ Ποσειδῶνα, τὸ δὲ πῦρ Ἥφαιστον καὶ ἤδη τῶν εὐχρηστούντων ἕκαστον. 51 μή εἶναι δὲ [sc. θεόν] οἱ ἐπικληθέντες ἄθεοι, καθάπερ Εὐήμερος . . . καὶ Διαγόρας ὁ Μήλιος καὶ Π. ὁ Κεῖος καὶ Θεόδωρος . . . 52 Π. δὲ τὸ ὠφελοῦν τὸν βίον ὑπειλῆφθαι θεόν, ὡς ἥλιον καὶ σελήνην καὶ ποταμοὺς καὶ λίμνας καὶ λειμῶνας καὶ καρποὺς καὶ πᾶν τὸ τοιουτῶδες. THEMIST. or. 30 p. 422 Dind. πλησιάζομεν ἤδη ταῖς τελεταῖς καὶ τὴν Προδίκου σοφίαν τοῖς λόγοις ἐγκαταμίξομεν, ὃς ἱερουργίαν πᾶσαν ἀνθρώπου καὶ μυστήρια καὶ τελετὰς τῶν γεωργίας καλῶν ἐξάπτει, νομίζων καὶ θεῶν ἔννοιαν ἐντεῦθεν εἰς ἀνθρώπους ἐλθεῖν καὶ πᾶσαν εὐσέβειαν . . . ἐγγυώμενος.\n6.PLAT. Euthyd. 305 c οὗτοι γάρ εἰσιν μὲν, ὦ Κρίτων, οὓς ἔφη Π. μεθόρια φιλοσόφου τε ἀνδρὸς καὶ πολιτικοῦ, οἴονται δ’ εἶναι πάντων σοφώτατοι ἀνθρώπων . . . D σοφοὶ δὲ ἡγοῦνται εἶναι πάνυ, εἰκότως· μετρίως μὲν γὰρ φιλοσοφίας ἔχειν, μετρίως δὲ πολιτικῶν.\n7.STOB. IV 20, 65 Προδίκου. ἐπιθυμίαν μὲν διπλασιασθεῖσαν ἔρωτα εἶναι, ἔρωτα δὲ διπλασιασθέντα μανίαν γίγνεσθαι.\n8.[PLAT.] Eryxias p. 397 D ff. τουτονὶ μὲν τὸν λόγον, ἔφην ἐγώ, πρώιην ἐν Λυκείωι ἀνὴρ σοφὸς λέγων, Πρόδικος ὁ Κεῖος, ἐδόκει τοῖς παροῦσι φλυαρεῖν οὕτως, ὥστε μηδένα δύνασθαι πεῖσαι τῶν παρόντων, ὡς ἀληθῆ λέγει· ... ἠρώτα γὰρ αὐτὸν τὸ μειράκιον, πῶς οἴεται κακὸν εἶναι τὸ πλουτεῖν καὶ ὅπως ἀγαθόν· ὁ δ’ ὑπολαμβάνων, ὥσπερ καὶ σὺ νῦν δή, ἔφη, τοῖς μὲν καλοῖς κἀγαθοῖς τῶν ἀνθρώπων καὶ τοῖς ἐπισταμένοις, ὅπου δεῖ χρῆσθαι τοῖς χρήμασι, τούτοις μὲν ἀγαθόν, τοῖς δὲ μοχθηροῖς καὶ ἀνεπιστήμοσι κακόν. ἔχει δ’, ἔφη, καὶ τἆλλα πράγματα οὕτω πάντα· ὁποῖοι γὰρ ἄν τινες ὦσιν οἱ χρώμενοι, τοιαῦτα καὶ τὰ πράγματα αὐτοῖς ἀνάγκη εἶναι.\n9.[Plat.] Axiochos p. 366 B ff. [Sokr. spricht] Ἀξίοχε, σύ γε οὐκ ἔτυμά μοι μαρτυρεῖς, οἴει δὲ καθάπερ Ἀθηναίων ἡ πληθύς, ἐπειδὴ ζητητικός εἰμι τῶν πραγμάτων, ἐπιστήμονά του εἶναί με. ἐγὼ δὲ εὐξαίμην ἂν τὰ κοινὰ ταῦτα εἰδέναι· τοσοῦτον ἀποδέω τῶν περιττῶν. (c) καὶ ταῦτα δέ, ἃ λέγω, Προδίκου ἐστὶ τοῦ σοφοῦ ἀπηχήματα τα μὲν διμοίρου ἐωνημένα τὰ δὲ δυοῖν δραχμαῖν τὰ δὲ τετραδράχμου. προῖκα γὰρ ἁνὴρ οὗτος οὐδένα διδάσκει· διὰ παντὸς δὲ ἔθος ἐστὶν αὐτῶι φωνεῖν τὸ Ἐπιχάρμειον [13 B 30]· ἁ δὲ χεὶρ τὰν χεῖρα νίζει, δός τι καὶ λάβοις τί κα. πρώιην γοῦν παρὰ Καλλίαι τῶι Ἱππονίκου ποιούμενος ἐπίδειξιν τοσάδε τοῦ ζῆν κατεῖπεν, ὥστε ἔγωγε μὲν παρὰ ἀκαρῆ διέγραψα τὸν βίον καὶ ἐξ ἐκείνου θανατᾶι μου ἡ ψυχή, Ἀξίοχε.\n10.PLUT. de sanit. 8 p. 126 D κομψῶς γὰρ ἔοικεν ὁ Πρόδικος εἰπεῖν, ὅτι τῶν ἡδυσμάτων ἄριστόν ἐστι τὸ πῦρ.\n11.GAL. de meth. med. X 474 Κ. καὶ δὴ καὶ τὸ γάλα κάλλιστον μέν, εἰ ἐξ αὐτῶν τῶν θηλῶν ἐπισπῶιτό τις, ὥσπερ Εὐρυφῶν καὶ Ἡρόδοτος καὶ Πρόδικος ἀξιοῦσιν.\n","locs":[{"loc":"urn:cts:greekLit:tlg1634.tlg002:1","start":0,"length":445},{"loc":"urn:cts:greekLit:tlg1634.tlg002:2","start":445,"length":6495},{"loc":"urn:cts:greekLit:tlg1634.tlg002:3","start":6940,"length":297},{"loc":"urn:cts:greekLit:tlg1634.tlg002:4","start":7237,"length":687},{"loc":"urn:cts:greekLit:tlg1634.tlg002:5","start":7924,"length":1634},{"loc":"urn:cts:greekLit:tlg1634.tlg002:6","start":9558,"length":253},{"loc":"urn:cts:greekLit:tlg1634.tlg002:7","start":9811,"length":113},{"loc":"urn:cts:greekLit:tlg1634.tlg002:8","start":9924,"length":624},{"loc":"urn:cts:greekLit:tlg1634.tlg002:9","start":10548,"length":710},{"loc":"urn:cts:greekLit:tlg1634.tlg002:10","start":11258,"length":106},{"loc":"urn:cts:greekLit:tlg1634.tlg002:11","start":11364,"length":152}]}
{"id":"urn:cts:greekLit:tlg1799.tlg001.perseus-grc2","text":"σημεῖόν ἐστιν, οὗ μέρος οὐθέν.\nγραμμὴ δὲ μῆκος ἀπλατές.\nγραμμῆς δὲ πέρατα σημεῖα.\nεὐθεῖα γραμμή ἐστιν, ἥτις ἐξ ἴσου τοῖς ἐφʼ ἑαυτῆς\nσημείοις κεῖται.\nἐπιφάνεια δέ ἐστιν, ὃ μῆκος καὶ πλάτος μόνον ἔχει.\nἐπιφανείας δὲ πέρατα γραμμαί.\nἐπίπεδος ἐπιφάνειά ἐστιν, ἥτις ἐξ ἴσου ταῖς ἐφʼ\nἑαυτῆς εὐθείαις κεῖται.\nἐπίπεδος δὲ γωνία ἐστὶν ἡ ἐν ἐπιπέδῳ δύο γραμμῶν\nἁπτομένων ἀλλήλων καὶ μὴ ἐπʼ εὐθείας κειμένων πρὸς\nἀλλήλας τῶν γραμμῶν κλίσις.\nὅταν δὲ αἱ περιέχουσαι τὴν γωνίαν γραμμαὶ εὐθεῖαι\nὦσιν, εὐθύγραμμος καλεῖται ἡ γωνία.\nὅταν δὲ εὐθεῖα ἐπʼ εὐθεῖαν σταθεῖσα τὰς ἐφεξῆς\nγωνίας ἴσας ἀλλήλαις ποιῇ, ὀρθὴ ἑκατέρα τῶν ἴσων γωνιῶν\nἐστι, καὶ ἡ ἐφεστηκυῖα εὐθεῖα κάθετος καλεῖται,\nἐφʼ ἣν ἐφέστηκεν.\nἀμβλεῖα γωνία ἐστὶν ἡ μείζων ὀρθῆς.\nὀξεῖα δὲ ἡ ἐλάσσων ὀρθῆς.\nὅρος ἐστίν, ὅ τινός ἐστι πέρας.\nσχῆμά ἐστι τὸ ὑπό τινος ἤ τινων ὅρων περιεχόμενον.\nκύκλος ἐστὶ σχῆμα ἐπίπεδον ὑπὸ μιᾶς γραμμῆς\nπεριεχόμενον ἣ καλεῖται περιφέρεια, πρὸς ἣν ἀφʼ ἑνὸς\nσημείου τῶν ἐντὸς τοῦ σχήματος κειμένων πᾶσαι αἱ\nπροσπίπτουσαι εὐθεῖαι πρὸς τὴν τοῦ κύκλου περιφέρειαν\nἴσαι ἀλλήλαις εἰσίν.\nκέντρον δὲ τοῦ κύκλου τὸ σημεῖον καλεῖται.\nδιάμετρος δὲ τοῦ κύκλου ἐστὶν εὐθεῖά τις διὰ τοῦ\nκέντρου ἠγμένη καὶ περατουμένη ἐφʼ ἑκάτερα τὰ μέρη\nὑπὸ τῆς τοῦ κύκλου περιφερείας, ἥτις καὶ δίχα τέμνει τὸν\nκύκλον.\nἡμικύκλιον δέ ἐστι τὸ περιεχόμενον σχῆμα ὑπό τε\nτῆς διαμέτρου καὶ τῆς ἀπολαμβανομένης ὑπʼ αὐτῆς περιφερείας.\nκέντρον δὲ τοῦ ἡμικυκλίου τὸ αὐτό, ὃ καὶ τοῦ\nκύκλου ἐστίν.\nσχήματα εὐθύγραμμά ἐστι τὰ ὑπὸ εὐθειῶν περιεχόμενα,\nτρίπλευρα μὲν τὰ ὑπὸ τριῶν, τετράπλευρα δὲ τὰ\nὑπὸ τεσσάρων, πολύπλευρα δὲ τὰ ὑπὸ πλειόνων ἢ τεσσάρων\nεὐθειῶν περιεχόμενα.\nτῶν δὲ τριπλεύρων σχημάτων ἰσόπλευρον μὲν τρίγωνόν\nἐστι τὸ τὰς τρεῖς ἴσας ἔχον πλευράς, ἰσοσκελὲς δὲ\nτὸ τὰς δύο μόνας ἴσας ἔχον πλευράς, σκαληνὸν δὲ τὸ τὰς\nτρεῖς ἀνίσους ἔχον πλευράς.\nἔτι δὲ τῶν τριπλεύρων σχημάτων ὀρθογώνιον μὲν\nτρίγωνόν ἐστι τὸ ἔχον ὀρθὴν γωνίαν, ἀμβλυγώνιον δὲ τὸ\nἔχον ἀμβλεῖαν γωνίαν, ὀξυγώνιον δὲ τὸ τὰς τρεῖς ὀξείας\nἔχον γωνίας.\nτῶν δὲ τετραπλεύρων σχημάτων τετράγωνον μέν\nἐστιν, ὃ ἰσόπλευρόν τέ ἐστι καὶ ὀρθογώνιον, ἑτερόμηκες\nδέ, ὃ ὀρθογώνιον μέν, οὐκ ἰσόπλευρον δέ, ῥόμβος δέ, ὃ\nἰσόπλευρον μέν, οὐκ ὀρθογώνιον δέ, ῥομβοειδὲς δὲ τὸ τὰς\nἀπεναντίον πλευράς τε καὶ γωνίας ἴσας ἀλλήλαις ἔχον,\nὃ οὔτε ἰσόπλευρόν ἐστιν οὔτε ὀρθογώνιον· τὰ δὲ παρὰ\nταῦτα τετράπλευρα τραπέζια καλείσθω.\nπαράλληλοί εἰσιν εὐθεῖαι, αἵτινες ἐν τῷ αὐτῷ ἐπιπέδῳ\nοὖσαι καὶ ἐκβαλλόμεναι εἰς ἄπειρον ἐφʼ ἑκάτερα τὰ\nμέρη ἐπὶ μηδέτερα συμπίπτουσιν ἀλλήλαις.\nἨιτήσθω ἀπὸ παντὸς σημείου ἐπὶ πᾶν σημεῖον\nεὐθεῖαν γραμμὴν ἀγαγεῖν.\nκαὶ πεπερασμένην εὐθεῖαν κατὰ τὸ συνεχὲς ἐπʼ εὐθείας\nἐκβαλεῖν.\nκαὶ παντὶ κέντρῳ καὶ διαστήματι κύκλον γράφεσθαι.\nκαὶ πάσας τὰς ὀρθὰς γωνίας ἴσας ἀλλήλαις εἶναι.\nκαὶ ἐὰν εἰς δύο εὐθείας εὐθεῖα ἐμπίπτουσα τὰς\nἐντὸς καὶ ἐπὶ τὰ αὐτὰ μέρη γωνίας δύο ὀρθῶν ἐλάσσονας\nποιῇ, ἐκβαλλομένας τὰς δύο εὐθείας ἐπʼ ἄπειρον συμπίπτειν,\nἐφʼ ἃ μέρη εἰσὶν αἱ τῶν δύο ὀρθῶν ἐλάσσονες.\nτὰ τῷ αὐτῷ ἴσα καὶ ἀλλήλοις ἐστὶν ἴσα.\nκαὶ ἐὰν ἴσοις ἴσα προστεθῇ, τὰ ὅλα ἐστὶν ἴσα.\nκαὶ ἐὰν ἀπὸ ἴσων ἴσα ἀφαιρεθῇ, τὰ καταλειπόμενά\nἐστιν ἴσα.\nκαὶ ἐὰν ἀνίσοις ἴσα προστεθῇ, τὰ ὅλα ἐστὶν ἄνισα.\nκαὶ τὰ τοῦ αὐτοῦ διπλάσια ἴσα ἀλλήλοις ἐστίν.\nκαὶ τὰ τοῦ αὐτοῦ ἡμίση ἴσα ἀλλήλοις ἐστίν.\nκαὶ τὰ ἐφαρμόζοντα ἐπʼ ἄλληλα ἴσα ἀλλήλοις ἐστίν.\nκαὶ τὸ ὅλον τοῦ μέρους μεῖζον ἐστιν.\nκαὶ δύο εὐθεῖαι χωρίον οὐ περιέχουσιν.\nἐπὶ τῆς δοθείσης εὐθείας πεπερασμένης τρίγωνον ἰσόπλευρον\nσυστήσασθαι.\nἔστω ἡ δοθεῖσα εὐθεῖα πεπερασμένη ἡ ΑΒ.\nδεῖ δὴ ἐπὶ τῆς ΑΒ εὐθείας τρίγωνον ἰσόπλευρον συστήσασθαι.\n\n\nκέντρῳ μὲν τῷ Α διαστήματι δὲ τῷ ΑΒ κύκλος γεγράφθω\nὁ ΒΓΔ, καὶ πάλιν κέντρῳ μὲν τῷ Β διαστήματι δὲ\nτῷ ΒΑ κύκλος γεγράφθω ὁ ΑΓΕ, καὶ ἀπὸ τοῦ Γ σημείου,\nκαθʼ ὃ τέμνουσιν ἀλλήλους\nοἱ κύκλοι, ἐπὶ τὰ Α, Β\nσημεῖα ἐπεζεύχθωσαν εὐθεῖαι\nαἱ ΓΑ, ΓΒ.\nκαὶ ἐπεὶ τὸ Α σημεῖον κέντρον\nἐστὶ τοῦ ΓΔΒ κύκλου,\nἴση ἐστὶν ἡ ΑΓ τῇ ΑΒ· πάλιν,\nἐπεὶ τὸ Β σημεῖον κέντρον\nἐστὶ τοῦ ΓΑΕ κύκλου, ἴση ἐστὶν ἡ ΒΓ τῇ ΒΑ. ἐδείχθη δὲ\nκαὶ ἡ ΓΑ τῇ ΑΒ ἴση· ἑκατέρα ἄρα τῶν ΓΑ, ΓΒ τῇ ΑΒ\nἐστὶν ἴση. τὰ δὲ τῷ αὐτῷ ἴσα καὶ ἀλλήλοις ἐστὶν ἴσα· καὶ ἡ\n\nΓΑ ἄρα τῇ ΓΒ ἐστὶν ἴση· αἱ τρεῖς ἄρα αἱ ΓΑ, ΑΒ, ΒΓ\nἴσαι ἀλλήλαις εἰσίν.\nἰσόπλευρον ἄρα ἐστὶ τὸ ΑΒΓ τρίγωνον, καὶ συνέσταται\nἐπὶ τῆς δοθείσης εὐθείας πεπερασμένης τῆς ΑΒ.\nἘπὶ τῆς δοθείσης ἄρα εὐθείας πεπερασμένης τρίγωνον\nἰσόπλευρον συνέσταται· ὅπερ ἔδει ποιῆσαι.\nπρὸς τῷ δοθέντι σημείῳ τῇ δοθείσῃ εὐθείᾳ ἴσην εὐθεῖαν\nθέσθαι.\nἔστω τὸ μὲν δοθὲν σημεῖον τὸ Α, ἡ δὲ δοθεῖσα εὐθεῖα\nἡ ΒΓ· δεῖ δὴ πρὸς τῷ Α σημείῳ τῇ δοθείσῃ εὐθείᾳ τῇ ΒΓ\nἴσην εὐθεῖαν θέσθαι.\nἐπεζεύχθω γὰρ ἀπὸ τοῦ Α σημείου ἐπὶ τὸ Β σημεῖον\nεὐθεῖα ἡ ΑΒ, καὶ συνεστάτω ἐπʼ αὐτῆς τρίγωνον ἰσόπλευρον\nτὸ ΔΑΒ, καὶ ἐκβεβλήσθωσαν ἐπʼ εὐθείας ταῖς ΔΑ,\nΔΒ εὐθεῖαι αἱ ΑΕ, ΒΖ, καὶ κέντρῳ μὲν τῷ Β διαστήματι\nδὲ τῷ ΒΓ κύκλος γεγράφθω ὁ ΓΗΘ, καὶ πάλιν κέντρῳ\nτῷ Δ καὶ διαστήματι τῷ ΔΗ κύκλος γεγράφθω ὁ ΗΚΛ.\nἐπεὶ οὖν τὸ Β σημεῖον κέντρον\nἐστὶ τοῦ ΓΗΘ κύκλου, ἴση\nἐστὶν ἡ ΒΓ τῇ ΒΗ. πάλιν, ἐπεὶ\nτὸ Δ σημεῖον κέντρον ἐστὶ\nτοῦ ΚΛΗ κύκλου, ἴση ἐστὶν\nἡ ΔΛ τῇ ΔΗ, ὧν ἡ ΔΑ τῇ\nΔΒ ἴση ἐστίν. λοιπὴ ἄρα ἡ\nΑΛ λοιπῇ τῇ ΒΗ ἐστὶν ἴση.\nἐδείχθη δὲ καὶ ἡ ΒΓ τῇ ΒΗ\nἴση· ἑκατέρα ἄρα τῶν ΑΛ,\nΒΓ τῇ ΒΗ ἐστὶν ἴση. τὰ δὲ τῷ αὐτῷ ἴσα καὶ ἀλλήλοις\nἐστὶν ἴσα· καὶ ἡ ΑΛ ἄρα τῇ ΒΓ ἐστὶν ἴση.\nπρὸς ἄρα τῷ δοθέντι σημείῳ τῷ Α τῇ δοθείσῃ εὐθείᾳ\nτῇ ΒΓ ἴση εὐθεῖα κεῖται ἡ ΑΛ· ὅπερ ἔδει ποιῆσαι.\nδύο δοθεισῶν εὐθειῶν ἀνίσων ἀπὸ τῆς μείζονος τῇ\nἐλάσσονι ἴσην εὐθεῖαν ἀφελεῖν.\nἔστωσαν αἱ δοθεῖσαι δύο εὐθεῖαι\nἄνισοι αἱ ΑΒ, Γ, ὧν μείζων ἔστω ἡ\n\nΑΒ· δεῖ δὴ ἀπὸ τῆς μείζονος τῆς ΑΒ\nτῇ ἐλάσσονι τῇ Γ ἴσην εὐθεῖαν ἀφελεῖν.\nκείσθω πρὸς τῷ Α σημείῳ τῇ\nΓ εὐθείᾳ ἴση ἡ ΑΔ· καὶ κέντρῳ\nμὲν τῷ Α διαστήματι δὲ τῷ ΑΔ κύκλος γεγράφθω\nὁ ΔΕΖ.\nκαὶ ἐπεὶ τὸ Α σημεῖον κέντρον ἐστὶ τοῦ ΔΕΖ κύκλου,\nἴση ἐστὶν ἡ ΑΕ τῇ ΑΔ· ἀλλὰ καὶ ἡ Γ τῇ ΑΔ ἐστιν ἴση.\nἑκατέρα ἄρα τῶν ΑΕ, Γ τῇ ΑΔ ἐστιν ἴση· ὥστε καὶ ἡ\nΑΕ τῇ Γ ἐστιν ἴση.\n\n\nδύο ἄρα δοθεισῶν εὐθειῶν ἀνίσων τῶν ΑΒ, Γ ἀπὸ τῆς\nμείζονος τῆς ΑΒ τῇ ἐλάσσονι τῇ Γ ἴση ἀφῄρηται ἡ ΑΕ·\nὅπερ ἔδει ποιῆσαι.\nἐὰν δύο τρίγωνα τὰς δύο πλευρὰς ταῖς δυσὶ πλευραῖς\nἴσας ἔχῃ ἑκατέραν ἑκατέρᾳ καὶ τὴν γωνίαν τῇ γωνίᾳ ἴσην\nἔχῃ τὴν ὑπὸ τῶν ἴσων εὐθειῶν περιεχομένην, καὶ τὴν βάσιν\nτῇ βάσει ἴσην ἕξει, καὶ τὸ τρίγωνον τῷ τριγώνῳ ἴσον\nἔσται, καὶ αἱ λοιπαὶ γωνίαι ταῖς λοιπαῖς γωνίαις ἴσαι ἔσονται\nἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν.\n\nἔστω δύο τρίγωνα τὰ ΑΒΓ, ΔΕΖ\nτὰς δύο πλευρὰς τὰς ΑΒ, ΑΓ ταῖς δυσὶ\nπλευραῖς ταῖς ΔΕ, ΔΖ ἴσας ἔχοντα\nἑκατέραν ἑκατέρᾳ τὴν μὲν ΑΒ τῇ ΔΕ\nτὴν δὲ ΑΓ τῇ ΔΖ καὶ γωνίαν τὴν ὑπὸ\nΒΑΓ γωνίᾳ τῇ ὑπὸ ΕΔΖ ἴσην. λέγω,\nὅτι καὶ βάσις ἡ ΒΓ βάσει τῇ ΕΖ ἴση\nἐστίν, καὶ τὸ ΑΒΓ τρίγωνον τῷ ΔΕΖ\nτριγώνῳ ἴσον ἔσται, καὶ αἱ λοιπαὶ\nγωνίαι ταῖς λοιπαῖς γωνίαις ἴσαι ἔσονται\nἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν,\nἡ μὲν ὑπὸ ΑΒΓ τῇ ὑπὸ ΔΕΖ, ἡ δὲ ὑπὸ ΑΓΒ τῇ\nὑπὸ ΔΖΕ.\n\n\nἘφαρμοζομένου γὰρ τοῦ ΑΒΓ τριγώνου ἐπὶ τὸ ΔΕΖ\nτρίγωνον καὶ τιθεμένου τοῦ μὲν Α σημείου ἐπὶ τὸ Δ σημεῖον\nτῆς δὲ ΑΒ εὐθείας ἐπὶ τὴν ΔΕ, ἐφαρμόσει καὶ τὸ\nΒ σημεῖον ἐπὶ τὸ Ε διὰ τὸ ἴσην εἶναι τὴν ΑΒ τῇ ΔΕ· ἐφαρμοσάσης\nδὴ τῆς ΑΒ ἐπὶ τὴν ΔΕ ἐφαρμόσει καὶ ἡ ΑΓ\nεὐθεῖα ἐπὶ τὴν ΔΖ διὰ τὸ ἴσην εἶναι τὴν ὑπὸ ΒΑΓ γωνίαν\nτῇ ὑπὸ ΕΔΖ· ὥστε καὶ τὸ Γ σημεῖον ἐπὶ τὸ Ζ σημεῖον\nἐφαρμόσει διὰ τὸ ἴσην πάλιν εἶναι τὴν ΑΓ τῇ ΔΖ.\nἀλλὰ μὴν καὶ τὸ Β ἐπὶ τὸ Ε ἐφηρμόκει· ὥστε βάσις ἡ ΒΓ\nἐπὶ βάσιν τὴν ΕΖ ἐφαρμόσει. εἰ γὰρ τοῦ μὲν Β ἐπὶ τὸ Ε\nἐφαρμόσαντος τοῦ δὲ Γ ἐπὶ τὸ Ζ ἡ ΒΓ βάσις ἐπὶ τὴν ΕΖ\nοὐκ ἐφαρμόσει, δύο εὐθεῖαι χωρίον περιέξουσιν· ὅπερ\nἐστὶν ἀδύνατον. ἐφαρμόσει ἄρα ἡ ΒΓ βάσις ἐπὶ τὴν ΕΖ\nκαὶ ἴση αὐτῇ ἔσται· ὥστε καὶ ὅλον τὸ ΑΒΓ τρίγωνον ἐπὶ\nὅλον τὸ ΔΕΖ τρίγωνον ἐφαρμόσει καὶ ἴσον αὐτῷ ἔσται,\nκαὶ αἱ λοιπαὶ γωνίαι ἐπὶ τὰς λοιπὰς γωνίας ἐφαρμόσουσι\nκαὶ ἴσαι αὐταῖς ἔσονται, ἡ μὲν ὑπὸ ΑΒΓ τῇ ὑπὸ ΔΕΖ ἡ\nδὲ ὑπὸ ΑΓΒ τῇ ὑπὸ ΔΖΕ.\nἐὰν ἄρα δύο τρίγωνα τὰς δύο πλευρὰς ταῖς δύο πλευραῖς\nἴσας ἔχῃ ἑκατέραν ἑκατέρᾳ καὶ τὴν γωνίαν τῇ γωνίᾳ\nἴσην ἔχῃ τὴν ὑπὸ τῶν ἴσων εὐθειῶν περιεχομένην, καὶ τὴν\nβάσιν τῇ βάσει ἴσην ἕξει, καὶ τὸ τρίγωνον τῷ τριγώνῳ\nἴσον ἔσται, καὶ αἱ λοιπαὶ γωνίαι ταῖς λοιπαῖς γωνίαις ἴσαι\nἔσονται ἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν·\nὅπερ ἔδει δεῖξαι.\nτῶν ἰσοσκελῶν τριγώνων αἱ πρὸς τῇ βάσει γωνίαι ἴσαι\nἀλλήλαις εἰσίν, καὶ προσεκβληθεισῶν τῶν ἴσων εὐθειῶν\nαἱ ὑπὸ τὴν βάσιν γωνίαι ἴσαι ἀλλήλαις ἔσονται.\nἔστω τρίγωνον ἰσοσκελὲς τὸ ΑΒΓ ἴσην ἔχον τὴν ΑΒ\nπλευρὰν τῇ ΑΓ πλευρᾷ, καὶ προσεκβεβλήσθωσαν ἐπʼ\nεὐθείας ταῖς ΑΒ, ΑΓ εὐθεῖαι αἱ ΒΔ,\nΓΕ· λέγω, ὅτι ἡ μὲν ὑπὸ ΑΒΓ γωνία\nτῇ ὑπὸ ΑΓΒ ἴση ἐστίν, ἡ δὲ ὑπὸ ΓΒΔ\nτῇ ὑπὸ ΒΓΕ.\n\n\nεἰλήφθω γὰρ ἐπὶ τῆς ΒΔ τυχὸν σημεῖον\nτὸ Ζ, καὶ ἀφῃρήσθω ἀπὸ τῆς μείζονος\nτῆς ΑΕ τῇ ἐλάσσονι τῇ ΑΖ ἴση\nἡ ΑΗ, καὶ ἐπεζεύχθωσαν αἱ ΖΓ, ΗΒ\nεὐθεῖαι.\n\n\nἐπεὶ οὖν ἴση ἐστὶν ἡ μὲν ΑΖ τῇ ΑΗ ἡ δὲ ΑΒ τῇ ΑΓ,\nδύο δὴ αἱ ΖΑ, ΑΓ δυσὶ ταῖς ΗΑ, ΑΒ ἴσαι εἰσὶν ἑκατέρα\nἑκατέρᾳ· καὶ γωνίαν κοινὴν περιέχουσι τὴν ὑπὸ ΖΑΗ·\nβάσις ἄρα ἡ ΖΓ βάσει τῇ ΗΒ ἴση ἐστίν, καὶ τὸ ΑΖΓ\nτρίγωνον τῷ ΑΗΒ τριγώνῳ ἴσον ἔσται, καὶ αἱ λοιπαὶ γωνίαι\nταῖς λοιπαῖς γωνίαις ἴσαι ἔσονται ἑκατέρα ἑκατέρᾳ,\nὑφʼ ἃς αἱ ἴσαι πλευραὶ ὑποτείνουσιν, ἡ μὲν ὑπὸ ΑΓΖ\nτῇ ὑπὸ ΑΒΗ, ἡ δὲ ὑπὸ ΑΖΓ τῇ ὑπὸ ΑΗΒ. καὶ ἐπεὶ\nὅλη ἡ ΑΖ ὅλῃ τῇ ΑΗ ἐστιν ἴση, ὧν ἡ ΑΒ τῇ ΑΓ ἐστιν\nἴση, λοιπὴ ἄρα ἡ ΒΖ λοιπῇ τῇ ΓΗ ἐστιν ἴση. ἐδείχθη\nδὲ καὶ ἡ ΖΓ τῇ ΗΒ ἴση· δύο δὴ αἱ ΒΖ, ΖΓ δυσὶ ταῖς\nΓΗ, ΗΒ ἴσαι εἰσὶν ἑκατέρα ἑκατέρᾳ· καὶ γωνία ἡ ὑπὸ\nΒΖΓ γωνίᾳ τῇ ὑπὸ ΓΗΒ ἴση, καὶ βάσις αὐτῶν κοινὴ ἡ\nΒΓ· καὶ τὸ ΒΖΓ ἄρα τρίγωνον τῷ ΓΗΒ τριγώνῳ ἴσον\nἔσται, καὶ αἱ λοιπαὶ γωνίαι ταῖς λοιπαῖς γωνίαις ἴσαι ἔσονται\nἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν·\nἴση ἄρα ἐστὶν ἡ μὲν ὑπὸ ΖΒΓ τῇ ὑπὸ ΗΓΒ ἡ δὲ ὑπὸ\nΒΓΖ τῇ ὑπὸ ΓΒΗ. ἐπεὶ οὖν ὅλη ἡ ὑπὸ ΑΒΗ γωνία\nὅλῃ τῇ ὑπὸ ΑΓΖ γωνίᾳ ἐδείχθη ἴση, ὧν ἡ ὑπὸ ΓΒΗ τῇ\nὑπὸ ΒΓΖ ἴση, λοιπὴ ἄρα ἡ ὑπὸ ΑΒΓ λοιπῇ τῇ ὑπὸ ΑΓΒ\nἐστιν ἴση· καί εἰσι πρὸς τῇ βάσει τοῦ ΑΒΓ τριγώνου.\nἐδείχθη δὲ καὶ ἡ ὑπὸ ΖΒΓ τῇ ὑπὸ ΗΓΒ ἴση· καί εἰσιν\nὑπὸ τὴν βάσιν.\nτῶν ἄρα ἰσοσκελῶν τριγώνων αἱ πρὸς τῇ βάσει γωνίαι\nἴσαι ἀλλήλαις εἰσίν, καὶ προσεκβληθεισῶν τῶν ἴσων\nεὐθειῶν αἱ ὑπὸ τὴν βάσιν γωνίαι ἴσαι ἀλλήλαις ἔσονται·\nὅπερ ἔδει δεῖξαι.\nἐὰν τριγώνου αἱ δύο γωνίαι ἴσαι ἀλλήλαις ὦσιν, καὶ αἱ\nὑπὸ τὰς ἴσας γωνίαις ὑποτείνουσαι πλευραὶ ἴσαι ἀλλήλαις\nἔσονται.\nἔστω τρίγωνον τὸ ΑΒΓ ἴσην ἔχον τὴν ὑπὸ ΑΒΓ γωνίαν\nτῇ ὑπὸ ΑΓΒ γωνίᾳ· λέγω, ὅτι καὶ πλευρὰ ἡ ΑΒ\nπλευρᾷ τῇ ΑΓ ἐστιν ἴση.\n\nεἰ γὰρ ἄνισός ἐστιν ἡ ΑΒ τῇ ΑΓ, ἡ ἑτέρα\nαὐτῶν μείζων ἐστίν. ἔστω μείζων ἡ ΑΒ,\nκαὶ ἀφῃρήσθω ἀπὸ τῆς μείζονος τῆς ΑΒ\nτῇ ἐλάττονι τῇ ΑΓ ἴση ἡ ΔΒ, καὶ ἐπεζεύχθω\nἡ ΔΓ.\nἐπεὶ οὖν ἴση ἐστὶν ἡ ΔΒ τῇ ΑΓ κοινὴ\nδὲ ἡ ΒΓ, δύο δὴ αἱ ΔΒ, ΒΓ δύο ταῖς ΑΓ,\nΓΒ ἴσαι εἰσὶν ἑκατέρα ἑκατέρᾳ, καὶ γωνία ἡ ὑπὸ ΔΒΓ\nγωνίᾳ τῇ ὑπὸ ΑΓΒ ἐστιν ἴση· βάσις ἄρα ἡ ΔΓ βάσει τῇ\nΑΒ ἴση ἐστίν, καὶ τὸ ΔΒΓ τρίγωνον τῷ ΑΓΒ τριγώνῳ\nἴσον ἔσται, τὸ ἔλασσον τῷ μείζονι· ὅπερ ἄτοπον· οὐκ ἄρα\nἄνισός ἐστιν ἡ ΑΒ τῇ ΑΓ· ἴση ἄρα.\nἐὰν ἄρα τριγώνου αἱ δύο γωνίαι ἴσαι ἀλλήλαις ὦσιν,\nκαὶ αἱ ὑπὸ τὰς ἴσας γωνίας ὑποτείνουσαι πλευραὶ ἴσαι\nἀλλήλαις ἔσονται· ὅπερ ἔδει δεῖξαι.\nἐπὶ τῆς αὐτῆς εὐθείας δύο ταῖς αὐταῖς εὐθείαις ἄλλαι\nδύο εὐθεῖαι ἴσαι ἑκατέρα ἑκατέρᾳ οὐ συσταθήσονται πρὸς\nἄλλῳ καὶ ἄλλῳ σημείῳ ἐπὶ τὰ αὐτὰ μέρη τὰ αὐτὰ πέρατα\nἔχουσαι ταῖς ἐξ ἀρχῆς εὐθείαις.\n\n\nεἰ γὰρ δυνατόν, ἐπὶ τῆς αὐτῆς εὐθείας τῆς ΑΒ δύο\nταῖς αὐταῖς εὐθείαις ταῖς ΑΓ, ΓΒ ἄλλαι δύο εὐθεῖαι αἱ\nΑΔ, ΔΒ ἴσαι ἑκατέρα ἑκατέρᾳ συνεστάτωσαν πρὸς ἄλλῳ\nκαὶ ἄλλῳ σημείῳ τῷ τε Γ καὶ Δ ἐπὶ\nτὰ αὐτὰ μέρη τὰ αὐτὰ πέρατα ἔχουσαι,\nὥστε ἴσην εἶναι τὴν μὲν ΓΑ τῇ\nΔΑ τὸ αὐτὸ πέρας ἔχουσαν αὐτῇ τὸ Α,\nτὴν δὲ ΓΒ τῇ ΔΒ τὸ αὐτὸ πέρας\nἔχουσαν αὐτῇ τὸ Β, καὶ ἐπεζεύχθω\nἡ ΓΔ.\n\n\nἐπεὶ οὖν ἴση ἐστὶν ἡ ΑΓ τῇ ΑΔ, ἴση ἐστὶ καὶ γωνία\nἡ ὑπὸ ΑΓΔ τῇ ὑπὸ ΑΔΓ· μείζων ἄρα ἡ ὑπὸ ΑΔΓ τῆς\nὑπὸ ΔΓΒ· πολλῷ ἄρα ἡ ὑπὸ ΓΔΒ μείζων ἐστὶ τῆς ὑπὸ\nΔΓΒ. πάλιν ἐπεὶ ἴση ἐστὶν ἡ ΓΒ τῇ ΔΒ, ἴση ἐστὶ καὶ\nγωνία ἡ ὑπὸ ΓΔΒ γωνίᾳ τῇ ὑπὸ ΔΓΒ. ἐδείχθη δὲ αὐτῆς\nκαὶ πολλῷ μείζων· ὅπερ ἐστὶν ἀδύνατον.\nοὐκ ἄρα ἐπὶ τῆς αὐτῆς εὐθείας δύο ταῖς αὐταῖς εὐθείαις\nἄλλαι δύο εὐθεῖαι ἴσαι ἑκατέρα ἑκατέρᾳ συσταθήσονται\nπρὸς ἄλλῳ καὶ ἄλλῳ σημείῳ ἐπὶ τὰ αὐτὰ μέρη\nτὰ αὐτὰ πέρατα ἔχουσαι ταῖς ἐξ ἀρχῆς εὐθείαις· ὅπερ\nἔδει δεῖξαι.\nἐὰν δύο τρίγωνα τὰς δύο πλευρὰς ταῖς δύο πλευραῖς\nἴσας ἔχῃ ἑκατέραν ἑκατέρα, ἔχῃ δὲ καὶ τὴν βάσιν τῇ\nβάσει ἴσην, καὶ τὴν γωνίαν τῇ γωνίᾳ ἴσην ἕξει τὴν ὑπὸ\nτῶν ἴσων εὐθειῶν περιεχομένην.\n\n\nἔστω δύο τρίγωνα τὰ ΑΒΓ, ΔΕΖ τὰς δύο πλευρὰς\nτὰς ΑΒ, ΑΓ ταῖς δύο πλευραῖς ταῖς ΔΕ, ΔΖ ἴσας ἔχοντα\nἑκατέραν ἑκατέρᾳ, τὴν μὲν\nΑΒ τῇ ΔΕ τὴν δὲ ΑΓ τῇ ΔΖ·\nἐχέτω δὲ καὶ βάσιν τὴν ΒΓ βάσει\nτῇ ΕΖ ἴσην· λέγω, ὅτι καὶ γωνία\nἡ ὑπὸ ΒΑΓ γωνίᾳ τῇ ὑπὸ ΕΔΖ\nἐστιν ἴση.\nἘφαρμοζομένου γὰρ τοῦ ΑΒΓ\nτριγώνου ἐπὶ τὸ ΔΕΖ τρίγωνον\nκαὶ τιθεμένου τοῦ μὲν Β σημείου ἐπὶ τὸ Ε σημεῖον\nτῆς δὲ ΒΓ εὐθείας ἐπὶ τὴν ΕΖ ἐφαρμόσει καὶ τὸ Γ\nσημεῖον ἐπὶ τὸ Ζ διὰ τὸ ἴσην εἶναι τὴν ΒΓ τῇ ΕΖ·\nἐφαρμοσάσης δὴ τῆς ΒΓ ἐπὶ τὴν ΕΖ ἐφαρμόσουσι καὶ\nαἱ ΒΑ, ΓΑ ἐπὶ τὰς ΕΔ, ΔΖ. εἰ γὰρ βάσις μὲν ἡ ΒΓ\nἐπὶ βάσιν τὴν ΕΖ ἐφαρμόσει, αἱ δὲ ΒΑ, ΑΓ πλευραὶ\nἐπὶ τὰς ΕΔ, ΔΖ οὐκ ἐφαρμόσουσιν ἀλλὰ παραλλάξουσιν\nὡς αἱ ΕΗ, ΗΖ, συσταθήσονται ἐπὶ τῆς αὐτῆς\nεὐθείας δύο ταῖς αὐταῖς εὐθείαις ἄλλαι δύο εὐθεῖαι\nἴσαι ἑκατέρα ἑκατέρᾳ πρὸς ἄλλῳ καὶ ἄλλῳ σημείῳ ἐπὶ\nτὰ αὐτὰ μέρη τὰ αὐτὰ πέρατα ἔχουσαι. οὐ συνίστανται\nδέ· οὐκ ἄρα ἐφαρμοζομένης τῆς ΒΓ βάσεως ἐπὶ τὴν ΕΖ\nβάσιν οὐκ ἐφαρμόσουσι καὶ αἱ ΒΑ, ΑΓ πλευραὶ ἐπὶ\nτὰς ΕΔ, ΔΖ. ἐφαρμόσουσιν ἄρα· ὥστε καὶ γωνία ἡ ὑπὸ\nΒΑΓ ἐπὶ γωνίαν τὴν ὑπὸ ΕΔΖ ἐφαρμόσει καὶ ἴση αὐτῇ\nἔσται.\nἐὰν ἄρα δύο τρίγωνα τὰς δύο πλευρὰς ταῖς δύο πλευραῖς\nἴσας ἔχῃ ἑκατέραν ἑκατέρᾳ καὶ τὴν βάσιν τῇ βάσει\nἴσην ἔχῃ, καὶ τὴν γωνίαν τῇ γωνίᾳ ἴσην ἕξει τὴν ὑπὸ\nτῶν ἴσων εὐθειῶν περιεχομένην· ὅπερ ἔδει δεῖξαι.\nτὴν δοθεῖσαν γωνίαν εὐθύγραμμον δίχα τεμεῖν.\nἔστω ἡ δοθεῖσα γωνία εὐθύγραμμος ἡ ὑπὸ ΒΑΓ. δεῖ\nδὴ αὐτὴν δίχα τεμεῖν.\nεἰλήφθω ἐπὶ τῆς ΑΒ τυχὸν σημεῖον τὸ Δ, καὶ ἀφῃρήσθω\nἀπὸ τῆς ΑΓ τῇ ΑΔ ἴση ἡ ΑΕ, καὶ ἐπεζεύχθω\nἡ ΔΕ, καὶ συνεστάτω ἐπὶ τῆς ΔΕ τρίγωνον ἰσόπλευρον\nτὸ ΔΕΖ, καὶ ἐπεζεύχθω ἡ ΑΖ· λέγω, ὅτι ἡ ὑπὸ ΒΑΓ\nγωνία δίχα τέτμηται ὑπὸ τῆς ΑΖ εὐθείας.\nἐπεὶ γὰρ ἴση ἐστὶν ἡ ΑΔ τῇ ΑΕ, κοινὴ δὲ ἡ ΑΖ,\nδύο δὴ αἱ ΔΑ, ΑΖ δυσὶ ταῖς ΕΑ, ΑΖ\n\nἴσαι εἰσὶν ἑκατέρα ἑκατέρᾳ. καὶ βάσις ἡ\nΔΖ βάσει τῇ ΕΖ ἴση ἐστίν· γωνία ἄρα\nἡ ὑπὸ ΔΑΖ γωνίᾳ τῇ ὑπὸ ΕΑΖ ἴση\nἐστίν.\n\n\nἡ ἄρα δοθεῖσα γωνία εὐθύγραμμος ἡ\nὑπὸ ΒΑΓ δίχα τέτμηται ὑπὸ τῆς ΑΖ\nεὐθείας· ὅπερ ἔδει ποιῆσαι.\nτὴν δοθεῖσαν εὐθεῖαν πεπερασμένην δίχα τεμεῖν.\nἔστω ἡ δοθεῖσα εὐθεῖα πεπερασμένη ἡ ΑΒ· δεῖ δὴ\nτὴν ΑΒ εὐθεῖαν πεπερασμένην δίχα τεμεῖν.\n\nσυνεστάτω ἐπʼ αὐτῆς τρίγωνον ἰσόπλευρον\nτὸ ΑΒΓ, καὶ τετμήσθω ἡ ὑπὸ\nΑΓΒ γωνία δίχα τῇ ΓΔ εὐθείᾳ· λέγω,\nὅτι ἡ ΑΒ εὐθεῖα δίχα τέτμηται κατὰ\nτὸ Δ σημεῖον.\nἐπεὶ γὰρ ἴση ἐστὶν ἡ ΑΓ τῇ ΓΒ,\nκοινὴ δὲ ἡ ΓΔ, δύο δὴ αἱ ΑΓ, ΓΔ δύο\nταῖς ΒΓ, ΓΔ ἴσαι εἰσὶν ἑκατέρα ἑκατέρᾳ· καὶ γωνία ἡ\nὑπὸ ΑΓΔ γωνίᾳ τῇ ὑπὸ ΒΓΔ ἴση ἐστίν· βάσις ἄρα ἡ\nΑΔ βάσει τῇ ΒΔ ἴση ἐστίν.\nἡ ἄρα δοθεῖσα εὐθεῖα πεπερασμένη ἡ ΑΒ δίχα τέτμηται\nκατὰ τὸ Δ· ὅπερ ἔδει ποιῆσαι.\nτῇ δοθείσῃ εὐθείᾳ ἀπὸ τοῦ πρὸς αὐτῇ δοθέντος σημείου\nπρὸς ὀρθὰς γωνίας εὐθεῖαν γραμμὴν ἀγαγεῖν.\nἔστω ἡ μὲν δοθεῖσα εὐθεῖα ἡ ΑΒ τὸ δὲ δοθὲν σημεῖον\nἐπʼ αὐτῆς τὸ Γ· δεῖ δὴ ἀπὸ τοῦ Γ σημείου τῇ ΑΒ εὐθείᾳ\nπρὸς ὀρθὰς γωνίας εὐθεῖαν γραμμὴν ἀγαγεῖν.\nεἰλήφθω ἐπὶ τῆς ΑΓ τυχὸν σημεῖον τὸ Δ, καὶ κείσθω\nτῇ ΓΔ ἴση ἡ ΓΕ, καὶ συνεστάτω ἐπὶ τῆς ΔΕ τρίγωνον\nἰσόπλευρον τὸ ΖΔΕ, καὶ ἐπεζεύχθω ἡ ΖΓ· λέγω, ὅτι τῇ\nδοθείσῃ εὐθείᾳ τῇ ΑΒ ἀπὸ\nτοῦ πρὸς αὐτῇ δοθέντος σημείου\nτοῦ Γ πρὸς ὀρθὰς γωνίας\nεὐθεῖα γραμμὴ ἦκται ἡ\nΖΓ.\nἐπεὶ γὰρ ἴση ἐστὶν ἡ ΔΓ\nτῇ ΓΕ, κοινὴ δὲ ἡ ΓΖ, δύο\nδὴ αἱ ΔΓ, ΓΖ δυσὶ ταῖς ΕΓ, ΓΖ ἴσαι εἰσὶν ἑκατέρα\nἑκατέρᾳ· καὶ βάσις ἡ ΔΖ βάσει τῇ ΖΕ ἴση ἐστίν· γωνία\nἄρα ἡ ὑπὸ ΔΓΖ γωνίᾳ τῇ ὑπὸ ΕΓΖ ἴση ἐστίν· καί\nεἰσιν ἐφεξῆς. ὅταν δὲ εὐθεῖα ἐπʼ εὐθεῖαν σταθεῖσα τὰς\nἐφεξῆς γωνίας ἴσας ἀλλήλαις ποιῇ, ὀρθὴ ἑκατέρα τῶν\nἴσων γωνιῶν ἐστιν· ὀρθὴ ἄρα ἐστὶν ἑκατέρα τῶν ὑπὸ\nΔΓΖ, ΖΓΕ.\nτῇ ἄρα δοθείσῃ εὐθείᾳ τῇ ΑΒ ἀπὸ τοῦ πρὸς αὐτῇ δοθέντος\nσημείου τοῦ Γ πρὸς ὀρθὰς γωνίας εὐθεῖα γραμμὴ\nἦκται ἡ ΓΖ· ὅπερ ἔδει ποιῆσαι.\nἐπὶ τὴν δοθεῖσαν εὐθεῖαν ἄπειρον ἀπὸ τοῦ δοθέντος\nσημείου, ὃ μή ἐστιν ἐπʼ αὐτῆς, κάθετον εὐθεῖαν γραμμὴν\nἀγαγεῖν.\nἔστω ἡ μὲν δοθεῖσα εὐθεῖα ἄπειρος ἡ ΑΒ τὸ δὲ δοθὲν\nσημεῖον, ὃ μή ἐστιν ἐπʼ αὐτῆς, τὸ Γ· δεῖ δὴ ἐπὶ τὴν\nδοθεῖσαν εὐθεῖαν ἄπειρον τὴν ΑΒ ἀπὸ τοῦ δοθέντος\nσημείου τοῦ Γ, ὃ μή ἐστιν ἐπʼ αὐτῆς, κάθετον εὐθεῖαν\nγραμμὴν ἀγαγεῖν.\nεἰλήφθω γὰρ ἐπὶ τὰ ἕτερα μέρη τῆς ΑΒ εὐθείας τυχὸν\nσημεῖον τὸ Δ, καὶ κέντρῳ μὲν τῷ Γ διαστήματι δὲ\nτῷ ΓΔ κύκλος γεγράφθω ὁ ΕΖΗ, καὶ τετμήσθω ἡ ΕΗ\nεὐθεῖα δίχα κατὰ τὸ Θ, καὶ\nἐπεζεύχθωσαν αἱ ΓΗ, ΓΘ,\nΓΕ εὐθεῖαι· λέγω, ὅτι ἐπὶ\nτὴν δοθεῖσαν εὐθεῖαν ἄπειρον\nτὴν ΑΒ ἀπὸ τοῦ δοθέντος\nσημείου τοῦ Γ, ὃ μή ἐστιν\nἐπʼ αὐτῆς, κάθετος ἦκται ἡ\nΓΘ.\n\n\nἐπεὶ γὰρ ἴση ἐστὶν ἡ ΗΘ τῇ ΘΕ, κοινὴ δὲ ἡ ΘΓ,\nδύο δὴ αἱ ΗΘ, ΘΓ δύο ταῖς ΕΘ, ΘΓ ἴσαι εἰσὶν ἑκατέρα\nἑκατέρᾳ· καὶ βάσις ἡ ΓΗ βάσει τῇ ΓΕ ἐστιν ἴση·\nγωνία ἄρα ἡ ὑπὸ ΓΘΗ γωνίᾳ τῇ ὑπὸ ΕΘΓ ἐστιν ἴση.\nκαί εἰσιν ἐφεξῆς. ὅταν δὲ εὐθεῖα ἐπʼ εὐθεῖαν σταθεῖσα\nτὰς ἐφεξῆς γωνίας ἴσας ἀλλήλαις ποιῇ, ὀρθὴ ἑκατέρα\nτῶν ἴσων γωνιῶν ἐστιν, καὶ ἡ ἐφεστηκυῖα εὐθεῖα κάθετος\nκαλεῖται ἐφʼ ἣν ἐφέστηκεν.\nἐπὶ τὴν δοθεῖσαν ἄρα εὐθεῖαν ἄπειρον τὴν ΑΒ ἀπὸ\nτοῦ δοθέντος σημείου τοῦ Γ, ὃ μή ἐστιν ἐπʼ αὐτῆς,\nκάθετος ἦκται ἡ ΓΘ· ὅπερ ἔδει ποιῆσαι.\nἐὰν εὐθεῖα ἐπʼ εὐθεῖαν σταθεῖσα γωνίας ποιῇ, ἤτοι\nδύο ὀρθὰς ἢ δυσὶν ὀρθαῖς ἴσας ποιήσει.\nεὐθεῖα γάρ τις ἡ ΑΒ ἐπʼ εὐθεῖαν τὴν ΓΔ σταθεῖσα\nγωνίας ποιείτω τὰς ὑπὸ ΓΒΑ, ΑΒΔ· λέγω, ὅτι αἱ ὑπὸ\n\nΓΒΑ, ΑΒΔ γωνίαι ἤτοι δύο ὀρθαί\nεἰσιν ἢ δυσὶν ὀρθαῖς ἴσαι.\nεἰ μὲν οὖν ἴση ἐστὶν ἡ ὑπὸ ΓΒΑ\nτῇ ὑπὸ ΑΒΔ, δύο ὀρθαί εἰσιν. εἰ δὲ\nοὔ, ἤχθω ἀπὸ τοῦ Β σημείου τῇ ΓΔ\n\nεὐθείᾳ πρὸς ὀρθὰς ἡ ΒΕ· αἱ ἄρα ὑπὸ\nΓΒΕ, ΕΒΔ δύο ὀρθαί εἰσιν· καὶ ἐπεὶ\nἡ ὑπὸ ΓΒΕ δυσὶ ταῖς ὑπὸ ΓΒΑ,\nΑΒΕ ἴση ἐστίν, κοινὴ προσκείσθω ἡ ὑπὸ ΕΒΔ· αἱ ἄρα\nὑπὸ ΓΒΕ, ΕΒΔ τρισὶ ταῖς ὑπὸ ΓΒΑ, ΑΒΕ, ΕΒΔ\nἴσαι εἰσίν. πάλιν, ἐπεὶ ἡ ὑπὸ ΔΒΑ δυσὶ ταῖς ὑπὸ ΔΒΕ,\nΕΒΑ ἴση ἐστίν, κοινὴ προσκείσθω ἡ ὑπὸ ΑΒΓ· αἱ ἄρα\nὑπὸ ΔΒΑ, ΑΒΓ τρισὶ ταῖς ὑπὸ ΔΒΕ, ΕΒΑ, ΑΒΓ ἴσαι\nεἰσίν. ἐδείχθησαν δὲ καὶ αἱ ὑπὸ ΓΒΕ, ΕΒΔ τρισὶ ταῖς\nαὐταῖς ἴσαι· τὰ δὲ τῷ αὐτῷ ἴσα καὶ ἀλλήλοις ἐστὶν ἴσα·\nκαὶ αἱ ὑπὸ ΓΒΕ, ΕΒΔ ἄρα ταῖς ὑπὸ ΔΒΑ, ΑΒΓ ἴσαι\nεἰσίν· ἀλλὰ αἱ ὑπὸ ΓΒΕ, ΕΒΔ δύο ὀρθαί εἰσιν· καὶ αἱ\nὑπὸ ΔΒΑ, ΑΒΓ ἄρα δυσὶν ὀρθαῖς ἴσαι εἰσίν.\nἐὰν ἄρα εὐθεῖα ἐπʼ εὐθεῖαν σταθεῖσα γωνίας ποιῇ,\nἤτοι δύο ὀρθὰς ἢ δυσὶν ὀρθαῖς ἴσας ποιήσει· ὅπερ ἔδει\nδεῖξαι.\nἐὰν πρός τινι εὐθείᾳ καὶ τῷ πρὸς αὐτῇ σημείῳ δύο\nεὐθεῖαι μὴ ἐπὶ τὰ αὐτὰ μέρη κείμεναι τὰς ἐφεξῆς γωνίας\nδυσὶν ὀρθαῖς ἴσας ποιῶσιν, ἐπʼ εὐθείας ἔσονται ἀλλήλαις\nαἱ εὐθεῖαι.\n\n\nπρὸς γάρ τινι εὐθείᾳ τῇ ΑΒ καὶ τῷ πρὸς αὐτῇ σημείῳ\nτῷ Β δύο εὐθεῖαι αἱ ΒΓ, ΒΔ μὴ ἐπὶ τὰ αὐτὰ μέρη\nκείμεναι τὰς ἐφεξῆς γωνίας τὰς ὑπὸ\nΑΒΓ, ΑΒΔ δύο ὀρθαῖς ἴσας ποιείτωσαν·\nλέγω, ὅτι ἐπʼ εὐθείας ἐστὶ τῇ\n\nΓΒ ἡ ΒΔ.\nεἰ γὰρ μή ἐστι τῇ ΒΓ ἐπʼ εὐθείας ἡ\nΒΔ, ἔστω τῇ ΓΒ ἐπʼ εὐθείας ἡ ΒΕ.\nἐπεὶ οὖν εὐθεῖα ἡ ΑΒ ἐπʼ εὐθεῖαν τὴν ΓΒΕ ἐφέστηκεν,\nαἱ ἄρα ὑπὸ ΑΒΓ, ΑΒΕ γωνίαι δύο ὀρθαῖς ἴσαι\nεἰσίν· εἰσὶ δὲ καὶ αἱ ὑπὸ ΑΒΓ, ΑΒΔ δύο ὀρθαῖς ἴσαι·\nαἱ ἄρα ὑπὸ ΓΒΑ, ΑΒΕ ταῖς ὑπὸ ΓΒΑ, ΑΒΔ ἴσαι\nεἰσίν. κοινὴ ἀφῃρήσθω ἡ ὑπὸ ΓΒΑ· λοιπὴ ἄρα ἡ ὑπὸ\nΑΒΕ λοιπῇ τῇ ὑπὸ ΑΒΔ ἐστιν ἴση, ἡ ἐλάσσων τῇ μείζονι·\nὅπερ ἐστὶν ἀδύνατον. οὐκ ἄρα ἐπʼ εὐθείας ἐστὶν ἡ\n\nΒΕ τῇ ΓΒ. ὁμοίως δὴ δείξομεν, ὅτι οὐδὲ ἄλλη τις πλὴν\nτῆς ΒΔ· ἐπʼ εὐθείας ἄρα ἐστὶν ἡ ΓΒ τῇ ΒΔ.\nἐὰν ἄρα πρός τινι εὐθείᾳ καὶ τῷ πρὸς αὐτῇ σημείῳ\nδύο εὐθεῖαι μὴ ἐπὶ τὰ αὐτὰ μέρη κείμεναι τὰς ἐφεξῆς\nγωνίας δυσὶν ὀρθαῖς ἴσας ποιῶσιν, ἐπʼ εὐθείας ἔσονται\nἀλλήλαις αἱ εὐθεῖαι· ὅπερ ἔδει δεῖξαι.\nἐὰν δύο εὐθεῖαι τέμνωσιν ἀλλήλας, τὰς κατὰ κορυφὴν\nγωνίας ἴσας ἀλλήλαις ποιοῦσιν.\nδύο γὰρ εὐθεῖαι αἱ ΑΒ, ΓΔ τεμνέτωσαν ἀλλήλας κατὰ\nτὸ Ε σημεῖον· λέγω, ὅτι ἴση ἐστὶν ἡ μὲν ὑπὸ ΑΕΓ γωνία\nτῇ ὑπὸ ΔΕΒ, ἡ δὲ ὑπὸ ΓΕΒ τῇ ὑπὸ ΑΕΔ.\nἐπεὶ γὰρ εὐθεῖα ἡ ΑΕ ἐπʼ εὐθεῖαν\nτὴν ΓΔ ἐφέστηκε γωνίας ποιοῦσα\nτὰς ὑπὸ ΓΕΑ, ΑΕΔ, αἱ ἄρα ὑπὸ\nΓΕΑ, ΑΕΔ γωνίαι δυσὶν ὀρθαῖς\nἴσαι εἰσίν. πάλιν, ἐπεὶ εὐθεῖα ἡ ΔΕ\nἐπʼ εὐθεῖαν τὴν ΑΒ ἐφέστηκε γωνίας\nποιοῦσα τὰς ὑπὸ ΑΕΔ, ΔΕΒ, αἱ ἄρα ὑπὸ ΑΕΔ,\nΔΕΒ γωνίαι δυσὶν ὀρθαῖς ἴσαι εἰσίν. ἐδείχθησαν δὲ καὶ αἱ\nὑπὸ ΓΕΑ, ΑΕΔ δυσὶν ὀρθαῖς ἴσαι· αἱ ἄρα ὑπὸ ΓΕΑ,\n\nΑΕΔ ταῖς ὑπὸ ΑΕΔ, ΔΕΒ ἴσαι εἰσίν. κοινὴ ἀφῃρήσθω ἡ\nὑπὸ ΑΕΔ· λοιπὴ ἄρα ἡ ὑπὸ ΓΕΑ λοιπῇ τῇ ὑπὸ ΒΕΔ ἴση\nἐστίν· ὁμοίως δὴ δειχθήσεται, ὅτι καὶ αἱ ὑπὸ ΓΕΒ,\nΔΕΑ ἴσαι εἰσίν.\nἐὰν ἄρα δύο εὐθεῖαι τέμνωσιν ἀλλήλας, τὰς κατὰ κορυφὴν\nγωνίας ἴσας ἀλλήλαις ποιοῦσιν· ὅπερ ἔδει δεῖξαι.\nΠόρισμα\nἐκ δὴ τούτου φανερὸν ὅτι, ἐὰν δύο εὐθεῖαι τέμνωσιν\nἀλλήλας, τὰς πρὸς τῇ τομῇ γωνίας τέτρασιν ὀρθαῖς ἴσας\nποιήσουσιν.\nπαντὸς τριγώνου μιᾶς τῶν πλευρῶν προσεκβληθείσης\nἡ ἐκτὸς γωνία ἑκατέρας τῶν ἐντὸς καὶ ἀπεναντίον γωνιῶν\nμείζων ἐστίν.\nἔστω τρίγωνον τὸ ΑΒΓ, καὶ προσεκβεβλήσθω αὐτοῦ\nμία πλευρὰ ἡ ΒΓ ἐπὶ τὸ Δ· λέγω, ὅτι ἡ ἐκτὸς γωνία\nἡ ὑπὸ ΑΓΔ μείζων ἐστὶν ἑκατέρας τῶν\nἐντὸς καὶ ἀπεναντίον τῶν ὑπὸ ΓΒΑ,\nΒΑΓ γωνιῶν.\nτετμήσθω ἡ ΑΓ δίχα κατὰ τὸ Ε, καὶ\nἐπιζευχθεῖσα ἡ ΒΕ ἐκβεβλήσθω ἐπʼ εὐθείας\nἐπὶ τὸ Ζ, καὶ κείσθω τῇ ΒΕ ἴση ἡ\nΕΖ, καὶ ἐπεζεύχθω ἡ ΖΓ, καὶ διήχθω ἡ\nΑΓ ἐπὶ τὸ Η.\nἐπεὶ οὖν ἴση ἐστὶν ἡ μὲν ΑΕ τῇ ΕΓ, ἡ δὲ ΒΕ τῇ ΕΖ,\nδύο δὴ αἱ ΑΕ, ΕΒ δυσὶ ταῖς ΓΕ, ΕΖ ἴσαι εἰσὶν ἑκατέρα\nἑκατέρᾳ· καὶ γωνία ἡ ὑπὸ ΑΕΒ γωνίᾳ τῇ ὑπὸ ΖΕΓ ἴση\nἐστίν· κατὰ κορυφὴν γάρ· βάσις ἄρα ἡ ΑΒ βάσει τῇ ΖΓ\nἴση ἐστίν, καὶ τὸ ΑΒΕ τρίγωνον τῷ ΖΕΓ τριγώνῳ\nἐστὶν ἴσον, καὶ αἱ λοιπαὶ γωνίαι ταῖς λοιπαῖς γωνίαις\nἴσαι εἰσὶν ἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν·\nἴση ἄρα ἐστὶν ἡ ὑπὸ ΒΑΕ τῇ ὑπὸ ΕΓΖ. μείζων\nδέ ἐστιν ἡ ὑπὸ ΕΓΔ τῆς ὑπὸ ΕΓΖ· μείζων ἄρα ἡ\nὑπὸ ΑΓΔ τῆς ὑπὸ ΒΑΕ. ὁμοίως δὴ τῆς ΒΓ τετμημένης\nδίχα δειχθήσεται καὶ ἡ ὑπὸ ΒΓΗ, τουτέστιν ἡ\nὑπὸ ΑΓΔ, μείζων καὶ τῆς ὑπὸ ΑΒΓ.\nπαντὸς ἄρα τριγώνου μιᾶς τῶν πλευρῶν προσεκβληθείσης\nἡ ἐκτὸς γωνία ἑκατέρας τῶν ἐντὸς καὶ ἀπεναντίον\nγωνιῶν μείζων ἐστίν· ὅπερ ἔδει δεῖξαι.\nπαντὸς τριγώνου αἱ δύο γωνίαι δύο ὀρθῶν ἐλάσσονές\nεἰσι πάντῃ μεταλαμβανόμεναι.\nἔστω τρίγωνον τὸ ΑΒΓ· λέγω, ὅτι τοῦ ΑΒΓ τριγώνου\nαἱ δύο γωνίαι δύο ὀρθῶν ἐλάττονές\nεἰσι πάντῃ μεταλαμβανόμεναι.\nἘκβεβλήσθω γὰρ ἡ ΒΓ ἐπὶ τὸ Δ.\nκαὶ ἐπεὶ τριγώνου τοῦ ΑΒΓ ἐκτός\nἐστι γωνία ἡ ὑπὸ ΑΓΔ, μείζων ἐστὶ\nτῆς ἐντὸς καὶ ἀπεναντίον τῆς ὑπὸ\n\nΑΒΓ. κοινὴ προσκείσθω ἡ ὑπὸ ΑΓΒ· αἱ ἄρα ὑπὸ ΑΓΔ,\nΑΓΒ τῶν ὑπὸ ΑΒΓ, ΒΓΑ μείζονές εἰσιν. ἀλλʼ αἱ ὑπὸ\nΑΓΔ, ΑΓΒ δύο ὀρθαῖς ἴσαι εἰσίν· αἱ ἄρα ὑπὸ ΑΒΓ,\nΒΓΑ δύο ὀρθῶν ἐλάσσονές εἰσιν. ὁμοίως δὴ δείξομεν,\nὅτι καὶ αἱ ὑπὸ ΒΑΓ, ΑΓΒ δύο ὀρθῶν ἐλάσσονές εἰσι\nκαὶ ἔτι αἱ ὑπὸ ΓΑΒ, ΑΒΓ.\nπαντὸς ἄρα τριγώνου αἱ δύο γωνίαι δύο ὀρθῶν ἐλάσσονές\nεἰσι πάντῃ μεταλαμβανόμεναι· ὅπερ ἔδει δεῖξαι.\nπαντὸς τριγώνου ἡ μείζων πλευρὰ τὴν μείζονα γωνίαν\nὑποτείνει.\nἔστω γὰρ τρίγωνον τὸ ΑΒΓ μείζονα ἔχον τὴν ΑΓ\nπλευρὰν τῆς ΑΒ· λέγω, ὅτι καὶ γωνία ἡ ὑπὸ ΑΒΓ μείζων\nἐστὶ τῆς ὑπὸ ΒΓΑ.\nἐπεὶ γὰρ μείζων ἐστὶν ἡ ΑΓ τῆς ΑΒ, κείσθω τῇ\nΑΒ ἴση ἡ ΑΔ, καὶ ἐπεζεύχθω ἡ ΒΔ.\nκαὶ ἐπεὶ τριγώνου τοῦ ΒΓΔ ἐκτός ἐστι γωνία ἡ ὑπὸ\nΑΔΒ, μείζων ἐστὶ τῆς ἐντὸς καὶ\nἀπεναντίον τῆς ὑπὸ ΔΓΒ· ἴση\nδὲ ἡ ὑπὸ ΑΔΒ τῇ ὑπὸ ΑΒΔ, ἐπεὶ\nκαὶ πλευρὰ ἡ ΑΒ τῇ ΑΔ ἐστιν\nἴση· μείζων ἄρα καὶ ἡ ὑπὸ ΑΒΔ\nτῆς ὑπὸ ΑΓΒ· πολλῷ ἄρα ἡ ὑπὸ\n\nΑΒΓ μείζων ἐστὶ τῆς ὑπὸ ΑΓΒ.\nπαντὸς ἄρα τριγώνου ἡ μείζων πλευρὰ τὴν μείζονα\nγωνίαν ὑποτείνει· ὅπερ ἔδει δεῖξαι.\nπαντὸς τριγώνου ὑπὸ τὴν μείζονα γωνίαν ἡ μείζων\nπλευρὰ ὑποτείνει.\nἔστω τρίγωνον τὸ ΑΒΓ μείζονα ἔχον\nτὴν ὑπὸ ΑΒΓ γωνίαν τῆς ὑπὸ ΒΓΑ· λέγω,\nὅτι καὶ πλευρὰ ἡ ΑΓ πλευρᾶς τῆς ΑΒ\nμείζων ἐστίν.\nεἰ γὰρ μή, ἤτοι ἴση ἐστὶν ἡ ΑΓ τῇ ΑΒ\nἢ ἐλάσσων· ἴση μὲν οὖν οὐκ ἔστιν ἡ ΑΓ τῇ\nΑΒ· ἴση γὰρ ἂν ἦν καὶ γωνία ἡ ὑπὸ ΑΒΓ\nτῇ ὑπὸ ΑΓΒ· οὐκ ἔστι δέ· οὐκ ἄρα ἴση\nἐστὶν ἡ ΑΓ τῇ ΑΒ. οὐδὲ μὴν ἐλάσσων ἐστὶν ἡ ΑΓ\nτῆς ΑΒ· ἐλάσσων γὰρ ἂν ἦν καὶ γωνία ἡ ὑπὸ ΑΒΓ τῆς\nὑπὸ ΑΓΒ· οὐκ ἔστι δέ· οὐκ ἄρα ἐλάσσων ἐστὶν ἡ ΑΓ\nτῆς ΑΒ. ἐδείχθη δέ, ὅτι οὐδὲ ἴση ἐστίν. μείζων ἄρα ἐστὶν\nἡ ΑΓ τῆς ΑΒ.\nπαντὸς ἄρα τριγώνου ὑπὸ τὴν μείζονα γωνίαν ἡ μείζων\nπλευρὰ ὑποτείνει· ὅπερ ἔδει δεῖξαι.\nπαντὸς τριγώνου αἱ δύο πλευραὶ τῆς λοιπῆς μείζονές\nεἰσι πάντῃ μεταλαμβανόμεναι.\nἔστω γὰρ τρίγωνον τὸ ΑΒΓ· λέγω, ὅτι τοῦ ΑΒΓ\nτριγώνου αἱ δύο πλευραὶ τῆς λοιπῆς μείζονές εἰσι πάντῃ\nμεταλαμβανόμεναι, αἱ μὲν ΒΑ, ΑΓ τῆς ΒΓ, αἱ δὲ ΑΒ,\nΒΓ τῆς ΑΓ, αἱ δὲ ΒΓ, ΓΑ τῆς ΑΒ.\n\nδιήχθω γὰρ ἡ ΒΑ ἐπὶ τὸ Δ σημεῖον,\nκαὶ κείσθω τῇ ΓΑ ἴση ἡ ΑΔ, καὶ ἐπεζεύχθω\nἡ ΔΓ.\n\n\nἐπεὶ οὖν ἴση ἐστὶν ἡ ΔΑ τῇ ΑΓ,\nἴση ἐστὶ καὶ γωνία ἡ ὑπὸ ΑΔΓ τῇ\nὑπὸ ΑΓΔ· μείζων ἄρα ἡ ὑπὸ ΒΓΔ\nτῆς ὑπὸ ΑΔΓ· καὶ ἐπεὶ τρίγωνόν ἐστι\nτὸ ΔΓΒ μείζονα ἔχον τὴν ὑπὸ ΒΓΔ\nγωνίαν τῆς ὑπὸ ΒΔΓ, ὑπὸ δὲ τὴν μείζονα γωνίαν ἡ μείζων\nπλευρὰ ὑποτείνει, ἡ ΔΒ ἄρα τῆς ΒΓ ἐστι μείζων.\nἴση δὲ ἡ ΔΑ τῇ ΑΓ· μείζονες ἄρα αἱ ΒΑ, ΑΓ τῆς ΒΓ·\nὁμοίως δὴ δείξομεν, ὅτι καὶ αἱ μὲν ΑΒ, ΒΓ τῆς ΓΑ\nμείζονές εἰσιν, αἱ δὲ ΒΓ, ΓΑ τῆς ΑΒ.\n\n\nπαντὸς ἄρα τριγώνου αἱ δύο πλευραὶ τῆς λοιπῆς μείζονές\nεἰσι πάντῃ μεταλαμβανόμεναι· ὅπερ ἔδει δεῖξαι.\nἐὰν τριγώνου ἐπὶ μιᾶς τῶν πλευρῶν ἀπὸ τῶν περάτων\nδύο εὐθεῖαι ἐντὸς συσταθῶσιν, αἱ συσταθεῖσαι τῶν λοιπῶν\nτοῦ τριγώνου δύο πλευρῶν ἐλάττονες μὲν ἔσονται,\nμείζονα δὲ γωνίαν περιέξουσιν.\n\n\nτριγώνου γὰρ τοῦ ΑΒΓ ἐπὶ μιᾶς τῶν πλευρῶν τῆς\nΒΓ ἀπὸ τῶν περάτων τῶν Β, Γ δύο εὐθεῖαι ἐντὸς συνεστάτωσαν\nαἱ ΒΔ, ΔΓ· λέγω, ὅτι αἱ ΒΔ, ΔΓ τῶν λοιπῶν\nτοῦ τριγώνου δύο πλευρῶν τῶν ΒΑ, ΑΓ ἐλάσσονες\nμέν εἰσιν, μείζονα δὲ γωνίαν περιέχουσι τὴν ὑπὸ ΒΔΓ\nτῆς ὑπὸ ΒΑΓ.\nδιήχθω γὰρ ἡ ΒΔ ἐπὶ τὸ Ε. καὶ ἐπεὶ παντὸς τριγώνου\nαἱ δύο πλευραὶ τῆς λοιπῆς μείζονές εἰσιν, τοῦ ΑΒΕ ἄρα\nτριγώνου αἱ δύο πλευραὶ αἱ ΑΒ, ΑΕ τῆς ΒΕ μείζονές\nεἰσιν· κοινὴ προσκείσθω ἡ ΕΓ· αἱ ἄρα ΒΑ, ΑΓ τῶν\n\nΒΕ, ΕΓ μείζονές εἰσιν. πάλιν, ἐπεὶ τοῦ ΓΕΔ τριγώνου\nαἱ δύο πλευραὶ αἱ ΓΕ, ΕΔ τῆς\nΓΔ μείζονές εἰσιν, κοινὴ προσκείσθω\nἡ ΔΒ· αἱ ΓΕ, ΕΒ ἄρα\nτῶν ΓΔ, ΔΒ μείζονές εἰσιν.\nἀλλὰ τῶν ΒΕ, ΕΓ μείζονες\nἐδείχθησαν αἱ ΒΑ, ΑΓ· πολλῷ\nἄρα αἱ ΒΑ, ΑΓ τῶν ΒΔ, ΔΓ\nμείζονές εἰσιν.\nπάλιν, ἐπεὶ παντὸς τριγώνου ἡ ἐκτὸς γωνία τῆς ἐντὸς\nκαὶ ἀπεναντίον μείζων ἐστίν, τοῦ ΓΔΕ ἄρα τριγώνου ἡ\nἐκτὸς γωνία ἡ ὑπὸ ΒΔΓ μείζων ἐστὶ τῆς ὑπὸ ΓΕΔ.\nδιὰ ταὐτὰ τοίνυν καὶ τοῦ ΑΒΕ τριγώνου ἡ ἐκτὸς γωνία\nἡ ὑπὸ ΓΕΒ μείζων ἐστὶ τῆς ὑπὸ ΒΑΓ. ἀλλὰ τῆς ὑπὸ\nΓΕΒ μείζων ἐδείχθη ἡ ὑπὸ ΒΔΓ· πολλῷ ἄρα ἡ ὑπὸ\n\nΒΔΓ μείζων ἐστὶ τῆς ὑπὸ ΒΑΓ.\nἐὰν ἄρα τριγώνου ἐπὶ μιᾶς τῶν πλευρῶν ἀπὸ τῶν περάτων\nδύο εὐθεῖαι ἐντὸς συσταθῶσιν, αἱ συσταθεῖσαι\nτῶν λοιπῶν τοῦ τριγώνου δύο πλευρῶν ἐλάττονες μέν\nεἰσιν, μείζονα δὲ γωνίαν περιέχουσιν· ὅπερ ἔδει δεῖξαι.\nἐκ τριῶν εὐθειῶν, αἵ εἰσιν ἴσαι τρισὶ ταῖς δοθείσαις\nεὐθείαις, τρίγωνον συστήσασθαι· δεῖ δὲ τὰς δύο τῆς\nλοιπῆς μείζονας εἶναι πάντῃ μεταλαμβανομένας διὰ τὸ\nκαὶ παντὸς τριγώνου τὰς δύο πλευρὰς τῆς λοιπῆς μείζονας\nεἶναι πάντῃ μεταλαμβανομένας.\nἔστωσαν αἱ δοθεῖσαι τρεῖς εὐθεῖαι αἱ Α, Β, Γ, ὧν αἱ\nδύο τῆς λοιπῆς μείζονες ἔστωσαν πάντῃ μεταλαμβανόμεναι,\nαἱ μὲν Α, Β τῆς Γ, αἱ δὲ Α, Γ τῆς Β, καὶ ἔτι αἱ Β,\nΓ τῆς Α· δεῖ δὴ ἐκ τῶν ἴσων ταῖς Α, Β, Γ τρίγωνον\nσυστήσασθαι.\nἘκκείσθω τις εὐθεῖα ἡ ΔΕ πεπερασμένη μὲν κατὰ τὸ\nΔ ἄπειρος δὲ κατὰ τὸ Ε, καὶ κείσθω τῇ μὲν Α ἴση ἡ\nΔΖ, τῇ δὲ Β ἴση ἡ ΖΗ, τῇ δὲ Γ ἴση ἡ ΗΘ· καὶ κέντρῳ\nμὲν τῷ Ζ, διαστήματι δὲ τῷ ΖΔ κύκλος γεγράφθω ὁ\n\nΔΚΛ· πάλιν κέντρῳ μὲν τῷ Η, διαστήματι δὲ τῷ ΗΘ\nκύκλος γεγράφθω ὁ ΚΛΘ, καὶ ἐπεζεύχθωσαν αἱ ΚΖ,\nΚΗ· λέγω, ὅτι ἐκ τριῶν εὐθειῶν τῶν ἴσων ταῖς Α, Β, Γ\nτρίγωνον συνέσταται τὸ ΚΖΗ.\n\nἐπεὶ γὰρ τὸ Ζ σημεῖον κέντρον ἐστὶ τοῦ ΔΚΛ κύκλου,\nἴση ἐστὶν ἡ ΖΔ τῇ ΖΚ· ἀλλὰ ἡ ΖΔ τῇ Α ἐστιν ἴση.\nκαὶ ἡ ΚΖ ἄρα τῇ Α ἐστιν ἴση. πάλιν, ἐπεὶ τὸ Η σημεῖον\nκέντρον ἐστὶ τοῦ ΛΚΘ κύκλου, ἴση ἐστὶν ἡ ΗΘ τῇ ΗΚ·\nἀλλὰ ἡ ΗΘ τῇ Γ ἐστιν ἴση· καὶ ἡ ΚΗ ἄρα τῇ Γ ἐστιν\nἴση. ἐστὶ δὲ καὶ ἡ ΖΗ τῇ Β ἴση· αἱ τρεῖς ἄρα εὐθεῖαι αἱ\n\nΚΖ, ΖΗ, ΗΚ τρισὶ ταῖς Α, Β, Γ ἴσαι εἰσίν.\nἐκ τριῶν ἄρα εὐθειῶν τῶν ΚΖ, ΖΗ, ΗΚ, αἵ εἰσιν\nἴσαι τρισὶ ταῖς δοθείσαις εὐθείαις ταῖς Α, Β, Γ, τρίγωνον\nσυνέσταται τὸ ΚΖΗ· ὅπερ ἔδει ποιῆσαι.\nπρὸς τῇ δοθείσῃ εὐθείᾳ καὶ τῷ πρὸς αὐτῇ σημείῳ τῇ\nδοθείσῃ γωνίᾳ εὐθυγράμμῳ ἴσην γωνίαν εὐθύγραμμον\nσυστήσασθαι.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ πρὸς αὐτῇ\nσημεῖον τὸ Α, ἡ δὲ δοθεῖσα γωνία εὐθύγραμμος ἡ ὑπὸ\n\nΔΓΕ· δεῖ δὴ πρὸς τῇ δοθείσῃ εὐθείᾳ\nτῇ ΑΒ καὶ τῷ πρὸς αὐτῇ σημείῳ τῷ\nΑ τῇ δοθείσῃ γωνίᾳ εὐθυγράμμῳ τῇ\nὑπὸ ΔΓΕ ἴσην γωνίαν εὐθύγραμμον\nσυστήσασθαι.\nεἰλήφθω ἐφʼ ἑκατέρας τῶν ΓΔ, ΓΕ\nτυχόντα σημεῖα τὰ Δ, Ε, καὶ ἐπεζεύχθω\nἡ ΔΕ· καὶ ἐκ τριῶν εὐθειῶν,\nαἵ εἰσιν ἴσαι τρισὶ ταῖς ΓΔ, ΔΕ, ΓΕ, τρίγωνον συνεστάτω\nτὸ ΑΖΗ, ὥστε ἴσην εἶναι τὴν μὲν ΓΔ τῇ ΑΖ,\nτὴν δὲ ΓΕ τῇ ΑΗ, καὶ ἔτι τὴν ΔΕ τῇ ΖΗ.\nἐπεὶ οὖν δύο αἱ ΔΓ, ΓΕ δύο ταῖς ΖΑ, ΑΗ ἴσαι\nεἰσὶν ἑκατέρα ἑκατέρᾳ, καὶ βάσις ἡ ΔΕ βάσει τῇ ΖΗ ἴση,\nγωνία ἄρα ἡ ὑπὸ ΔΓΕ γωνίᾳ τῇ ὑπὸ ΖΑΗ ἐστιν ἴση.\n\n\nπρὸς ἄρα τῇ δοθείσῃ εὐθείᾳ τῇ ΑΒ καὶ τῷ πρὸς αὐτῇ\nσημείῳ τῷ Α τῇ δοθείσῃ γωνίᾳ εὐθυγράμμῳ τῇ ὑπὸ\nΔΓΕ ἴση γωνία εὐθύγραμμος συνέσταται ἡ ὑπὸ ΖΑΗ·\nὅπερ ἔδει ποιῆσαι.\nἐὰν δύο τρίγωνα τὰς δύο πλευρὰς ταῖς δύο πλευραῖς\nἴσας ἔχῃ ἑκατέραν ἑκατέρᾳ, τὴν δὲ γωνίαν τῆς γωνίας\nμείζονα ἔχῃ τὴν ὑπὸ τῶν ἴσων εὐθειῶν περιεχομένην,\nκαὶ τὴν βάσιν τῆς βάσεως μείζονα ἕξει.\n\n\nἔστω δύο τρίγωνα τὰ ΑΒΓ, ΔΕΖ τὰς δύο πλευρὰς τὰς\nΑΒ, ΑΓ ταῖς δύο πλευραῖς ταῖς ΔΕ, ΔΖ ἴσας ἔχοντα\nἑκατέραν ἑκατέρᾳ, τὴν μὲν ΑΒ τῇ ΔΕ τὴν δὲ ΑΓ τῇ\nΔΖ, ἡ δὲ πρὸς τῷ Α γωνία τῆς πρὸς τῷ Δ γωνίας μείζων\nἔστω· λέγω, ὅτι καὶ βάσις ἡ ΒΓ βάσεως τῆς ΕΖ\nμείζων ἐστίν.\nἐπεὶ γὰρ μείζων ἡ ὑπὸ ΒΑΓ γωνία τῆς ὑπὸ ΕΔΖ\nγωνίας, συνεστάτω πρὸς τῇ ΔΕ εὐθείᾳ καὶ τῷ πρὸς αὐτῇ\nσημείῳ τῷ Δ τῇ ὑπὸ ΒΑΓ γωνίᾳ ἴση ἡ ὑπὸ ΕΔΗ, καὶ\nκείσθω ὁποτέρᾳ τῶν ΑΓ, ΔΖ ἴση ἡ ΔΗ, καὶ ἐπεζεύχθωσαν\nαἱ ΕΗ, ΖΗ.\nἐπεὶ οὖν ἴση ἐστὶν ἡ μὲν ΑΒ τῇ ΔΕ, ἡ δὲ ΑΓ τῇ ΔΗ,\nδύο δὴ αἱ ΒΑ, ΑΓ δυσὶ ταῖς ΕΔ, ΔΗ ἴσαι εἰσὶν ἑκατέρα\nἑκατέρᾳ· καὶ γωνία ἡ ὑπὸ\nΒΑΓ γωνίᾳ τῇ ὑπὸ ΕΔΗ ἴση·\nβάσις ἄρα ἡ ΒΓ βάσει τῇ ΕΗ\nἐστιν ἴση. πάλιν, ἐπεὶ ἴση ἐστὶν\nἡ ΔΖ τῇ ΔΗ, ἴση ἐστὶ καὶ ἡ\nὑπὸ ΔΗΖ γωνία τῇ ὑπὸ ΔΖΗ·\nμείζων ἄρα ἡ ὑπὸ ΔΖΗ τῆς\nὑπὸ ΕΗΖ· πολλῷ ἄρα μείζων ἐστὶν ἡ ὑπὸ ΕΖΗ τῆς\nὑπὸ ΕΗΖ. καὶ ἐπεὶ τρίγωνόν ἐστι τὸ ΕΖΗ μείζονα\nἔχον τὴν ὑπὸ ΕΖΗ γωνίαν τῆς ὑπὸ ΕΗΖ, ὑπὸ δὲ τὴν\nμείζονα γωνίαν ἡ μείζων πλευρὰ ὑποτείνει, μείζων ἄρα\nκαὶ πλευρὰ ἡ ΕΗ τῆς ΕΖ. ἴση δὲ ἡ ΕΗ τῇ ΒΓ· μείζων\nἄρα καὶ ἡ ΒΓ τῆς ΕΖ.\nἐὰν ἄρα δύο τρίγωνα τὰς δύο πλευρὰς δυσὶ πλευραῖς\nἴσας ἔχῃ ἑκατέραν ἑκατέρᾳ, τὴν δὲ γωνίαν τῆς γωνίας\nμείζονα ἔχῃ τὴν ὑπὸ τῶν ἴσων εὐθειῶν περιεχομένην,\nκαὶ τὴν βάσιν τῆς βάσεως μείζονα ἕξει· ὅπερ ἔδει δεῖξαι.\nἐὰν δύο τρίγωνα τὰς δύο πλευρὰς δυσὶ πλευραῖς ἴσας\nἔχῃ ἑκατέραν ἑκατέρᾳ, τὴν δὲ βάσιν τῆς βάσεως μείζονα\nἔχῃ, καὶ τὴν γωνίαν τῆς γωνίας μείζονα ἕξει τὴν ὑπὸ\nτῶν ἴσων εὐθειῶν περιεχομένην.\n\n\nἔστω δύο τρίγωνα τὰ ΑΒΓ, ΔΕΖ τὰς δύο πλευρὰς\nτὰς ΑΒ, ΑΓ ταῖς δύο πλευραῖς ταῖς ΔΕ, ΔΖ ἴσας ἔχοντα\nἑκατέραν ἑκατέρᾳ, τὴν μὲν ΑΒ τῇ\nΔΕ, τὴν δὲ ΑΓ τῇ ΔΖ· βάσις δὲ\nἡ ΒΓ βάσεως τῆς ΕΖ μείζων ἔστω·\nλέγω, ὅτι καὶ γωνία ἡ ὑπὸ ΒΑΓ\nγωνίας τῆς ὑπὸ ΕΔΖ μείζων ἐστίν·\nεἰ γὰρ μή, ἤτοι ἴση ἐστὶν αὐτῇ\nἢ ἐλάσσων· ἴση μὲν οὖν οὐκ ἔστιν\nἡ ὑπὸ ΒΑΓ τῇ ὑπὸ ΕΔΖ· ἴση γὰρ ἂν ἦν καὶ βάσις\nἡ ΒΓ βάσει τῇ ΕΖ· οὐκ ἔστι δέ. οὐκ ἄρα ἴση ἐστὶ γωνία\nἡ ὑπὸ ΒΑΓ τῇ ὑπὸ ΕΔΖ· οὐδὲ μὴν ἐλάσσων ἐστὶν ἡ ὑπὸ\nΒΑΓ τῆς ὑπὸ ΕΔΖ· ἐλάσσων γὰρ ἂν ἦν καὶ βάσις ἡ ΒΓ\nβάσεως τῆς ΕΖ· οὐκ ἔστι δέ· οὐκ ἄρα ἐλάσσων ἐστὶν\nἡ ὑπὸ ΒΑΓ γωνία τῆς ὑπὸ ΕΔΖ. ἐδείχθη δὲ ὅτι οὐδὲ\nἴση· μείζων ἄρα ἐστὶν ἡ ὑπὸ ΒΑΓ τῆς ὑπὸ ΕΔΖ.\nἐὰν ἄρα δύο τρίγωνα τὰς δύο πλευρὰς δυσὶ πλευραῖς\nἴσας ἔχῃ ἑκατέραν ἑκάτερᾳ, τὴν δὲ βάσιν τῆς βάσεως\nμείζονα ἔχῃ, καὶ τὴν γωνίαν τῆς γωνίας μείζονα ἕξει τὴν\nὑπὸ τῶν ἴσων εὐθειῶν περιεχομένην· ὅπερ ἔδει δεῖξαι.\nἐὰν δύο τρίγωνα τὰς δύο γωνίας δυσὶ γωνίαις ἴσας ἔχῃ\nἑκατέραν ἑκατέρᾳ καὶ μίαν πλευρὰν μιᾷ πλευρᾷ ἴσην ἤτοι\nτὴν πρὸς ταῖς ἴσαις γωνίαις ἢ τὴν ὑποτείνουσαν ὑπὸ μίαν\nτῶν ἴσων γωνιῶν, καὶ τὰς λοιπὰς πλευρὰς ταῖς λοιπαῖς\nπλευραῖς ἴσας ἕξει ἑκατέραν ἑκατέρᾳ καὶ τὴν λοιπὴν\nγωνίαν τῇ λοιπῇ γωνίᾳ.\nἔστω δύο τρίγωνα τὰ ΑΒΓ, ΔΕΖ τὰς δύο γωνίας τὰς\nὑπὸ ΑΒΓ, ΒΓΑ δυσὶ ταῖς ὑπὸ ΔΕΖ, ΕΖΔ ἴσας ἔχοντα\nἑκατέραν ἑκατέρᾳ, τὴν μὲν ὑπὸ\n\nΑΒΓ τῇ ὑπὸ ΔΕΖ, τὴν δὲ ὑπὸ\nΒΓΑ τῇ ὑπὸ ΕΖΔ· ἐχέτω δὲ καὶ\nμίαν πλευρὰν μιᾷ πλευρᾷ ἴσην,\nπρότερον τὴν πρὸς ταῖς ἴσαις\nγωνίαις τὴν ΒΓ τῇ ΕΖ· λέγω,\nὅτι καὶ τὰς λοιπὰς πλευρὰς ταῖς\nλοιπαῖς πλευραῖς ἴσας ἕξει ἑκατέραν ἑκατέρᾳ, τὴν μὲν ΑΒ\nτῇ ΔΕ τὴν δὲ ΑΓ τῇ ΔΖ, καὶ τὴν λοιπὴν γωνίαν τῇ λοιπῇ\nγωνίᾳ, τὴν ὑπὸ ΒΑΓ τῇ ὑπὸ ΕΔΖ.\nεἰ γὰρ ἄνισός ἐστιν ἡ ΑΒ τῇ ΔΕ, μία αὐτῶν μείζων\nἐστίν. ἔστω μείζων ἡ ΑΒ, καὶ κείσθω τῇ ΔΕ ἴση ἡ ΒΗ,\nκαὶ ἐπεζεύχθω ἡ ΗΓ.\nἐπεὶ οὖν ἴση ἐστὶν ἡ μὲν ΒΗ τῇ ΔΕ, ἡ δὲ ΒΓ τῇ ΕΖ,\nδύο δὴ αἱ ΒΗ, ΒΓ δυσὶ ταῖς ΔΕ, ΕΖ ἴσαι εἰσὶν ἑκατέρα\nἑκατέρᾳ· καὶ γωνία ἡ ὑπὸ ΗΒΓ γωνίᾳ τῇ ὑπὸ ΔΕΖ ἴση\nἐστίν· βάσις ἄρα ἡ ΗΓ βάσει τῇ ΔΖ ἴση ἐστίν, καὶ τὸ\nΗΒΓ τρίγωνον τῷ ΔΕΖ τριγώνῳ ἴσον ἐστίν, καὶ αἱ λοιπαὶ\nγωνίαι ταῖς λοιπαῖς γωνίαις ἴσαι ἔσονται, ὑφʼ ἃς αἱ\nἴσαι πλευραὶ ὑποτείνουσιν· ἴση ἄρα ἡ ὑπὸ ΗΓΒ γωνία τῇ\nὑπὸ ΔΖΕ. ἀλλὰ ἡ ὑπὸ ΔΖΕ τῇ ὑπὸ ΒΓΑ ὑπόκειται ἴση·\nκαὶ ἡ ὑπὸ ΒΓΗ ἄρα τῇ ὑπὸ ΒΓΑ ἴση ἐστίν, ἡ ἐλάσσων\nτῇ μείζονι· ὅπερ ἀδύνατον. οὐκ ἄρα ἄνισός ἐστιν ἡ ΑΒ τῇ\nΔΕ. ἴση ἄρα. ἔστι δὲ καὶ ἡ ΒΓ τῇ ΕΖ ἴση· δύο δὴ αἱ ΑΒ,\nΒΓ δυσὶ ταῖς ΔΕ, ΕΖ ἴσαι εἰσὶν ἑκατέρα ἑκατέρᾳ· καὶ\nγωνία ἡ ὑπὸ ΑΒΓ γωνίᾳ τῇ ὑπὸ ΔΕΖ ἐστιν ἴση· βάσις\nἄρα ἡ ΑΓ βάσει τῇ ΔΖ ἴση ἐστίν, καὶ λοιπὴ γωνία ἡ ὑπὸ\nΒΑΓ τῇ λοιπῇ γωνίᾳ τῇ ὑπὸ ΕΔΖ ἴση ἐστίν.\nἀλλὰ δὴ πάλιν ἔστωσαν αἱ ὑπὸ τὰς ἴσας γωνίας πλευραὶ\nὑποτείνουσαι ἴσαι, ὡς ἡ ΑΒ τῇ ΔΕ· λέγω πάλιν, ὅτι\nκαὶ αἱ λοιπαὶ πλευραὶ ταῖς λοιπαῖς πλευραῖς ἴσαι ἔσονται,\nἡ μὲν ΑΓ τῇ ΔΖ, ἡ δὲ ΒΓ τῇ ΕΖ καὶ ἔτι ἡ λοιπὴ γωνία ἡ\nὑπὸ ΒΑΓ τῇ λοιπῇ γωνίᾳ τῇ ὑπὸ ΕΔΖ ἴση ἐστίν.\nεἰ γὰρ ἄνισός ἐστιν ἡ ΒΓ τῇ ΕΖ, μία αὐτῶν μείζων\nἐστίν. ἔστω μείζων, εἰ δυνατόν, ἡ ΒΓ, καὶ κείσθω τῇ ΕΖ\nἴση ἡ ΒΘ, καὶ ἐπεζεύχθω ἡ ΑΘ. καὶ ἐπεὶ ἴση ἐστὶν ἡ μὲν\n\nΒΘ τῇ ΕΖ ἡ δὲ ΑΒ τῇ ΔΕ, δύο δὴ αἱ ΑΒ, ΒΘ δυσὶ ταῖς\nΔΕ, ΕΖ ἴσαι εἰσὶν ἑκατέρα ἑκατέρᾳ· καὶ γωνίας ἴσας\nπεριέχουσιν· βάσις ἄρα ἡ ΑΘ βάσει τῇ ΔΖ ἴση ἐστίν, καὶ\nτὸ ΑΒΘ τρίγωνον τῷ ΔΕΖ τριγώνῳ ἴσον ἐστίν, καὶ αἱ\nλοιπαὶ γωνίαι ταῖς λοιπαῖς γωνίαις ἴσαι ἔσονται, ὑφʼ ἃς αἱ\nἴσαι πλευραὶ ὑποτείνουσιν· ἴση ἄρα ἐστὶν ἡ ὑπὸ ΒΘΑ\nγωνία τῇ ὑπὸ ΕΖΔ. ἀλλὰ ἡ ὑπὸ ΕΖΔ τῇ ὑπὸ ΒΓΑ ἐστιν\nἴση· τριγώνου δὴ τοῦ ΑΘΓ ἡ ἐκτὸς γωνία ἡ ὑπὸ ΒΘΑ\nἴση ἐστὶ τῇ ἐντὸς καὶ ἀπεναντίον τῇ ὑπὸ ΒΓΑ· ὅπερ\nἀδύνατον. οὐκ ἄρα ἄνισός ἐστιν ἡ ΒΓ τῇ ΕΖ· ἴση ἄρα.\nἐστὶ δὲ καὶ ἡ ΑΒ τῇ ΔΕ ἴση. δύο δὴ αἱ ΑΒ, ΒΓ δύο ταῖς\nΔΕ, ΕΖ ἴσαι εἰσὶν ἑκατέρα ἑκατέρᾳ· καὶ γωνίας ἴσας\nπεριέχουσι· βάσις ἄρα ἡ ΑΓ βάσει τῇ ΔΖ ἴση ἐστίν, καὶ\nτὸ ΑΒΓ τρίγωνον τῷ ΔΕΖ τριγώνῳ ἴσον καὶ λοιπὴ\nγωνία ἡ ὑπὸ ΒΑΓ τῇ λοιπῇ γωνίᾳ τῇ ὑπὸ ΕΔΖ ἴση.\n\n\nἐὰν ἄρα δύο τρίγωνα τὰς δύο γωνίας δυσὶ γωνίαις ἴσας\nἔχῃ ἑκατέραν ἑκατέρᾳ καὶ μίαν πλευρὰν μιᾷ πλευρᾷ ἴσην\nἤτοι τὴν πρὸς ταῖς ἴσαις γωνίαις, ἢ τὴν ὑποτείνουσαν\nὑπὸ μίαν τῶν ἴσων γωνιῶν, καὶ τὰς λοιπὰς πλευρὰς ταῖς\nλοιπαῖς πλευραῖς ἴσας ἕξει καὶ τὴν λοιπὴν γωνίαν τῇ\nλοιπῇ γωνίᾳ· ὅπερ ἔδει δεῖξαι.\nἐὰν εἰς δύο εὐθείας εὐθεῖα ἐμπίπτουσα τὰς ἐναλλὰξ\nγωνίας ἴσας ἀλλήλαις ποιῇ, παράλληλοι ἔσονται ἀλλήλαις\nαἱ εὐθεῖαι.\nεἰς γὰρ δύο εὐθείας τὰς ΑΒ, ΓΔ εὐθεῖα ἐμπίπτουσα ἡ\n\nΕΖ τὰς ἐναλλὰξ γωνίας τὰς ὑπὸ ΑΕΖ, ΕΖΔ ἴσας ἀλλήλαις\nποιείτω· λέγω, ὅτι παράλληλός ἐστιν ἡ ΑΒ τῇ ΓΔ.\nεἰ γὰρ μή, ἐκβαλλόμεναι αἱ ΑΒ, ΓΔ συμπεσοῦνται\nἤτοι ἐπὶ τὰ Β, Δ μέρη ἢ ἐπὶ τὰ Α, Γ. ἐκβεβλήσθωσαν καὶ\nσυμπιπτέτωσαν ἐπὶ τὰ Β, Δ μέρη κατὰ τὸ Η. τριγώνου\nδὴ τοῦ ΗΕΖ ἡ ἐκτὸς γωνία ἡ ὑπὸ ΑΕΖ ἴση ἐστὶ τῇ ἐντὸς\nκαὶ ἀπεναντίον τῇ ὑπὸ ΕΖΗ· ὅπερ ἐστὶν ἀδύνατον· οὐκ\nἄρα αἱ ΑΒ, ΓΔ ἐκβαλλόμεναι συμπεσοῦνται ἐπὶ τὰ Β,\nΔ μέρη. ὁμοίως δὴ δειχθήσεται, ὅτι οὐδὲ ἐπὶ τὰ Α, Γ· αἱ\nδὲ ἐπὶ μηδέτερα τὰ μέρη συμπίπτουσαι παράλληλοί εἰσιν·\nπαράλληλος ἄρα ἐστὶν ἡ ΑΒ τῇ ΓΔ.\nἐὰν ἄρα εἰς δύο εὐθείας εὐθεῖα ἐμπίπτουσα τὰς ἐναλλὰξ\nγωνίας ἴσας ἀλλήλαις ποιῇ, παράλληλοι ἔσονται αἱ\nεὐθεῖαι· ὅπερ ἔδει δεῖξαι.\nἐὰν εἰς δύο εὐθείας εὐθεῖα ἐμπίπτουσα τὴν ἐκτὸς γωνίαν\nτῇ ἐντὸς καὶ ἀπεναντίον καὶ ἐπὶ τὰ αὐτὰ μέρη ἴσην\nποιῇ ἢ τὰς ἐντὸς καὶ ἐπὶ τὰ αὐτὰ μέρη δυσὶν ὀρθαῖς ἴσας,\nπαράλληλοι ἔσονται ἀλλήλαις αἱ εὐθεῖαι.\n\n\nεἰς γὰρ δύο εὐθείας τὰς ΑΒ, ΓΔ εὐθεῖα ἐμπίπτουσα ἡ\nΕΖ τὴν ἐκτὸς γωνίαν τὴν ὑπὸ ΕΗΒ τῇ ἐντὸς καὶ ἀπεναντίον\nγωνίᾳ τῇ ὑπὸ ΗΘΔ ἴσην ποιείτω ἢ τὰς ἐντὸς καὶ ἐπὶ\nτὰ αὐτὰ μέρη τὰς ὑπὸ ΒΗΘ, ΗΘΔ δυσὶν ὀρθαῖς ἴσας·\nλέγω, ὅτι παράλληλός ἐστιν ἡ ΑΒ τῇ ΓΔ.\n\n\nἐπεὶ γὰρ ἴση ἐστὶν ἡ ὑπὸ ΕΗΒ τῇ ὑπὸ ΗΘΔ, ἀλλὰ ἡ\nὑπὸ ΕΗΒ τῇ ὑπὸ ΑΗΘ ἐστιν ἴση, καὶ ἡ ὑπὸ ΑΗΘ ἄρα\nτῇ ὑπὸ ΗΘΔ ἐστιν ἴση· καί εἰσιν ἐναλλάξ· παράλληλος\nἄρα ἐστὶν ἡ ΑΒ τῇ ΓΔ.\nπάλιν, ἐπεὶ αἱ ὑπὸ ΒΗΘ, ΗΘΔ δύο ὀρθαῖς ἴσαι εἰσίν,\n\nεἰσὶ δὲ καὶ αἱ ὑπὸ ΑΗΘ, ΒΗΘ δυσὶν\nὀρθαῖς ἴσαι, αἱ ἄρα ὑπὸ ΑΗΘ,\nΒΗΘ ταῖς ὑπὸ ΒΗΘ, ΗΘΔ ἴσαι\nεἰσίν· κοινὴ ἀφῃρήσθω ἡ ὑπὸ ΒΗΘ·\nλοιπὴ ἄρα ἡ ὑπὸ ΑΗΘ λοιπῇ τῇ ὑπὸ\n\nΗΘΔ ἐστιν ἴση· καί εἰσιν ἐναλλάξ·\nπαράλληλος ἄρα ἐστὶν ἡ ΑΒ τῇ ΓΔ.\nἐὰν ἄρα εἰς δύο εὐθείας εὐθεῖα ἐμπίπτουσα τὴν ἐκτὸς\nγωνίαν τῇ ἐντὸς καὶ ἀπεναντίον καὶ ἐπὶ τὰ αὐτὰ μέρη ἴσην\nποιῇ ἢ τὰς ἐντὸς καὶ ἐπὶ τὰ αὐτὰ μέρη δυσὶν ὀρθαῖς ἴσας,\nπαράλληλοι ἔσονται αἱ εὐθεῖαι· ὅπερ ἔδει δεῖξαι.\nἡ εἰς τὰς παραλλήλους εὐθείας εὐθεῖα ἐμπίπτουσα\nτάς τε ἐναλλὰξ γωνίας ἴσας ἀλλήλαις ποιεῖ καὶ τὴν ἐκτὸς\nτῇ ἐντὸς καὶ ἀπεναντίον ἴσην καὶ τὰς ἐντὸς καὶ ἐπὶ τὰ\nαὐτὰ μέρη δυσὶν ὀρθαῖς ἴσας.\n\n\nεἰς γὰρ παραλλήλους εὐθείας τὰς ΑΒ, ΓΔ εὐθεῖα\nἐμπιπτέτω ἡ ΕΖ· λέγω, ὅτι τὰς ἐναλλὰξ γωνίας τὰς\nὑπὸ ΑΗΘ, ΗΘΔ ἴσας ποιεῖ καὶ τὴν ἐκτὸς γωνίαν τὴν ὑπὸ\nΕΗΒ τῇ ἐντὸς καὶ ἀπεναντίον τῇ ὑπὸ ΗΘΔ ἴσην καὶ τὰς\nἐντὸς καὶ ἐπὶ τὰ αὐτὰ μέρη τὰς ὑπὸ\n\nΒΗΘ, ΗΘΔ δυσὶν ὀρθαῖς ἴσας.\nεἰ γὰρ ἄνισός ἐστιν ἡ ὑπὸ ΑΗΘ\nτῇ ὑπὸ ΗΘΔ, μία αὐτῶν μείζων\nἐστίν. ἔστω μείζων ἡ ὑπὸ ΑΗΘ·\nκοινὴ προσκείσθω ἡ ὑπὸ ΒΗΘ· αἱ\nἄρα ὑπὸ ΑΗΘ, ΒΗΘ τῶν ὑπὸ\nΒΗΘ, ΗΘΔ μείζονές εἰσιν. ἀλλὰ αἱ ὑπὸ ΑΗΘ, ΒΗΘ\nδυσὶν ὀρθαῖς ἴσαι εἰσίν. καὶ αἱ ἄρα ὑπὸ ΒΗΘ,\nΗΘΔ δύο ὀρθῶν ἐλάσσονές εἰσιν. αἱ δὲ ἀπʼ ἐλασσόνων\nἢ δύο ὀρθῶν ἐκβαλλόμεναι εἰς ἄπειρον συμπίπτουσιν· αἱ\nἄρα ΑΒ, ΓΔ ἐκβαλλόμεναι εἰς ἄπειρον συμπεσοῦνται·\nοὐ συμπίπτουσι δὲ διὰ τὸ παραλλήλους αὐτὰς ὑποκεῖσθαι·\nοὐκ ἄρα ἄνισός ἐστιν ἡ ὑπὸ ΑΗΘ τῇ ὑπὸ ΗΘΔ· ἴση ἄρα.\nἀλλὰ ἡ ὑπὸ ΑΗΘ τῇ ὑπὸ ΕΗΒ ἐστιν ἴση· καὶ ἡ ὑπὸ\nΕΗΒ ἄρα τῇ ὑπὸ ΗΘΔ ἐστιν ἴση. κοινὴ προσκείσθω ἡ\nὑπὸ ΒΗΘ· αἱ ἄρα ὑπὸ ΕΗΒ, ΒΗΘ ταῖς ὑπὸ ΒΗΘ,\nΗΘΔ ἴσαι εἰσίν. ἀλλὰ αἱ ὑπὸ ΕΗΒ, ΒΗΘ δύο ὀρθαῖς\nἴσαι εἰσίν· καὶ αἱ ὑπὸ ΒΗΘ, ΗΘΔ ἄρα δύο ὀρθαῖς ἴσαι\nεἰσίν.\nἡ ἄρα εἰς τὰς παραλλήλους εὐθείας εὐθεῖα ἐμπίπτουσα\nτάς τε ἐναλλὰξ γωνίας ἴσας ἀλλήλαις ποιεῖ καὶ τὴν ἐκτὸς\nτῇ ἐντὸς καὶ ἀπεναντίον ἴσην καὶ τὰς ἐντὸς καὶ ἐπὶ τὰ\nαὐτὰ μέρη δυσὶν ὀρθαῖς ἴσας· ὅπερ ἔδει δεῖξαι.\n\n\nαἱ τῇ αὐτῇ εὐθείᾳ παράλληλοι καὶ ἀλλήλαις εἰσὶ παράλληλοι.\nἔστω ἑκατέρα τῶν ΑΒ, ΓΔ τῇ ΕΖ παράλληλος· λέγω,\nὅτι καὶ ἡ ΑΒ τῇ ΓΔ ἐστι παράλληλος.\n\n\nἐμπιπτέτω γὰρ εἰς αὐτὰς εὐθεῖα ἡ ΗΚ.\nκαὶ ἐπεὶ εἰς παραλλήλους εὐθείας τὰς ΑΒ, ΕΖ εὐθεῖα\nἐμπέπτωκεν ἡ ΗΚ, ἴση ἄρα ἡ ὑπὸ ΑΗΚ τῇ ὑπὸ ΗΘΖ.\nπάλιν, ἐπεὶ εἰς παραλλήλους εὐθείας τὰς ΕΖ, ΓΔ εὐθεῖα\nἐμπέπτωκεν ἡ ΗΚ, ἴση ἐστὶν ἡ ὑπὸ ΗΘΖ τῇ ὑπὸ ΗΚΔ.\nἐδείχθη δὲ καὶ ἡ ὑπὸ ΑΗΚ τῇ ὑπὸ ΗΘΖ ἴση. καὶ ἡ ὑπὸ\nΑΗΚ ἄρα τῇ ὑπὸ ΗΚΔ ἐστιν ἴση·\nκαί εἰσιν ἐναλλάξ. παράλληλος ἄρα\nἐστὶν ἡ ΑΒ τῇ ΓΔ.\nΑἱ ἄρα τῇ αὐτῇ εὐθείᾳ παράλληλοι\nκαὶ ἀλλήλαις εἰσὶ παράλληλοι· ὅπερ\nἔδει δεῖξαι.\nδιὰ τοῦ δοθέντος σημείου τῇ δοθείσῃ εὐθείᾳ παράλληλον\nεὐθεῖαν γραμμὴν ἀγαγεῖν.\nἔστω τὸ μὲν δοθὲν σημεῖον τὸ Α, ἡ δὲ δοθεῖσα εὐθεῖα\nἡ ΒΓ· δεῖ δὴ διὰ τοῦ Α σημείου τῇ\n\nΒΓ εὐθείᾳ παράλληλον εὐθεῖαν γραμμὴν\nἀγαγεῖν.\nεἰλήφθω ἐπὶ τῆς ΒΓ τυχὸν σημεῖον\nτὸ Δ, καὶ ἐπεζεύχθω ἡ ΑΔ· καὶ\nσυνεστάτω πρὸς τῇ ΔΑ εὐθείᾳ καὶ τῷ πρὸς αὐτῇ σημείῳ\nτῷ Α τῇ ὑπὸ ΑΔΓ γωνίᾳ ἴση ἡ ὑπὸ ΔΑΕ· καὶ\nἐκβεβλήσθω ἐπʼ εὐθείας τῇ ΕΑ εὐθεῖα ἡ ΑΖ.\nκαὶ ἐπεὶ εἰς δύο εὐθείας τὰς ΒΓ, ΕΖ εὐθεῖα ἐμπίπτουσα\nἡ ΑΔ τὰς ἐναλλὰξ γωνίας τὰς ὑπὸ ΕΑΔ, ΑΔΓ ἴσας ἀλλήλαις\nπεποίηκεν, παράλληλος ἄρα ἐστὶν ἡ ΕΑΖ τῇ ΒΓ.\n\n\nδιὰ τοῦ δοθέντος ἄρα σημείου τοῦ Α τῇ δοθείσῃ εὐθείᾳ\nτῇ ΒΓ παράλληλος εὐθεῖα γραμμὴ ἦκται ἡ ΕΑΖ· ὅπερ\nἔδει ποιῆσαι.\nπαντὸς τριγώνου μιᾶς τῶν πλευρῶν προσεκβληθείσης\nἡ ἐκτὸς γωνία δυσὶ ταῖς ἐντὸς καὶ ἀπεναντίον ἴση ἐστίν,\nκαὶ αἱ ἐντὸς τοῦ τριγώνου τρεῖς γωνίαι δυσὶν ὀρθαῖς ἴσαι\nεἰσίν.\n\n\nἔστω τρίγωνον τὸ ΑΒΓ, καὶ προσεκβεβλήσθω αὐτοῦ\nμία πλευρὰ ἡ ΒΓ ἐπὶ τὸ Δ· λέγω, ὅτι ἡ ἐκτὸς γωνία ἡ\nὑπὸ ΑΓΔ ἴση ἐστὶ δυσὶ ταῖς ἐντὸς καὶ ἀπεναντίον\nταῖς ὑπὸ ΓΑΒ, ΑΒΓ, καὶ αἱ ἐντὸς\nτοῦ τριγώνου τρεῖς γωνίαι αἱ ὑπὸ ΑΒΓ,\n\nΒΓΑ, ΓΑΒ δυσὶν ὀρθαῖς ἴσαι εἰσίν.\nἤχθω γὰρ διὰ τοῦ Γ σημείου τῇ ΑΒ\nεὐθείᾳ παράλληλος ἡ ΓΕ.\nκαὶ ἐπεὶ παράλληλός ἐστιν ἡ ΑΒ τῇ ΓΕ, καὶ εἰς αὐτὰς\nἐμπέπτωκεν ἡ ΑΓ, αἱ ἐναλλὰξ γωνίαι αἱ ὑπὸ ΒΑΓ,\n\nΑΓΕ ἴσαι ἀλλήλαις εἰσίν. πάλιν, ἐπεὶ παράλληλός\nἐστιν ἡ ΑΒ τῇ ΓΕ, καὶ εἰς αὐτὰς ἐμπέπτωκεν εὐθεῖα\nἡ ΒΔ, ἡ ἐκτὸς γωνία ἡ ὑπὸ ΕΓΔ ἴση ἐστὶ τῇ ἐντὸς καὶ\nἀπεναντίον τῇ ὑπὸ ΑΒΓ. ἐδείχθη δὲ καὶ ἡ ὑπὸ ΑΓΕ τῇ\nὑπὸ ΒΑΓ ἴση· ὅλη ἄρα ἡ ὑπὸ ΑΓΔ γωνία ἴση ἐστὶ δυσὶ\nταῖς ἐντὸς καὶ ἀπεναντίον ταῖς ὑπὸ ΒΑΓ, ΑΒΓ.\nκοινὴ προσκείσθω ἡ ὑπὸ ΑΓΒ· αἱ ἄρα ὑπὸ ΑΓΔ, ΑΓΒ\nτρισὶ ταῖς ὑπὸ ΑΒΓ, ΒΓΑ, ΓΑΒ ἴσαι εἰσίν. ἀλλʼ αἱ ὑπὸ\nΑΓΔ, ΑΓΒ δυσὶν ὀρθαῖς ἴσαι εἰσίν· καὶ αἱ ὑπὸ ΑΓΒ,\nΓΒΑ, ΓΑΒ ἄρα δυσίν ὀρθαῖς ἴσαι εἰσίν.\n\n\nπαντὸς ἄρα τριγώνου μιᾶς τῶν πλευρῶν προσεκβληθείσης\nἡ ἐκτὸς γωνία δυσὶ ταῖς ἐντὸς καὶ ἀπεναντίον ἴση\nἐστίν, καὶ αἱ ἐντὸς τοῦ τριγώνου τρεῖς γωνίαι δυσὶν ὀρθαῖς\nἴσαι εἰσίν· ὅπερ ἔδει δεῖξαι.\nαἱ τὰς ἴσας τε καὶ παραλλήλους ἐπὶ τὰ αὐτὰ μέρη ἐπιζευγνύουσαι\nεὐθεῖαι καὶ αὐταὶ ἴσαι τε καὶ παράλληλοί\nεἰσιν.\nἔστωσαν ἴσαι τε καὶ παράλληλοι\nαἱ ΑΒ, ΓΔ, καὶ ἐπιζευγνύτωσαν\nαὐτὰς ἐπὶ τὰ αὐτὰ μέρη εὐθεῖαι\nαἱ ΑΓ, ΒΔ· λέγω, ὅτι καὶ αἱ ΑΓ, ΒΔ ἴσαι τε καὶ\nπαράλληλοί εἰσιν.\nἐπεζεύχθω ἡ ΒΓ. καὶ ἐπεὶ παράλληλός ἐστιν ἡ ΑΒ\nτῇ ΓΔ, καὶ εἰς αὐτὰς ἐμπέπτωκεν ἡ ΒΓ, αἱ ἐναλλὰξ\nγωνίαι αἱ ὑπὸ ΑΒΓ, ΒΓΔ ἴσαι ἀλλήλαις εἰσίν. καὶ ἐπεὶ\nἴση ἐστὶν ἡ ΑΒ τῇ ΓΔ κοινὴ δὲ ἡ ΒΓ, δύο δὴ αἱ ΑΒ, ΒΓ\nδύο ταῖς ΒΓ, ΓΔ ἴσαι εἰσίν· καὶ γωνία ἡ ὑπὸ ΑΒΓ\nγωνίᾳ τῇ ὑπὸ ΒΓΔ ἴση· βάσις ἄρα ἡ ΑΓ βάσει τῇ ΒΔ\nἐστιν ἴση, καὶ τὸ ΑΒΓ τρίγωνον τῷ ΒΓΔ τριγώνῳ ἴσον\nἐστίν, καὶ αἱ λοιπαὶ γωνίαι ταῖς λοιπαῖς γωνίαις ἴσαι\nἔσονται ἑκατέρα ἑκατέρᾳ, ὑφʼ ἃς αἱ ἴσαι πλευραὶ ὑποτείνουσιν·\nἴση ἄρα ἡ ὑπὸ ΑΓΒ γωνία τῇ ὑπὸ ΓΒΔ. καὶ\nἐπεὶ εἰς δύο εὐθείας τὰς ΑΓ, ΒΔ εὐθεῖα ἐμπίπτουσα ἡ\n\nΒΓ τὰς ἐναλλὰξ γωνίας ἴσας ἀλλήλαις πεποίηκεν, παράλληλος\nἄρα ἐστὶν ἡ ΑΓ τῇ ΒΔ. ἐδείχθη δὲ αὐτῇ καὶ ἴση.\nαἱ ἄρα τὰς ἴσας τε καὶ παραλλήλους ἐπὶ τὰ αὐτὰ μέρη\nἐπιζευγνύουσαι εὐθεῖαι καὶ αὐταὶ ἴσαι τε καὶ παράλληλοί\nεἰσιν· ὅπερ ἔδει δεῖξαι.\nτῶν παραλληλογράμμων χωρίων αἱ ἀπεναντίον πλευραί\nτε καὶ γωνίαι ἴσαι ἀλλήλαις εἰσίν, καὶ ἡ διάμετρος\nαὐτὰ δίχα τέμνει.\nἔστω παραλληλόγραμμον χωρίον τὸ ΑΓΔΒ, διάμετρος\nδὲ αὐτοῦ ἡ ΒΓ· λέγω, ὅτι τοῦ ΑΓΔΒ παραλληλογράμμου\nαἱ ἀπεναντίον πλευραί τε καὶ γωνίαι ἴσαι\nἀλλήλαις εἰσίν, καὶ ἡ ΒΓ διάμετρος\nαὐτὸ δίχα τέμνει.\nἐπεὶ γὰρ παράλληλός ἐστιν ἡ ΑΒ\nτῇ ΓΔ, καὶ εἰς αὐτὰς ἐμπέπτωκεν εὐθεῖα\nἡ ΒΓ, αἱ ἐναλλὰξ γωνίαι αἱ ὑπὸ\nΑΒΓ, ΒΓΔ ἴσαι ἀλλήλαις εἰσίν. πάλιν, ἐπεὶ παράλληλός\nἐστιν ἡ ΑΓ τῇ ΒΔ, καὶ εἰς αὐτὰς ἐμπέπτωκεν ἡ ΒΓ, αἱ\nἐναλλὰξ γωνίαι αἱ ὑπὸ ΑΓΒ, ΓΒΔ ἴσαι ἀλλήλαις εἰσίν.\nδύο δὴ τρίγωνά ἐστι τὰ ΑΒΓ, ΒΓΔ τὰς δύο γωνίας τὰς\nὑπὸ ΑΒΓ, ΒΓΑ δυσὶ ταῖς ὑπὸ ΒΓΔ, ΓΒΔ ἴσας ἔχοντα\nἑκατέραν ἑκατέρᾳ καὶ μίαν πλευρὰν μιᾷ πλευρᾷ ἴσην τὴν\nπρὸς ταῖς ἴσαις γωνίαις κοινὴν αὐτῶν τὴν ΒΓ· καὶ τὰς\nλοιπὰς ἄρα πλευρὰς ταῖς λοιπαῖς ἴσας ἕξει ἑκατέραν ἑκατέρᾳ\nκαὶ τὴν λοιπὴν γωνίαν τῇ λοιπῇ γωνίᾳ· ἴση ἄρα\nἡ μὲν ΑΒ πλευρὰ τῇ ΓΔ, ἡ δὲ ΑΓ τῇ ΒΔ, καὶ ἔτι ἴση\nἐστὶν ἡ ὑπὸ ΒΑΓ γωνία τῇ ὑπὸ ΓΔΒ. καὶ ἐπεὶ ἴση ἐστὶν\nἡ μὲν ὑπὸ ΑΒΓ γωνία τῇ ὑπὸ ΒΓΔ, ἡ δὲ ὑπὸ ΓΒΔ τῇ\nὑπὸ ΑΓΒ, ὅλη ἄρα ἡ ὑπὸ ΑΒΔ ὅλῃ τῇ ὑπὸ ΑΓΔ ἐστιν\nἴση. ἐδείχθη δὲ καὶ ἡ ὑπὸ ΒΑΓ τῇ ὑπὸ ΓΔΒ ἴση.\nτῶν ἄρα παραλληλογράμμων χωρίων αἱ ἀπεναντίον\nπλευραί τε καὶ γωνίαι ἴσαι ἀλλήλαις εἰσίν.\nλέγω δή, ὅτι καὶ ἡ διάμετρος αὐτὰ δίχα τέμνει. ἐπεὶ\nγὰρ ἴση ἐστὶν ἡ ΑΒ τῇ ΓΔ, κοινὴ δὲ ἡ ΒΓ, δύο δὴ αἱ ΑΒ,\n\nΒΓ δυσὶ ταῖς ΓΔ, ΒΓ ἴσαι εἰσὶν ἑκατέρα ἑκατέρᾳ· καὶ\nγωνία ἡ ὑπὸ ΑΒΓ γωνίᾳ τῇ ὑπὸ ΒΓΔ ἴση. καὶ βάσις ἄρα\nἡ ΑΓ τῇ ΔΒ ἴση. καὶ τὸ ΑΒΓ\nἄρα τρίγωνον τῷ ΒΓΔ\nτριγώνῳ ἴσον ἐστίν.\nἡ ἄρα ΒΓ διάμετρος δίχα τέμνει τὸ ΑΒΓΔ παραλληλόγραμμον·\nὅπερ ἔδει δεῖξαι.\nτὰ παραλληλόγραμμα τὰ ἐπὶ τῆς αὐτῆς βάσεως ὄντα\nκαὶ ἐν ταῖς αὐταῖς παραλλήλοις ἴσα ἀλλήλοις ἐστίν.\n\nἔστω παραλληλόγραμμα τὰ ΑΒΓΔ,\nΕΒΓΖ ἐπὶ τῆς αὐτῆς βάσεως τῆς ΒΓ\nκαὶ ἐν ταῖς αὐταῖς παραλλήλοις ταῖς\nΑΖ, ΒΓ· λέγω, ὅτι ἴσον ἐστὶ τὸ ΑΒΓΔ\nτῷ ΕΒΓΖ παραλληλογράμμῳ.\nἐπεὶ γὰρ παραλληλόγραμμόν ἐστι τὸ ΑΒΓΔ, ἴση ἐστὶν\nἡ ΑΔ τῇ ΒΓ. διὰ τὰ αὐτὰ δὴ καὶ ἡ ΕΖ τῇ ΒΓ ἐστιν\nἴση· ὥστε καὶ ἡ ΑΔ τῇ ΕΖ ἐστιν ἴση· καὶ κοινὴ ἡ ΔΕ·\nὅλη ἄρα ἡ ΑΕ ὅλῃ τῇ ΔΖ ἐστιν ἴση. ἔστι δὲ καὶ ἡ ΑΒ\nτῇ ΔΓ ἴση· δύο δὴ αἱ ΕΑ, ΑΒ δύο ταῖς ΖΔ, ΔΓ ἴσαι\nεἰσὶν ἑκατέρα ἑκατέρᾳ· καὶ γωνία ἡ ὑπὸ ΖΔΓ γωνίᾳ τῇ\nὑπὸ ΕΑΒ ἐστιν ἴση ἡ ἐκτὸς τῇ ἐντός· βάσις ἄρα ἡ ΕΒ\nβάσει τῇ ΖΓ ἴση ἐστίν, καὶ τὸ ΕΑΒ τρίγωνον τῷ ΔΖΓ\nτριγώνῳ ἴσον ἔσται· κοινὸν ἀφῃρήσθω τὸ ΔΗΕ· λοιπὸν\nἄρα τὸ ΑΒΗΔ τραπέζιον λοιπῷ τῷ ΕΗΓΖ τραπεζίῳ\nἐστὶν ἴσον· κοινὸν προσκείσθω τὸ ΗΒΓ τρίγωνον· ὅλον\nἄρα τὸ ΑΒΓΔ παραλληλόγραμμον ὅλῳ τῷ ΕΒΓΖ παραλληλογράμμῳ\nἴσον ἐστίν.\nτὰ ἄρα παραλληλόγραμμα τὰ ἐπὶ τῆς αὐτῆς βάσεως\nὄντα καὶ ἐν ταῖς αὐταῖς παραλλήλοις ἴσα ἀλλήλοις ἐστίν·\nὅπερ ἔδει δεῖξαι.\nτὰ παραλληλόγραμμα τὰ ἐπὶ ἴσων βάσεων ὄντα καὶ\nἐν ταῖς αὐταῖς παραλλήλοις ἴσα ἀλλήλοις ἐστίν.\nἔστω παραλληλόγραμμα τὰ ΑΒΓΔ, ΕΖΗΘ ἐπὶ ἴσων\nβάσεων ὄντα τῶν ΒΓ, ΖΗ\n\nκαὶ ἐν ταῖς αὐταῖς παραλλήλοις\nταῖς ΑΘ, ΒΗ· λέγω, ὅτι\nἴσον ἐστὶ τὸ ΑΒΓΔ παραλληλόγραμμον\nτῷ ΕΖΗΘ.\nἐπεζεύχθωσαν γὰρ αἱ ΒΕ, ΓΘ. καὶ ἐπεὶ ἴση ἐστὶν ἡ\n\nΒΓ τῇ ΖΗ, ἀλλὰ ἡ ΖΗ τῇ ΕΘ ἐστιν ἴση, καὶ ἡ ΒΓ ἄρα\nτῇ ΕΘ ἐστιν ἴση. εἰσὶ δὲ καὶ παράλληλοι. καὶ ἐπιζευγνύουσιν\nαὐτὰς αἱ ΕΒ, ΘΓ· αἱ δὲ τὰς ἴσας τε καὶ παραλλήλους\nἐπὶ τὰ αὐτὰ μέρη ἐπιζευγνύουσαι ἴσαι τε καὶ παράλληλοί\nεἰσι· καὶ αἱ ΕΒ, ΘΓ ἄρα ἴσαι τέ εἰσι καὶ παράλληλοι.\nπαραλληλόγραμμον ἄρα ἐστὶ τὸ ΕΒΓΘ. καί ἐστιν\nἴσον τῷ ΑΒΓΔ· βάσιν τε γὰρ αὐτῷ τὴν αὐτὴν ἔχει τὴν\nΒΓ, καὶ ἐν ταῖς αὐταῖς παραλλήλοις ἐστὶν αὐτῷ ταῖς ΒΓ,\nΑΘ. διὰ τὰ αὐτὰ δὴ καὶ τὸ ΕΖΗΘ τῷ αὐτῷ τῷ ΕΒΓΘ\nἐστιν ἴσον· ὥστε καὶ τὸ ΑΒΓΔ παραλληλόγραμμον τῷ\n\nΕΖΗΘ ἐστιν ἴσον.\nτὰ ἄρα παραλληλόγραμμα τὰ ἐπὶ ἴσων βάσεων ὄντα καὶ\nἐν ταῖς αὐταῖς παραλλήλοις ἴσα ἀλλήλοις ἐστίν· ὅπερ ἔδει\nδεῖξαι.\nτὰ τρίγωνα τὰ ἐπὶ τῆς αὐτῆς βάσεως ὄντα καὶ ἐν ταῖς\nαὐταῖς παραλλήλοις ἴσα ἀλλήλοις ἐστίν.\nἔστω τρίγωνα τὰ ΑΒΓ, ΔΒΓ ἐπὶ τῆς αὐτῆς βάσεως\nτῆς ΒΓ καὶ ἐν ταῖς αὐταῖς\nπαραλλήλοις ταῖς ΑΔ, ΒΓ·\nλέγω, ὅτι ἴσον ἐστὶ τὸ ΑΒΓ\nτρίγωνον τῷ ΔΒΓ τριγώνῳ.\nἘκβεβλήσθω ἡ ΑΔ ἐφʼ ἑκάτερα τὰ μέρη ἐπὶ τὰ Ε, Ζ,\nκαὶ διὰ μὲν τοῦ Β τῇ ΓΑ παράλληλος ἤχθω ἡ ΒΕ, διὰ\nδὲ τοῦ Γ τῇ ΒΔ παράλληλος ἤχθω ἡ ΓΖ. παραλληλόγραμμον\nἄρα ἐστὶν ἑκάτερον τῶν ΕΒΓΑ, ΔΒΓΖ· καί\nεἰσιν ἴσα· ἐπί τε γὰρ τῆς αὐτῆς βάσεώς εἰσι τῆς ΒΓ καὶ\nἐν ταῖς αὐταῖς παραλλήλοις ταῖς ΒΓ, ΕΖ· καί ἐστι τοῦ\nμὲν ΕΒΓΑ παραλληλογράμμου ἥμισυ τὸ ΑΒΓ τρίγωνον·\nἡ γὰρ ΑΒ διάμετρος αὐτὸ δίχα τέμνει· τοῦ δὲ ΔΒΓΖ\nπαραλληλογράμμου ἥμισυ τὸ ΔΒΓ τρίγωνον· ἡ γὰρ ΔΓ\nδιάμετρος αὐτὸ δίχα τέμνει. τὰ δὲ τῶν ἴσων ἡμίση ἴσα\nἀλλήλοις ἐστίν. ἴσον ἄρα ἐστὶ τὸ ΑΒΓ τρίγωνον τῷ ΔΒΓ\nτριγώνῳ.\n\n\nτὰ ἄρα τρίγωνα τὰ ἐπὶ τῆς αὐτῆς βάσεως ὄντα καὶ ἐν\nταῖς αὐταῖς παραλλήλοις ἴσα ἀλλήλοις ἐστίν· ὅπερ ἔδει\nδεῖξαι.\nτὰ τρίγωνα τὰ ἐπὶ ἴσων βάσεων ὄντα καὶ ἐν ταῖς\nαὐταῖς παραλλήλοις ἴσα ἀλλήλοις ἐστίν.\nἔστω τρίγωνα τὰ ΑΒΓ,\nΔΕΖ ἐπὶ ἴσων βάσεων τῶν\n\nΒΓ, ΕΖ καὶ ἐν ταῖς αὐταῖς\nπαραλλήλοις ταῖς ΒΖ, ΑΔ·\nλέγω, ὅτι ἴσον ἐστὶ τὸ ΑΒΓ τρίγωνον τῷ ΔΕΖ\nτριγώνῳ.\nἘκβεβλήσθω γὰρ ἡ ΑΔ ἐφʼ ἑκάτερα τὰ μέρη ἐπὶ τὰ Η,\nθ, καὶ διὰ μὲν τοῦ Β τῇ ΓΑ παράλληλος ἤχθω ἡ ΒΗ,\nδιὰ δὲ τοῦ Ζ τῇ ΔΕ παράλληλος ἤχθω ἡ ΖΘ. παραλληλόγραμμον\nἄρα ἐστὶν ἑκάτερον τῶν ΗΒΓΑ, ΔΕΖΘ·\nκαὶ ἴσον τὸ ΗΒΓΑ τῷ ΔΕΖΘ· ἐπί τε γὰρ ἴσων βάσεών\nεἰσι τῶν ΒΓ, ΕΖ καὶ ἐν ταῖς αὐταῖς παραλλήλοις ταῖς\n\nΒΖ, ΗΘ· καί ἐστι τοῦ μὲν ΗΒΓΑ παραλληλογράμμου\nἥμισυ τὸ ΑΒΓ τρίγωνον. ἡ γὰρ ΑΒ διάμετρος αὐτὸ δίχα\nτέμνει· τοῦ δὲ ΔΕΖΘ παραλληλογράμμου ἥμισυ τὸ\nΖΕΔ τρίγωνον· ἡ γὰρ ΔΖ διάμετρος αὐτὸ δίχα τέμνει·\nτὰ δὲ τῶν ἴσων ἡμίση ἴσα ἀλλήλοις ἐστίν. ἴσον ἄρα ἐστὶ\nτὸ ΑΒΓ τρίγωνον τῷ ΔΕΖ τριγώνῳ.\nτὰ ἄρα τρίγωνα τὰ ἐπὶ ἴσων βάσεων ὄντα καὶ ἐν ταῖς\nαὐταῖς παραλλήλοις ἴσα ἀλλήλοις ἐστίν· ὅπερ ἔδει δεῖξαι.\nτὰ ἴσα τρίγωνα τὰ ἐπὶ τῆς αὐτῆς βάσεως ὄντα καὶ ἐπὶ\nτὰ αὐτὰ μέρη καὶ ἐν ταῖς αὐταῖς παραλλήλοις ἐστίν.\nἔστω ἴσα τρίγωνα τὰ ΑΒΓ, ΔΒΓ ἐπὶ τῆς αὐτῆς\nβάσεως ὄντα καὶ ἐπὶ τὰ αὐτὰ μέρη τῆς ΒΓ· λέγω, ὅτι\nκαὶ ἐν ταῖς αὐταῖς παραλλήλοις ἐστίν.\nἐπεζεύχθω γὰρ ἡ ΑΔ· λέγω, ὅτι παράλληλός ἐστιν\nἡ ΑΔ τῇ ΒΓ.\nεἰ γὰρ μή, ἤχθω διὰ τοῦ Α σημείου τῇ ΒΓ εὐθείᾳ\nπαράλληλος ἡ ΑΕ, καὶ ἐπεζεύχθω ἡ ΕΓ. ἴσον ἄρα ἐστὶ τὸ\n\nΑΒΓ τρίγωνον τῷ ΕΒΓ τριγώνῳ· ἐπί\nτε γὰρ τῆς αὐτῆς βάσεώς ἐστιν αὐτῷ τῆς\nΒΓ καὶ ἐν ταῖς αὐταῖς παραλλήλοις. ἀλλὰ\nτὸ ΑΒΓ τῷ ΔΒΓ ἐστιν ἴσον· καὶ τὸ ΔΒΓ\nἄρα τῷ ΕΒΓ ἴσον ἐστὶ τὸ μεῖζον τῷ\nἐλάσσονι· ὅπερ ἐστὶν ἀδύνατον· οὐκ ἄρα παράλληλός\nἐστιν ἡ ΑΕ τῇ ΒΓ. ὁμοίως δὴ δείξομεν, ὅτι οὐδʼ ἄλλη τις\nπλὴν τῆς ΑΔ· ἡ ΑΔ ἄρα τῇ ΒΓ ἐστι παράλληλος.\nτὰ ἄρα ἴσα τρίγωνα τὰ ἐπὶ τῆς αὐτῆς βάσεως ὄντα καὶ\nἐπὶ τὰ αὐτὰ μέρη καὶ ἐν ταῖς αὐταῖς παραλλήλοις ἐστίν·\nὅπερ ἔδει δεῖξαι.\nτὰ ἴσα τρίγωνα τὰ ἐπὶ ἴσων βάσεων ὄντα καὶ ἐπὶ τὰ\nαὐτὰ μέρη καὶ ἐν ταῖς αὐταῖς παραλλήλοις ἐστίν.\n\nἔστω ἴσα τρίγωνα τὰ ΑΒΓ, ΓΔΕ\nἐπὶ ἴσων βάσεων τῶν ΒΓ, ΓΕ καὶ ἐπὶ\nτὰ αὐτὰ μέρη. λέγω, ὅτι καὶ ἐν ταῖς αὐταῖς\nπαραλλήλοις ἐστίν.\nἐπεζεύχθω γὰρ ἡ ΑΔ· λέγω, ὅτι παράλληλός\nἐστιν ἡ ΑΔ τῇ ΒΕ.\nεἰ γὰρ μή, ἤχθω διὰ τοῦ Α τῇ ΒΕ παράλληλος ἡ ΑΖ,\nκαὶ ἐπεζεύχθω ἡ ΖΕ. ἴσον ἄρα ἐστὶ τὸ ΑΒΓ τρίγωνον\nτῷ ΖΓΕ τριγώνῳ· ἐπί τε γὰρ ἴσων βάσεών εἰσι τῶν ΒΓ,\nΓΕ καὶ ἐν ταῖς αὐταῖς παραλλήλοις ταῖς ΒΕ, ΑΖ. ἀλλὰ\nτὸ ΑΒΓ τρίγωνον ἴσον ἐστὶ τῷ ΔΓΕ\nτριγώνῳ· καὶ τὸ\nΔΓΕ ἄρα τρίγωνον ἴσον ἐστὶ τῷ ΖΓΕ τριγώνῳ τὸ μεῖζον\nτῷ ἐλάσσονι· ὅπερ ἐστὶν ἀδύνατον· οὐκ ἄρα παράλληλος\nἡ ΑΖ τῇ ΒΕ. ὁμοίως δὴ δείξομεν, ὅτι οὐδʼ ἄλλη τις\nπλὴν τῆς ΑΔ· ἡ ΑΔ ἄρα τῇ ΒΕ ἐστι παράλληλος.\nτὰ ἄρα ἴσα τρίγωνα τὰ ἐπὶ ἴσων βάσεων ὄντα καὶ\nἐπὶ τὰ αὐτὰ μέρη καὶ ἐν ταῖς αὐταῖς παραλλήλοις ἐστίν·\nὅπερ ἔδει δεῖξαι.\nἐὰν παραλληλόγραμμον τριγώνῳ βάσιν τε ἔχῃ τὴν αὐτὴν\nκαὶ ἐν ταῖς αὐταῖς παραλλήλοις ᾖ, διπλάσιόν ἐστι τὸ παραλληλόγραμμον\nτοῦ τριγώνου.\nπαραλληλόγραμμον γὰρ τὸ ΑΒΓΔ τριγώνῳ τῷ ΕΒΓ\nβάσιν τε ἐχέτω τὴν αὐτὴν τὴν ΒΓ καὶ ἐν ταῖς αὐταῖς\nπαραλλήλοις ἔστω ταῖς ΒΓ, ΑΕ· λέγω, ὅτι διπλάσιόν\nἐστι τὸ ΑΒΓΔ παραλληλόγραμμον τοῦ\nΒΕΓ τριγώνου.\nἐπεζεύχθω γὰρ ἡ ΑΓ. ἴσον δή ἐστι\nτὸ ΑΒΓ τρίγωνον τῷ ΕΒΓ τριγώνῳ·\nἐπί τε γὰρ τῆς αὐτῆς βάσεώς ἐστιν αὐτῷ\nτῆς ΒΓ καὶ ἐν ταῖς αὐταῖς παραλλήλοις\nταῖς ΒΓ, ΑΕ. ἀλλὰ τὸ ΑΒΓΔ παραλληλόγραμμον διπλάσιόν\nἐστι τοῦ ΑΒΓ τριγώνου· ἡ γὰρ ΑΓ διάμετρος αὐτὸ\nδίχα τέμνει· ὥστε τὸ ΑΒΓΔ παραλληλόγραμμον καὶ τοῦ\nΕΒΓ τριγώνου ἐστὶ διπλάσιον.\nἐὰν ἄρα παραλληλόγραμμον τριγώνῳ βάσιν τε ἔχῃ τὴν\nαὐτὴν καὶ ἐν ταῖς αὐταῖς παραλλήλοις ᾖ, διπλάσιόν ἐστι\nτὸ παραλληλόγραμμον τοῦ τριγώνου· ὅπερ ἔδει δεῖξαι.\nτῷ δοθέντι τριγώνῳ ἴσον παραλληλόγραμμον συστήσασθαι\nἐν τῇ δοθείσῃ γωνίᾳ εὐθυγράμμῳ.\nἔστω τὸ μὲν δοθὲν τρίγωνον τὸ ΑΒΓ, ἡ δὲ δοθεῖσα\nγωνία εὐθύγραμμος ἡ Δ· δεῖ δὴ τῷ ΑΒΓ τριγώνῳ ἴσον\nπαραλληλόγραμμον συστήσασθαι ἐν τῇ Δ γωνίᾳ εὐθυγράμμῳ.\nτετμήσθω ἡ ΒΓ δίχα κατὰ τὸ Ε, καὶ ἐπεζεύχθω ἡ\nΑΕ, καὶ συνεστάτω πρὸς τῇ ΕΓ εὐθείᾳ καὶ τῷ πρὸς αὐτῇ\nσημείῳ τῷ Ε τῇ Δ γωνίᾳ ἴση ἡ ὑπὸ\n\nΓΕΖ, καὶ διὰ μὲν τοῦ Α τῇ ΕΓ\nπαράλληλος ἤχθω ἡ ΑΗ, διὰ δὲ\nτοῦ Γ τῇ ΕΖ παράλληλος ἤχθω ἡ\nΓΗ· παραλληλόγραμμον ἄρα ἐστὶ\nτὸ ΖΕΓΗ. καὶ ἐπεὶ ἴση ἐστὶν ἡ ΒΕ\nτῇ ΕΓ, ἴσον ἐστὶ καὶ τὸ ΑΒΕ τρίγωνον τῷ ΑΕΓ τριγώνῳ·\nἐπί τε γὰρ ἴσων βάσεών εἰσι τῶν ΒΕ, ΕΓ καὶ ἐν ταῖς αὐταῖς\nπαραλλήλοις ταῖς ΒΓ, ΑΗ· διπλάσιον ἄρα ἐστὶ τὸ\nΑΒΓ τρίγωνον τοῦ ΑΕΓ τριγώνου. ἔστι δὲ καὶ τὸ ΖΕΓΗ\nπαραλληλόγραμμον διπλάσιον τοῦ ΑΕΓ τριγώνου· βάσιν τε\nγὰρ αὐτῷ τὴν αὐτὴν ἔχει καὶ ἐν ταῖς αὐταῖς ἐστιν αὐτῷ\nπαραλλήλοις· ἴσον ἄρα ἐστὶ τὸ ΖΕΓΗ παραλληλόγραμμον\nτῷ ΑΒΓ τριγώνῳ. καὶ ἔχει τὴν ὑπὸ ΓΕΖ γωνίαν\nἴσην τῇ δοθείσῃ τῇ Δ.\nτῷ ἄρα δοθέντι τριγώνῳ τῷ ΑΒΓ ἴσον παραλληλόγραμμον\nσυνέσταται τὸ ΖΕΓΗ ἐν γωνίᾳ τῇ ὑπὸ ΓΕΖ,\nἥτις ἐστὶν ἴση τῇ Δ· ὅπερ ἔδει ποιῆσαι.\nπαντὸς παραλληλογράμμου τῶν περὶ τὴν διάμετρον\nπαραλληλογράμμων τὰ παραπληρώματα ἴσα ἀλλήλοις\nἐστίν.\nἔστω παραλληλόγραμμον τὸ ΑΒΓΔ, διάμετρος δὲ αὐτοῦ\nἡ ΑΓ, περὶ δὲ τὴν ΑΓ παραλληλόγραμμα μὲν ἔστω τὰ\nΖΘ, ΖΗ, τὰ δὲ λεγόμενα παραπληρώματα\nτὰ ΒΚ, ΚΔ· λέγω, ὅτι ἴσον ἐστὶ\nτὸ ΒΚ παραπλήρωμα τῷ ΚΔ παραπληρώματι.\n\n\nἐπεὶ γὰρ παραλληλόγραμμόν ἐστι τὸ\nΑΒΓΔ, διάμετρος δὲ αὐτοῦ ἡ ΑΓ, ἴσον\nἐστὶ τὸ ΑΒΓ τρίγωνον τῷ ΑΓΔ τριγώνῳ. πάλιν, ἐπεὶ\nπαραλληλόγραμμόν ἐστι τὸ ΕΘ, διάμετρος δὲ αὐτοῦ ἐστιν\nἡ ΑΚ, ἴσον ἐστὶ τὸ ΑΕΚ τρίγωνον τῷ ΑΘΚ τριγώνῳ.\nδιὰ τὰ αὐτὰ δὴ καὶ τὸ ΚΖΓ τρίγωνον τῷ ΚΗΓ ἐστιν ἴσον.\nἐπεὶ οὖν τὸ μὲν ΑΕΚ τρίγωνον τῷ ΑΘΚ τριγώνῳ ἐστὶν\nἴσον, τὸ δὲ ΚΖΓ τῷ ΚΗΓ, τὸ ΑΕΚ τρίγωνον μετὰ τοῦ\nΚΗΓ ἴσον ἐστὶ τῷ ΑΘΚ τριγώνῳ μετὰ τοῦ ΚΖΓ· ἔστι\nδὲ καὶ ὅλον τὸ ΑΒΓ τρίγωνον ὅλῳ τῷ ΑΔΓ ἴσον· λοιπὸν\nἄρα τὸ ΒΚ παραπλήρωμα λοιπῷ τῷ ΚΔ παραπληρώματί\nἐστιν ἴσον.\nπαντὸς ἄρα παραλληλογράμμου χωρίου τῶν περὶ τὴν\nδιάμετρον παραλληλογράμμων τὰ παραπληρώματα ἴσα\nἀλλήλοις ἐστίν· ὅπερ ἔδει δεῖξαι.\nπαρὰ τὴν δοθεῖσαν εὐθεῖαν τῷ δοθέντι τριγώνῳ ἴσον\nπαραλληλόγραμμον παραβαλεῖν ἐν τῇ δοθείσῃ γωνίᾳ\nεὐθυγράμμῳ.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ δοθὲν τρίγωνον\nτὸ Γ, ἡ δὲ δοθεῖσα γωνία εὐθύγραμμος\nἡ Δ· δεῖ δὴ παρὰ τὴν δοθεῖσαν\nεὐθεῖαν τὴν ΑΒ τῷ δοθέντι τριγώνῳ\nτῷ Γ ἴσον παραλληλόγραμμον παραβαλεῖν\nἐν ἴσῃ τῇ Δ γωνίᾳ.\n\n\nσυνεστάτω τῷ Γ τριγώνῳ ἴσον παραλληλόγραμμον\nτὸ ΒΕΖΗ ἐν γωνίᾳ τῇ\nὑπὸ ΕΒΗ, ἥ ἐστιν ἴση τῇ Δ· καὶ\nκείσθω ὥστε ἐπʼ εὐθείας εἶναι τὴν ΒΕ\nτῇ ΑΒ, καὶ διήχθω ἡ ΖΗ ἐπὶ τὸ Θ,\nκαὶ διὰ τοῦ Α ὁποτέρᾳ τῶν ΒΗ, ΕΖ παράλληλος ἤχθω\nἡ ΑΘ, καὶ ἐπεζεύχθω ἡ ΘΒ. καὶ ἐπεὶ εἰς παραλλήλους\nτὰς ΑΘ, ΕΖ εὐθεῖα ἐνέπεσεν ἡ ΘΖ, αἱ ἄρα ὑπὸ ΑΘΖ,\nΘΖΕ γωνίαι δυσὶν ὀρθαῖς εἰσιν ἴσαι. αἱ ἄρα ὑπὸ ΒΘΗ,\nΗΖΕ δύο ὀρθῶν ἐλάσσονές εἰσιν· αἱ δὲ ἀπὸ ἐλασσόνων\nἢ δύο ὀρθῶν εἰς ἄπειρον ἐκβαλλόμεναι συμπίπτουσιν·\nαἱ ΘΒ, ΖΕ ἄρα ἐκβαλλόμεναι συμπεσοῦνται. ἐκβεβλήσθωσαν\nκαὶ συμπιπτέτωσαν κατὰ τὸ Κ, καὶ διὰ τοῦ\nΚ σημείου ὁποτέρᾳ τῶν ΕΑ, ΖΘ παράλληλος ἤχθω ἡ\nΚΛ, καὶ ἐκβεβλήσθωσαν αἱ ΘΑ, ΗΒ ἐπὶ τὰ Λ, Μ σημεῖα.\nπαραλληλόγραμμον ἄρα ἐστὶ τὸ ΘΛΚΖ, διάμετρος\nδὲ αὐτοῦ ἡ ΘΚ, περὶ δὲ τὴν ΘΚ παραλληλόγραμμα\nμὲν τὰ ΑΗ, ΜΕ, τὰ δὲ λεγόμενα παραπληρώματα τὰ\nΛΒ, ΒΖ· ἴσον ἄρα ἐστὶ τὸ ΛΒ τῷ ΒΖ. ἀλλὰ τὸ ΒΖ τῷ\nΓ τριγώνῳ ἐστὶν ἴσον· καὶ τὸ ΛΒ ἄρα τῷ Γ ἐστιν ἴσον.\nκαὶ ἐπεὶ ἴση ἐστὶν ἡ ὑπὸ ΗΒΕ γωνία τῇ ὑπὸ ΑΒΜ, ἀλλὰ\nἡ ὑπὸ ΗΒΕ τῇ Δ ἐστιν ἴση, καὶ ἡ ὑπὸ ΑΒΜ ἄρα τῇ Δ\nγωνίᾳ ἐστὶν ἴση.\nπαρὰ τὴν δοθεῖσαν ἄρα εὐθεῖαν τὴν ΑΒ τῷ δοθέντι τριγώνῳ\nτῷ Γ ἴσον παραλληλόγραμμον παραβέβληται τὸ ΛΒ ἐν\nγωνίᾳ τῇ ὑπὸ ΑΒΜ, ἥ ἐστιν ἴση τῇ Δ· ὅπερ ἔδει ποιῆσαι.\nτῷ δοθέντι εὐθυγράμμῳ ἴσον παραλληλόγραμμον\nσυστήσασθαι ἐν τῇ δοθείσῃ γωνίᾳ εὐθυγράμμῳ.\n\nἔστω τὸ μὲν δοθὲν εὐθύγραμμον τὸ\nΑΒΓΔ, ἡ δὲ δοθεῖσα γωνία εὐθύγραμμος\nἡ Ε· δεῖ δὴ τῷ ΑΒΓΔ εὐθυγράμμῳ ἴσον\nπαραλληλόγραμμον συστήσασθαι ἐν τῇ δοθείσῃ\nγωνίᾳ τῇ Ε.\nἐπεζεύχθω ἡ ΔΒ, καὶ συνεστάτω τῷ\nΑΒΔ τριγώνῳ ἴσον παραλληλόγραμμον τὸ\n\nΖΘ ἐν τῇ ὑπὸ ΘΚΖ γωνίᾳ, ἥ ἐστιν ἴση\nτῇ Ε· καὶ παραβεβλήσθω παρὰ τὴν ΗΘ\nεὐθεῖαν τῷ ΔΒΓ τριγώνῳ ἴσον παραλληλόγραμμον\nτὸ ΗΜ ἐν τῇ ὑπὸ ΗΘΜ γωνίᾳ, ἥ ἐστιν ἴση τῇ Ε.\nκαὶ ἐπεὶ ἡ Ε γωνία ἑκατέρᾳ τῶν ὑπὸ ΘΚΖ, ΗΘΜ ἐστιν ἴση,\nκαὶ ἡ ὑπὸ ΘΚΖ ἄρα τῇ ὑπὸ ΗΘΜ ἐστιν ἴση. κοινὴ προσκείσθω\nἡ ὑπὸ ΚΘΗ· αἱ ἄρα ὑπὸ ΖΚΘ, ΚΘΗ ταῖς ὑπὸ ΚΘΗ,\nΗΘΜ ἴσαι εἰσίν. ἀλλʼ αἱ ὑπὸ ΖΚΘ, ΚΘΗ δυσὶν ὀρθαῖς\nἴσαι εἰσίν· καὶ αἱ ὑπὸ ΚΘΗ, ΗΘΜ ἄρα δύο ὀρθαῖς ἴσαι\nεἰσίν. πρὸς δή τινι εὐθείᾳ τῇ ΗΘ καὶ τῷ πρὸς αὐτῇ σημείῳ\nτῷ Θ δύο εὐθεῖαι αἱ ΚΘ, ΘΜ μὴ ἐπὶ τὰ αὐτὰ μέρη κείμεναι\nτὰς ἐφεξῆς γωνίας δύο ὀρθαῖς ἴσας ποιοῦσιν· ἐπʼ\nεὐθείας ἄρα ἐστὶν ἡ ΚΘ τῇ ΘΜ· καὶ ἐπεὶ εἰς παραλλήλους\nτὰς ΚΜ, ΖΗ εὐθεῖα ἐνέπεσεν ἡ ΘΗ, αἱ ἐναλλὰξ γωνίαι\nαἱ ὑπὸ ΜΘΗ, ΘΗΖ ἴσαι ἀλλήλαις εἰσίν. κοινὴ προσκείσθω\nἡ ὑπὸ ΘΗΛ· αἱ ἄρα ὑπὸ ΜΘΗ, ΘΗΛ ταῖς ὑπὸ\nΘΗΖ, ΘΗΛ ἴσαι εἰσίν. ἀλλʼ αἱ ὑπὸ ΜΘΗ, ΘΗΛ δύο\nὀρθαῖς ἴσαι εἰσίν· καὶ αἱ ὑπὸ ΘΗΖ, ΘΗΛ ἄρα δύο ὀρθαῖς\nἴσαι εἰσίν· ἐπʼ εὐθείας ἄρα ἐστὶν ἡ ΖΗ τῇ ΗΛ. καὶ ἐπεὶ\nἡ ΖΚ τῇ ΘΗ ἴση τε καὶ παράλληλός ἐστιν, ἀλλὰ καὶ ἡ\n\nΘΗ τῇ ΜΛ, καὶ ἡ ΚΖ ἄρα τῇ ΜΛ ἴση τε καὶ παράλληλός\nἐστιν· καὶ ἐπιζευγνύουσιν αὐτὰς εὐθεῖαι αἱ ΚΜ, ΖΛ·\nκαὶ αἱ ΚΜ, ΖΛ ἄρα ἴσαι τε καὶ παράλληλοί εἰσιν· παραλληλόγραμμον\nἄρα ἐστὶ τὸ ΚΖΛΜ. καὶ ἐπεὶ ἴσον ἐστὶ τὸ\nμὲν ΑΒΔ τρίγωνον τῷ ΖΘ παραλληλογράμμῳ, τὸ δὲ\n\nΔΒΓ τῷ ΗΜ, ὅλον ἄρα τὸ ΑΒΓΔ εὐθύγραμμον ὅλῳ\nτῷ ΚΖΛΜ παραλληλογράμμῳ ἐστὶν ἴσον.\nτῷ ἄρα δοθέντι εὐθυγράμμῳ τῷ ΑΒΓΔ ἴσον παραλληλόγραμμον\nσυνέσταται τὸ ΚΖΛΜ ἐν γωνίᾳ τῇ ὑπὸ ΖΚΜ,\nἥ ἐστιν ἴση τῇ δοθείσῃ τῇ Ε· ὅπερ ἔδει ποιῆσαι.\nἀπὸ τῆς δοθείσης εὐθείας τετράγωνον ἀναγράψαι.\nἔστω ἡ δοθεῖσα εὐθεῖα ἡ ΑΒ· δεῖ δὴ ἀπὸ τῆς ΑΒ εὐθείας\nτετράγωνον ἀναγράψαι.\nἤχθω τῇ ΑΒ εὐθείᾳ ἀπὸ τοῦ πρὸς αὐτῇ σημείου τοῦ\nα πρὸς ὀρθὰς ἡ ΑΓ, καὶ κείσθω τῇ ΑΒ ἴση ἡ ΑΔ· καὶ\nδιὰ μὲν τοῦ Δ σημείου τῇ ΑΒ παράλληλος\nἤχθω ἡ ΔΕ, διὰ δὲ τοῦ Β σημείου τῇ ΑΔ\nπαράλληλος ἤχθω ἡ ΒΕ. παραλληλόγραμμον\nἄρα ἐστὶ τὸ ΑΔΕΒ· ἴση ἄρα ἐστὶν ἡ μὲν ΑΒ\nτῇ ΔΕ, ἡ δὲ ΑΔ τῇ ΒΕ. ἀλλὰ ἡ ΑΒ τῇ ΑΔ\nἐστιν ἴση· αἱ τέσσαρες ἄρα αἱ ΒΑ, ΑΔ, ΔΕ,\nΕΒ ἴσαι ἀλλήλαις εἰσίν· ἰσόπλευρον ἄρα ἐστὶ\nτὸ ΑΔΕΒ παραλληλόγραμμον. λέγω δή, ὅτι\nκαὶ ὀρθογώνιον. ἐπεὶ γὰρ εἰς παραλλήλους τὰς\n\nΑΒ, ΔΕ εὐθεῖα ἐνέπεσεν ἡ ΑΔ, αἱ ἄρα ὑπὸ ΒΑΔ, ΑΔΕ\nγωνίαι δύο ὀρθαῖς ἴσαι εἰσίν. ὀρθὴ δὲ ἡ ὑπὸ ΒΑΔ· ὀρθὴ\nἄρα καὶ ἡ ὑπὸ ΑΔΕ. τῶν δὲ παραλληλογράμμων χωρίων\nαἱ ἀπεναντίον πλευραί τε καὶ γωνίαι ἴσαι ἀλλήλαις εἰσίν·\nὀρθὴ ἄρα καὶ ἑκατέρα τῶν ἀπεναντίον τῶν ὑπὸ ΑΒΕ,\n\nΒΕΔ γωνιῶν· ὀρθογώνιον ἄρα ἐστὶ τὸ ΑΔΕΒ. ἐδείχθη\nδὲ καὶ ἰσόπλευρον.\nτετράγωνον ἄρα ἐστίν· καί ἐστιν ἀπὸ τῆς ΑΒ εὐθείας\nἀναγεγραμμένον· ὅπερ ἔδει ποιῆσαι.\nἐν τοῖς ὀρθογωνίοις τριγώνοις τὸ ἀπὸ τῆς τὴν ὀρθὴν\nγωνίαν ὑποτεινούσης πλευρᾶς τετράγωνον ἴσον ἐστὶ τοῖς\nἀπὸ τῶν τὴν ὀρθὴν γωνίαν περιεχουσῶν πλευρῶν τετραγώνοις.\n\n\nἔστω τρίγωνον ὀρθογώνιον τὸ ΑΒΓ ὀρθὴν ἔχον τὴν\nὑπὸ ΒΑΓ γωνίαν· λέγω, ὅτι τὸ ἀπὸ τῆς ΒΓ τετράγωνον\nἴσον ἐστὶ τοῖς ἀπὸ τῶν ΒΑ, ΑΓ τετραγώνοις.\nἈναγεγράφθω γὰρ ἀπὸ μὲν τῆς ΒΓ τετράγωνον τὸ\nΒΔΕΓ, ἀπὸ δὲ τῶν ΒΑ, ΑΓ τὰ ΗΒ, ΘΓ, καὶ διὰ τοῦ\nα ὁποτέρᾳ τῶν ΒΔ, ΓΕ παράλληλος ἤχθω ἡ ΑΛ· καὶ\nἐπεζεύχθωσαν αἱ ΑΔ, ΖΓ. καὶ ἐπεὶ ὀρθή ἐστιν ἑκατέρα\nτῶν ὑπὸ ΒΑΓ, ΒΑΗ γωνιῶν, πρὸς δή τινι εὐθείᾳ τῇ ΒΑ\nκαὶ τῷ πρὸς αὐτῇ σημείῳ τῷ Α δύο εὐθεῖαι αἱ ΑΓ, ΑΗ\nμὴ ἐπὶ τὰ αὐτὰ μέρη κείμεναι τὰς ἐφεξῆς γωνίας δυσὶν\nὀρθαῖς ἴσας ποιοῦσιν· ἐπʼ εὐθείας ἄρα ἐστὶν ἡ ΓΑ τῇ\nΑΗ. διὰ τὰ αὐτὰ δὴ καὶ ἡ ΒΑ τῇ ΑΘ ἐστιν ἐπʼ εὐθείας.\nκαὶ ἐπεὶ ἴση ἐστὶν ἡ ὑπὸ ΔΒΓ γωνία τῇ ὑπὸ ΖΒΑ· ὀρθὴ\nγὰρ ἑκατέρα· κοινὴ προσκείσθω ἡ ὑπὸ ΑΒΓ· ὅλη ἄρα\nἡ ὑπὸ ΔΒΑ ὅλῃ τῇ ὑπὸ ΖΒΓ ἐστιν ἴση. καὶ ἐπεὶ ἴση\nἐστὶν ἡ μὲν ΔΒ τῇ ΒΓ, ἡ δὲ ΖΒ τῇ ΒΑ, δύο δὴ αἱ ΔΒ,\nΒΑ δύο ταῖς ΖΒ, ΒΓ ἴσαι εἰσὶν ἑκατέρα ἑκατέρᾳ· καὶ\nγωνία ἡ ὑπὸ ΔΒΑ γωνίᾳ τῇ ὑπὸ\nΖΒΓ ἴση· βάσις ἄρα ἡ ΑΔ βάσει\nτῇ ΖΓ\nἐστιν ἴση, καὶ τὸ ΑΒΔ τρίγωνον\nτῷ ΖΒΓ τριγώνῳ ἐστὶν ἴσον·\nκαὶ ἐστὶ τοῦ μὲν ΑΒΔ τριγώνου\nδιπλάσιον τὸ ΒΛ παραλληλόγραμμον·\nβάσιν τε γὰρ τὴν αὐτὴν ἔχουσι\nτὴν ΒΔ καὶ ἐν ταῖς αὐταῖς εἰσι\nπαραλλήλοις ταῖς ΒΔ, ΑΛ· τοῦ\nδὲ ΖΒΓ τριγώνου διπλάσιον τὸ\nΗΒ τετράγωνον· βάσιν τε γὰρ πάλιν τὴν αὐτὴν ἔχουσι\nτὴν ΖΒ καὶ ἐν ταῖς αὐταῖς εἰσι παραλλήλοις ταῖς ΖΒ, ΗΓ.\nτὰ δὲ τῶν ἴσων διπλάσια ἴσα ἀλλήλοις ἐστίν· ἴσον ἄρα\nἐστὶ καὶ τὸ ΒΛ παραλληλόγραμμον τῷ ΗΒ τετραγώνῳ.\nὁμοίως δὴ ἐπιζευγνυμένων τῶν ΑΕ, ΒΚ δειχθήσεται καὶ\nτὸ ΓΛ παραλληλόγραμμον ἴσον τῷ ΘΓ τετραγώνῳ·\nὅλον ἄρα τὸ ΒΔΕΓ τετράγωνον δυσὶ τοῖς ΗΒ, ΘΓ τετραγώνοις\nἴσον ἐστίν. καί ἐστι τὸ μὲν ΒΔΕΓ τετράγωνον\nἀπὸ τῆς ΒΓ ἀναγραφέν, τὰ δὲ ΗΒ, ΘΓ ἀπὸ τῶν ΒΑ,\nΑΓ. τὸ ἄρα ἀπὸ τῆς ΒΓ πλευρᾶς τετράγωνον ἴσον ἐστὶ\nτοῖς ἀπὸ τῶν ΒΑ, ΑΓ πλευρῶν τετραγώνοις.\nἐν ἄρα τοῖς ὀρθογωνίοις τριγώνοις τὸ ἀπὸ τῆς τὴν ὀρθὴν\nγωνίαν ὑποτεινούσης πλευρᾶς τετράγωνον ἴσον ἐστὶ τοῖς\nἀπὸ τῶν τὴν ὀρθὴν γωνίαν περιεχουσῶν πλευρῶν τετραγώνοις·\nὅπερ ἔδει δεῖξαι.\nἐὰν τριγώνου τὸ ἀπὸ μιᾶς τῶν πλευρῶν τετράγωνον\nἴσον ᾖ τοῖς ἀπὸ τῶν λοιπῶν τοῦ τριγώνου δύο πλευρῶν\nτετραγώνοις, ἡ περιεχομένη γωνία ὑπὸ τῶν λοιπῶν τοῦ\nτριγώνου δύο πλευρῶν ὀρθή ἐστιν.\n\n\nτριγώνου γὰρ τοῦ ΑΒΓ τὸ ἀπὸ μιᾶς τῆς ΒΓ πλευρᾶς\nτετράγωνον ἴσον ἔστω τοῖς ἀπὸ τῶν ΒΑ, ΑΓ πλευρῶν\nτετραγώνοις· λέγω, ὅτι ὀρθή ἐστιν ἡ ὑπὸ ΒΑΓ γωνία.\nἤχθω γὰρ ἀπὸ τοῦ Α σημείου τῇ ΑΓ εὐθείᾳ πρὸς\nὀρθὰς ἡ ΑΔ καὶ κείσθω τῇ ΒΑ ἴση ἡ ΑΔ, καὶ ἐπεζεύχθω\nἡ ΔΓ. ἐπεὶ ἴση ἐστὶν ἡ ΔΑ τῇ ΑΒ, ἴσον ἐστὶ καὶ τὸ ἀπὸ\nτῆς ΔΑ τετράγωνον τῷ ἀπὸ τῆς ΑΒ τετραγώνῳ. κοινὸν\nπροσκείσθω τὸ ἀπὸ τῆς ΑΓ τετράγωνον· τὰ ἄρα ἀπὸ τῶν\n\nΔΑ, ΑΓ τετράγωνα ἴσα ἐστὶ τοῖς ἀπὸ τῶν\nΒΑ, ΑΓ τετραγώνοις. ἀλλὰ τοῖς μὲν ἀπὸ\nτῶν ΔΑ, ΑΓ ἴσον ἐστὶ τὸ ἀπὸ τῆς ΔΓ· ὀρθὴ\nγάρ ἐστιν ἡ ὑπὸ ΔΑΓ γωνία· τοῖς δὲ ἀπὸ\nτῶν ΒΑ, ΑΓ ἴσον ἐστὶ τὸ ἀπὸ ΒΓ· ὑπόκειται\nγάρ· τὸ ἄρα ἀπὸ τῆς ΔΓ τετράγωνον ἴσον\nἐστὶ τῷ ἀπὸ τῆς ΒΓ τετραγώνῳ· ὥστε καὶ\nπλευρὰ ἡ ΔΓ τῇ ΒΓ ἐστιν ἴση· καὶ ἐπεὶ ἴση\nἐστὶν ἡ ΔΑ τῇ ΑΒ, κοινὴ δὲ ἡ ΑΓ, δύο δὴ αἱ\nΔΑ, ΑΓ δύο ταῖς ΒΑ, ΑΓ ἴσαι εἰσίν· καὶ βάσις ἡ ΔΓ\nβάσει τῇ ΒΓ ἴση· γωνία ἄρα ἡ ὑπὸ ΔΑΓ γωνίᾳ τῇ ὑπὸ\nΒΑΓ\nἐστιν ἴση. ὀρθὴ δὲ ἡ ὑπὸ ΔΑΓ· ὀρθὴ ἄρα καὶ ἡ\nὑπὸ ΒΑΓ.\nἐὰν ἄρα τριγώνου τὸ ἀπὸ μιᾶς τῶν πλευρῶν τετράγωνον\nἴσον ᾖ τοῖς ἀπὸ τῶν λοιπῶν τοῦ τριγώνου δύο πλευρῶν\nτετραγώνοις, ἡ περιεχομένη γωνία ὑπὸ τῶν λοιπῶν τοῦ\nτριγώνου δύο πλευρῶν ὀρθή ἐστιν· ὅπερ ἔδει δεῖξαι.\nπᾶν παραλληλόγραμμον ὀρθογώνιον περιέχεσθαι\nλέγεται ὑπὸ δύο τῶν τὴν ὀρθὴν γωνίαν περιεχουσῶν\nεὐθειῶν.\nπαντὸς δὲ παραλληλογράμμου χωρίου τῶν περὶ\nτὴν διάμετρον αὐτοῦ παραλληλογράμμων ἓν ὁποιονοῦν\nσὺν τοῖς δυσὶ παραπληρώμασι γνώμων καλείσθω.\nἐὰν ὦσι δύο εὐθεῖαι, τμηθῇ δὲ ἡ ἑτέρα αὐτῶν εἰς ὁσαδηποτοῦν\nτμήματα, τὸ περιεχόμενον ὀρθογώνιον ὑπὸ τῶν\nδύο εὐθειῶν ἴσον ἐστὶ τοῖς ὑπό τε τῆς ἀτμήτου καὶ ἑκάστου\nτῶν τμημάτων περιεχομένοις ὀρθογωνίοις.\n\n\nἔστωσαν δύο εὐθεῖαι αἱ Α, ΒΓ, καὶ τετμήσθω ἡ ΒΓ,\nὡς ἔτυχεν, κατὰ τὰ Δ, Ε σημεῖα· λέγω, ὅτι τὸ ὑπὸ τῶν Α,\nΒΓ περιεχόμενον ὀρθογώνιον ἴσον ἐστὶ τῷ τε ὑπὸ τῶν Α,\nΒΔ περιεχομένῳ ὀρθογωνίῳ καὶ τῷ ὑπὸ τῶν Α, ΔΕ καὶ\nἔτι τῷ ὑπὸ τῶν Α, ΕΓ.\n\n\nἤχθω γὰρ ἀπὸ τοῦ Β τῇ ΒΓ πρὸς ὀρθὰς ἡ ΒΖ, καὶ\nκείσθω τῇ Α ἴση ἡ ΒΗ, καὶ διὰ μὲν τοῦ Η τῇ ΒΓ παράλληλος\nἤχθω ἡ ΗΘ, διὰ δὲ τῶν Δ, Ε, Γ\nτῇ ΒΗ παράλληλοι ἤχθωσαν αἱ ΔΚ,\nΕΛ, ΓΘ.\n\n\nἴσον δή ἐστι τὸ ΒΘ τοῖς ΒΚ, ΔΛ,\nΕΘ. καί ἐστι τὸ μὲν ΒΘ τὸ ὑπὸ τῶν\nΑ, ΒΓ· περιέχεται μὲν γὰρ ὑπὸ τῶν\nΗΒ, ΒΓ, ἴση δὲ ἡ ΒΗ τῇ Α· τὸ δὲ\nΒΚ τὸ ὑπὸ τῶν Α, ΒΔ· περιέχεται\nμὲν γὰρ ὑπὸ τῶν ΗΒ, ΒΔ, ἴση δὲ ἡ ΒΗ τῇ Α. τὸ δὲ\nΔΛ τὸ ὑπὸ τῶν Α, ΔΕ· ἴση γὰρ ἡ ΔΚ, τουτέστιν ἡ\nΒΗ, τῇ Α. καὶ ἔτι ὁμοίως τὸ ΕΘ τὸ ὑπὸ τῶν Α, ΕΓ·\nτὸ ἄρα ὑπὸ τῶν Α, ΒΓ ἴσον ἐστὶ τῷ τε ὑπὸ Α, ΒΔ\nκαὶ τῷ ὑπὸ Α, ΔΕ καὶ ἔτι τῷ ὑπὸ Α, ΕΓ.\n\n\nἐὰν ἄρα ὦσι δύο εὐθεῖαι, τμηθῇ δὲ ἡ ἑτέρα αὐτῶν εἰς\nὁσαδηποτοῦν τμήματα, τὸ περιεχόμενον ὀρθογώνιον ὑπὸ\nτῶν δύο εὐθειῶν ἴσον ἐστὶ τοῖς ὑπό τε τῆς ἀτμήτου καὶ\nἑκάστου τῶν τμημάτων περιεχομένοις ὀρθογωνίοις· ὅπερ\nἔδει δεῖξαι.\nἐὰν εὐθεῖα γραμμὴ τμηθῇ, ὡς ἔτυχεν, τὸ ὑπὸ τῆς ὅλης\nκαὶ ἑκατέρου τῶν τμημάτων περιεχόμενον ὀρθογώνιον\nἴσον ἐστὶ τῷ ἀπὸ τῆς ὅλης τετραγώνῳ.\nεὐθεῖα γὰρ ἡ ΑΒ τετμήσθω, ὡς ἔτυχεν, κατὰ τὸ Γ\nσημεῖον· λέγω, ὅτι τὸ ὑπὸ τῶν ΑΒ, ΒΓ περιεχόμενον\nὀρθογώνιον μετὰ τοῦ ὑπὸ ΒΑ, ΑΓ περιεχομένου ὀρθογωνίου\nἴσον ἐστὶ τῷ ἀπὸ τῆς ΑΒ τετραγώνῳ.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΔΕΒ,\nκαὶ ἤχθω διὰ τοῦ Γ ὁποτέρᾳ τῶν ΑΔ, ΒΕ παράλληλος ἡ ΓΖ.\n\n\nἴσον δή ἐστι τὸ ΑΕ τοῖς ΑΖ, ΓΕ. καί\nἐστι τὸ μὲν ΑΕ τὸ ἀπὸ τῆς ΑΒ τετράγωνον,\nτὸ δὲ ΑΖ τὸ ὑπὸ τῶν ΒΑ, ΑΓ\nπεριεχόμενον ὀρθογώνιον· περιέχεται μὲν\nγὰρ ὑπὸ τῶν ΔΑ, ΑΓ, ἴση δὲ ἡ ΑΔ τῇ\n\nΑΒ· τὸ δὲ ΓΕ τὸ ὑπὸ τῶν ΑΒ, ΒΓ· ἴση\nγὰρ ἡ ΒΕ τῇ ΑΒ. τὸ ἄρα ὑπὸ τῶν ΒΑ, ΑΓ μετὰ τοῦ\nὑπὸ τῶν ΑΒ, ΒΓ ἴσον ἐστὶ τῷ ἀπὸ τῆς ΑΒ τετραγώνῳ.\nἐὰν ἄρα εὐθεῖα γραμμὴ τμηθῇ, ὡς ἔτυχεν, τὸ ὑπὸ τῆς\nὅλης καὶ ἑκατέρου τῶν τμημάτων περιεχόμενον ὀρθογώνιον\nἴσον ἐστὶ τῷ ἀπὸ τῆς ὅλης τετραγώνῳ· ὅπερ ἔδει\nδεῖξαι.\nἐὰν εὐθεῖα γραμμὴ τμηθῇ, ὡς ἔτυχεν, τὸ ὑπὸ τῆς\nὅλης καὶ ἑνὸς τῶν τμημάτων περιεχόμενον ὀρθογώνιον\nἴσον ἐστὶ τῷ τε ὑπὸ τῶν τμημάτων περιεχομένῳ ὀρθογωνίῳ\nκαὶ τῷ ἀπὸ τοῦ προειρημένου τμήματος τετραγώνῳ.\n\n\nεὐθεῖα γὰρ ἡ ΑΒ τετμήσθω, ὡς ἔτυχεν, κατὰ τὸ Γ·\nλέγω, ὅτι τὸ ὑπὸ τῶν ΑΒ, ΒΓ περιεχόμενον ὀρθογώνιον\nἴσον ἐστὶ τῷ τε ὑπὸ τῶν ΑΓ, ΓΒ περιεχομένῳ ὀρθογωνίῳ\nμετὰ τοῦ ἀπὸ τῆς ΒΓ τετραγώνου.\nἈναγεγράφθω γὰρ ἀπὸ τῆς ΓΒ τετράγωνον τὸ ΓΔΕΒ,\nκαὶ διήχθω ἡ ΕΔ ἐπὶ τὸ Ζ, καὶ διὰ τοῦ Α ὁποτέρᾳ τῶν\n\nΓΔ, ΒΕ παράλληλος ἤχθω ἡ ΑΖ. ἴσον\nδή ἐστι τὸ ΑΕ τοῖς ΑΔ, ΓΕ· καί ἐστι\nτὸ μὲν ΑΕ τὸ ὑπὸ τῶν ΑΒ, ΒΓ περιεχόμενον\nὀρθογώνιον· περιέχεται μὲν γὰρ\nὑπὸ τῶν ΑΒ, ΒΕ, ἴση δὲ ἡ ΒΕ τῇ ΒΓ·\nτὸ δὲ ΑΔ τὸ ὑπὸ τῶν ΑΓ, ΓΒ· ἴση γὰρ\nἡ ΔΓ τῇ ΓΒ· τὸ δὲ ΔΒ τὸ ἀπὸ τῆς ΓΒ τετράγωνον· τὸ\nἄρα ὑπὸ τῶν ΑΒ, ΒΓ περιεχόμενον ὀρθογώνιον ἴσον\nἐστὶ τῷ ὑπὸ τῶν ΑΓ, ΓΒ περιεχομένῳ ὀρθογωνίῳ μετὰ\nτοῦ ἀπὸ τῆς ΒΓ τετραγώνου.\nἐὰν ἄρα εὐθεῖα γραμμὴ τμηθῇ, ὡς ἔτυχεν, τὸ ὑπὸ τῆς\nὅλης καὶ ἑνὸς τῶν τμημάτων περιεχόμενον ὀρθογώνιον\nἴσον ἐστὶ τῷ τε ὑπὸ τῶν τμημάτων περιεχομένῳ ὀρθογωνίῳ\nκαὶ τῷ ἀπὸ τοῦ προειρημένου τμήματος τετραγώνῳ·\nὅπερ ἔδει δεῖξαι.\nἐὰν εὐθεῖα γραμμὴ τμηθῇ, ὡς ἔτυχεν, τὸ ἀπὸ τῆς ὅλης\nτετράγωνον ἴσον ἐστὶ τοῖς τε ἀπὸ τῶν τμημάτων τετραγώνοις\nκαὶ τῷ δὶς ὑπὸ τῶν τμημάτων περιεχομένῳ\nὀρθογωνίῳ.\n\n\nεὐθεῖα γὰρ γραμμὴ ἡ ΑΒ τετμήσθω, ὡς ἔτυχεν, κατὰ\nτὸ Γ. λέγω, ὅτι τὸ ἀπὸ τῆς ΑΒ τετράγωνον ἴσον ἐστὶ τοῖς\nτε ἀπὸ τῶν ΑΓ, ΓΒ τετραγώνοις καὶ τῷ δὶς ὑπὸ τῶν\nΑΓ, ΓΒ περιεχομένῳ ὀρθογωνίῳ.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΔΕΒ,\nκαὶ ἐπεζεύχθω ἡ ΒΔ, καὶ διὰ μὲν τοῦ Γ ὁποτέρᾳ τῶν ΑΔ,\nΕΒ παράλληλος ἤχθω ἡ ΓΖ, διὰ δὲ τοῦ Η ὁποτέρᾳ τῶν\nΑΒ, ΔΕ παράλληλος ἤχθω ἡ ΘΚ. καὶ ἐπεὶ παράλληλός\nἐστιν ἡ ΓΖ τῇ ΑΔ, καὶ εἰς αὐτὰς ἐμπέπτωκεν ἡ ΒΔ, ἡ\nἐκτὸς γωνία ἡ ὑπὸ ΓΗΒ ἴση ἐστὶ τῇ ἐντὸς καὶ\nἀπεναντίον τῇ ὑπὸ ΑΔΒ. ἀλλʼ ἡ ὑπὸ ΑΔΒ τῇ\nὑπὸ ΑΒΔ ἐστιν ἴση, ἐπεὶ καὶ πλευρὰ ἡ ΒΑ τῇ\nΑΔ ἐστιν ἴση· καὶ ἡ ὑπὸ ΓΗΒ ἄρα γωνία τῇ\nὑπὸ ΗΒΓ ἐστιν ἴση· ὥστε καὶ πλευρὰ ἡ ΒΓ\nπλευρᾷ τῇ ΓΗ ἐστιν ἴση· ἀλλʼ ἡ μὲν ΓΒ τῇ\n\nΗΚ ἐστιν ἴση, ἡ δὲ ΓΗ τῇ ΚΒ· καὶ ἡ ΗΚ ἄρα τῇ ΚΒ ἐστιν\nἴση· ἰσόπλευρον ἄρα ἐστὶ τὸ ΓΗΚΒ. λέγω δή, ὅτι καὶ\nὀρθογώνιον. ἐπεὶ γὰρ παράλληλός ἐστιν ἡ ΓΗ τῇ ΒΚ\nκαὶ εἰς αὐτὰς ἐμπέπτωκεν εὐθεῖα ἡ ΓΒ\n, αἱ ἄρα ὑπὸ\nΚΒΓ, ΗΓΒ γωνίαι δύο ὀρθαῖς εἰσιν ἴσαι. ὀρθὴ δὲ ἡ ὑπὸ\n\nΚΒΓ· ὀρθὴ ἄρα καὶ ἡ ὑπὸ ΒΓΗ· ὥστε καὶ αἱ ἀπεναντίον\nαἱ ὑπὸ ΓΗΚ, ΗΚΒ ὀρθαί εἰσιν. ὀρθογώνιον ἄρα\nἐστὶ τὸ ΓΗΚΒ· ἐδείχθη δὲ καὶ ἰσόπλευρον· τετράγωνον\nἄρα ἐστίν· καί ἐστιν ἀπὸ τῆς ΓΒ. διὰ τὰ αὐτὰ δὴ καὶ τὸ\nΘΖ τετράγωνόν ἐστιν· καί ἐστιν ἀπὸ τῆς ΘΗ, τουτέστιν\n\nἀπὸ τῆς ΑΓ· τὰ ἄρα ΘΖ, ΚΓ τετράγωνα ἀπὸ τῶν ΑΓ,\nΓΒ εἰσιν. καὶ ἐπεὶ ἴσον ἐστὶ τὸ ΑΗ τῷ ΗΕ, καί ἐστι τὸ\nΑΗ τὸ ὑπὸ τῶν ΑΓ, ΓΒ· ἴση γὰρ ἡ ΗΓ τῇ ΓΒ· καὶ τὸ\nΗΕ ἄρα ἴσον ἐστὶ τῷ ὑπὸ ΑΓ, ΓΒ· τὰ ἄρα ΑΗ, ΗΕ\nἴσα ἐστὶ τῷ δὶς ὑπὸ τῶν ΑΓ, ΓΒ. ἔστι δὲ καὶ τὰ ΘΖ, ΓΚ\nτετράγωνα ἀπὸ τῶν ΑΓ, ΓΒ· τὰ ἄρα τέσσαρα τὰ ΘΖ,\nΓΚ, ΑΗ, ΗΕ ἴσα ἐστὶ τοῖς τε ἀπὸ τῶν ΑΓ, ΓΒ τετραγώνοις\nκαὶ τῷ δὶς ὑπὸ τῶν ΑΓ, ΓΒ περιεχομένῳ ὀρθογωνίῳ.\nἀλλὰ τὰ ΘΖ, ΓΚ, ΑΗ, ΗΕ ὅλον ἐστὶ τὸ ΑΔΕΒ, ὅ\nἐστιν ἀπὸ τῆς ΑΒ τετράγωνον· τὸ ἄρα ἀπὸ τῆς ΑΒ τετράγωνον\nἴσον ἐστὶ τοῖς τε ἀπὸ τῶν ΑΓ, ΓΒ τετραγώνοις καὶ\nτῷ δὶς ὑπὸ τῶν ΑΓ, ΓΒ περιεχομένῳ ὀρθογωνίῳ.\nἐὰν ἄρα εὐθεῖα γραμμὴ τμηθῇ, ὡς ἔτυχεν, τὸ ἀπὸ τῆς\nὅλης τετράγωνον ἴσον ἐστὶ τοῖς τε ἀπὸ τῶν τμημάτων\nτετραγώνοις καὶ τῷ δὶς ὑπὸ τῶν τμημάτων περιεχομένῳ\nὀρθογωνίῳ· ὅπερ ἔδει δεῖξαι.\nπόρισμα\nἐκ δὴ τούτου φανερόν, ὅτι ἐν τοῖς τετραγώνοις χωρίοις\nτὰ περὶ τὴν διάμετρον παραλληλόγραμμα τετράγωνά\nἐστιν.\nἐὰν εὐθεῖα γραμμὴ τμηθῇ εἰς ἴσα καὶ ἄνισα, τὸ ὑπὸ\nτῶν ἀνίσων τῆς ὅλης τμημάτων περιεχόμενον ὀρθογώνιον\nμετὰ τοῦ ἀπὸ τῆς μεταξὺ τῶν τομῶν τετραγώνου\nἴσον ἐστὶ τῷ ἀπὸ τῆς ἡμισείας τετραγώνῳ.\n\n\nεὐθεῖα γάρ τις ἡ ΑΒ τετμήσθω εἰς μὲν ἴσα κατὰ τὸ Γ,\nεἰς δὲ ἄνισα κατὰ τὸ Δ· λέγω, ὅτι τὸ ὑπὸ τῶν ΑΔ, ΔΒ\nπεριεχόμενον ὀρθογώνιον μετὰ τοῦ ἀπὸ τῆς ΓΔ τετραγώνου\nἴσον ἐστὶ τῷ ἀπὸ τῆς ΓΒ τετραγώνῳ.\nἈναγεγράφθω γὰρ ἀπὸ τῆς ΓΒ τετράγωνον τὸ ΓΕΖΒ,\nκαὶ ἐπεζεύχθω ἡ ΒΕ, καὶ διὰ μὲν τοῦ Δ ὁποτέρᾳ τῶν ΓΕ,\nΒΖ παράλληλος ἤχθω ἡ ΔΗ, διὰ δὲ τοῦ Θ ὁποτέρᾳ τῶν\nΑΒ, ΕΖ παράλληλος πάλιν ἤχθω ἡ ΚΜ, καὶ πάλιν διὰ\nτοῦ Α ὁποτέρᾳ τῶν ΓΛ, ΒΜ\nπαράλληλος ἤχθω ἡ ΑΚ. καὶ\nἐπεὶ ἴσον ἐστὶ τὸ ΓΘ παραπλήρωμα\nτῷ ΘΖ παραπληρώματι,\nκοινὸν προσκείσθω\nτὸ ΔΜ· ὅλον ἄρα τὸ ΓΜ\nὅλῳ τῷ ΔΖ ἴσον ἐστίν. ἀλλὰ\nτὸ ΓΜ τῷ ΑΛ ἴσον ἐστίν,\nἐπεὶ καὶ ἡ ΑΓ τῇ ΓΒ ἐστιν ἴση· καὶ τὸ ΑΛ ἄρα τῷ ΔΖ\nἴσον ἐστίν. κοινὸν προσκείσθω τὸ ΓΘ· ὅλον ἄρα τὸ ΑΘ\nτῷ ΜΝΞ γνώμονι ἴσον ἐστίν. ἀλλὰ τὸ ΑΘ τὸ ὑπὸ τῶν\nΑΔ, ΔΒ ἐστιν· ἴση γὰρ ἡ ΔΘ τῇ ΔΒ· καὶ ὁ ΜΝΞ ἄρα\nγνώμων ἴσος ἐστὶ τῷ ὑπὸ ΑΔ, ΔΒ. κοινὸν προσκείσθω\nτὸ ΛΗ, ὅ ἐστιν ἴσον τῷ ἀπὸ τῆς ΓΔ· ὁ ἄρα ΜΝΞ γνώμων\nκαὶ τὸ ΛΗ ἴσα ἐστὶ τῷ ὑπὸ τῶν ΑΔ, ΔΒ περιεχομένῳ\nὀρθογωνίῳ καὶ τῷ ἀπὸ τῆς ΓΔ τετραγώνῳ. ἀλλὰ ὁ\nΜΝΞ γνώμων καὶ τὸ ΛΗ ὅλον ἐστὶ τὸ ΓΕΖΒ τετράγωνον,\nὅ ἐστιν ἀπὸ τῆς ΓΒ· τὸ ἄρα ὑπὸ τῶν ΑΔ, ΔΒ\nπεριεχόμενον ὀρθογώνιον μετὰ τοῦ ἀπὸ τῆς ΓΔ τετραγώνου\nἴσον ἐστὶ τῷ ἀπὸ τῆς ΓΒ τετραγώνῳ.\nἐὰν ἄρα εὐθεῖα γραμμὴ τμηθῇ εἰς ἴσα καὶ ἄνισα, τὸ\nὑπὸ τῶν ἀνίσων τῆς ὅλης τμημάτων περιεχόμενον ὀρθογώνιον\nμετὰ τοῦ ἀπὸ τῆς μεταξὺ τῶν τομῶν τετραγώνου\nἴσον ἐστὶ τῷ ἀπὸ τῆς ἡμισείας τετραγώνῳ· ὅπερ ἔδει δεῖξαι.\nἐὰν εὐθεῖα γραμμὴ τμηθῇ δίχα, προστεθῇ δέ τις αὐτῇ\nεὐθεῖα ἐπʼ εὐθείας, τὸ ὑπὸ τῆς ὅλης σὺν τῇ προσκειμένῃ\nκαὶ τῆς προσκειμένης περιεχόμενον ὀρθογώνιον μετὰ τοῦ\nἀπὸ τῆς ἡμισείας τετραγώνου ἴσον ἐστὶ τῷ ἀπὸ τῆς συγκειμένης\nἔκ τε τῆς ἡμισείας καὶ τῆς προσκειμένης τετραγώνῳ.\nεὐθεῖα γάρ τις ἡ ΑΒ τετμήσθω δίχα\nκατὰ τὸ Γ σημεῖον, προσκείσθω δέ τις\nαὐτῇ εὐθεῖα ἐπʼ εὐθείας ἡ ΒΔ· λέγω,\nὅτι τὸ ὑπὸ τῶν ΑΔ, ΔΒ περιεχόμενον\nὀρθογώνιον μετὰ τοῦ ἀπὸ τῆς ΓΒ τετραγώνου\nἴσον ἐστὶ τῷ ἀπὸ τῆς ΓΔ τετραγώνῳ.\nἈναγεγράφθω γὰρ ἀπὸ τῆς ΓΔ τετράγωνον τὸ ΓΕΖΔ,\nκαὶ ἐπεζεύχθω ἡ ΔΕ, καὶ διὰ μὲν τοῦ Β σημείου ὁποτέρᾳ\nτῶν ΕΓ, ΔΖ παράλληλος ἤχθω ἡ ΒΗ, διὰ δὲ τοῦ Θ\nσημείου ὁποτέρᾳ τῶν ΑΒ, ΕΖ παράλληλος ἤχθω ἡ ΚΜ,\nκαὶ ἔτι διὰ τοῦ Α ὁποτέρᾳ τῶν ΓΛ, ΔΜ παράλληλος ἤχθω\nἡ ΑΚ.\nἐπεὶ οὖν ἴση ἐστὶν ἡ ΑΓ τῇ ΓΒ, ἴσον ἐστὶ καὶ τὸ ΑΛ\nτῷ ΓΘ. ἀλλὰ τὸ ΓΘ τῷ ΘΖ ἴσον ἐστίν. καὶ τὸ ΑΛ ἄρα\nτῷ ΘΖ ἐστιν ἴσον. κοινὸν προσκείσθω τὸ ΓΜ· ὅλον ἄρα\nτὸ ΑΜ τῷ ΝΞΟ γνώμονί ἐστιν ἴσον. ἀλλὰ τὸ ΑΜ ἐστι\nτὸ ὑπὸ τῶν ΑΔ, ΔΒ· ἴση γάρ ἐστιν ἡ ΔΜ τῇ ΔΒ· καὶ ὁ\nΝΞΟ ἄρα γνώμων ἴσος ἐστὶ τῷ ὑπὸ τῶν ΑΔ, ΔΒ\nπεριεχομένῳ\nὀρθογωνίῳ. κοινὸν προσκείσθω τὸ ΛΗ, ὅ ἐστιν\nἴσον τῷ ἀπὸ τῆς ΒΓ τετραγώνῳ· τὸ ἄρα ὑπὸ τῶν ΑΔ,\nΔΒ περιεχόμενον ὀρθογώνιον μετὰ τοῦ ἀπὸ τῆς ΓΒ τετραγώνου\nἴσον ἐστὶ τῷ ΝΞΟ γνώμονι καὶ τῷ ΛΗ. ἀλλὰ\nὁ ΝΞΟ γνώμων καὶ τὸ ΛΗ ὅλον ἐστὶ τὸ ΓΕΖΔ τετράγωνον,\nὅ ἐστιν ἀπὸ τῆς ΓΔ· τὸ ἄρα ὑπὸ τῶν ΑΔ, ΔΒ περιεχόμενον\nὀρθογώνιον μετὰ τοῦ ἀπὸ τῆς ΓΒ τετραγώνου\nἴσον ἐστὶ τῷ ἀπὸ τῆς ΓΔ τετραγώνῳ.\nἐὰν ἄρα εὐθεῖα γραμμὴ τμηθῇ δίχα, προστεθῇ δέ τις\nαὐτῇ εὐθεῖα ἐπʼ εὐθείας, τὸ ὑπὸ τῆς ὅλης σὺν τῇ προσκειμένῃ\nκαὶ τῆς προσκειμένης περιεχόμενον ὀρθογώνιον μετὰ\nτοῦ ἀπὸ τῆς ἡμισείας τετραγώνου ἴσον ἐστὶ τῷ ἀπὸ τῆς\nσυγκειμένης ἔκ τε τῆς ἡμισείας καὶ τῆς προσκειμένης\nτετραγώνῳ· ὅπερ ἔδει δεῖξαι.\n\n\nἐὰν εὐθεῖα γραμμὴ τμηθῇ, ὡς ἔτυχεν, τὸ ἀπὸ τῆς ὅλης\nκαὶ τὸ ἀφʼ ἑνὸς τῶν τμημάτων τὰ συναμφότερα τετράγωνα\nἴσα ἐστὶ τῷ τε δὶς ὑπὸ τῆς ὅλης καὶ τοῦ εἰρημένου\nτμήματος περιεχομένῳ ὀρθογωνίῳ καὶ τῷ ἀπὸ τοῦ λοιποῦ\nτμήματος τετραγώνῳ.\nεὐθεῖα γάρ τις ἡ ΑΒ τετμήσθω, ὡς ἔτυχεν, κατὰ\nτὸ Γ σημεῖον· λέγω, ὅτι τὰ ἀπὸ τῶν ΑΒ, ΒΓ τετράγωνα\nἴσα ἐστὶ τῷ τε δὶς ὑπὸ τῶν ΑΒ, ΒΓ περιεχομένῳ ὀρθογωνίῳ\nκαὶ τῷ ἀπὸ τῆς ΓΑ τετραγώνῳ.\n\n\nἈναγεγράφθω γὰρ ἀπὸ τῆς ΑΒ τετράγωνον τὸ ΑΔΕΒ·\nκαὶ καταγεγράφθω τὸ σχῆμα.\nἐπεὶ οὖν ἴσον ἐστὶ τὸ ΑΗ τῷ ΗΕ, κοινὸν προσκείσθω\nτὸ ΓΖ· ὅλον ἄρα τὸ ΑΖ ὅλῳ τῷ ΓΕ ἴσον ἐστίν· τὰ ἄρα\nΑΖ, ΓΕ διπλάσιά ἐστι τοῦ ΑΖ. ἀλλὰ τὰ ΑΖ, ΓΕ ὁ ΚΛΜ\nἐστι γνώμων καὶ τὸ ΓΖ τετράγωνον· ὁ ΚΛΜ ἄρα γνώμων\nκαὶ τὸ ΓΖ διπλάσιά ἐστι τοῦ ΑΖ. ἔστι\nδὲ τοῦ ΑΖ διπλάσιον καὶ τὸ δὶς ὑπὸ τῶν\nΑΒ, ΒΓ· ἴση γὰρ ἡ ΒΖ τῇ ΒΓ· ὁ ἄρα\nΚΛΜ γνώμων καὶ τὸ ΓΖ τετράγωνον\nἴσον ἐστὶ τῷ δὶς ὑπὸ τῶν ΑΒ, ΒΓ.\nκοινὸν προσκείσθω τὸ ΔΗ, ὅ ἐστιν ἀπὸ\nτῆς ΑΓ τετράγωνον· ὁ ἄρα ΚΛΜ γνώμων καὶ τὰ ΒΗ,\nΗΔ τετράγωνα ἴσα ἐστὶ τῷ τε δὶς ὑπὸ τῶν ΑΒ, ΒΓ\nπεριεχομένῳ ὀρθογωνίῳ καὶ τῷ ἀπὸ τῆς ΑΓ τετραγώνῳ.\nἀλλὰ ὁ ΚΛΜ γνώμων καὶ τὰ ΒΗ, ΗΔ τετράγωνα ὅλον\nἐστὶ τὸ ΑΔΕΒ καὶ τὸ ΓΖ, ἅ ἐστιν ἀπὸ τῶν ΑΒ, ΒΓ\nτετράγωνα· τὰ ἄρα ἀπὸ τῶν ΑΒ, ΒΓ τετράγωνα ἴσα\nἐστὶ τῷ τε δὶς ὑπὸ τῶν ΑΒ, ΒΓ περιεχομένῳ ὀρθογωνίῳ\nμετὰ τοῦ ἀπὸ τῆς ΑΓ τετραγώνου.\n\n\nἐὰν ἄρα εὐθεῖα γραμμὴ τμηθῇ, ὡς ἔτυχεν, τὸ ἀπὸ τῆς\nὅλης καὶ τὸ ἀφʼ ἑνὸς τῶν τμημάτων τὰ συναμφότερα\nτετράγωνα ἴσα ἐστὶ τῷ τε δὶς ὑπὸ τῆς ὅλης καὶ τοῦ εἰρημένου\nτμήματος περιεχομένῳ ὀρθογωνίῳ καὶ τῷ ἀπὸ τοῦ\nλοιποῦ τμήματος τετραγώνῳ· ὅπερ ἔδει δεῖξαι.\nἐὰν εὐθεῖα γραμμὴ τμηθῇ, ὡς ἔτυχεν, τὸ τετράκις ὑπὸ\nτῆς ὅλης καὶ ἑνὸς τῶν τμημάτων περιεχόμενον ὀρθογώνιον\nμετὰ τοῦ ἀπὸ τοῦ λοιποῦ τμήματος τετραγώνου ἴσον\nἐστὶ τῷ ἀπό τε τῆς ὅλης καὶ τοῦ εἰρημένου τμήματος ὡς\nἀπὸ μιᾶς ἀναγραφέντι τετραγώνῳ.\nεὐθεῖα γάρ τις ἡ ΑΒ τετμήσθω, ὡς ἔτυχεν, κατὰ τὸ\nΓ σημεῖον· λέγω, ὅτι τὸ τετράκις ὑπὸ τῶν ΑΒ, ΒΓ περιεχόμενον\nὀρθογώνιον μετὰ τοῦ ἀπὸ τῆς ΑΓ τετραγώνου\nἴσον ἐστὶ τῷ ἀπὸ τῆς ΑΒ, ΒΓ ὡς ἀπὸ μιᾶς ἀναγραφέντι\nτετραγώνῳ.\nἘκβεβλήσθω γὰρ ἐπʼ εὐθείας τῇ ΑΒ εὐθεῖα ἡ ΒΔ,\nκαὶ κείσθω τῇ ΓΒ ἴση ἡ ΒΔ, καὶ ἀναγεγράφθω ἀπὸ τῆς\nΑΔ τετράγωνον τὸ ΑΕΖΔ, καὶ καταγεγράφθω\nδιπλοῦν τὸ σχῆμα.\n\n\nἐπεὶ οὖν ἴση ἐστὶν ἡ ΓΒ τῇ ΒΔ, ἀλλὰ\nἡ μὲν ΓΒ τῇ ΗΚ ἐστιν ἴση, ἡ δὲ ΒΔ τῇ\nΚΝ, καὶ ἡ ΗΚ ἄρα τῇ ΚΝ ἐστιν ἴση.\nδιὰ τὰ αὐτὰ δὴ καὶ ἡ ΠΡ τῇ ΡΟ ἐστιν\nἴση. καὶ ἐπεὶ ἴση ἐστὶν ἡ ΒΓ τῇ ΒΔ, ἡ\nδὲ ΗΚ τῇ ΚΝ, ἴσον ἄρα ἐστὶ καὶ τὸ μὲν\nΓΚ τῷ ΚΔ, τὸ δὲ ΗΡ τῷ ΡΝ. ἀλλὰ τὸ\nΓΚ τῷ ΡΝ ἐστιν ἴσον· παραπληρώματα γὰρ τοῦ ΓΟ παραλληλογράμμου·\nκαὶ τὸ ΚΔ ἄρα τῷ ΗΡ ἴσον ἐστίν· τὰ τέσσαρα\nἄρα τὰ ΔΚ, ΓΚ, ΗΡ, ΡΝ ἴσα ἀλλήλοις ἐστίν. τὰ\nτέσσαρα ἄρα τετραπλάσιά ἐστι τοῦ ΓΚ. πάλιν, ἐπεὶ ἴση\nἐστὶν ἡ ΓΒ τῇ ΒΔ, ἀλλὰ ἡ μὲν ΒΔ τῇ ΒΚ, τουτέστι τῇ\nΓΗ ἴση, ἡ δὲ ΓΒ τῇ ΗΚ, τουτέστι τῇ ΗΠ, ἐστιν ἴση,\nκαὶ ἡ ΓΗ ἄρα τῇ ΗΠ ἴση ἐστίν. καὶ ἐπεὶ ἴση ἐστὶν ἡ μὲν\nΓΗ τῇ ΗΠ, ἡ δὲ ΠΡ τῇ ΡΟ, ἴσον ἐστὶ καὶ τὸ μὲν ΑΗ\nτῷ ΜΠ, τὸ δὲ ΠΛ τῷ ΡΖ. ἀλλὰ τὸ ΜΠ τῷ ΠΛ ἐστιν\nἴσον· παραπληρώματα γὰρ τοῦ ΜΛ παραλληλογράμμου·\nκαὶ τὸ ΑΗ ἄρα τῷ ΡΖ ἴσον ἐστίν· τὰ τέσσαρα ἄρα τὰ ΑΗ,\nΜΠ, ΠΛ, ΡΖ ἴσα ἀλλήλοις ἐστίν· τὰ τέσσαρα ἄρα τοῦ\nΑΗ ἐστι τετραπλάσια. ἐδείχθη δὲ καὶ τὰ τέσσαρα τὰ\n\nΓΚ, ΚΔ, ΗΡ, ΡΝ τοῦ ΓΚ τετραπλάσια· τὰ ἄρα ὀκτώ,\nἃ περιέχει τὸν ΣΤΥ γνώμονα, τετραπλάσιά ἐστι τοῦ ΑΚ.\nκαὶ ἐπεὶ τὸ ΑΚ τὸ ὑπὸ τῶν ΑΒ, ΒΔ ἐστιν· ἴση γὰρ ἡ ΒΚ\nτῇ ΒΔ· τὸ ἄρα τετράκις ὑπὸ τῶν ΑΒ, ΒΔ τετραπλάσιόν\nἐστι τοῦ ΑΚ. ἐδείχθη δὲ τοῦ ΑΚ τετραπλάσιος καὶ ὁ\n\nΣΤΥ γνώμων· τὸ ἄρα τετράκις ὑπὸ τῶν ΑΒ, ΒΔ ἴσον\nἐστὶ τῷ ΣΤΥ γνώμονι. κοινὸν προσκείσθω τὸ ΞΘ, ὅ\nἐστιν ἴσον τῷ ἀπὸ τῆς ΑΓ τετραγώνῳ· τὸ ἄρα τετράκις\nὑπὸ τῶν ΑΒ, ΒΔ περιεχόμενον ὀρθογώνιον μετὰ τοῦ ἀπὸ\nΑΓ τετραγώνου ἴσον ἐστὶ τῷ ΣΤΥ γνώμονι καὶ τῷ ΞΘ.\nἀλλὰ ὁ ΣΤΥ γνώμων καὶ τὸ ΞΘ ὅλον ἐστὶ τὸ ΑΕΖΔ\nτετράγωνον, ὅ ἐστιν ἀπὸ τῆς ΑΔ· τὸ ἄρα τετράκις ὑπὸ\nτῶν ΑΒ, ΒΔ μετὰ τοῦ ἀπὸ ΑΓ ἴσον ἐστὶ τῷ ἀπὸ ΑΔ τετραγώνῳ·\nἴση δὲ ἡ ΒΔ τῇ ΒΓ. τὸ ἄρα τετράκις ὑπὸ τῶν ΑΒ,\nΒΓ περιεχόμενον ὀρθογώνιον μετὰ τοῦ ἀπὸ ΑΓ τετραγώνου\nἴσον ἐστὶ τῷ ἀπὸ τῆς ΑΔ, τουτέστι τῷ ἀπὸ τῆς ΑΒ\nκαὶ ΒΓ ὡς ἀπὸ μιᾶς ἀναγραφέντι τετραγώνῳ.\nἐὰν ἄρα εὐθεῖα γραμμὴ τμηθῇ, ὡς ἔτυχεν, τὸ τετράκις\nὑπὸ τῆς ὅλης καὶ ἑνὸς τῶν τμημάτων περιεχόμενον ὀρθογώνιον\nμετὰ τοῦ ἀπὸ τοῦ λοιποῦ τμήματος τετραγώνου\nἴσον ἐστὶ τῷ ἀπό τε τῆς ὅλης καὶ τοῦ εἰρημένου τμήματος\nὡς ἀπὸ μιᾶς ἀναγραφέντι τετραγώνῳ· ὅπερ ἔδει δεῖξαι.\nἐὰν εὐθεῖα γραμμὴ τμηθῇ εἰς ἴσα καὶ ἄνισα, τὰ ἀπὸ\nτῶν ἀνίσων τῆς ὅλης τμημάτων τετράγωνα διπλάσιά ἐστι\nτοῦ τε ἀπὸ τῆς ἡμισείας καὶ τοῦ ἀπὸ τῆς μεταξὺ τῶν\nτομῶν τετραγώνου.\n\n\nεὐθεῖα γάρ τις ἡ ΑΒ τετμήσθω εἰς μὲν ἴσα κατὰ τὸ Γ,\nεἰς δὲ ἄνισα κατὰ τὸ Δ· λέγω, ὅτι τὰ ἀπὸ τῶν ΑΔ, ΔΒ\nτετράγωνα διπλάσιά ἐστι τῶν ἀπὸ τῶν\nΑΓ, ΓΔ τετραγώνων.\nἤχθω γὰρ ἀπὸ τοῦ Γ τῇ ΑΒ πρὸς\nὀρθὰς ἡ ΓΕ, καὶ κείσθω ἴση ἑκατέρᾳ τῶν\nΑΓ, ΓΒ, καὶ ἐπεζεύχθωσαν αἱ ΕΑ, ΕΒ,\nκαὶ διὰ μὲν τοῦ Δ τῇ ΕΓ παράλληλος ἤχθω\nἡ ΔΖ, διὰ δὲ τοῦ Ζ τῇ ΑΒ ἡ ΖΗ, καὶ ἐπεζεύχθω ἡ ΑΖ.\nκαὶ ἐπεὶ ἴση ἐστὶν ἡ ΑΓ τῇ ΓΕ, ἴση ἐστὶ καὶ ἡ ὑπὸ ΕΑΓ\nγωνία τῇ ὑπὸ ΑΕΓ. καὶ ἐπεὶ ὀρθή ἐστιν ἡ πρὸς τῷ Γ,\nλοιπαὶ ἄρα αἱ ὑπὸ ΕΑΓ, ΑΕΓ μιᾷ ὀρθῇ ἴσαι εἰσίν· καί\nεἰσιν ἴσαι· ἡμίσεια ἄρα ὀρθῆς ἐστιν ἑκατέρα τῶν ὑπὸ\nΓΕΑ, ΓΑΕ. διὰ τὰ αὐτὰ δὴ καὶ ἑκατέρα τῶν ὑπὸ ΓΕΒ,\nΕΒΓ ἡμίσειά ἐστιν ὀρθῆς· ὅλη ἄρα ἡ ὑπὸ ΑΕΒ ὀρθή\nἐστιν. καὶ ἐπεὶ ἡ ὑπὸ ΗΕΖ ἡμίσειά ἐστιν ὀρθῆς, ὀρθὴ\nδὲ ἡ ὑπὸ ΕΗΖ· ἴση γάρ ἐστι τῇ ἐντὸς καὶ ἀπεναντίον τῇ\nὑπὸ ΕΓΒ· λοιπὴ ἄρα ἡ ὑπὸ ΕΖΗ ἡμίσειά ἐστιν ὀρθῆς·\nἴση ἄρα ἐστὶν ἡ ὑπὸ ΗΕΖ γωνία τῇ ὑπὸ ΕΖΗ· ὥστε\nκαὶ πλευρὰ ἡ ΕΗ τῇ ΗΖ ἐστιν ἴση. πάλιν ἐπεὶ ἡ πρὸς τῷ\nβ γωνία ἡμίσειά ἐστιν ὀρθῆς, ὀρθὴ δὲ ἡ ὑπὸ ΖΔΒ· ἴση\nγὰρ πάλιν ἐστὶ τῇ ἐντὸς καὶ ἀπεναντίον τῇ ὑπὸ ΕΓΒ· λοιπὴ\nἄρα ἡ ὑπὸ ΒΖΔ ἡμίσειά ἐστιν ὀρθῆς· ἴση ἄρα ἡ πρὸς\nτῷ Β γωνία τῇ ὑπὸ ΔΖΒ· ὥστε καὶ πλευρὰ ἡ ΖΔ πλευρᾷ\nτῇ ΔΒ ἐστιν ἴση. καὶ ἐπεὶ ἴση ἐστὶν ἡ ΑΓ τῇ ΓΕ, ἴσον\nἐστὶ καὶ τὸ ἀπὸ ΑΓ τῷ ἀπὸ ΓΕ· τὰ ἄρα ἀπὸ τῶν ΑΓ,\nΓΕ τετράγωνα διπλάσιά ἐστι τοῦ ἀπὸ ΑΓ. τοῖς δὲ ἀπὸ\nτῶν ΑΓ, ΓΕ ἴσον ἐστὶ τὸ ἀπὸ τῆς ΕΑ τετράγωνον· ὀρθὴ\nγὰρ ἡ ὑπὸ ΑΓΕ γωνία· τὸ ἄρα ἀπὸ τῆς ΕΑ διπλάσιόν\nἐστι τοῦ ἀπὸ τῆς ΑΓ. πάλιν, ἐπεὶ ἴση ἐστὶν ἡ ΕΗ τῇ ΗΖ,\nἴσον καὶ τὸ ἀπὸ τῆς ΕΗ τῷ ἀπὸ τῆς ΗΖ· τὰ ἄρα ἀπὸ\nτῶν ΕΗ, ΗΖ τετράγωνα διπλάσιά ἐστι τοῦ ἀπὸ τῆς ΗΖ\nτετραγώνου. τοῖς δὲ ἀπὸ τῶν ΕΗ, ΗΖ τετραγώνοις ἴσον\nἐστὶ τὸ ἀπὸ τῆς ΕΖ τετράγωνον· τὸ ἄρα ἀπὸ τῆς ΕΖ\nτετράγωνον διπλάσιόν ἐστι τοῦ ἀπὸ τῆς ΗΖ. ἴση δὲ ἡ\n\nΗΖ τῇ ΓΔ· τὸ ἄρα ἀπὸ τῆς ΕΖ διπλάσιόν ἐστι τοῦ\nἀπὸ τῆς ΓΔ. ἔστι δὲ καὶ τὸ ἀπὸ τῆς ΕΑ διπλάσιον τοῦ ἀπὸ\nτῆς ΑΓ· τὰ ἄρα ἀπὸ τῶν ΑΕ, ΕΖ τετράγωνα διπλάσιά\nἐστι τῶν ἀπὸ τῶν ΑΓ, ΓΔ τετραγώνων. τοῖς δὲ ἀπὸ τῶν\nΑΕ, ΕΖ ἴσον ἐστὶ τὸ ἀπὸ τῆς ΑΖ τετράγωνον· ὀρθὴ γάρ\nἐστιν ἡ ὑπὸ ΑΕΖ γωνία· τὸ ἄρα ἀπὸ τῆς ΑΖ τετράγωνον\nδιπλάσιόν ἐστι τῶν ἀπὸ τῶν ΑΓ, ΓΔ. τῷ δὲ ἀπὸ\nτῆς ΑΖ ἴσα τὰ ἀπὸ τῶν ΑΔ, ΔΖ· ὀρθὴ γὰρ ἡ πρὸς τῷ Δ\nγωνία· τὰ ἄρα ἀπὸ τῶν ΑΔ, ΔΖ διπλάσιά ἐστι τῶν ἀπὸ\nτῶν ΑΓ, ΓΔ τετραγώνων. ἴση δὲ ἡ ΔΖ τῇ ΔΒ· τὰ ἄρα\nἀπὸ τῶν ΑΔ, ΔΒ τετράγωνα διπλάσιά ἐστι τῶν ἀπὸ τῶν\nΑΓ, ΓΔ τετραγώνων.\nἐὰν ἄρα εὐθεῖα γραμμὴ τμηθῇ εἰς ἴσα καὶ ἄνισα, τὰ\nἀπὸ τῶν ἀνίσων τῆς ὅλης τμημάτων τετράγωνα διπλάσιά\nἐστι τοῦ τε ἀπὸ τῆς ἡμισείας καὶ τοῦ ἀπὸ τῆς μεταξὺ\nτῶν τομῶν τετραγώνου· ὅπερ ἔδει δεῖξαι.\nἐὰν εὐθεῖα γραμμὴ τμηθῇ δίχα, προστεθῇ δέ τις αὐτῇ\nεὐθεῖα ἐπʼ εὐθείας, τὸ ἀπὸ τῆς ὅλης σὺν τῇ προσκειμένῃ\nκαὶ τὸ ἀπὸ τῆς προσκειμένης τὰ συναμφότερα τετράγωνα\nδιπλάσιά ἐστι τοῦ τε ἀπὸ τῆς ἡμισείας καὶ τοῦ ἀπὸ τῆς\nσυγκειμένης ἔκ τε τῆς ἡμισείας καὶ τῆς προσκειμένης\nὡς ἀπὸ μιᾶς ἀναγραφέντος τετραγώνου.\nεὐθεῖα γάρ τις ἡ ΑΒ τετμήσθω δίχα κατὰ τὸ Γ, προσκείσθω\nδέ τις αὐτῇ εὐθεῖα ἐπʼ εὐθείας ἡ ΒΔ· λέγω, ὅτι\nτὰ ἀπὸ τῶν ΑΔ, ΔΒ τετράγωνα διπλάσιά\nἐστι τῶν ἀπὸ τῶν ΑΓ, ΓΔ\nτετραγώνων.\nἤχθω γὰρ ἀπὸ τοῦ Γ σημείου τῇ\nΑΒ πρὸς ὀρθὰς ἡ ΓΕ, καὶ κείσθω\nἴση ἑκατέρᾳ, τῶν ΑΓ, ΓΒ, καὶ ἐπεζεύχθωσαν\nαἱ ΕΑ, ΕΒ· καὶ διὰ μὲν τοῦ Ε τῇ ΑΔ παράλληλος\nἤχθω ἡ ΕΖ, διὰ δὲ τοῦ Δ τῇ ΓΕ παράλληλος ἤχθω\nἡ ΖΔ. καὶ ἐπεὶ εἰς παραλλήλους εὐθείας τὰς ΕΓ, ΖΔ εὐθεῖά\nτις ἐνέπεσεν ἡ ΕΖ, αἱ ὑπὸ ΓΕΖ, ΕΖΔ ἄρα δυσὶν\nὀρθαῖς ἴσαι εἰσίν· αἱ ἄρα ὑπὸ ΖΕΒ, ΕΖΔ δύο ὀρθῶν\nἐλάσσονές εἰσιν· αἱ δὲ ἀπʼ ἐλασσόνων ἢ δύο ὀρθῶν ἐκβαλλόμεναι\nσυμπίπτουσιν· αἱ ἄρα ΕΒ, ΖΔ ἐκβαλλόμεναι\nἐπὶ τὰ Β, Δ μέρη συμπεσοῦνται. ἐκβεβλήσθωσαν καὶ συμπιπτέτωσαν\nκατὰ τὸ Η, καὶ ἐπεζεύχθω ἡ ΑΗ. καὶ ἐπεὶ\nἴση ἐστὶν ἡ ΑΓ τῇ ΓΕ, ἴση ἐστὶ καὶ γωνία ἡ ὑπὸ ΕΑΓ\nτῇ ὑπὸ ΑΕΓ· καὶ ὀρθὴ ἡ πρὸς τῷ Γ· ἡμίσεια ἄρα ὀρθῆς\nἐστιν ἑκατέρα τῶν ὑπὸ ΕΑΓ, ΑΕΓ. διὰ τὰ αὐτὰ δὴ καὶ\nἑκατέρα τῶν ὑπὸ ΓΕΒ, ΕΒΓ ἡμίσειά ἐστιν ὀρθῆς· ὀρθὴ\nἄρα ἐστὶν ἡ ὑπὸ ΑΕΒ. καὶ ἐπεὶ ἡμίσεια ὀρθῆς ἐστιν ἡ\nὑπὸ ΕΒΓ, ἡμίσεια ἄρα ὀρθῆς καὶ ἡ ὑπὸ ΔΒΗ. ἔστι δὲ\nκαὶ ἡ ὑπὸ ΒΔΗ ὀρθή· ἴση γάρ ἐστι τῇ ὑπὸ ΔΓΕ· ἐναλλὰξ\nγάρ· λοιπὴ ἄρα ἡ ὑπὸ ΔΗΒ ἡμίσειά ἐστιν ὀρθῆς· ἡ ἄρα\nὑπὸ ΔΗΒ τῇ ὑπὸ ΔΒΗ ἐστιν ἴση· ὥστε καὶ πλευρὰ ἡ ΒΔ\nπλευρᾷ τῇ ΗΔ ἐστιν ἴση. πάλιν, ἐπεὶ ἡ ὑπὸ ΕΗΖ ἡμίσειά\nἐστιν ὀρθῆς, ὀρθὴ δὲ ἡ πρὸς τῷ Ζ· ἴση γάρ ἐστι τῇ ἀπεναντίον\nτῇ πρὸς τῷ Γ· λοιπὴ ἄρα ἡ ὑπὸ ΖΕΗ ἡμίσειά ἐστιν\nὀρθῆς· ἴση ἄρα ἡ ὑπὸ ΕΗΖ γωνία τῇ ὑπὸ ΖΕΗ· ὥστε\nκαὶ πλευρὰ ἡ ΗΖ πλευρᾷ τῇ ΕΖ ἐστιν ἴση. καὶ ἐπεὶ ἴση\nἐστὶν ἡ ΕΓ τῇ ΓΑ, ἴσον ἐστὶ καὶ τὸ ἀπὸ τῆς ΕΓ τετράγωνον\nτῷ ἀπὸ τῆς ΓΑ τετραγώνῳ· τὰ ἄρα ἀπὸ τῶν ΕΓ,\n\nΓΑ τετράγωνα διπλάσιά ἐστι τοῦ ἀπὸ τῆς ΓΑ τετραγώνου.\nτοῖς δὲ ἀπὸ τῶν ΕΓ, ΓΑ ἴσον ἐστὶ τὸ ἀπὸ τῆς ΕΑ·\nτὸ ἄρα ἀπὸ τῆς ΕΑ τετράγωνον διπλάσιόν ἐστι τοῦ ἀπὸ\nτῆς ΑΓ τετραγώνου. πάλιν, ἐπεὶ ἴση ἐστὶν ἡ ΖΗ τῇ ΕΖ,\nἴσον ἐστὶ καὶ τὸ ἀπὸ τῆς ΖΗ τῷ ἀπὸ τῆς ΖΕ· τὰ ἄρα\nἀπὸ τῶν ΗΖ, ΖΕ διπλάσιά ἐστι τοῦ ἀπὸ τῆς ΕΖ. τοῖς\nδὲ ἀπὸ τῶν ΗΖ, ΖΕ ἴσον ἐστὶ τὸ ἀπὸ τῆς ΕΗ· τὸ ἄρα\nἀπὸ τῆς ΕΗ διπλάσιόν ἐστι τοῦ ἀπὸ τῆς ΕΖ. ἴση\nδὲ ἡ ΕΖ τῇ ΓΔ· τὸ ἄρα ἀπὸ τῆς ΕΗ τετράγωνον\nδιπλάσιόν ἐστι τοῦ ἀπὸ τῆς ΓΔ. ἐδείχθη δὲ καὶ τὸ\nἀπὸ τῆς ΕΑ διπλάσιον τοῦ ἀπὸ τῆς ΑΓ· τὰ ἄρα ἀπὸ τῶν\nΑΕ, ΕΗ τετράγωνα διπλάσιά ἐστι τῶν ἀπὸ τῶν ΑΓ, ΓΔ\nτετραγώνων. τοῖς δὲ ἀπὸ τῶν ΑΕ, ΕΗ τετραγώνοις ἴσον\nἐστὶ τὸ ἀπὸ τῆς ΑΗ τετράγωνον· τὸ ἄρα ἀπὸ τῆς ΑΗ διπλάσιόν\nἐστι τῶν ἀπὸ τῶν ΑΓ, ΓΔ. τῷ δὲ ἀπὸ τῆς ΑΗ\nἴσα ἐστὶ τὰ ἀπὸ τῶν ΑΔ, ΔΗ· τὰ ἄρα ἀπὸ τῶν ΑΔ, ΔΗ\nτετράγωνα διπλάσιά ἐστι τῶν ἀπὸ τῶν ΑΓ, ΓΔ\nτετραγώνων.\nἴση δὲ ἡ ΔΗ τῇ ΔΒ· τὰ ἄρα ἀπὸ τῶν ΑΔ, ΔΒ\nτετράγωνα διπλάσιά ἐστι τῶν ἀπὸ τῶν ΑΓ, ΓΔ τετραγώνων.\n\n\nἐὰν ἄρα εὐθεῖα γραμμὴ τμηθῇ δίχα, προστεθῇ δέ τις\nαὐτῇ εὐθεῖα ἐπʼ εὐθείας, τὸ ἀπὸ τῆς ὅλης σὺν τῇ προσκειμένῃ\nκαὶ τὸ ἀπὸ τῆς προσκειμένης τὰ συναμφότερα\nτετράγωνα διπλάσιά ἐστι τοῦ τε ἀπὸ τῆς ἡμισείας καὶ τοῦ\nἀπὸ τῆς συγκειμένης ἔκ τε τῆς ἡμισείας καὶ τῆς προσκειμένης\nὡς ἀπὸ μιᾶς ἀναγραφέντος τετραγώνου· ὅπερ ἔδει\nδεῖξαι.\nτὴν δοθεῖσαν εὐθεῖαν τεμεῖν ὥστε τὸ ὑπὸ τῆς ὅλης καὶ\nτοῦ ἑτέρου τῶν τμημάτων περιεχόμενον ὀρθογώνιον ἴσον\nεἶναι τῷ ἀπὸ τοῦ λοιποῦ τμήματος τετραγώνῳ.\nἔστω ἡ δοθεῖσα εὐθεῖα ἡ ΑΒ· δεῖ δὴ τὴν ΑΒ τεμεῖν\nὥστε τὸ ὑπὸ τῆς ὅλης καὶ τοῦ ἑτέρου τῶν τμημάτων\nπεριεχόμενον ὀρθογώνιον ἴσον εἶναι τῷ ἀπὸ τοῦ λοιποῦ\nτμήματος τετραγώνῳ.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΒΔΓ,\nκαὶ τετμήσθω ἡ ΑΓ δίχα κατὰ τὸ Ε σημεῖον, καὶ ἐπεζεύχθω\nἡ ΒΕ, καὶ διήχθω ἡ ΓΑ ἐπὶ τὸ Ζ, καὶ\nκείσθω τῇ ΒΕ ἴση ἡ ΕΖ, καὶ ἀναγεγράφθω\nἀπὸ τῆς ΑΖ τετράγωνον τὸ ΖΘ, καὶ διήχθω\nἡ ΗΘ ἐπὶ τὸ Κ· λέγω, ὅτι ἡ ΑΒ τέτμηται\nκατὰ τὸ Θ, ὥστε τὸ ὑπὸ τῶν ΑΒ, ΒΘ\nπεριεχόμενον ὀρθογώνιον ἴσον ποιεῖν τῷ ἀπὸ\nτῆς ΑΘ τετραγώνῳ.\nἐπεὶ γὰρ εὐθεῖα ἡ ΑΓ τέτμηται δίχα κατὰ τὸ Ε, πρόσκειται\nδὲ αὐτῇ ἡ ΖΑ, τὸ ἄρα ὑπὸ τῶν ΓΖ, ΖΑ περιεχόμενον\nὀρθογώνιον μετὰ τοῦ ἀπὸ τῆς ΑΕ τετραγώνου\nἴσον ἐστὶ τῷ ἀπὸ τῆς ΕΖ τετραγώνῳ. ἴση δὲ ἡ ΕΖ τῇ\nΕΒ· τὸ ἄρα ὑπὸ τῶν ΓΖ, ΖΑ μετὰ τοῦ ἀπὸ τῆς ΑΕ ἴσον\nἐστὶ τῷ ἀπὸ ΕΒ. ἀλλὰ τῷ ἀπὸ ΕΒ ἴσα ἐστὶ τὰ ἀπὸ τῶν\nΒΑ, ΑΕ· ὀρθὴ γὰρ ἡ πρὸς τῷ Α γωνία· τὸ ἄρα ὑπὸ τῶν\nΓΖ, ΖΑ μετὰ τοῦ ἀπὸ τῆς ΑΕ ἴσον ἐστὶ τοῖς ἀπὸ τῶν\n\nΒΑ, ΑΕ. κοινὸν ἀφῃρήσθω τὸ ἀπὸ τῆς ΑΕ· λοιπὸν ἄρα\nτὸ ὑπὸ τῶν ΓΖ, ΖΑ περιεχόμενον ὀρθογώνιον ἴσον ἐστὶ\nτῷ ἀπὸ τῆς ΑΒ τετραγώνῳ. καί ἐστι τὸ μὲν ὑπὸ τῶν\nΓΖ, ΖΑ τὸ ΖΚ· ἴση γὰρ ἡ ΑΖ τῇ ΖΗ· τὸ δὲ ἀπὸ τῆς\nΑΒ τὸ ΑΔ· τὸ ἄρα ΖΚ ἴσον ἐστὶ τῷ ΑΔ. κοινὸν ἀφῃρήσθω\nτὸ ΑΚ· λοιπὸν ἄρα τὸ ΖΘ τῷ ΘΔ ἴσον ἐστίν. καί ἐστι τὸ\nμὲν ΘΔ τὸ ὑπὸ τῶν ΑΒ, ΒΘ· ἴση γὰρ ἡ ΑΒ τῇ ΒΔ· τὸ\nδὲ ΖΘ τὸ ἀπὸ τῆς ΑΘ· τὸ ἄρα ὑπὸ τῶν ΑΒ, ΒΘ περιεχόμενον\nὀρθογώνιον ἴσον ἐστὶ τῷ ἀπὸ ΘΑ τετραγώνῳ.\nἡ ἄρα δοθεῖσα εὐθεῖα ἡ ΑΒ τέτμηται κατὰ τὸ Θ ὥστε\nτὸ ὑπὸ τῶν ΑΒ, ΒΘ περιεχόμενον ὀρθογώνιον ἴσον ποιεῖν\nτῷ ἀπὸ τῆς ΘΑ τετραγώνῳ· ὅπερ ἔδει ποιῆσαι.\nἐν τοῖς ἀμβλυγωνίοις τριγώνοις τὸ ἀπὸ τῆς τὴν ἀμβλεῖαν\nγωνίαν ὑποτεινούσης πλευρᾶς τετράγωνον μεῖζόν ἐστι\nτῶν ἀπὸ τῶν τὴν ἀμβλεῖαν γωνίαν περιεχουσῶν πλευρῶν\nτετραγώνων τῷ περιεχομένῳ δὶς ὑπό τε μιᾶς τῶν περὶ τὴν\nἀμβλεῖαν γωνίαν, ἐφʼ ἣν ἡ κάθετος πίπτει, καὶ τῆς ἀπολαμβανομένης\nἐκτὸς ὑπὸ τῆς καθέτου πρὸς τῇ ἀμβλείᾳ\nγωνίᾳ.\nἔστω ἀμβλυγώνιον τρίγωνον τὸ ΑΒΓ ἀμβλεῖαν ἔχον\nτὴν ὑπὸ ΒΑΓ, καὶ ἤχθω ἀπὸ τοῦ Β σημείου ἐπὶ τὴν ΓΑ\nἐκβληθεῖσαν κάθετος ἡ ΒΔ. λέγω, ὅτι τὸ ἀπὸ τῆς ΒΓ\nτετράγωνον μεῖζόν ἐστι τῶν ἀπὸ τῶν ΒΑ, ΑΓ τετραγώνων\nτῷ δὶς ὑπὸ τῶν ΓΑ, ΑΔ περιεχομένῳ ὀρθογωνίῳ.\nἐπεὶ γὰρ εὐθεῖα ἡ ΓΑ τέτμηται, ὡς ἔτυχεν, κατὰ\nτὸ Α σημεῖον, τὸ ἄρα ἀπὸ τῆς ΔΓ ἴσον ἐστὶ τοῖς ἀπὸ\nτῶν ΓΑ, ΑΔ τετραγώνοις καὶ τῷ δὶς ὑπὸ τῶν ΓΑ, ΑΔ\nπεριεχομένῳ ὀρθογωνίῳ. κοινὸν προσκείσθω τὸ ἀπὸ τῆς\nΔΒ· τὰ ἄρα ἀπὸ τῶν ΓΔ, ΔΒ ἴσα ἐστὶ τοῖς τε\nἀπὸ τῶν ΓΑ, ΑΔ, ΔΒ τετραγώνοις καὶ τῷ δὶς\nὑπὸ τῶν ΓΑ, ΑΔ\nπεριεχομένῳ ὀρθογωνίῳ.\nἀλλὰ τοῖς μὲν ἀπὸ τῶν ΓΔ, ΔΒ ἴσον ἐστὶ τὸ\nἀπὸ τῆς ΓΒ· ὀρθὴ γὰρ ἡ πρὸς τῷ Δ γωνία·\nτοῖς δὲ ἀπὸ τῶν ΑΔ, ΔΒ ἴσον τὸ ἀπὸ τῆς\nΑΒ· τὸ ἄρα ἀπὸ τῆς ΓΒ τετράγωνον ἴσον ἐστὶ τοῖς τε ἀπὸ\nτῶν ΓΑ, ΑΒ τετραγώνοις καὶ τῷ δὶς ὑπὸ τῶν ΓΑ, ΑΔ\nπεριεχομένῳ ὀρθογωνίῳ· ὥστε τὸ ἀπὸ τῆς ΓΒ τετράγωνον\nτῶν ἀπὸ τῶν ΓΑ, ΑΒ τετραγώνων μεῖζόν ἐστι τῷ δὶς\nὑπὸ τῶν ΓΑ, ΑΔ περιεχομένῳ ὀρθογωνίῳ.\nἐν ἄρα τοῖς ἀμβλυγωνίοις τριγώνοις τὸ ἀπὸ τῆς τὴν\nἀμβλεῖαν γωνίαν ὑποτεινούσης πλευρᾶς τετράγωνον μεῖζόν\nἐστι τῶν ἀπὸ τῶν τὴν ἀμβλεῖαν γωνίαν περιεχουσῶν\nπλευρῶν τετραγώνων τῷ περιεχομένῳ δὶς ὑπό τε\nμιᾶς τῶν περὶ τὴν ἀμβλεῖαν γωνίαν, ἐφʼ ἣν ἡ κάθετος\nπίπτει, καὶ τῆς ἀπολαμβανομένης ἐκτὸς ὑπὸ τῆς καθέτου\nπρὸς τῇ ἀμβλείᾳ γωνίᾳ· ὅπερ ἔδει δεῖξαι.\nἐν τοῖς ὀξυγωνίοις τριγώνοις τὸ ἀπὸ τῆς τὴν ὀξεῖαν\nγωνίαν ὑποτεινούσης πλευρᾶς τετράγωνον ἔλαττόν ἐστι\nτῶν ἀπὸ τῶν τὴν ὀξεῖαν γωνίαν περιεχουσῶν πλευρῶν\nτετραγώνων τῷ περιεχομένῳ δὶς ὑπό τε μιᾶς τῶν περὶ\nτὴν ὀξεῖαν γωνίαν, ἐφʼ ἣν ἡ κάθετος πίπτει, καὶ τῆς ἀπολαμβανομένης\nἐντὸς ὑπὸ τῆς καθέτου πρὸς τῇ ὀξείᾳ γωνίᾳ.\n\nἔστω ὀξυγώνιον τρίγωνον τὸ ΑΒΓ ὀξεῖαν\nἔχον τὴν πρὸς τῷ Β γωνίαν, καὶ ἤχθω ἀπὸ\nτοῦ Α σημείου ἐπὶ τὴν ΒΓ κάθετος ἡ ΑΔ·\nλέγω, ὅτι τὸ ἀπὸ τῆς ΑΓ τετράγωνον ἔλαττόν\nἐστι τῶν ἀπὸ τῶν ΓΒ, ΒΑ τετραγώνων τῷ δὶς\nὑπὸ τῶν ΓΒ, ΒΔ περιεχομένῳ ὀρθογωνίῳ.\nἐπεὶ γὰρ εὐθεῖα ἡ ΓΒ τέτμηται, ὡς ἔτυχεν, κατὰ τὸ\nΔ, τὰ ἄρα ἀπὸ τῶν ΓΒ, ΒΔ τετράγωνα ἴσα ἐστὶ τῷ\nτε δὶς ὑπὸ τῶν ΓΒ, ΒΔ περιεχομένῳ ὀρθογωνίῳ καὶ τῷ\nἀπὸ τῆς ΔΓ τετραγώνῳ. κοινὸν προσκείσθω τὸ ἀπὸ τῆς\nΔΑ τετράγωνον· τὰ ἄρα ἀπὸ τῶν ΓΒ, ΒΔ, ΔΑ τετράγωνα\nἴσα ἐστὶ τῷ τε δὶς ὑπὸ τῶν ΓΒ, ΒΔ περιεχομένῳ\nὀρθογωνίῳ καὶ τοῖς ἀπὸ τῶν ΑΔ, ΔΓ τετραγώνοις. ἀλλὰ\nτοῖς μὲν ἀπὸ τῶν ΒΔ, ΔΑ ἴσον τὸ ἀπὸ τῆς ΑΒ· ὀρθὴ γὰρ\nἡ πρὸς τῷ Δ γωνίᾳ· τοῖς δὲ ἀπὸ τῶν ΑΔ, ΔΓ ἴσον τὸ ἀπὸ\nτῆς ΑΓ· τὰ ἄρα ἀπὸ τῶν ΓΒ, ΒΑ ἴσα ἐστὶ τῷ τε ἀπὸ τῆς\nΑΓ καὶ τῷ δὶς ὑπὸ τῶν ΓΒ, ΒΔ· ὥστε μόνον τὸ ἀπὸ τῆς\nΑΓ ἔλαττόν ἐστι τῶν ἀπὸ τῶν ΓΒ, ΒΑ τετραγώνων τῷ\nδὶς ὑπὸ τῶν ΓΒ, ΒΔ περιεχομένῳ ὀρθογωνίῳ.\nἐν ἄρα τοῖς ὀξυγωνίοις τριγώνοις τὸ ἀπὸ τῆς τὴν ὀξεῖαν\nγωνίαν ὑποτεινούσης πλευρᾶς τετράγωνον ἔλαττόν ἐστι\nτῶν ἀπὸ τῶν τὴν ὀξεῖαν γωνίαν περιεχουσῶν πλευρῶν\nτετραγώνων τῷ περιεχομένῳ δὶς ὑπό τε μιᾶς τῶν περὶ\nτὴν ὀξεῖαν γωνίαν, ἐφʼ ἣν ἡ κάθετος πίπτει, καὶ τῆς\nἀπολαμβανομένης ἐντὸς ὑπὸ τῆς καθέτου πρὸς τῇ ὀξείᾳ\nγωνίᾳ· ὅπερ ἔδει δεῖξαι.\nτῷ δοθέντι εὐθυγράμμῳ ἴσον τετράγωνον συστήσασθαι.\nἔστω τὸ δοθὲν εὐθύγραμμον τὸ Α· δεῖ δὴ τῷ Α εὐθυγράμμῳ\nἴσον τετράγωνον συστήσασθαι.\nσυνεστάτω γὰρ τῷ Α εὐθυγράμμῳ ἴσον παραλληλόγραμμον\nὀρθογώνιον τὸ ΒΔ· εἰ μὲν οὖν ἴση ἐστὶν ἡ ΒΕ\nτῇ ΕΔ, γεγονὸς ἂν εἴη τὸ ἐπιταχθέν. συνέσταται γὰρ τῷ\nΑ εὐθυγράμμῳ ἴσον τετράγωνον τὸ\nΒΔ· εἰ δὲ οὔ, μία τῶν ΒΕ, ΕΔ\nμείζων ἐστίν. ἔστω μείζων ἡ ΒΕ,\nκαὶ ἐκβεβλήσθω ἐπὶ τὸ Ζ, καὶ κείσθω\nτῇ ΕΔ ἴση ἡ ΕΖ, καὶ τετμήσθω ἡ ΒΖ\nδίχα κατὰ τὸ Η, καὶ κέντρῳ τῷ Η,\nδιαστήματι δὲ ἑνὶ τῶν ΗΒ, ΗΖ\nἡμικύκλιον γεγράφθω τὸ ΒΘΖ, καὶ ἐκβεβλήσθω ἡ ΔΕ\nἐπὶ τὸ Θ, καὶ ἐπεζεύχθω ἡ ΗΘ.\nἐπεὶ οὖν εὐθεῖα ἡ ΒΖ τέτμηται εἰς μὲν ἴσα κατὰ τὸ Η,\nεἰς δὲ ἄνισα κατὰ τὸ Ε, τὸ ἄρα ὑπὸ τῶν ΒΕ, ΕΖ περιεχόμενον\nὀρθογώνιον μετὰ τοῦ ἀπὸ τῆς ΕΗ τετραγώνου\nἴσον ἐστὶ τῷ ἀπὸ τῆς ΗΖ τετραγώνῳ. ἴση δὲ ἡ ΗΖ τῇ\n\nΗΘ· τὸ ἄρα ὑπὸ τῶν ΒΕ, ΕΖ μετὰ τοῦ ἀπὸ τῆς ΗΕ\nἴσον ἐστὶ τῷ ἀπὸ τῆς ΗΘ. τῷ δὲ ἀπὸ τῆς ΗΘ ἴσα ἐστὶ τὰ\nἀπὸ τῶν ΘΕ, ΕΗ τετράγωνα· τὸ ἄρα ὑπὸ τῶν ΒΕ, ΕΖ\nμετὰ τοῦ ἀπὸ ΗΕ ἴσα ἐστὶ τοῖς ἀπὸ τῶν ΘΕ, ΕΗ. κοινὸν\nἀφῃρήσθω τὸ ἀπὸ τῆς ΗΕ τετράγωνον· λοιπὸν ἄρα\nτὸ ὑπὸ τῶν ΒΕ, ΕΖ περιεχόμενον ὀρθογώνιον ἴσον ἐστὶ\nτῷ ἀπὸ τῆς ΕΘ τετραγώνῳ. ἀλλὰ τὸ ὑπὸ τῶν ΒΕ, ΕΖ τὸ\nΒΔ ἐστιν· ἴση γὰρ ἡ ΕΖ τῇ ΕΔ· τὸ ἄρα ΒΔ παραλληλόγραμμον\nἴσον ἐστὶ τῷ ἀπὸ τῆς ΘΕ τετραγώνῳ. ἴσον δὲ τὸ\nΒΔ τῷ Α εὐθυγράμμῳ. καὶ τὸ Α ἄρα εὐθύγραμμον ἴσον\nἐστὶ τῷ ἀπὸ τῆς ΕΘ ἀναγραφησομένῳ τετραγώνῳ.\nτῷ ἄρα δοθέντι εὐθυγράμμῳ τῷ Α ἴσον τετράγωνον συνέσταται\nτὸ ἀπὸ τῆς ΕΘ ἀναγραφησόμενον· ὅπερ ἔδει ποιῆσαι.\nἴσοι κύκλοι εἰσίν, ὧν αἱ διάμετροι ἴσαι εἰσίν, ἢ ὧν\nαἱ ἐκ τῶν κέντρων ἴσαι εἰσίν.\nεὐθεῖα κύκλου ἐφάπτεσθαι λέγεται, ἥτις ἁπτομένη\nτοῦ κύκλου καὶ ἐκβαλλομένη οὐ τέμνει τὸν κύκλον.\nκύκλοι ἐφάπτεσθαι ἀλλήλων λέγονται οἵτινες ἁπτόμενοι\nἀλλήλων οὐ τέμνουσιν ἀλλήλους.\nἐν κύκλῳ ἴσον ἀπέχειν ἀπὸ τοῦ κέντρου εὐθεῖαι\nλέγονται, ὅταν αἱ ἀπὸ τοῦ κέντρου ἐπʼ αὐτὰς κάθετοι\nἀγόμεναι ἴσαι ὦσιν.\nμεῖζον δὲ ἀπέχειν λέγεται, ἐφʼ ἣν ἡ μείζων κάθετος\nπίπτει.\nτμῆμα κύκλου ἐστὶ τὸ περιεχόμενον σχῆμα ὑπό τε\nεὐθείας καὶ κύκλου περιφερείας.\nτμήματος δὲ γωνία ἐστὶν ἡ περιεχομένη ὑπό τε\nεὐθείας καὶ κύκλου περιφερείας.\nἐν τμήματι δὲ γωνία ἐστίν, ὅταν ἐπὶ τῆς περιφερείας\nτοῦ τμήματος ληφθῇ τι σημεῖον καὶ ἀπʼ αὐτοῦ ἐπὶ τὰ\nπέρατα τῆς εὐθείας, ἥ ἐστι βάσις τοῦ τμήματος, ἐπιζευχθῶσιν\nεὐθεῖαι, ἡ περιεχομένη γωνία ὑπὸ τῶν ἐπιζευχθεισῶν\nεὐθειῶν.\nὅταν δὲ αἱ περιέχουσαι τὴν γωνίαν εὐθεῖαι ἀπολαμβάνωσί\nτινα περιφέρειαν, ἐπʼ ἐκείνης λέγεται βεβηκέναι\nἡ γωνία.\nΤομεὺς δὲ κύκλου ἐστίν, ὅταν πρὸς τῷ κέντρῳ τοῦ\nκύκλου συσταθῇ γωνία, τὸ περιεχόμενον σχῆμα ὑπό τε\nτῶν τὴν γωνίαν περιεχουσῶν εὐθειῶν καὶ τῆς ἀπολαμβανομένης\nὑπʼ αὐτῶν περιφερείας.\nὅμοια τμήματα κύκλων ἐστὶ τὰ δεχόμενα γωνίας\nἴσας, ἢ ἐν οἷς αἱ γωνίαι ἴσαι ἀλλήλαις εἰσίν.\nτοῦ δοθέντος κύκλου τὸ κέντρον εὑρεῖν.\nἔστω ὁ δοθεὶς κύκλος ὁ ΑΒΓ· δεῖ δὴ τοῦ ΑΒΓ κύκλου\nτὸ κέντρον εὑρεῖν.\nδιήχθω τις εἰς αὐτόν, ὡς ἔτυχεν, εὐθεῖα ἡ ΑΒ, καὶ\nτετμήσθω δίχα κατὰ τὸ Δ σημεῖον, καὶ ἀπὸ τοῦ Δ τῇ ΑΒ\nπρὸς ὀρθὰς ἤχθω ἡ ΔΓ καὶ διήχθω ἐπὶ τὸ\nΕ, καὶ τετμήσθω ἡ ΓΕ δίχα κατὰ τὸ Ζ·\nλέγω, ὅτι τὸ Ζ κέντρον ἐστὶ τοῦ ΑΒΓ\nκύκλου.\n\n\nμὴ γάρ, ἀλλʼ εἰ δυνατόν, ἔστω τὸ Η,\nκαὶ ἐπεζεύχθωσαν αἱ ΗΑ, ΗΔ, ΗΒ. καὶ\nἐπεὶ ἴση ἐστὶν ἡ ΑΔ τῇ ΔΒ, κοινὴ δὲ ἡ ΔΗ, δύο δὴ αἱ\nΑΔ, ΔΗ δύο ταῖς ΗΔ, ΔΒ ἴσαι εἰσὶν ἑκατέρα ἑκατέρᾳ·\nκαὶ βάσις ἡ ΗΑ βάσει τῇ ΗΒ ἐστιν ἴση· ἐκ κέντρου\nγάρ· γωνία ἄρα ἡ ὑπὸ ΑΔΗ γωνίᾳ τῇ ὑπὸ ΗΔΒ ἴση\nἐστίν. ὅταν δὲ εὐθεῖα ἐπʼ εὐθεῖαν σταθεῖσα τὰς ἐφεξῆς\nγωνίας ἴσας ἀλλήλαις ποιῇ, ὀρθὴ ἑκατέρα τῶν ἴσων γωνιῶν\nἐστιν· ὀρθὴ ἄρα ἐστὶν ἡ ὑπὸ ΗΔΒ. ἐστὶ δὲ καὶ ἡ\nὑπὸ ΖΔΒ ὀρθή· ἴση ἄρα ἡ ὑπὸ ΖΔΒ τῇ ὑπὸ ΗΔΒ, ἡ\nμείζων τῇ ἐλάττονι· ὅπερ ἐστὶν ἀδύνατον. οὐκ ἄρα τὸ Η\nκέντρον ἐστὶ τοῦ ΑΒΓ κύκλου. ὁμοίως δὴ δείξομεν, ὅτι\nοὐδʼ ἄλλο τι πλὴν τοῦ Ζ.\nτὸ Ζ ἄρα σημεῖον κέντρον ἐστὶ τοῦ ΑΒΓ\nκύκλου.\nΠόρισμα\n\n\nἐκ δὴ τούτου φανερόν, ὅτι ἐὰν ἐν κύκλῳ εὐθεῖά τις\nεὐθεῖάν τινα δίχα καὶ πρὸς ὀρθὰς τέμνῃ, ἐπὶ τῆς τεμνούσης\nἐστὶ τὸ κέντρον τοῦ κύκλου· ὅπερ ἔδει ποιῆσαι.\nἐὰν κύκλου ἐπὶ τῆς περιφερείας ληφθῇ δύο τυχόντα\nσημεῖα, ἡ ἐπὶ τὰ σημεῖα ἐπιζευγνυμένη εὐθεῖα ἐντὸς\nπεσεῖται τοῦ κύκλου.\nἔστω κύκλος ὁ ΑΒΓ, καὶ ἐπὶ τῆς περιφερείας αὐτοῦ\nεἰλήφθω δύο τυχόντα σημεῖα τὰ Α, Β· λέγω, ὅτι ἡ ἀπὸ\nτοῦ Α ἐπὶ τὸ Β ἐπιζευγνυμένη εὐθεῖα ἐντὸς πεσεῖται τοῦ\nκύκλου.\nμὴ γάρ, ἀλλʼ εἰ δυνατόν, πιπτέτω ἐκτὸς ὡς ἡ ΑΕΒ,\nκαὶ εἰλήφθω τὸ κέντρον τοῦ ΑΒΓ κύκλου, καὶ ἔστω τὸ\nδ, καὶ ἐπεζεύχθωσαν αἱ ΔΑ, ΔΒ, καὶ διήχθω ἡ ΔΖΕ.\n\nἐπεὶ οὖν ἴση ἐστὶν ἡ ΔΑ τῇ ΔΒ, ἴση\nἄρα καὶ γωνία ἡ ὑπὸ ΔΑΕ τῇ ὑπὸ\nΔΒΕ· καὶ ἐπεὶ τριγώνου τοῦ ΔΑΕ\nμία πλευρὰ προσεκβέβληται ἡ ΑΕΒ,\nμείζων ἄρα ἡ ὑπὸ ΔΕΒ γωνία τῆς ὑπὸ\nΔΑΕ. ἴση δὲ ἡ ὑπὸ ΔΑΕ τῇ ὑπὸ ΔΒΕ·\nμείζων ἄρα ἡ ὑπὸ ΔΕΒ τῆς ὑπὸ ΔΒΕ.\nὑπὸ δὲ τὴν μείζονα γωνίαν ἡ μείζων\nπλευρὰ ὑποτείνει· μείζων ἄρα ἡ ΔΒ τῆς ΔΕ. ἴση δὲ ἡ\n\nΔΒ τῇ ΔΖ. μείζων ἄρα ἡ ΔΖ τῆς ΔΕ ἡ ἐλάττων τῆς\nμείζονος· ὅπερ ἐστὶν ἀδύνατον. οὐκ ἄρα ἡ ἀπὸ τοῦ Α ἐπὶ\nτὸ Β ἐπιζευγνυμένη εὐθεῖα ἐκτὸς πεσεῖται τοῦ κύκλου.\nὁμοίως δὴ δείξομεν, ὅτι οὐδὲ ἐπʼ αὐτῆς τῆς περιφερείας·\nἐντὸς ἄρα.\n\n\nἐὰν ἄρα κύκλου ἐπὶ τῆς περιφερείας ληφθῇ δύο τυχόντα\nσημεῖα, ἡ ἐπὶ τὰ σημεῖα ἐπιζευγνυμένη εὐθεῖα ἐντὸς πεσεῖται\nτοῦ κύκλου· ὅπερ ἔδει δεῖξαι.\nἐὰν ἐν κύκλῳ εὐθεῖά τις διὰ τοῦ κέντρου εὐθεῖάν τινα\nμὴ διὰ τοῦ κέντρου δίχα τέμνῃ, καὶ πρὸς ὀρθὰς αὐτὴν\nτέμνει· καὶ ἐὰν πρὸς ὀρθὰς αὐτὴν τέμνῃ, καὶ δίχα αὐτὴν\nτέμνει.\n\n\nἔστω κύκλος ὁ ΑΒΓ, καὶ ἐν αὐτῷ εὐθεῖά τις διὰ τοῦ\nκέντρου ἡ ΓΔ εὐθεῖάν τινα μὴ διὰ τοῦ κέντρου τὴν ΑΒ\nδίχα τεμνέτω κατὰ τὸ Ζ σημεῖον· λέγω, ὅτι καὶ πρὸς\nὀρθὰς αὐτὴν τέμνει.\nεἰλήφθω γὰρ τὸ κέντρον τοῦ ΑΒΓ κύκλου, καὶ ἔστω\nτὸ Ε, καὶ ἐπεζεύχθωσαν αἱ ΕΑ, ΕΒ.\nκαὶ ἐπεὶ ἴση ἐστὶν ἡ ΑΖ τῇ ΖΒ, κοινὴ δὲ ἡ ΖΕ, δύο\nδυσὶν ἴσαι εἰσίν. καὶ βάσις ἡ ΕΑ βάσει τῇ ΕΒ ἴση·\nγωνία ἄρα ἡ ὑπὸ ΑΖΕ γωνίᾳ τῇ ὑπὸ ΒΖΕ ἴση ἐστίν.\nὅταν δὲ εὐθεῖα ἐπʼ εὐθεῖαν σταθεῖσα τὰς ἐφεξῆς γωνίας\nἴσας ἀλλήλαις ποιῇ, ὀρθὴ ἑκατέρα τῶν ἴσων γωνιῶν ἐστιν·\nἑκατέρα ἄρα τῶν ὑπὸ ΑΖΕ, ΒΖΕ ὀρθή ἐστιν. ἡ ΓΔ ἄρα\nδιὰ τοῦ κέντρου οὖσα τὴν ΑΒ μὴ διὰ τοῦ κέντρου\nοὖσαν δίχα τέμνουσα καὶ πρὸς ὀρθὰς\nτέμνει.\n\n\nἀλλὰ δὴ ἡ ΓΔ τὴν ΑΒ πρὸς ὀρθὰς\nτεμνέτω· λέγω, ὅτι καὶ δίχα αὐτὴν τέμνει,\nτουτέστιν, ὅτι ἴση ἐστὶν ἡ ΑΖ τῇ ΖΒ.\nτῶν γὰρ αὐτῶν κατασκευασθέντων, ἐπεὶ\nἴση ἐστὶν ἡ ΕΑ τῇ ΕΒ, ἴση ἐστὶ καὶ γωνία\nἡ ὑπὸ ΕΑΖ τῇ ὑπὸ ΕΒΖ. ἐστὶ δὲ καὶ ὀρθὴ ἡ ὑπὸ ΑΖΕ\nὀρθῇ τῇ ὑπὸ ΒΖΕ ἴση· δύο ἄρα τρίγωνά ἐστι τὰ ΕΑΖ,\nΕΖΒ τὰς δύο γωνίας δυσὶ γωνίαις ἴσας ἔχοντα καὶ μίαν\nπλευρὰν μιᾷ πλευρᾷ ἴσην κοινὴν αὐτῶν τὴν ΕΖ ὑποτείνουσαν\nὑπὸ μίαν τῶν ἴσων γωνιῶν· καὶ τὰς λοιπὰς ἄρα πλευρὰς\nταῖς λοιπαῖς πλευραῖς ἴσας ἕξει· ἴση ἄρα ἡ ΑΖ τῇ ΖΒ.\nἐὰν ἄρα ἐν κύκλῳ εὐθεῖά τις διὰ τοῦ κέντρου εὐθεῖάν\nτινα μὴ διὰ τοῦ κέντρου δίχα τέμνῃ, καὶ πρὸς ὀρθὰς αὐτὴν\nτέμνει· καὶ ἐὰν πρὸς ὀρθὰς αὐτὴν τέμνῃ, καὶ δίχα\nαὐτὴν τέμνει· ὅπερ ἔδει δεῖξαι.\nἐὰν ἐν κύκλῳ δύο εὐθεῖαι τέμνωσιν ἀλλήλας μὴ διὰ τοῦ\nκέντρου οὖσαι, οὐ τέμνουσιν ἀλλήλας δίχα.\n\nἔστω κύκλος ὁ ΑΒΓΔ, καὶ ἐν αὐτῷ\nδύο εὐθεῖαι αἱ ΑΓ, ΒΔ τεμνέτωσαν ἀλλήλας\nκατὰ τὸ Ε μὴ διὰ τοῦ κέντρου οὖσαι·\nλέγω, ὅτι οὐ τέμνουσιν ἀλλήλας δίχα.\nεἰ γὰρ δυνατόν, τεμνέτωσαν ἀλλήλας\nδίχα ὥστε ἴσην εἶναι τὴν μὲν ΑΕ τῇ ΕΓ,\nτὴν δὲ ΒΕ τῇ ΕΔ· καὶ εἰλήφθω τὸ κέντρον τοῦ ΑΒΓΔ\nκύκλου, καὶ ἔστω τὸ Ζ, καὶ ἐπεζεύχθω ἡ ΖΕ.\nἐπεὶ οὖν εὐθεῖά τις διὰ τοῦ κέντρου ἡ ΖΕ εὐθεῖάν τινα\nμὴ διὰ τοῦ κέντρου τὴν ΑΓ δίχα τέμνει, καὶ πρὸς ὀρθὰς\nαὐτὴν τέμνει· ὀρθὴ ἄρα ἐστὶν ἡ ὑπὸ ΖΕΑ· πάλιν, ἐπεὶ\nεὐθεῖά τις ἡ ΖΕ εὐθεῖάν τινα τὴν ΒΔ δίχα τέμνει, καὶ\nπρὸς ὀρθὰς αὐτὴν τέμνει· ὀρθὴ ἄρα ἡ ὑπὸ ΖΕΒ. ἐδείχθη\nδὲ καὶ ἡ ὑπὸ ΖΕΑ ὀρθή· ἴση ἄρα ἡ ὑπὸ ΖΕΑ τῇ ὑπὸ\nΖΕΒ ἡ ἐλάττων τῇ μείζονι· ὅπερ ἐστὶν ἀδύνατον. οὐκ\nἄρα αἱ ΑΓ, ΒΔ τέμνουσιν ἀλλήλας δίχα.\nἐὰν ἄρα ἐν κύκλῳ δύο εὐθεῖαι τέμνωσιν ἀλλήλας μὴ διὰ\nτοῦ κέντρου οὖσαι, οὐ τέμνουσιν ἀλλήλας δίχα· ὅπερ ἔδει\nδεῖξαι.\nἐὰν δύο κύκλοι τέμνωσιν ἀλλήλους, οὐκ ἔσται αὐτῶν\nτὸ αὐτὸ κέντρον.\nδύο γὰρ κύκλοι οἱ ΑΒΓ, ΓΔΗ τεμνέτωσαν ἀλλήλους\nκατὰ τὰ Β, Γ σημεῖα. λέγω, ὅτι οὐκ ἔσται αὐτῶν τὸ αὐτὸ\nκέντρον.\nεἰ γὰρ δυνατόν, ἔστω τὸ Ε, καὶ ἐπεζεύχθω ἡ ΕΓ, καὶ\nδιήχθω ἡ ΕΖΗ, ὡς ἔτυχεν. καὶ ἐπεὶ τὸ Ε σημεῖον κέντρον\nἐστὶ τοῦ ΑΒΓ κύκλου, ἴση ἐστὶν ἡ ΕΓ τῇ ΕΖ. πάλιν,\nἐπεὶ τὸ Ε σημεῖον κέντρον ἐστὶ τοῦ ΓΔΗ\n\nκύκλου, ἴση ἐστὶν ἡ ΕΓ τῇ ΕΗ· ἐδείχθη\nδὲ ἡ ΕΓ καὶ τῇ ΕΖ ἴση· καὶ ἡ ΕΖ ἄρα τῇ\nΕΗ ἐστιν ἴση ἡ ἐλάσσων τῇ μείζονι· ὅπερ\nἐστὶν ἀδύνατον. οὐκ ἄρα τὸ Ε σημεῖον\nκέντρον ἐστὶ τῶν ΑΒΓ, ΓΔΗ κύκλων.\n\n\nἐὰν ἄρα δύο κύκλοι τέμνωσιν ἀλλήλους, οὐκ ἔστιν\nαὐτῶν τὸ αὐτὸ κέντρον· ὅπερ ἔδει δεῖξαι.\nἐὰν δύο κύκλοι ἐφάπτωνται ἀλλήλων, οὐκ ἔσται αὐτῶν\nτὸ αὐτὸ κέντρον.\nδύο γὰρ κύκλοι οἱ ΑΒΓ, ΓΔΕ ἐφαπτέσθωσαν ἀλλήλων\nκατὰ τὸ Γ σημεῖον· λέγω, ὅτι οὐκ ἔσται αὐτῶν τὸ αὐτὸ\nκέντρον.\nεἰ γὰρ δυνατόν, ἔστω τὸ Ζ, καὶ ἐπεζεύχθω ἡ ΖΓ,\nκαὶ διήχθω, ὡς ἔτυχεν, ἡ ΖΕΒ.\n\nἐπεὶ οὖν τὸ Ζ σημεῖον κέντρον\nἐστὶ τοῦ ΑΒΓ κύκλου, ἴση ἐστὶν ἡ ΖΓ\nτῇ ΖΒ. πάλιν, ἐπεὶ τὸ Ζ σημεῖον κέντρον\nἐστὶ τοῦ ΓΔΕ κύκλου, ἴση ἐστὶν\nἡ ΖΓ τῇ ΖΕ. ἐδείχθη δὲ ἡ ΖΓ τῇ ΖΒ\nἴση· καὶ ἡ ΖΕ ἄρα τῇ ΖΒ ἐστιν ἴση, ἡ\nἐλάττων τῇ μείζονι· ὅπερ ἐστὶν ἀδύνατον.\nοὐκ ἄρα τὸ Ζ σημεῖον κέντρον ἐστὶ\nτῶν ΑΒΓ, ΓΔΕ κύκλων.\nἐὰν ἄρα δύο κύκλοι ἐφάπτωνται ἀλλήλων, οὐκ ἔσται\nαὐτῶν τὸ αὐτὸ κέντρον· ὅπερ ἔδει δεῖξαι.\nἐὰν κύκλου ἐπὶ τῆς διαμέτρου ληφθῇ τι σημεῖον, ὃ μή\nἐστι κέντρον τοῦ κύκλου, ἀπὸ δὲ τοῦ σημείου πρὸς τὸν\nκύκλον προσπίπτωσιν εὐθεῖαί τινες, μεγίστη μὲν ἔσται,\nἐφʼ ἧς τὸ κέντρον, ἐλαχίστη δὲ ἡ λοιπή, τῶν δὲ ἄλλων\nἀεὶ ἡ ἔγγιον τῆς διὰ τοῦ κέντρου τῆς ἀπώτερον μείζων\nἐστίν, δύο δὲ μόνον ἴσαι ἀπὸ τοῦ σημείου προσπεσοῦνται\nπρὸς τὸν κύκλον ἐφʼ ἑκάτερα τῆς ἐλαχίστης.\nἔστω κύκλος ὁ ΑΒΓΔ, διάμετρος δὲ αὐτοῦ ἔστω ἡ\nΑΔ, καὶ ἐπὶ τῆς ΑΔ εἰλήφθω τι σημεῖον τὸ Ζ, ὃ μή ἐστι\nκέντρον τοῦ κύκλου, κέντρον δὲ τοῦ κύκλου ἔστω τὸ Ε,\nκαὶ ἀπὸ τοῦ Ζ πρὸς τὸν ΑΒΓΔ κύκλον προσπιπτέτωσαν\nεὐθεῖαί τινες αἱ ΖΒ, ΖΓ, ΖΗ· λέγω, ὅτι μεγίστη μέν\nἐστιν ἡ ΖΑ, ἐλαχίστη δὲ ἡ ΖΔ, τῶν δὲ\nἄλλων ἡ μὲν ΖΒ τῆς ΖΓ μείζων, ἡ δὲ\n\nΖΓ τῆς ΖΗ.\nἐπεζεύχθωσαν γὰρ αἱ ΒΕ, ΓΕ, ΗΕ.\nκαὶ ἐπεὶ παντὸς τριγώνου αἱ δύο πλευραὶ\nτῆς λοιπῆς μείζονές εἰσιν, αἱ ἄρα ΕΒ,\nΕΖ τῆς ΒΖ μείζονές εἰσιν. ἴση δὲ ἡ ΑΕ\nτῇ ΒΕ\nαἱ ἄρα ΒΕ, ΕΖ ἴσαι εἰσὶ τῇ\nΑΖ\n· μείζων ἄρα ἡ ΑΖ τῆς ΒΖ. πάλιν, ἐπεὶ ἴση ἐστὶν ἡ\nΒΕ τῇ ΓΕ, κοινὴ δὲ ἡ ΖΕ, δύο δὴ αἱ ΒΕ, ΕΖ δυσὶ ταῖς\nΓΕ, ΕΖ ἴσαι εἰσίν. ἀλλὰ καὶ γωνία ἡ ὑπὸ ΒΕΖ γωνίας\nτῆς ὑπὸ ΓΕΖ μείζων. βάσις ἄρα ἡ ΒΖ βάσεως τῆς\n\nΓΖ μείζων ἐστίν. διὰ τὰ αὐτὰ δὴ καὶ ἡ ΓΖ τῆς ΖΗ\nμείζων ἐστίν.\nπάλιν, ἐπεὶ αἱ ΗΖ, ΖΕ τῆς ΕΗ μείζονές εἰσιν, ἴση δὲ\nἡ ΕΗ τῇ ΕΔ, αἱ ἄρα ΗΖ, ΖΕ τῆς ΕΔ μείζονές εἰσιν.\nκοινὴ ἀφῃρήσθω ἡ ΕΖ· λοιπὴ ἄρα ἡ ΗΖ λοιπῆς τῆς ΖΔ\nμείζων ἐστίν. μεγίστη μὲν ἄρα ἡ ΖΑ, ἐλαχίστη δὲ ἡ ΖΔ,\nμείζων δὲ ἡ μὲν ΖΒ τῆς ΖΓ, ἡ δὲ ΖΓ τῆς ΖΗ.\nλέγω, ὅτι καὶ ἀπὸ τοῦ Ζ σημείου δύο μόνον ἴσαι προσπεσοῦνται\nπρὸς τὸν ΑΒΓΔ κύκλον ἐφʼ ἑκάτερα τῆς ΖΔ\nἐλαχίστης. συνεστάτω γὰρ πρὸς τῇ ΕΖ εὐθείᾳ καὶ τῷ\nπρὸς αὐτῇ σημείῳ τῷ Ε τῇ ὑπὸ ΗΕΖ γωνίᾳ ἴση ἡ ὑπὸ\nΖΕΘ, καὶ ἐπεζεύχθω ἡ ΖΘ. ἐπεὶ οὖν ἴση ἐστὶν ἡ ΗΕ τῇ\nΕΘ, κοινὴ δὲ ἡ ΕΖ, δύο δὴ αἱ ΗΕ, ΕΖ δυσὶ ταῖς ΘΕ,\nΕΖ ἴσαι εἰσίν· καὶ γωνία ἡ ὑπὸ ΗΕΖ γωνίᾳ τῇ ὑπὸ ΘΕΖ\nἴση· βάσις ἄρα ἡ ΖΗ βάσει τῇ ΖΘ ἴση ἐστίν. λέγω δή, ὅτι\nτῇ ΖΗ ἄλλη ἴση οὐ προσπεσεῖται πρὸς τὸν κύκλον ἀπὸ\nτοῦ Ζ σημείου. εἰ γὰρ δυνατόν, προσπιπτέτω ἡ ΖΚ. καὶ\nἐπεὶ ἡ ΖΚ τῇ ΖΗ ἴση ἐστίν, ἀλλὰ ἡ ΖΘ τῇ ΖΗ\nἴση ἐστίν,\nκαὶ ἡ ΖΚ ἄρα τῇ ΖΘ ἐστιν ἴση, ἡ ἔγγιον τῆς διὰ τοῦ κέντρου\nτῇ ἀπώτερον ἴση· ὅπερ ἀδύνατον. οὐκ ἄρα ἀπὸ τοῦ\nΖ σημείου ἑτέρα τις προσπεσεῖται πρὸς τὸν κύκλον ἴση\nτῇ ΗΖ· μία ἄρα μόνη.\nἐὰν ἄρα κύκλου ἐπὶ τῆς διαμέτρου ληφθῇ τι σημεῖον,\nὃ μή ἐστι κέντρον τοῦ κύκλου, ἀπὸ δὲ τοῦ σημείου πρὸς\nτὸν κύκλον προσπίπτωσιν εὐθεῖαί τινες, μεγίστη μὲν\nἔσται, ἐφʼ ἧς τὸ κέντρον, ἐλαχίστη δὲ ἡ λοιπή, τῶν δὲ\nἄλλων ἀεὶ ἡ ἔγγιον τῆς διὰ τοῦ κέντρου τῆς ἀπώτερον\nμείζων ἐστίν, δύο δὲ μόνον ἴσαι ἀπὸ τοῦ αὐτοῦ σημείου\nπροσπεσοῦνται πρὸς τὸν κύκλον ἐφʼ ἑκάτερα τῆς ἐλαχίστης·\nὅπερ ἔδει δεῖξαι.\nἐὰν κύκλου ληφθῇ τι σημεῖον ἐκτός, ἀπὸ δὲ τοῦ σημείου\nπρὸς τὸν κύκλον διαχθῶσιν εὐθεῖαί τινες, ὧν μία\nμὲν διὰ τοῦ κέντρου, αἱ δὲ λοιπαί, ὡς ἔτυχεν, τῶν μὲν\nπρὸς τὴν κοίλην περιφέρειαν προσπιπτουσῶν εὐθειῶν\nμεγίστη μέν ἐστιν ἡ διὰ τοῦ κέντρου, τῶν δὲ ἄλλων ἀεὶ ἡ\nἔγγιον τῆς διὰ τοῦ κέντρου τῆς ἀπώτερον μείζων ἐστίν,\nτῶν δὲ πρὸς τὴν κυρτὴν περιφέρειαν προσπιπτουσῶν\nεὐθειῶν ἐλαχίστη μέν ἐστιν ἡ μεταξὺ τοῦ τε σημείου καὶ\nτῆς διαμέτρου, τῶν δὲ ἄλλων ἀεὶ ἡ ἔγγιον τῆς ἐλαχίστης\n\nτῆς ἀπώτερόν ἐστιν ἐλάττων, δύο δὲ\nμόνον ἴσαι ἀπὸ τοῦ σημείου προσπεσοῦνται\nπρὸς τὸν κύκλον ἐφʼ ἑκάτερα τῆς\nἐλαχίστης.\nἔστω κύκλος ὁ ΑΒΓ, καὶ τοῦ ΑΒΓ\nεἰλήφθω τι σημεῖον ἐκτὸς τὸ Δ, καὶ\nἀπʼ αὐτοῦ διήχθωσαν εὐθεῖαί τινες αἱ\nΔΑ, ΔΕ, ΔΖ, ΔΓ, ἔστω δὲ ἡ ΔΑ διὰ\nτοῦ κέντρου. λέγω, ὅτι τῶν μὲν πρὸς τὴν\nΑΕΖΓ κοίλην περιφέρειαν προσπιπτουσῶν εὐθειῶν μεγίστη\nμέν ἐστιν ἡ διὰ τοῦ κέντρου ἡ ΔΑ, μείζων δὲ ἡ μὲν\nΔΕ τῆς ΔΖ ἡ δὲ ΔΖ τῆς ΔΓ, τῶν δὲ πρὸς τὴν ΘΛΚΗ\nκυρτὴν περιφέρειαν προσπιπτουσῶν εὐθειῶν ἐλαχίστη μέν\nἐστιν ἡ ΔΗ ἡ μεταξὺ τοῦ σημείου καὶ τῆς διαμέτρου τῆς\nΑΗ, ἀεὶ δὲ ἡ ἔγγιον τῆς ΔΗ ἐλαχίστης ἐλάττων ἐστὶ\nτῆς ἀπώτερον, ἡ μὲν ΔΚ τῆς ΔΛ, ἡ δὲ ΔΛ τῆς ΔΘ.\nεἰλήφθω γὰρ τὸ κέντρον τοῦ ΑΒΓ κύκλου καὶ ἔστω\nτὸ Μ· καὶ ἐπεζεύχθωσαν αἱ ΜΕ, ΜΖ, ΜΓ, ΜΚ, ΜΛ,\nΜΘ.\nκαὶ ἐπεὶ ἴση ἐστὶν ἡ ΑΜ τῇ ΕΜ, κοινὴ προσκείσθω ἡ\n\nΜΔ· ἡ ἄρα ΑΔ ἴση ἐστὶ ταῖς ΕΜ, ΜΔ. ἀλλʼ αἱ ΕΜ,\nΜΔ τῆς ΕΔ μείζονές εἰσιν· καὶ ἡ ΑΔ ἄρα τῆς ΕΔ μείζων\nἐστίν. πάλιν, ἐπεὶ ἴση ἐστὶν ἡ ΜΕ τῇ ΜΖ, κοινὴ δὲ\nἡ ΜΔ, αἱ ΕΜ, ΜΔ ἄρα ταῖς ΖΜ, ΜΔ ἴσαι εἰσίν· καὶ\nγωνία ἡ ὑπὸ ΕΜΔ γωνίας τῆς ὑπὸ ΖΜΔ μείζων ἐστίν.\nβάσις ἄρα ἡ ΕΔ βάσεως τῆς ΖΔ μείζων ἐστίν. ὁμοίως δὴ\nδείξομεν, ὅτι καὶ ἡ ΖΔ τῆς ΓΔ μείζων ἐστίν· μεγίστη μὲν\nἄρα ἡ ΔΑ, μείζων δὲ ἡ μὲν ΔΕ τῆς ΔΖ, ἡ δὲ ΔΖ τῆς ΔΓ.\nκαὶ ἐπεὶ αἱ ΜΚ, ΚΔ τῆς ΜΔ μείζονές εἰσιν, ἴση δὲ ἡ\nΜΗ τῇ ΜΚ, λοιπὴ ἄρα ἡ ΚΔ λοιπῆς τῆς ΗΔ μείζων\nἐστίν· ὥστε ἡ ΗΔ τῆς ΚΔ ἐλάττων ἐστίν· καὶ ἐπεὶ τριγώνου\nτοῦ ΜΛΔ ἐπὶ μιᾶς τῶν πλευρῶν τῆς ΜΔ δύο\nεὐθεῖαι ἐντὸς συνεστάθησαν αἱ ΜΚ, ΚΔ, αἱ ἄρα ΜΚ,\nΚΔ τῶν ΜΛ, ΛΔ ἐλάττονές εἰσιν· ἴση δὲ ἡ ΜΚ τῇ ΜΛ·\nλοιπὴ ἄρα ἡ ΔΚ λοιπῆς τῆς ΔΛ ἐλάττων ἐστίν. ὁμοίως\nδὴ δείξομεν, ὅτι καὶ ἡ ΔΛ τῆς ΔΘ ἐλάττων ἐστίν· ἐλαχίστη\nμὲν ἄρα ἡ ΔΗ, ἐλάττων δὲ ἡ μὲν ΔΚ τῆς ΔΛ ἡ δὲ\nΔΛ τῆς ΔΘ.\nλέγω, ὅτι καὶ δύο μόνον ἴσαι ἀπὸ τοῦ Δ σημείου προσπεσοῦνται\nπρὸς τὸν κύκλον ἐφʼ ἑκάτερα τῆς ΔΗ ἐλαχίστης·\nσυνεστάτω πρὸς τῇ ΜΔ εὐθείᾳ καὶ τῷ πρὸς αὐτῇ\nσημείῳ τῷ Μ τῇ ὑπὸ ΚΜΔ γωνίᾳ ἴση γωνία ἡ ὑπὸ ΔΜΒ\nκαὶ ἐπεζεύχθω ἡ ΔΒ. καὶ ἐπεὶ ἴση ἐστὶν ἡ ΜΚ τῇ ΜΒ,\nκοινὴ δὲ ἡ ΜΔ, δύο δὴ αἱ ΚΜ, ΜΔ δύο ταῖς ΒΜ, ΜΔ\nἴσαι εἰσὶν ἑκατέρα ἑκατέρᾳ· καὶ γωνία ἡ ὑπὸ ΚΜΔ γωνίᾳ\nτῇ ὑπὸ ΒΜΔ ἴση· βάσις ἄρα ἡ ΔΚ βάσει τῇ ΔΒ ἴση\nἐστίν. λέγω δή, ὅτι τῇ ΔΚ εὐθείᾳ ἄλλη ἴση οὐ προσπεσεῖται\nπρὸς τὸν κύκλον ἀπὸ τοῦ Δ σημείου. εἰ γὰρ δυνατόν,\nπροσπιπτέτω καὶ ἔστω ἡ ΔΝ. ἐπεὶ οὖν ἡ ΔΚ τῇ ΔΝ\nἐστιν ἴση, ἀλλʼ ἡ ΔΚ τῇ ΔΒ ἐστιν ἴση, καὶ ἡ ΔΒ ἄρα τῇ\n\nΔΝ ἐστιν ἴση, ἡ ἔγγιον τῆς ΔΗ ἐλαχίστης τῇ ἀπώτερον\nἐστιν ἴση· ὅπερ ἀδύνατον ἐδείχθη. οὐκ ἄρα πλείους ἢ\nδύο ἴσαι πρὸς τὸν ΑΒΓ κύκλον ἀπὸ τοῦ Δ σημείου ἐφʼ\nἑκάτερα τῆς ΔΗ ἐλαχίστης προσπεσοῦνται.\nἐὰν ἄρα κύκλου ληφθῇ τι σημεῖον ἐκτός, ἀπὸ δὲ τοῦ\nσημείου πρὸς τὸν κύκλον διαχθῶσιν εὐθεῖαί τινες, ὧν\nμία μὲν διὰ τοῦ κέντρου αἱ δὲ λοιπαί, ὡς ἔτυχεν, τῶν μὲν\nπρὸς τὴν κοίλην περιφέρειαν προσπιπτουσῶν εὐθειῶν\nμεγίστη μέν ἐστιν ἡ διὰ τοῦ κέντρου, τῶν δὲ ἄλλων ἀεὶ\nἡ ἔγγιον τῆς διὰ τοῦ κέντρου τῆς ἀπώτερον μείζων ἐστίν,\nτῶν δὲ πρὸς τὴν κυρτὴν περιφέρειαν προσπιπτουσῶν\nεὐθειῶν ἐλαχίστη μέν ἐστιν ἡ μεταξὺ τοῦ τε σημείου καὶ\nτῆς διαμέτρου, τῶν δὲ ἄλλων ἀεὶ ἡ ἔγγιον τῆς ἐλαχίστης\nτῆς ἀπώτερόν ἐστιν ἐλάττων, δύο δὲ μόνον ἴσαι ἀπὸ τοῦ\nσημείου προσπεσοῦνται πρὸς τὸν κύκλον ἐφʼ ἑκάτερα τῆς\nἐλαχίστης· ὅπερ ἔδει δεῖξαι.\nἐὰν κύκλου ληφθῇ τι σημεῖον ἐντός, ἀπὸ δὲ τοῦ σημείου\nπρὸς τὸν κύκλον προσπίπτωσι πλείους ἢ δύο ἴσαι εὐθεῖαι,\nτὸ ληφθὲν σημεῖον κέντρον ἐστὶ τοῦ κύκλου.\nἔστω κύκλος ὁ ΑΒΓ, ἐντὸς δὲ αὐτοῦ σημεῖον τὸ Δ,\nκαὶ ἀπὸ τοῦ Δ πρὸς τὸν ΑΒΓ κύκλον προσπιπτέτωσαν\nπλείους ἢ δύο ἴσαι εὐθεῖαι αἱ ΔΑ,\nΔΒ, ΔΓ· λέγω, ὅτι τὸ Δ σημεῖον\nκέντρον ἐστὶ τοῦ ΑΒΓ κύκλου.\nἐπεζεύχθωσαν γὰρ αἱ ΑΒ, ΒΓ\nκαὶ τετμήσθωσαν δίχα κατὰ τὰ\nΕ, Ζ σημεῖα, καὶ ἐπιζευχθεῖσαι\nαἱ ΕΔ, ΖΔ διήχθωσαν ἐπὶ τὰ\nΗ, Κ, Θ, Λ σημεῖα.\nἐπεὶ οὖν ἴση ἐστὶν ἡ ΑΕ\nτῇ ΕΒ, κοινὴ δὲ ἡ ΕΔ, δύο\nδὴ αἱ ΑΕ, ΕΔ δύο ταῖς ΒΕ, ΕΔ ἴσαι εἰσίν· καὶ βάσις ἡ\nΔΑ βάσει τῇ ΔΒ ἴση· γωνία ἄρα ἡ ὑπὸ ΑΕΔ γωνίᾳ τῇ\nὑπὸ ΒΕΔ ἴση ἐστίν· ὀρθὴ ἄρα ἑκατέρα τῶν ὑπὸ ΑΕΔ,\nΒΕΔ γωνιῶν· ἡ ΗΚ ἄρα τὴν ΑΒ τέμνει δίχα καὶ πρὸς\nὀρθάς. καὶ ἐπεί, ἐὰν ἐν κύκλῳ εὐθεῖά τις εὐθεῖάν τινα δίχα\nτε καὶ πρὸς ὀρθὰς τέμνῃ, ἐπὶ τῆς τεμνούσης ἐστὶ τὸ\nκέντρον τοῦ κύκλου, ἐπὶ τῆς ΗΚ ἄρα ἐστὶ τὸ κέντρον τοῦ\nκύκλου. διὰ τὰ αὐτὰ δὴ καὶ ἐπὶ τῆς ΘΛ ἐστι τὸ κέντρον\nτοῦ ΑΒΓ κύκλου. καὶ οὐδὲν ἕτερον κοινὸν ἔχουσιν αἱ ΗΚ,\n\nΘΛ εὐθεῖαι ἢ τὸ Δ σημεῖον· τὸ Δ ἄρα σημεῖον κέντρον\nἐστὶ τοῦ ΑΒΓ κύκλου.\nἐὰν ἄρα κύκλου ληφθῇ τι σημεῖον ἐντός, ἀπὸ δὲ τοῦ\nσημείου πρὸς τὸν κύκλον προσπίπτωσι πλείους ἢ δύο\nἴσαι εὐθεῖαι, τὸ ληφθὲν σημεῖον κέντρον ἐστὶ τοῦ κύκλου·\nὅπερ ἔδει δεῖξαι.\nκύκλος κύκλον οὐ τέμνει κατὰ πλείονα σημεῖα ἢ δύο.\nεἰ γὰρ δυνατόν, κύκλος ὁ ΑΒΓ κύκλον τὸν ΔΕΖ\nτεμνέτω κατὰ πλείονα σημεῖα ἢ δύο τὰ Β, Η, Ζ, Θ, καὶ\nἐπιζευχθεῖσαι αἱ ΒΘ, ΒΗ δίχα τεμνέσθωσαν κατὰ τὰ\nκ, Λ σημεῖα· καὶ ἀπὸ τῶν Κ, Λ ταῖς ΒΘ, ΒΗ πρὸς ὀρθὰς\nἀχθεῖσαι αἱ ΚΓ, ΛΜ διήχθωσαν ἐπὶ τὰ Α, Ε σημεῖα.\nἐπεὶ οὖν ἐν κύκλῳ τῷ\nΑΒΓ εὐθεῖά τις ἡ ΑΓ εὐθεῖάν\nτινα τὴν ΒΘ δίχα\nκαὶ πρὸς ὀρθὰς τέμνει,\nἐπὶ τῆς ΑΓ ἄρα ἐστὶ τὸ\nκέντρον τοῦ ΑΒΓ κύκλου.\nπάλιν, ἐπεὶ ἐν κύκλῳ τῷ\nαὐτῷ τῷ ΑΒΓ εὐθεῖά τις\nἡ ΝΞ εὐθεῖάν τινα τὴν\nΒΗ δίχα καὶ πρὸς ὀρθὰς\nτέμνει, ἐπὶ τῆς ΝΞ ἄρα\nἐστὶ τὸ κέντρον τοῦ ΑΒΓ κύκλου. ἐδείχθη δὲ καὶ ἐπὶ τῆς\nΑΓ, καὶ κατʼ οὐδὲν συμβάλλουσιν αἱ ΑΓ, ΝΞ εὐθεῖαι ἢ\nκατὰ τὸ Ο· τὸ Ο ἄρα σημεῖον κέντρον ἐστὶ τοῦ ΑΒΓ\nκύκλου. ὁμοίως δὴ δείξομεν, ὅτι καὶ τοῦ ΔΕΖ κύκλου\nκέντρον ἐστὶ τὸ Ο· δύο ἄρα κύκλων τεμνόντων ἀλλήλους\nτῶν ΑΒΓ, ΔΕΖ τὸ αὐτό ἐστι κέντρον τὸ Ο· ὅπερ ἐστὶν\nἀδύνατον.\n\n\nοὐκ ἄρα κύκλος κύκλον τέμνει κατὰ πλείονα σημεῖα ἢ\nδύο· ὅπερ ἔδει δεῖξαι.\nἐὰν δύο κύκλοι ἐφάπτωνται ἀλλήλων ἐντός, καὶ ληφθῇ\nαὐτῶν τὰ κέντρα, ἡ ἐπὶ τὰ κέντρα αὐτῶν ἐπιζευγνυμένη\nεὐθεῖα καὶ ἐκβαλλομένη ἐπὶ τὴν συναφὴν πεσεῖται τῶν\nκύκλων.\n\n\nδύο γὰρ κύκλοι οἱ ΑΒΓ, ΑΔΕ ἐφαπτέσθωσαν ἀλλήλων\nἐντὸς κατὰ τὸ Α σημεῖον, καὶ εἰλήφθω τοῦ μὲν ΑΒΓ\nκύκλου κέντρον τὸ Ζ, τοῦ δὲ ΑΔΕ τὸ Η· λέγω, ὅτι ἡ ἀπὸ\nτοῦ Η ἐπὶ τὸ Ζ ἐπιζευγνυμένη εὐθεῖα ἐκβαλλομένη ἐπὶ τὸ\nΑ πεσεῖται.\n\n\nμὴ γάρ, ἀλλʼ εἰ δυνατόν, πιπτέτω ὡς ἡ ΖΗΘ, καὶ\nἐπεζεύχθωσαν αἱ ΑΖ, ΑΗ.\nἐπεὶ οὖν αἱ ΑΗ, ΗΖ τῆς ΖΑ, τουτέστι τῆς ΖΘ, μείζονές\nεἰσιν, κοινὴ ἀφῃρήσθω ἡ ΖΗ· λοιπὴ ἄρα ἡ ΑΗ\nλοιπῆς τῆς ΗΘ μείζων ἐστίν. ἴση δὲ ἡ ΑΗ τῇ ΗΔ· καὶ\n\nἡ ΗΔ ἄρα τῆς ΗΘ μείζων ἐστὶν ἡ ἐλάττων\nτῆς μείζονος· ὅπερ ἐστὶν ἀδύνατον·\nοὐκ ἄρα ἡ ἀπὸ τοῦ Ζ ἐπὶ τὸ Η ἐπιζευγνυμένη\nεὐθεῖα ἐκτὸς πεσεῖται· κατὰ\nτὸ Α ἄρα ἐπὶ τῆς συναφῆς πεσεῖται.\n\n\nἐὰν ἄρα δύο κύκλοι ἐφάπτωνται ἀλλήλων\nἐντός, καὶ ληφθῇ αὐτῶν τὰ κέντρα,\nἡ ἐπὶ τὰ κέντρα αὐτῶν ἐπιζευγνυμένη εὐθεῖα καὶ ἐκβαλλομένη\nἐπὶ τὴν συναφὴν πεσεῖται τῶν κύκλων· ὅπερ\nἔδει δεῖξαι.\nἐὰν δύο κύκλοι ἐφάπτωνται ἀλλήλων ἐκτός, ἡ ἐπὶ τὰ\nκέντρα αὐτῶν ἐπιζευγνυμένη διὰ τῆς ἐπαφῆς ἐλεύσεται.\nδύο γὰρ κύκλοι οἱ ΑΒΓ, ΑΔΕ ἐφαπτέσθωσαν ἀλλήλων\nἐκτὸς κατὰ τὸ Α σημεῖον, καὶ εἰλήφθω τοῦ μὲν ΑΒΓ\nκέντρον τὸ Ζ, τοῦ δὲ ΑΔΕ τὸ Η· λέγω, ὅτι ἡ ἀπὸ τοῦ Ζ\nἐπὶ τὸ Η ἐπιζευγνυμένη εὐθεῖα διὰ τῆς κατὰ τὸ Α ἐπαφῆς\nἐλεύσεται.\nμὴ γάρ, ἀλλʼ εἰ δυνατόν, ἐρχέσθω ὡς ἡ ΖΓΔΗ, καὶ\nἐπεζεύχθωσαν αἱ ΑΖ, ΑΗ.\n\n\nἐπεὶ οὖν τὸ Ζ σημεῖον κέντρον ἐστὶ τοῦ ΑΒΓ κύκλου,\nἴση ἐστὶν ἡ ΖΑ τῇ ΖΓ. πάλιν, ἐπεὶ τὸ Η σημεῖον κέντρον\nἐστὶ τοῦ ΑΔΕ κύκλου, ἴση ἐστὶν ἡ ΗΑ\n\nτῇ ΗΔ. ἐδείχθη δὲ καὶ ἡ ΖΑ τῇ ΖΓ\nἴση· αἱ ἄρα ΖΑ, ΑΗ ταῖς ΖΓ, ΗΔ\nἴσαι εἰσίν· ὥστε ὅλη ἡ ΖΗ τῶν ΖΑ,\nΑΗ μείζων ἐστίν· ἀλλὰ καὶ ἐλάττων·\nὅπερ ἐστὶν ἀδύνατον. οὐκ ἄρα ἡ ἀπὸ\nτοῦ Ζ ἐπὶ τὸ Η ἐπιζευγνυμένη εὐθεῖα\nδιὰ τῆς κατὰ τὸ Α ἐπαφῆς οὐκ ἐλεύσεται·\nδιʼ αὐτῆς ἄρα.\nἐὰν ἄρα δύο κύκλοι ἐφάπτωνται ἀλλήλων ἐκτός, ἡ ἐπὶ\nτὰ κέντρα αὐτῶν ἐπιζευγνυμένη εὐθεῖα διὰ τῆς ἐπαφῆς\nἐλεύσεται· ὅπερ ἔδει δεῖξαι.\nκύκλος κύκλου οὐκ ἐφάπτεται κατὰ πλείονα σημεῖα ἢ\nκαθʼ ἕν, ἐάν τε ἐντὸς ἐάν τε ἐκτὸς ἐφάπτηται.\nεἰ γὰρ δυνατόν, κύκλος ὁ ΑΒΓΔ κύκλου τοῦ ΕΒΖΔ\nἐφαπτέσθω πρότερον ἐντὸς κατὰ πλείονα σημεῖα ἢ ἓν τὰ\nδ, Β.\nκαὶ εἰλήφθω τοῦ μὲν ΑΒΓΔ κύκλου κέντρον τὸ Η,\nτοῦ δὲ ΕΒΖΔ τὸ Θ.\nἡ ἄρα ἀπὸ τοῦ Η ἐπὶ τὸ Θ ἐπιζευγνυμένη ἐπὶ τὰ Β, Δ\nπεσεῖται. πιπτέτω ὡς ἡ ΒΗΘΔ. καὶ ἐπεὶ τὸ Η σημεῖον\nκέντρον ἐστὶ τοῦ ΑΒΓΔ κύκλου, ἴση ἐστὶν ἡ ΒΗ τῇ ΗΔ·\nμείζων ἄρα ἡ ΒΗ τῆς ΘΔ· πολλῷ\nἄρα μείζων ἡ ΒΘ τῆς ΘΔ. πάλιν,\nἐπεὶ τὸ Θ σημεῖον κέντρον ἐστὶ τοῦ\nΕΒΖΔ κύκλου, ἴση ἐστὶν ἡ ΒΘ τῇ\n\nΘΔ· ἐδείχθη δὲ αὐτῆς καὶ πολλῷ\nμείζων· ὅπερ ἀδύνατον· οὐκ ἄρα\nκύκλος κύκλου ἐφάπτεται ἐντὸς κατὰ\nπλείονα σημεῖα ἢ ἕν.\nλέγω δή, ὅτι οὐδὲ ἐκτός.\n\n\nεἰ γὰρ δυνατόν, κύκλος ὁ ΑΓΚ κύκλου τοῦ ΑΒΓΔ\nἐφαπτέσθω ἐκτὸς κατὰ πλείονα σημεῖα ἢ ἓν τὰ Α, Γ, καὶ\nἐπεζεύχθω ἡ ΑΓ.\nἐπεὶ οὖν κύκλων τῶν ΑΒΓΔ, ΑΓΚ εἴληπται ἐπὶ τῆς\nπεριφερείας ἑκατέρου δύο τυχόντα σημεῖα τὰ Α, Γ, ἡ ἐπὶ\nτὰ σημεῖα ἐπιζευγνυμένη εὐθεῖα ἐντὸς ἑκατέρου πεσεῖται·\nἀλλὰ τοῦ μὲν ΑΒΓΔ ἐντὸς ἔπεσεν, τοῦ δὲ ΑΓΚ ἐκτός·\nὅπερ ἄτοπον· οὐκ ἄρα κύκλος κύκλου ἐφάπτεται ἐκτὸς\nκατὰ πλείονα σημεῖα ἢ ἕν. ἐδείχθη δέ, ὅτι οὐδὲ ἐντός.\nκύκλος ἄρα κύκλου οὐκ ἐφάπτεται κατὰ πλείονα σημεῖα\nἢ καθʼ ἕν, ἐάν τε ἐντὸς ἐάν τε ἐκτὸς ἐφάπτηται· ὅπερ\nἔδει δεῖξαι.\nἐν κύκλῳ αἱ ἴσαι εὐθεῖαι ἴσον ἀπέχουσιν ἀπὸ τοῦ\nκέντρου, καὶ αἱ ἴσον ἀπέχουσαι ἀπὸ τοῦ κέντρου ἴσαι ἀλλήλαις\nεἰσίν.\nἔστω κύκλος ὁ ΑΒΓΔ, καὶ ἐν αὐτῷ ἴσαι εὐθεῖαι ἔστωσαν\nαἱ ΑΒ, ΓΔ· λέγω, ὅτι αἱ ΑΒ, ΓΔ ἴσον ἀπέχουσιν\nἀπὸ τοῦ κέντρου.\nεἰλήφθω γὰρ τὸ κέντρον τοῦ ΑΒΓΔ κύκλου καὶ ἔστω\nτὸ Ε, καὶ ἀπὸ τοῦ Ε ἐπὶ τὰς ΑΒ, ΓΔ κάθετοι ἤχθωσαν\nαἱ ΕΖ, ΕΗ, καὶ ἐπεζεύχθωσαν αἱ ΑΕ, ΕΓ.\n\n\nἐπεὶ οὖν εὐθεῖά τις διὰ τοῦ κέντρου ἡ ΕΖ εὐθεῖάν τινα\nμὴ διὰ τοῦ κέντρου τὴν ΑΒ πρὸς ὀρθὰς τέμνει, καὶ δίχα\nαὐτὴν τέμνει. ἴση ἄρα ἡ ΑΖ τῇ ΖΒ·\nδιπλῆ ἄρα ἡ ΑΒ τῆς ΑΖ. διὰ τὰ αὐτὰ\nδὴ καὶ ἡ ΓΔ τῆς ΓΗ ἐστι διπλῆ· καί\nἐστιν ἴση ἡ ΑΒ τῇ ΓΔ· ἴση ἄρα καὶ ἡ\nΑΖ τῇ ΓΗ. καὶ ἐπεὶ ἴση ἐστὶν ἡ ΑΕ\nτῇ ΕΓ, ἴσον καὶ τὸ ἀπὸ τῆς ΑΕ τῷ\nἀπὸ τῆς ΕΓ. ἀλλὰ τῷ μὲν ἀπὸ τῆς ΑΕ\nἴσα τὰ ἀπὸ τῶν ΑΖ, ΕΖ· ὀρθὴ γὰρ ἡ\nπρὸς τῷ Ζ γωνία· τῷ δὲ ἀπὸ τῆς ΕΓ ἴσα τὰ ἀπὸ τῶν\nΕΗ, ΗΓ· ὀρθὴ γὰρ ἡ πρὸς τῷ Η γωνία· τὰ ἄρα ἀπὸ τῶν\nΑΖ, ΖΕ ἴσα ἐστὶ τοῖς ἀπὸ τῶν ΓΗ, ΗΕ, ὧν τὸ ἀπὸ τῆς\nΑΖ ἴσον ἐστὶ τῷ ἀπὸ τῆς ΓΗ· ἴση γάρ ἐστιν ἡ ΑΖ τῇ\nΓΗ· λοιπὸν ἄρα τὸ ἀπὸ τῆς ΖΕ τῷ ἀπὸ τῆς ΕΗ ἴσον\nἐστίν· ἴση ἄρα ἡ ΕΖ τῇ ΕΗ. ἐν δὲ κύκλῳ ἴσον ἀπέχειν\nἀπὸ τοῦ κέντρου εὐθεῖαι λέγονται, ὅταν αἱ ἀπὸ τοῦ κέντρου\nἐπʼ αὐτὰς κάθετοι ἀγόμεναι ἴσαι ὦσιν· αἱ ἄρα ΑΒ,\nΓΔ ἴσον ἀπέχουσιν ἀπὸ τοῦ κέντρου.\nἀλλὰ δὴ αἱ ΑΒ, ΓΔ εὐθεῖαι ἴσον ἀπεχέτωσαν ἀπὸ τοῦ\nκέντρου, τουτέστιν ἴση ἔστω ἡ ΕΖ τῇ ΕΗ. λέγω, ὅτι ἴση\nἐστὶ καὶ ἡ ΑΒ τῇ ΓΔ.\nτῶν γὰρ αὐτῶν κατασκευασθέντων ὁμοίως δείξομεν,\nὅτι διπλῆ ἐστιν ἡ μὲν ΑΒ τῆς ΑΖ, ἡ δὲ ΓΔ τῆς ΓΗ· καὶ\nἐπεὶ ἴση ἐστὶν ἡ ΑΕ τῇ ΓΕ, ἴσον ἐστὶ τὸ ἀπὸ τῆς ΑΕ τῷ\nἀπὸ τῆς ΓΕ· ἀλλὰ τῷ μὲν ἀπὸ τῆς ΑΕ ἴσα ἐστὶ τὰ ἀπὸ\nτῶν ΕΖ, ΖΑ, τῷ δὲ ἀπὸ τῆς ΓΕ ἴσα τὰ ἀπὸ τῶν ΕΗ,\n\nΗΓ. τὰ ἄρα ἀπὸ τῶν ΕΖ, ΖΑ ἴσα ἐστὶ τοῖς ἀπὸ τῶν ΕΗ,\nΗΓ· ὧν τὸ ἀπὸ τῆς ΕΖ τῷ ἀπὸ τῆς ΕΗ ἐστιν ἴσον· ἴση\nγὰρ ἡ ΕΖ τῇ ΕΗ· λοιπὸν ἄρα τὸ ἀπὸ τῆς ΑΖ ἴσον ἐστὶ τῷ\nἀπὸ τῆς ΓΗ· ἴση ἄρα ἡ ΑΖ τῇ ΓΗ· καί ἐστι τῆς μὲν\nΑΖ διπλῆ ἡ ΑΒ, τῆς δὲ ΓΗ διπλῆ ἡ ΓΔ· ἴση ἄρα ἡ ΑΒ\nτῇ ΓΔ.\nἐν κύκλῳ ἄρα αἱ ἴσαι εὐθεῖαι ἴσον ἀπέχουσιν ἀπὸ τοῦ\nκέντρου, καὶ αἱ ἴσον ἀπέχουσαι ἀπὸ τοῦ κέντρου ἴσαι\nἀλλήλαις εἰσίν· ὅπερ ἔδει δεῖξαι.\nἐν κύκλῳ μεγίστη μὲν ἡ διάμετρος τῶν δὲ ἄλλων ἀεὶ\nἡ ἔγγιον τοῦ κέντρου τῆς ἀπώτερον μείζων ἐστίν.\nἔστω κύκλος ὁ ΑΒΓΔ, διάμετρος δὲ αὐτοῦ ἔστω ἡ\nΑΔ, κέντρον δὲ τὸ Ε, καὶ ἔγγιον μὲν τῆς ΑΔ διαμέτρου\nἔστω ἡ ΒΓ, ἀπώτερον δὲ ἡ ΖΗ· λέγω, ὅτι μεγίστη μέν\nἐστιν ἡ ΑΔ, μείζων δὲ ἡ ΒΓ τῆς ΖΗ.\nἤχθωσαν γὰρ ἀπὸ τοῦ Ε κέντρου ἐπὶ τὰς ΒΓ, ΖΗ\nκάθετοι αἱ ΕΘ, ΕΚ. καὶ ἐπεὶ ἔγγιον μὲν τοῦ κέντρου\nἐστὶν ἡ ΒΓ, ἀπώτερον δὲ ἡ ΖΗ, μείζων ἄρα ἡ ΕΚ τῆς\n\nΕΘ. κείσθω τῇ ΕΘ ἴση ἡ ΕΛ, καὶ διὰ τοῦ Λ τῇ ΕΚ\nπρὸς ὀρθὰς ἀχθεῖσα ἡ ΛΜ διήχθω ἐπὶ τὸ Ν, καὶ ἐπεζεύχθωσαν\nαἱ ΜΕ, ΕΝ, ΖΕ, ΕΗ.\nκαὶ ἐπεὶ ἴση ἐστὶν ἡ ΕΘ τῇ ΕΛ, ἴση ἐστὶ καὶ ἡ ΒΓ\nτῇ ΜΝ. πάλιν, ἐπεὶ ἴση ἐστὶν ἡ μὲν ΑΕ τῇ ΕΜ, ἡ δὲ ΕΔ\n\nτῇ ΕΝ, ἡ ἄρα ΑΔ ταῖς ΜΕ, ΕΝ ἴση ἐστίν.\nἀλλʼ αἱ μὲν ΜΕ, ΕΝ τῆς ΜΝ μείζονές\nεἰσιν [καὶ ἡ ΑΔ τῆς ΜΝ μείζων ἐστίν, ἴση\nδὲ ἡ ΜΝ τῇ ΒΓ· ἡ ΑΔ ἄρα τῆς ΒΓ μείζων\nἐστίν. καὶ ἐπεὶ δύο αἱ ΜΕ, ΕΝ δύο\nταῖς ΖΕ, ΕΗ ἴσαι εἰσίν, καὶ γωνία ἡ ὑπὸ\nΜΕΝ γωνίας τῆς ὑπὸ ΖΕΗ μείζων ἐστίν,\nβάσις ἄρα ἡ ΜΝ βάσεως τῆς ΖΗ μείζων\nἐστίν. ἀλλὰ ἡ ΜΝ τῇ ΒΓ ἐδείχθη ἴση καὶ ἡ ΒΓ τῆς\nΖΗ μείζων ἐστίν. μεγίστη μὲν ἄρα ἡ ΑΔ διάμετρος,\nμείζων δὲ ἡ ΒΓ τῆς ΖΗ.\nἐν κύκλῳ ἄρα μεγίστη μέν ἐστιν ἡ διάμετρος, τῶν δὲ\nἄλλων ἀεὶ ἡ ἔγγιον τοῦ κέντρου τῆς ἀπώτερον μείζων\nἐστίν· ὅπερ ἔδει δεῖξαι.\nἡ τῇ διαμέτρῳ τοῦ κύκλου πρὸς ὀρθὰς ἀπʼ ἄκρας\nἀγομένη ἐκτὸς πεσεῖται τοῦ κύκλου, καὶ εἰς τὸν μεταξὺ\nτόπον τῆς τε εὐθείας καὶ τῆς περιφερείας ἑτέρα εὐθεῖα\nοὐ παρεμπεσεῖται, καὶ ἡ μὲν τοῦ ἡμικυκλίου γωνία ἁπάσης\nγωνίας ὀξείας εὐθυγράμμου μείζων ἐστίν, ἡ δὲ λοιπὴ\nἐλάττων.\nἔστω κύκλος ὁ ΑΒΓ περὶ κέντρον τὸ Δ καὶ διάμετρον\nτὴν ΑΒ· λέγω, ὅτι ἡ ἀπὸ τοῦ Α τῇ ΑΒ πρὸς ὀρθὰς\nἀπʼ ἄκρας ἀγομένη ἐκτὸς πεσεῖται τοῦ\nκύκλου.\nμὴ γάρ, ἀλλʼ εἰ δυνατόν, πιπτέτω\nἐντὸς ὡς ἡ ΓΑ, καὶ ἐπεζεύχθω ἡ ΔΓ.\nἐπεὶ ἴση ἐστὶν ἡ ΔΑ τῇ ΔΓ, ἴση ἐστὶ\nκαὶ γωνία ἡ ὑπὸ ΔΑΓ γωνίᾳ τῇ ὑπὸ\n\nΑΓΔ. ὀρθὴ δὲ ἡ ὑπὸ ΔΑΓ· ὀρθὴ\nἄρα καὶ ἡ ὑπὸ ΑΓΔ· τριγώνου δὴ τοῦ ΑΓΔ αἱ δύο γωνίαι\nαἱ ὑπὸ ΔΑΓ, ΑΓΔ δύο ὀρθαῖς ἴσαι εἰσίν· ὅπερ ἐστὶν ἀδύνατον.\nοὐκ ἄρα ἡ ἀπὸ τοῦ Α σημείου τῇ ΒΑ πρὸς ὀρθὰς\nἀγομένη ἐντὸς πεσεῖται τοῦ κύκλου. ὁμοίως δὴ δείξομεν,\nὅτι οὐδʼ ἐπὶ τῆς περιφερείας· ἐκτὸς ἄρα.\nπιπτέτω ὡς ἡ ΑΕ· λέγω δή, ὅτι εἰς τὸν μεταξὺ τόπον\nτῆς τε ΑΕ εὐθείας καὶ τῆς ΓΘΑ περιφερείας ἑτέρα εὐθεῖα\nοὐ παρεμπεσεῖται.\nεἰ γὰρ δυνατόν, παρεμπιπτέτω ὡς ἡ ΖΑ, καὶ ἤχθω\nἀπὸ τοῦ Δ σημείου ἐπὶ τὴν ΖΑ κάθετος ἡ ΔΗ. καὶ ἐπεὶ\nὀρθή ἐστιν ἡ ὑπὸ ΑΗΔ, ἐλάττων δὲ ὀρθῆς ἡ ὑπὸ ΔΑΗ,\nμείζων ἄρα ἡ ΑΔ τῆς ΔΗ. ἴση δὲ ἡ ΔΑ τῇ ΔΘ· μείζων\nἄρα ἡ ΔΘ τῆς ΔΗ, ἡ ἐλάττων τῆς μείζονος· ὅπερ ἐστὶν\nἀδύνατον. οὐκ ἄρα εἰς τὸν μεταξὺ τόπον τῆς τε εὐθείας\nκαὶ τῆς περιφερείας ἑτέρα εὐθεῖα παρεμπεσεῖται.\nλέγω, ὅτι καὶ ἡ μὲν τοῦ ἡμικυκλίου γωνία ἡ περιεχομένη\nὑπό τε τῆς ΒΑ εὐθείας καὶ τῆς ΓΘΑ περιφερείας\nἁπάσης γωνίας ὀξείας εὐθυγράμμου μείζων ἐστίν, ἡ δὲ\nλοιπὴ ἡ περιεχομένη ὑπό τε τῆς ΓΘΑ περιφερείας καὶ\nτῆς ΑΕ εὐθείας ἁπάσης γωνίας ὀξείας εὐθυγράμμου\nἐλάττων ἐστίν.\nεἰ γὰρ ἐστί τις γωνία εὐθύγραμμος μείζων μὲν τῆς\nπεριεχομένης ὑπό τε τῆς ΒΑ εὐθείας καὶ τῆς ΓΘΑ περιφερείας,\nἐλάττων δὲ τῆς περιεχομένης ὑπό τε τῆς ΓΘΑ\nπεριφερείας καὶ τῆς ΑΕ εὐθείας, εἰς τὸν μεταξὺ τόπον\nτῆς τε ΓΘΑ περιφερείας καὶ τῆς ΑΕ εὐθείας εὐθεῖα\nπερεμπεσεῖται, ἥτις ποιήσει μείζονα μὲν τῆς περιεχομένης\nὑπό τε τῆς ΒΑ εὐθείας καὶ τῆς ΓΘΑ περιφερείας\nὑπὸ εὐθειῶν περιεχομένην, ἐλάττονα δὲ τῆς περιεχομένης\nὑπό τε τῆς ΓΘΑ περιφερείας καὶ τῆς ΑΕ εὐθείας. οὐ\nπαρεμπίπτει δέ· οὐκ ἄρα τῆς περιεχομένης γωνίας ὑπό\nτε τῆς ΒΑ εὐθείας καὶ τῆς ΓΘΑ περιφερείας ἔσται μείζων\nὀξεῖα ὑπὸ εὐθειῶν περιεχομένη, οὐδὲ μὴν ἐλάττων\nτῆς περιεχομένης ὑπό τε τῆς ΓΘΑ περιφερείας καὶ τῆς\n\nΑΕ εὐθείας.\nΠόρισμα\nἐκ δὴ τούτου φανερόν, ὅτι ἡ τῇ διαμέτρῳ τοῦ κύκλου\nπρὸς ὀρθὰς ἀπʼ ἄκρας ἀγομένη ἐφάπτεται τοῦ κύκλου\nκαὶ ὅτι εὐθεῖα κύκλου καθʼ ἓν μόνον ἐφάπτεται σημεῖον,\nἐπειδήπερ καὶ ἡ κατὰ δύο αὐτῷ συμβάλλουσα ἐντὸς\nαὐτοῦ πίπτουσα ἐδείχθη. ὅπερ ἔδει δεῖξαι.\nἀπὸ τοῦ δοθέντος σημείου τοῦ δοθέντος κύκλου ἐφαπτομένην\nεὐθεῖαν γραμμὴν ἀγαγεῖν.\nἔστω τὸ μὲν δοθὲν σημεῖον τὸ Α, ὁ δὲ δοθεὶς κύκλος\nὁ ΒΓΔ· δεῖ δὴ ἀπὸ τοῦ Α σημείου τοῦ ΒΓΔ κύκλου ἐφαπτομένην\nεὐθεῖαν γραμμὴν ἀγαγεῖν.\nεἰλήφθω γὰρ τὸ κέντρον τοῦ κύκλου τὸ Ε, καὶ ἐπεζεύχθω\nἡ ΑΕ, καὶ κέντρῳ μὲν τῷ Ε διαστήματι δὲ τῷ\nΕΑ κύκλος γεγράφθω ὁ ΑΖΗ, καὶ ἀπὸ τοῦ Δ τῇ ΕΑ\nπρὸς ὀρθὰς ἤχθω ἡ ΔΖ, καὶ ἐπεζεύχθωσαν αἱ ΕΖ, ΑΒ·\nλέγω, ὅτι ἀπὸ τοῦ Α σημείου τοῦ ΒΓΔ κύκλου ἐφαπτομένη\nἦκται ἡ ΑΒ.\nἐπεὶ γὰρ τὸ Ε κέντρον ἐστὶ τῶν ΒΓΔ, ΑΖΗ κύκλων,\nἴση ἄρα ἐστὶν ἡ μὲν ΕΑ τῇ ΕΖ, ἡ δὲ ΕΔ τῇ ΕΒ· δύο\nδὴ αἱ ΑΕ, ΕΒ δύο ταῖς ΖΕ, ΕΔ ἴσαι\nεἰσίν· καὶ γωνίαν κοινὴν περιέχουσι τὴν\nπρὸς τῷ Ε· βάσις ἄρα ἡ ΔΖ βάσει τῇ\nΑΒ ἴση ἐστίν, καὶ τὸ ΔΕΖ τρίγωνον\nτῷ ΕΒΑ τριγώνῳ ἴσον ἐστίν, καὶ αἱ\nλοιπαὶ γωνίαι ταῖς λοιπαῖς γωνίαις· ἴση\nἄρα ἡ ὑπὸ ΕΔΖ τῇ ὑπὸ ΕΒΑ. ὀρθὴ δὲ\nἡ ὑπὸ ΕΔΖ· ὀρθὴ ἄρα καὶ ἡ ὑπὸ ΕΒΑ.\nκαί ἐστιν ἡ ΕΒ ἐκ τοῦ κέντρου· ἡ δὲ τῇ διαμέτρῳ τοῦ\nκύκλου πρὸς ὀρθὰς ἀπʼ ἄκρας ἀγομένη ἐφάπτεται τοῦ\nκύκλου· ἡ ΑΒ ἄρα ἐφάπτεται τοῦ ΒΓΔ κύκλου.\n\n\nἀπὸ τοῦ ἄρα δοθέντος σημείου τοῦ Α τοῦ δοθέντος\nκύκλου τοῦ ΒΓΔ ἐφαπτομένη εὐθεῖα γραμμὴ ἦκται ἡ\nΑΒ· ὅπερ ἔδει ποιῆσαι.\nἐὰν κύκλου ἐφάπτηταί τις εὐθεῖα, ἀπὸ δὲ τοῦ κέντρου\nἐπὶ τὴν ἁφὴν ἐπιζευχθῇ τις εὐθεῖα, ἡ ἐπιζευχθεῖσα κάθετος\nἔσται ἐπὶ τὴν ἐφαπτομένην.\nκύκλου γὰρ τοῦ ΑΒΓ ἐφαπτέσθω τις εὐθεῖα ἡ ΔΕ\nκατὰ τὸ Γ σημεῖον, καὶ εἰλήφθω τὸ κέντρον τοῦ ΑΒΓ κύκλου\nτὸ Ζ, καὶ ἀπὸ τοῦ Ζ ἐπὶ τὸ Γ ἐπεζεύχθω ἡ ΖΓ· λέγω,\nὅτι ἡ ΖΓ κάθετός ἐστιν ἐπὶ τὴν ΔΕ.\nεἰ γὰρ μή, ἤχθω ἀπὸ τοῦ Ζ ἐπὶ τὴν ΔΕ κάθετος ἡ ΖΗ.\nἐπεὶ οὖν ἡ ὑπὸ ΖΗΓ γωνία ὀρθή ἐστιν, ὀξεῖα ἄρα\nἐστὶν ἡ ὑπὸ ΖΓΗ· ὑπὸ δὲ τὴν μείζονα γωνίαν ἡ μείζων\nπλευρὰ ὑποτείνει· μείζων ἄρα ἡ\nΖΓ τῆς ΖΗ· ἴση δὲ ἡ ΖΓ τῇ\nΖΒ· μείζων ἄρα καὶ ἡ ΖΒ τῆς ΖΗ\nἡ ἐλάττων τῆς μείζονος· ὅπερ ἐστὶν\nἀδύνατον. οὐκ ἄρα ἡ ΖΗ κάθετός\nἐστιν ἐπὶ τὴν ΔΕ. ὁμοίως δὴ δείξομεν,\nὅτι οὐδʼ ἄλλη τις πλὴν τῆς\nΖΓ· ἡ ΖΓ ἄρα κάθετός ἐστιν ἐπὶ\nτὴν ΔΕ.\n\n\nἐὰν ἄρα κύκλου ἐφάπτηταί τις εὐθεῖα, ἀπὸ δὲ τοῦ\nκέντρου ἐπὶ τὴν ἁφὴν ἐπιζευχθῇ τις εὐθεῖα, ἡ ἐπιζευχθεῖσα\nκάθετος ἔσται ἐπὶ τὴν ἐφαπτομένην· ὅπερ ἔδει\nδεῖξαι.\nἐὰν κύκλου ἐφάπτηταί τις εὐθεῖα, ἀπὸ δὲ τῆς ἁφῆς τῇ\nἐφαπτομένῃ πρὸς ὀρθὰς γωνίας εὐθεῖα γραμμὴ ἀχθῇ,\nἐπὶ τῆς ἀχθείσης ἔσται τὸ κέντρον τοῦ κύκλου.\nκύκλου γὰρ τοῦ ΑΒΓ ἐφαπτέσθω τις εὐθεῖα ἡ ΔΕ\nκατὰ τὸ Γ σημεῖον, καὶ ἀπὸ τοῦ Γ τῇ ΔΕ πρὸς ὀρθὰς\nἤχθω ἡ ΓΑ· λέγω, ὅτι ἐπὶ τῆς ΑΓ ἐστι τὸ κέντρον τοῦ\nκύκλου.\nμὴ γάρ, ἀλλʼ εἰ δυνατόν, ἔστω τὸ Ζ, καὶ ἐπεζεύχθω\nἡ ΓΖ.\n\n\nἐπεὶ οὖν κύκλου τοῦ ΑΒΓ ἐφάπτεταί τις εὐθεῖα ἡ\nΔΕ, ἀπὸ δὲ τοῦ κέντρου ἐπὶ τὴν ἁφὴν ἐπέζευκται ἡ ΖΓ,\nἡ ΖΓ ἄρα κάθετός ἐστιν ἐπὶ τὴν ΔΕ·\nὀρθὴ ἄρα ἐστὶν ἡ ὑπὸ ΖΓΕ. ἐστὶ δὲ\nκαὶ ἡ ὑπὸ ΑΓΕ ὀρθή· ἴση ἄρα ἐστὶν\nἡ ὑπὸ ΖΓΕ τῇ ὑπὸ ΑΓΕ ἡ ἐλάττων\nτῇ μείζονι· ὅπερ ἐστὶν ἀδύνατον.\nοὐκ ἄρα τὸ Ζ κέντρον ἐστὶ τοῦ ΑΒΓ\nκύκλου. ὁμοίως δὴ δείξομεν, ὅτι οὐδʼ\nἄλλο τι πλὴν ἐπὶ τῆς ΑΓ.\n\n\nἐὰν ἄρα κύκλου ἐφάπτηταί τις εὐθεῖα, ἀπὸ δὲ τῆς\nἁφῆς τῇ ἐφαπτομένῃ πρὸς ὀρθὰς εὐθεῖα γραμμὴ ἀχθῇ,\nἐπὶ τῆς ἀχθείσης ἔσται τὸ κέντρον τοῦ κύκλου· ὅπερ ἔδει\nδεῖξαι.\nἐν κύκλῳ ἡ πρὸς τῷ κέντρῳ γωνία διπλασίων ἐστὶ τῆς\nπρὸς τῇ περιφερείᾳ, ὅταν τὴν αὐτὴν περιφέρειαν βάσιν\nἔχωσιν αἱ γωνίαι.\nἔστω κύκλος ὁ ΑΒΓ, καὶ πρὸς μὲν τῷ κέντρῳ αὐτοῦ\nγωνία ἔστω ἡ ὑπὸ ΒΕΓ, πρὸς δὲ τῇ περιφερείᾳ ἡ ὑπὸ\nΒΑΓ, ἐχέτωσαν δὲ τὴν αὐτὴν περιφέρειαν βάσιν τὴν ΒΓ·\nλέγω, ὅτι διπλασίων ἐστὶν ἡ ὑπὸ ΒΕΓ γωνία τῆς ὑπὸ\nΒΑΓ.\nἐπιζευχθεῖσα γὰρ ἡ ΑΕ διήχθω ἐπὶ τὸ Ζ.\n\n\nἐπεὶ οὖν ἴση ἐστὶν ἡ ΕΑ τῇ ΕΒ, ἴση καὶ γωνία ἡ ὑπὸ\nΕΑΒ τῇ ὑπὸ ΕΒΑ· αἱ ἄρα ὑπὸ ΕΑΒ, ΕΒΑ γωνίαι τῆς\nὑπὸ ΕΑΒ διπλασίους εἰσίν. ἴση δὲ ἡ ὑπὸ ΒΕΖ ταῖς ὑπὸ\nΕΑΒ, ΕΒΑ· καὶ ἡ ὑπὸ ΒΕΖ ἄρα τῆς ὑπὸ ΕΑΒ ἐστι\nδιπλῆ. διὰ τὰ αὐτὰ δὴ καὶ ἡ ὑπὸ ΖΕΓ τῆς ὑπὸ ΕΑΓ\nἐστι διπλῆ. ὅλη ἄρα ἡ ὑπὸ ΒΕΓ ὅλης\nτῆς ὑπὸ ΒΑΓ ἐστι διπλῆ.\nΚεκλάσθω δὴ πάλιν, καὶ ἔστω ἑτέρα\nγωνία ἡ ὑπὸ ΒΔΓ, καὶ ἐπιζευχθεῖσα ἡ\nΔΕ ἐκβεβλήσθω ἐπὶ τὸ Η. ὁμοίως δὴ\nδείξομεν, ὅτι διπλῆ ἐστιν ἡ ὑπὸ ΗΕΓ\nγωνία τῆς ὑπὸ ΕΔΓ, ὧν ἡ ὑπὸ ΗΕΒ\nδιπλῆ ἐστι τῆς ὑπὸ ΕΔΒ· λοιπὴ ἄρα ἡ\nὑπὸ ΒΕΓ διπλῆ ἐστι τῆς ὑπὸ ΒΔΓ.\nἐν κύκλῳ ἄρα ἡ πρὸς τῷ κέντρῳ γωνία διπλασίων ἐστὶ\nτῆς πρὸς τῇ περιφερείᾳ, ὅταν τὴν αὐτὴν περιφέρειαν βάσιν\nἔχωσιν αἱ γωνίαι· ὅπερ ἔδει δεῖξαι.\nἐν κύκλῳ αἱ ἐν τῷ αὐτῷ τμήματι γωνίαι ἴσαι ἀλλήλαις\nεἰσίν.\nἔστω κύκλος ὁ ΑΒΓΔ, καὶ ἐν τῷ αὐτῷ τμήματι τῷ\nΒΑΕΔ γωνίαι ἔστωσαν αἱ ὑπὸ ΒΑΔ, ΒΕΔ· λέγω, ὅτι\nαἱ ὑπὸ ΒΑΔ, ΒΕΔ γωνίαι ἴσαι ἀλλήλαις εἰσίν.\n\nεἰλήφθω γὰρ τοῦ ΑΒΓΔ κύκλου\nτὸ κέντρον, καὶ ἔστω τὸ Ζ, καὶ ἐπεζεύχθωσαν\nαἱ ΒΖ, ΖΔ.\nκαὶ ἐπεὶ ἡ μὲν ὑπὸ ΒΖΔ γωνία\nπρὸς τῷ κέντρῳ ἐστίν, ἡ δὲ ὑπὸ ΒΑΔ\nπρὸς τῇ περιφερείᾳ, καὶ ἔχουσι τὴν\nαὐτὴν περιφέρειαν βάσιν τὴν ΒΓΔ, ἡ\nἄρα ὑπὸ ΒΖΔ γωνία διπλασίων ἐστὶ\nτῆς ὑπὸ ΒΑΔ. διὰ τὰ αὐτὰ δὴ ἡ ὑπὸ ΒΖΔ καὶ τῆς ὑπὸ\n\nΒΕΔ ἐστι διπλασίων· ἴση ἄρα ἡ ὑπὸ ΒΑΔ τῇ ὑπὸ ΒΕΔ.\nἐν κύκλῳ ἄρα αἱ ἐν τῷ αὐτῷ τμήματι γωνίαι ἴσαι ἀλλήλαις\nεἰσίν· ὅπερ ἔδει δεῖξαι.\nτῶν ἐν τοῖς κύκλοις τετραπλεύρων αἱ ἀπεναντίον γωνίαι\nδυσὶν ὀρθαῖς ἴσαι εἰσίν.\nἔστω κύκλος ὁ ΑΒΓΔ, καὶ ἐν αὐτῷ τετράπλευρον\nἔστω τὸ ΑΒΓΔ· λέγω, ὅτι αἱ ἀπεναντίον γωνίαι δυσὶν\nὀρθαῖς ἴσαι εἰσίν.\nἐπεζεύχθωσαν αἱ ΑΓ, ΒΔ.\nἐπεὶ οὖν παντὸς τριγώνου αἱ τρεῖς γωνίαι δυσὶν ὀρθαῖς\nἴσαι εἰσίν, τοῦ ΑΒΓ ἄρα τριγώνου αἱ τρεῖς γωνίαι αἱ ὑπὸ\nΓΑΒ, ΑΒΓ, ΒΓΑ δυσὶν ὀρθαῖς ἴσαι εἰσίν. ἴση δὲ ἡ μὲν\nὑπὸ ΓΑΒ τῇ ὑπὸ ΒΔΓ· ἐν γὰρ τῷ αὐτῷ τμήματί εἰσι τῷ\nΒΑΔΓ· ἡ δὲ ὑπὸ ΑΓΒ τῇ ὑπὸ ΑΔΒ·\nἐν γὰρ τῷ αὐτῷ τμήματί εἰσι τῷ ΑΔΓΒ·\nὅλη ἄρα ἡ ὑπὸ ΑΔΓ ταῖς ὑπὸ ΒΑΓ,\nΑΓΒ ἴση ἐστίν. κοινὴ προσκείσθω ἡ\nὑπὸ ΑΒΓ· αἱ ἄρα ὑπὸ ΑΒΓ, ΒΑΓ,\nΑΓΒ ταῖς ὑπὸ ΑΒΓ, ΑΔΓ ἴσαι εἰσίν.\nἀλλʼ αἱ ὑπὸ ΑΒΓ, ΒΑΓ, ΑΓΒ δυσὶν\nὀρθαῖς ἴσαι εἰσίν. καὶ αἱ ὑπὸ ΑΒΓ,\nΑΔΓ ἄρα δυσὶν ὀρθαῖς ἴσαι εἰσίν. ὁμοίως δὴ δείξομεν, ὅτι\nκαὶ αἱ ὑπὸ ΒΑΔ, ΔΓΒ γωνίαι δυσὶν ὀρθαῖς ἴσαι εἰσίν.\nτῶν ἄρα ἐν τοῖς κύκλοις τετραπλεύρων αἱ ἀπεναντίον\nγωνίαι δυσὶν ὀρθαῖς ἴσαι εἰσίν· ὅπερ ἔδει δεῖξαι.\nἐπὶ τῆς αὐτῆς εὐθείας δύο τμήματα κύκλων ὅμοια\nκαὶ ἄνισα οὐ συσταθήσεται ἐπὶ τὰ αὐτὰ\nμέρη.\nεἰ γὰρ δυνατόν, ἐπὶ τῆς αὐτῆς εὐθείας\nτῆς ΑΒ δύο τμήματα κύκλων ὅμοια καὶ\nἄνισα συνεστάτω ἐπὶ τὰ αὐτὰ μέρη τὰ ΑΓΒ,\nΑΔΒ, καὶ διήχθω ἡ ΑΓΔ, καὶ ἐπεζεύχθωσαν\nαἱ ΓΒ, ΔΒ.\nἐπεὶ οὖν ὅμοιόν ἐστι τὸ ΑΓΒ τμῆμα τῷ ΑΔΒ τμήματι,\nὅμοια δὲ τμήματα κύκλων ἐστὶ τὰ δεχόμενα γωνίας\nἴσας, ἴση ἄρα ἐστὶν ἡ ὑπὸ ΑΓΒ γωνία τῇ ὑπὸ ΑΔΒ ἡ ἐκτὸς\nτῇ ἐντός· ὅπερ ἐστὶν ἀδύνατον.\nοὐκ ἄρα ἐπὶ τῆς αὐτῆς εὐθείας δύο τμήματα κύκλων\nὅμοια καὶ ἄνισα συσταθήσεται ἐπὶ τὰ αὐτὰ μέρη· ὅπερ\nἔδει δεῖξαι.\nτὰ ἐπὶ ἴσων εὐθειῶν ὅμοια τμήματα κύκλων ἴσα ἀλλήλοις\nἐστίν.\nἔστωσαν γὰρ ἐπὶ ἴσων εὐθειῶν τῶν ΑΒ, ΓΔ ὅμοια\nτμήματα κύκλων τὰ ΑΕΒ, ΓΖΔ· λέγω, ὅτι ἴσον ἐστὶ\nτὸ ΑΕΒ τμῆμα τῷ ΓΖΔ τμήματι.\nἘφαρμοζομένου γὰρ τοῦ ΑΕΒ τμήματος ἐπὶ τὸ ΓΖΔ\nκαὶ τιθεμένου τοῦ μὲν Α σημείου ἐπὶ τὸ Γ τῆς δὲ ΑΒ\nεὐθείας ἐπὶ τὴν ΓΔ, ἐφαρμόσει καὶ τὸ Β\nσημεῖον ἐπὶ τὸ Δ σημεῖον διὰ τὸ ἴσην εἶναι\nτὴν ΑΒ τῇ ΓΔ· τῆς δὲ ΑΒ ἐπὶ τὴν ΓΔ\nἐφαρμοσάσης ἐφαρμόσει καὶ τὸ ΑΕΒ\nτμῆμα ἐπὶ τὸ ΓΖΔ. εἰ γὰρ ἡ ΑΒ εὐθεῖα\nἐπὶ τὴν ΓΔ ἐφαρμόσει, τὸ δὲ ΑΕΒ\nτμῆμα ἐπὶ τὸ ΓΖΔ μὴ ἐφαρμόσει, ἤτοι\nἐντὸς αὐτοῦ πεσεῖται ἢ ἐκτὸς ἢ παραλλάξει ὡς τὸ ΓΗΔ,\nκαὶ κύκλος κύκλον τέμνει κατὰ πλείονα σημεῖα ἢ δύο·\nὅπερ ἐστὶν ἀδύνατον. οὐκ ἄρα ἐφαρμοζομένης τῆς ΑΒ\nεὐθείας ἐπὶ τὴν ΓΔ οὐκ ἐφαρμόσει καὶ τὸ ΑΕΒ τμῆμα ἐπὶ\nτὸ ΓΖΔ· ἐφαρμόσει ἄρα, καὶ ἴσον αὐτῷ ἔσται.\n\n\nτὰ ἄρα ἐπὶ ἴσων εὐθειῶν ὅμοια τμήματα κύκλων ἴσα\nἀλλήλοις ἐστίν· ὅπερ ἔδει δεῖξαι.\nκύκλου τμήματος δοθέντος προσαναγράψαι τὸν κύκλον,\nοὗπέρ ἐστι τμῆμα.\nἔστω τὸ δοθὲν τμῆμα κύκλου τὸ ΑΒΓ· δεῖ δὴ τοῦ\nΑΒΓ τμήματος προσαναγράψαι τὸν κύκλον, οὗπέρ ἐστι\nτμῆμα.\nτετμήσθω γὰρ ἡ ΑΓ δίχα κατὰ τὸ Δ, καὶ ἤχθω ἀπὸ\nτοῦ Δ σημείου τῇ ΑΓ πρὸς ὀρθὰς ἡ ΔΒ, καὶ ἐπεζεύχθω\nἡ ΑΒ· ἡ ὑπὸ ΑΒΔ γωνία ἄρα τῆς ὑπὸ ΒΑΔ ἤτοι μείζων\nἐστὶν ἢ ἴση ἢ ἐλάττων.\n\n\nἔστω πρότερον μείζων, καὶ συνεστάτω πρὸς τῇ ΒΑ\nεὐθείᾳ καὶ τῷ πρὸς αὐτῇ σημείῳ τῷ Α τῇ ὑπὸ ΑΒΔ\nγωνίᾳ ἴση ἡ ὑπὸ ΒΑΕ, καὶ διήχθω ἡ ΔΒ ἐπὶ τὸ Ε, καὶ\nἐπεζεύχθω ἡ ΕΓ. ἐπεὶ οὖν ἴση ἐστὶν ἡ ὑπὸ ΑΒΕ γωνία\nτῇ ὑπὸ ΒΑΕ, ἴση ἄρα ἐστὶ καὶ ἡ ΕΒ εὐθεῖα τῇ ΕΑ. καὶ\n\nἐπεὶ ἴση ἐστὶν ἡ ΑΔ τῇ ΔΓ, κοινὴ δὲ\nἡ ΔΕ, δύο δὴ αἱ ΑΔ, ΔΕ δύο ταῖς ΓΔ,\nΔΕ ἴσαι εἰσὶν ἑκατέρα ἑκατέρᾳ· καὶ γωνία\nἡ ὑπὸ ΑΔΕ γωνίᾳ τῇ ὑπὸ ΓΔΕ ἐστιν\nἴση· ὀρθὴ γὰρ ἑκατέρα· βάσις ἄρα ἡ ΑΕ\nβάσει τῇ ΓΕ ἐστιν ἴση. ἀλλὰ ἡ ΑΕ τῇ\nΒΕ ἐδείχθη ἴση· καὶ ἡ ΒΕ ἄρα τῇ\nΓΕ ἐστιν ἴση· αἱ τρεῖς ἄρα αἱ ΑΕ, ΕΒ, ΕΓ ἴσαι ἀλλήλαις\nεἰσίν· ὁ ἄρα κέντρῳ τῷ Ε διαστήματι δὲ ἑνὶ τῶν ΑΕ,\n\nΕΒ, ΕΓ κύκλος γραφόμενος ἥξει καὶ διὰ τῶν λοιπῶν σημείων\nκαὶ ἔσται προσαναγεγραμμένος. κύκλου ἄρα τμήματος\nδοθέντος προσαναγέγραπται ὁ κύκλος. καὶ δῆλον,\nὡς τὸ ΑΒΓ τμῆμα ἔλαττόν ἐστιν ἡμικυκλίου διὰ τὸ τὸ Ε\nκέντρον ἐκτὸς αὐτοῦ τυγχάνειν.\nὁμοίως δὲ κἂν ᾖ ἡ ὑπὸ ΑΒΔ γωνία ἴση τῇ ὑπὸ\n\nΒΑΔ, τῆς ΑΔ ἴσης γενομένης ἑκατέρᾳ τῶν ΒΔ, ΔΓ αἱ\nτρεῖς αἱ ΔΑ, ΔΒ, ΔΓ ἴσαι ἀλλήλαις ἔσονται, καὶ ἔσται\nτὸ Δ κέντρον τοῦ προσαναπεπληρωμένου κύκλου, καὶ δηλαδὴ\nἔσται τὸ ΑΒΓ ἡμικύκλιον.\nἐὰν δὲ ἡ ὑπὸ ΑΒΔ ἐλάττων ᾖ\nτῆς ὑπὸ ΒΑΔ, καὶ συστησώμεθα\nπρὸς τῇ ΒΑ εὐθείᾳ καὶ τῷ πρὸς\nαὐτῇ σημείῳ τῷ Α τῇ ὑπὸ ΑΒΔ\nγωνίᾳ ἴσην, ἐντὸς τοῦ ΑΒΓ τμήματος\nπεσεῖται τὸ κέντρον ἐπὶ τῆς ΔΒ, καὶ ἔσται\nδηλαδὴ τὸ ΑΒΓ τμῆμα μεῖζον ἡμικυκλίου.\nκύκλου ἄρα τμήματος δοθέντος προσαναγέγραπται ὁ\nκύκλος· ὅπερ ἔδει ποιῆσαι.\nἐν τοῖς ἴσοις κύκλοις αἱ ἴσαι γωνίαι ἐπὶ ἴσων περιφερειῶν\nβεβήκασιν, ἐάν τε πρὸς τοῖς κέντροις ἐάν τε πρὸς\nταῖς περιφερείαις ὦσι βεβηκυῖαι.\nἔστωσαν ἴσοι κύκλοι οἱ ΑΒΓ, ΔΕΖ καὶ ἐν αὐτοῖς\nἴσαι γωνίαι ἔστωσαν πρὸς μὲν τοῖς κέντροις αἱ ὑπὸ ΒΗΓ,\nΕΘΖ, πρὸς δὲ ταῖς περιφερείαις αἱ ὑπὸ ΒΑΓ, ΕΔΖ·\nλέγω, ὅτι ἴση ἐστὶν ἡ ΒΚΓ\n\nπεριφέρεια τῇ ΕΛΖ περιφερείᾳ.\n\n\nἐπεζεύχθωσαν γὰρ αἱ ΒΓ,\nΕΖ.\nκαὶ ἐπεὶ ἴσοι εἰσὶν οἱ ΑΒΓ,\nΔΕΖ κύκλοι, ἴσαι εἰσὶν αἱ ἐκ τῶν κέντρων· δύο δὴ αἱ\nΒΗ, ΗΓ δύο ταῖς ΕΘ, ΘΖ ἴσαι· καὶ γωνία ἡ πρὸς τῷ\nη γωνίᾳ τῇ πρὸς τῷ Θ ἴση· βάσις ἄρα ἡ ΒΓ βάσει τῇ\nΕΖ ἐστιν ἴση. καὶ ἐπεὶ ἴση ἐστὶν ἡ πρὸς τῷ Α γωνία τῇ\nπρὸς τῷ Δ, ὅμοιον ἄρα ἐστὶ τὸ ΒΑΓ τμῆμα τῷ ΕΔΖ\nτμήματι· καί εἰσιν ἐπὶ ἴσων εὐθειῶν τῶν ΒΓ, ΕΖ\n·\nτὰ δὲ ἐπὶ ἴσων εὐθειῶν ὅμοια τμήματα κύκλων ἴσα\nἀλλήλοις ἐστίν· ἴσον ἄρα τὸ ΒΑΓ τμῆμα τῷ ΕΔΖ.\nἔστι δὲ καὶ ὅλος ὁ ΑΒΓ κύκλος ὅλῳ τῷ ΔΕΖ κύκλῳ\nἴσος· λοιπὴ ἄρα ἡ ΒΚΓ περιφέρεια τῇ ΕΛΖ περιφερείᾳ\nἐστὶν ἴση.\nἐν ἄρα τοῖς ἴσοις κύκλοις αἱ ἴσαι γωνίαι ἐπὶ ἴσων περιφερειῶν\nβεβήκασιν, ἐάν τε πρὸς τοῖς κέντροις ἐάν τε πρὸς\nταῖς περιφερείαις ὦσι βεβηκυῖαι· ὅπερ ἔδει δεῖξαι.\nἐν τοῖς ἴσοις κύκλοις αἱ ἐπὶ ἴσων περιφερειῶν βεβηκυῖαι\nγωνίαι ἴσαι ἀλλήλαις εἰσίν, ἐάν τε πρὸς τοῖς κέντροις ἐάν\nτε πρὸς ταῖς περιφερείαις ὦσι\nβεβηκυῖαι.\n\n\nἐν γὰρ ἴσοις κύκλοις τοῖς\nΑΒΓ, ΔΕΖ ἐπὶ ἴσων περιφερειῶν\nτῶν ΒΓ, ΕΖ πρὸς\nμὲν τοῖς Η, Θ κέντροις γωνίαι βεβηκέτωσαν αἱ ὑπὸ ΒΗΓ,\nΕΘΖ, πρὸς δὲ ταῖς περιφερείαις αἱ ὑπὸ ΒΑΓ, ΕΔΖ·\nλέγω, ὅτι ἡ μὲν ὑπὸ ΒΗΓ γωνία τῇ ὑπὸ ΕΘΖ ἐστιν ἴση,\nἡ δὲ ὑπὸ ΒΑΓ τῇ ὑπὸ ΕΔΖ ἐστιν ἴση.\nεἰ γὰρ ἄνισός ἐστιν ἡ ὑπὸ ΒΗΓ τῇ ὑπὸ ΕΘΖ, μία\nαὐτῶν μείζων ἐστίν. ἔστω μείζων ἡ ὑπὸ ΒΗΓ,\nκαὶ συνεστάτω πρὸς τῇ ΒΗ εὐθείᾳ καὶ τῷ πρὸς αὐτῇ\nσημείῳ τῷ Η τῇ ὑπὸ ΕΘΖ γωνίᾳ ἴση ἡ ὑπὸ ΒΗΚ· αἱ\nδὲ ἴσαι γωνίαι ἐπὶ ἴσων περιφερειῶν βεβήκασιν, ὅταν\nπρὸς τοῖς κέντροις ὦσιν· ἴση ἄρα ἡ ΒΚ περιφέρεια τῇ\nΕΖ περιφερείᾳ. ἀλλὰ ἡ ΕΖ τῇ ΒΓ ἐστιν ἴση· καὶ ἡ ΒΚ\nἄρα τῇ ΒΓ ἐστιν ἴση ἡ ἐλάττων τῇ μείζονι· ὅπερ ἐστὶν\nἀδύνατον. οὐκ ἄρα ἄνισός ἐστιν ἡ ὑπὸ ΒΗΓ γωνία τῇ\nὑπὸ ΕΘΖ· ἴση ἄρα. καί ἐστι τῆς μὲν ὑπὸ ΒΗΓ ἡμίσεια\nἡ πρὸς τῷ Α, τῆς δὲ ὑπὸ ΕΘΖ ἡμίσεια ἡ πρὸς τῷ Δ· ἴση\nἄρα καὶ ἡ πρὸς τῷ Α γωνία τῇ πρὸς τῷ Δ.\nἐν ἄρα τοῖς ἴσοις κύκλοις αἱ ἐπὶ ἴσων περιφερειῶν\nβεβηκυῖαι γωνίαι ἴσαι ἀλλήλαις εἰσίν, ἐάν τε πρὸς τοῖς\nκέντροις ἐάν τε πρὸς ταῖς περιφερείαις ὦσι βεβηκυῖαι·\nὅπερ ἔδει δεῖξαι.\nἐν τοῖς ἴσοις κύκλοις αἱ ἴσαι εὐθεῖαι ἴσας περιφερείας\nἀφαιροῦσι τὴν μὲν μείζονα τῇ μείζονι τὴν δὲ ἐλάττονα τῇ\nἐλάττονι.\nἔστωσαν ἴσοι κύκλοι οἱ ΑΒΓ, ΔΕΖ, καὶ ἐν τοῖς κύκλοις\nἴσαι εὐθεῖαι ἔστωσαν αἱ ΑΒ, ΔΕ τὰς μὲν ΑΓΒ,\nΔΖΕ περιφερείας μείζονας ἀφαιροῦσαι τὰς δὲ ΑΗΒ,\nΔΘΕ ἐλάττονας· λέγω, ὅτι ἡ μὲν ΑΓΒ μείζων περιφέρεια\nἴση ἐστὶ τῇ ΔΖΕ μείζονι περιφερείᾳ, ἡ δὲ ΑΗΒ ἐλάττων\nπεριφέρεια τῇ ΔΘΕ.\n\n\nεἰλήφθω γὰρ τὰ κέντρα τῶν κύκλων τὰ Κ, Λ, καὶ ἐπεζεύχθωσαν\nαἱ ΑΚ, ΚΒ, ΔΛ, ΛΕ.\nκαὶ ἐπεὶ ἴσοι κύκλοι εἰσίν, ἴσαι εἰσὶ καὶ αἱ ἐκ τῶν κέντρων·\nδύο δὴ αἱ ΑΚ, ΚΒ δυσὶ ταῖς ΔΛ, ΛΕ ἴσαι εἰσίν·\nκαὶ βάσις ἡ ΑΒ βάσει τῇ ΔΕ ἴση· γωνία ἄρα ἡ ὑπὸ ΑΚΒ\nγωνίᾳ τῇ ὑπὸ ΔΛΕ ἴση ἐστίν. αἱ δὲ ἴσαι γωνίαι ἐπὶ ἴσων\nπεριφερειῶν βεβήκασιν, ὅταν πρὸς τοῖς κέντροις ὦσιν·\nἴση ἄρα ἡ ΑΗΒ περιφέρεια τῇ ΔΘΕ. ἐστὶ δὲ καὶ ὅλος\nὁ ΑΒΓ κύκλος ὅλῳ τῷ ΔΕΖ κύκλῳ ἴσος· καὶ λοιπὴ ἄρα\nἡ ΑΓΒ περιφέρεια λοιπῇ τῇ ΔΖΕ περιφερείᾳ ἴση ἐστίν.\n\n\nἐν ἄρα τοῖς ἴσοις κύκλοις αἱ ἴσαι εὐθεῖαι ἴσας περιφερείας\nἀφαιροῦσι τὴν μὲν μείζονα τῇ μείζονι τὴν δὲ\nἐλάττονα τῇ ἐλάττονι· ὅπερ ἔδει δεῖξαι.\nἐν τοῖς ἴσοις κύκλοις τὰς ἴσας περιφερείας ἴσαι εὐθεῖαι\nὑποτείνουσιν.\nἔστωσαν ἴσοι κύκλοι οἱ ΑΒΓ, ΔΕΖ, καὶ ἐν αὐτοῖς\nἴσαι περιφέρειαι ἀπειλήφθωσαν αἱ ΒΗΓ, ΕΘΖ, καὶ\nἐπεζεύχθωσαν αἱ ΒΓ, ΕΖ εὐθεῖαι· λέγω, ὅτι ἴση ἐστὶν\nἡ ΒΓ τῇ ΕΖ.\nεἰλήφθω γὰρ τὰ κέντρα τῶν κύκλων, καὶ ἔστω τὰ Κ,\nΛ, καὶ ἐπεζεύχθωσαν αἱ ΒΚ, ΚΓ, ΕΛ, ΛΖ.\n\nκαὶ ἐπεὶ ἴση ἐστὶν ἡ ΒΗΓ περιφέρεια τῇ ΕΘΖ περιφερείᾳ,\nἴση ἐστὶ καὶ γωνία ἡ ὑπὸ ΒΚΓ τῇ ὑπὸ ΕΛΖ.\nκαὶ ἐπεὶ ἴσοι εἰσὶν οἱ ΑΒΓ, ΔΕΖ κύκλοι, ἴσαι εἰσὶ καὶ\nαἱ ἐκ τῶν κέντρων· δύο δὴ αἱ ΒΚ, ΚΓ δυσὶ ταῖς ΕΛ, ΛΖ\nἴσαι εἰσίν· καὶ γωνίας ἴσας περιέχουσιν· βάσις ἄρα ἡ ΒΓ\nβάσει τῇ ΕΖ ἴση ἐστίν.\n\n\nἐν ἄρα τοῖς ἴσοις κύκλοις τὰς ἴσας περιφερείας ἴσαι\nεὐθεῖαι ὑποτείνουσιν· ὅπερ ἔδει δεῖξαι.\nτὴν δοθεῖσαν περιφέρειαν δίχα τεμεῖν.\nἔστω ἡ δοθεῖσα περιφέρεια ἡ ΑΔΒ· δεῖ δὴ τὴν ΑΔΒ\nπεριφέρειαν δίχα τεμεῖν.\nἐπεζεύχθω ἡ ΑΒ, καὶ τετμήσθω δίχα κατὰ τὸ Γ, καὶ\nἀπὸ τοῦ Γ σημείου τῇ ΑΒ εὐθείᾳ πρὸς ὀρθὰς ἤχθω ἡ ΓΔ,\nκαὶ ἐπεζεύχθωσαν αἱ ΑΔ, ΔΒ.\n\nκαὶ ἐπεὶ ἴση ἐστὶν ἡ ΑΓ τῇ ΓΒ, κοινὴ δὲ ἡ ΓΔ, δύο δὴ\nαἱ ΑΓ, ΓΔ δυσὶ ταῖς ΒΓ, ΓΔ ἴσαι εἰσίν· καὶ γωνία ἡ ὑπὸ\nΑΓΔ γωνίᾳ τῇ ὑπὸ ΒΓΔ ἴση· ὀρθὴ γὰρ ἑκατέρα· βάσις\nἄρα ἡ ΑΔ βάσει τῇ ΔΒ ἴση ἐστίν. αἱ δὲ ἴσαι εὐθεῖαι ἴσας\nπεριφερείας ἀφαιροῦσι τὴν μὲν μείζονα τῇ μείζονι τὴν δὲ\nἐλάττονα τῇ ἐλάττονι· καί ἐστιν ἑκατέρα τῶν ΑΔ, ΔΒ\nπεριφερειῶν ἐλάττων ἡμικυκλίου· ἴση ἄρα ἡ ΑΔ περιφέρεια\nτῇ ΔΒ περιφερείᾳ.\n\n\nἡ ἄρα δοθεῖσα περιφέρεια δίχα τέτμηται κατὰ τὸ Δ\nσημεῖον· ὅπερ ἔδει ποιῆσαι.\nἐν κύκλῳ ἡ μὲν ἐν τῷ ἡμικυκλίῳ γωνία ὀρθή ἐστιν, ἡ\nδὲ ἐν τῷ μείζονι τμήματι ἐλάττων ὀρθῆς, ἡ δὲ ἐν τῷ ἐλάττονι\nτμήματι μείζων ὀρθῆς· καὶ ἔτι ἡ μὲν τοῦ μείζονος\nτμήματος γωνία μείζων ἐστὶν ὀρθῆς, ἡ δὲ τοῦ ἐλάττονος\nτμήματος γωνία ἐλάττων ὀρθῆς.\nἔστω κύκλος ὁ ΑΒΓΔ, διάμετρος δὲ αὐτοῦ ἔστω ἡ\nΒΓ, κέντρον δὲ τὸ Ε, καὶ ἐπεζεύχθωσαν αἱ ΒΑ, ΑΓ,\nΑΔ, ΔΓ· λέγω, ὅτι ἡ μὲν ἐν τῷ ΒΑΓ ἡμικυκλίῳ γωνία\nἡ ὑπὸ ΒΑΓ ὀρθή ἐστιν, ἡ δὲ ἐν τῷ\n\nΑΒΓ μείζονι τοῦ ἡμικυκλίου τμήματι\nγωνία ἡ ὑπὸ ΑΒΓ ἐλάττων\nἐστὶν ὀρθῆς, ἡ δὲ ἐν τῷ ΑΔΓ ἐλάττονι\nτοῦ ἡμικυκλίου τμήματι γωνία\nἡ ὑπὸ ΑΔΓ μείζων ἐστὶν ὀρθῆς.\n\n\nἐπεζεύχθω ἡ ΑΕ, καὶ διήχθω ἡ\nΒΑ ἐπὶ τὸ Ζ.\n\n\nκαὶ ἐπεὶ ἴση ἐστὶν ἡ ΒΕ τῇ ΕΑ, ἴση ἐστὶ καὶ γωνία ἡ\nὑπὸ ΑΒΕ τῇ ὑπὸ ΒΑΕ. πάλιν, ἐπεὶ ἴση ἐστὶν ἡ ΓΕ τῇ\nΕΑ, ἴση ἐστὶ καὶ ἡ ὑπὸ ΑΓΕ τῇ ὑπὸ ΓΑΕ· ὅλη ἄρα ἡ\nὑπὸ ΒΑΓ δυσὶ ταῖς ὑπὸ ΑΒΓ, ΑΓΒ ἴση ἐστίν. ἐστὶ δὲ\nκαὶ ἡ ὑπὸ ΖΑΓ ἐκτὸς τοῦ ΑΒΓ τριγώνου δυσὶ ταῖς ὑπὸ\nΑΒΓ, ΑΓΒ γωνίαις ἴση· ἴση ἄρα καὶ ἡ ὑπὸ ΒΑΓ\nγωνία τῇ ὑπὸ ΖΑΓ· ὀρθὴ ἄρα ἑκατέρα· ἡ ἄρα ἐν τῷ\nΒΑΓ ἡμικυκλίῳ γωνία ἡ ὑπὸ ΒΑΓ ὀρθή ἐστιν.\n\n\nκαὶ ἐπεὶ τοῦ ΑΒΓ τριγώνου δύο γωνίαι αἱ ὑπὸ ΑΒΓ,\nΒΑΓ δύο ὀρθῶν ἐλάττονές εἰσιν, ὀρθὴ δὲ ἡ ὑπὸ ΒΑΓ,\nἐλάττων ἄρα ὀρθῆς ἐστιν ἡ ὑπὸ ΑΒΓ γωνία· καί ἐστιν\nἐν τῷ ΑΒΓ μείζονι τοῦ ἡμικυκλίου τμήματι.\nκαὶ ἐπεὶ ἐν κύκλῳ τετράπλευρόν ἐστι τὸ ΑΒΓΔ, τῶν\nδὲ ἐν τοῖς κύκλοις τετραπλεύρων αἱ ἀπεναντίον γωνίαι\nδυσὶν ὀρθαῖς ἴσαι εἰσίν αἱ ἄρα ὑπὸ ΑΒΓ, ΑΔΓ γωνίαι\nδυσὶν ὀρθαῖς ἴσαι εἰσίν, καί ἐστιν ἡ ὑπὸ ΑΒΓ ἐλάττων\nὀρθῆς· λοιπὴ ἄρα ἡ ὑπὸ ΑΔΓ γωνία μείζων ὀρθῆς ἐστιν·\nκαί ἐστιν ἐν τῷ ΑΔΓ ἐλάττονι τοῦ ἡμικυκλίου τμήματι.\n\n\nλέγω, ὅτι καὶ ἡ μὲν τοῦ μείζονος τμήματος γωνία ἡ\nπεριεχομένη ὑπό τε τῆς ΑΒΓ περιφερείας καὶ τῆς ΑΓ\nεὐθείας μείζων ἐστὶν ὀρθῆς, ἡ δὲ τοῦ ἐλάττονος τμήματος\nγωνία ἡ περιεχομένη ὑπό τε τῆς ΑΔ\nΓ περιφερείας\nκαὶ τῆς ΑΓ εὐθείας ἐλάττων ἐστὶν ὀρθῆς. καί ἐστιν αὐτόθεν\nφανερόν. ἐπεὶ γὰρ ἡ ὑπὸ τῶν ΒΑ, ΑΓ εὐθειῶν ὀρθή\nἐστιν, ἡ ἄρα ὑπὸ τῆς ΑΒΓ περιφερείας καὶ τῆς ΑΓ\nεὐθείας περιεχομένη μείζων ἐστὶν ὀρθῆς. πάλιν, ἐπεὶ ἡ\nὑπὸ τῶν ΑΓ, ΑΖ εὐθειῶν ὀρθή ἐστιν, ἡ ἄρα ὑπὸ τῆς ΓΑ\nεὐθείας καὶ τῆς ΑΔ\nΓ περιφερείας περιεχομένη ἐλάττων\nἐστὶν ὀρθῆς.\nἐν κύκλῳ ἄρα ἡ μὲν ἐν τῷ ἡμικυκλίῳ γωνία ὀρθή ἐστιν,\nἡ δὲ ἐν τῷ μείζονι τμήματι ἐλάττων ὀρθῆς, ἡ δὲ ἐν τῷ\nἐλάττονι τμήματι μείζων ὀρθῆς, καὶ ἔτι ἡ μὲν τοῦ μείζονος\nτμήματος γωνία μείζων ἐστὶν ὀρθῆς, ἡ δὲ τοῦ\nἐλάττονος τμήματος γωνία ἐλάττων ὀρθῆς· ὅπερ ἔδει\nδεῖξαι.\nπόρισμα\nἐκ δὴ τούτου φανερόν, ὅτι ἐὰν ἡ μία γωνία τριγώνου\nταῖς δυσὶν ἴση ᾖ, ὀρθή ἐστιν ἡ γωνία διὰ τὸ καὶ τὴν ἐκείνης\nἐκτὸς ταῖς αὐταῖς ἴσην εἶναι· ἐὰν δὲ αἱ ἐφεξῆς ἴσαι\nὦσιν, ὀρθαί εἰσιν.\nἐὰν κύκλου ἐφάπτηταί τις εὐθεῖα, ἀπὸ δὲ τῆς ἁφῆς εἰς\nτὸν κύκλον διαχθῇ τις εὐθεῖα τέμνουσα τὸν κύκλον, ἃς\nποιεῖ γωνίας πρὸς τῇ ἐφαπτομένῃ, ἴσαι\nἔσονται ταῖς ἐν τοῖς ἐναλλὰξ τοῦ κύκλου\nτμήμασι γωνίαις.\nκύκλου γὰρ τοῦ ΑΒΓΔ ἐφαπτέσθω\nτις εὐθεῖα ἡ ΕΖ κατὰ τὸ Β σημεῖον,\nκαὶ ἀπὸ τοῦ Β σημείου διήχθω τις\nεὐθεῖα εἰς τὸν ΑΒΓΔ κύκλον τέμνουσα αὐτὸν ἡ ΒΔ. λέγω,\nὅτι ἃς ποιεῖ γωνίας ἡ ΒΔ μετὰ τῆς ΕΖ ἐφαπτομένης,\nἴσαι ἔσονται ταῖς ἐν τοῖς ἐναλλὰξ τμήμασι τοῦ κύκλου\nγωνίαις, τουτέστιν, ὅτι ἡ μὲν ὑπὸ ΖΒΔ γωνία ἴση ἐστὶ τῇ\nἐν τῷ ΒΑΔ τμήματι συνισταμένῃ γωνίᾳ, ἡ δὲ ὑπὸ ΕΒΔ\nγωνία ἴση ἐστὶ τῇ ἐν τῷ ΔΓΒ τμήματι συνισταμένῃ\nγωνίᾳ.\nἤχθω γὰρ ἀπὸ τοῦ Β τῇ ΕΖ πρὸς ὀρθὰς ἡ ΒΑ, καὶ\nεἰλήφθω ἐπὶ τῆς ΒΔ περιφερείας τυχὸν σημεῖον τὸ Γ, καὶ\nἐπεζεύχθωσαν αἱ ΑΔ, ΔΓ, ΓΒ.\nκαὶ ἐπεὶ κύκλου τοῦ ΑΒΓΔ ἐφάπτεταί τις εὐθεῖα ἡ\n\nΕΖ κατὰ τὸ Β, καὶ ἀπὸ τῆς ἁφῆς ἦκται τῇ ἐφαπτομένῃ\nπρὸς ὀρθὰς ἡ ΒΑ, ἐπὶ τῆς ΒΑ ἄρα τὸ κέντρον ἐστὶ τοῦ\nΑΒΓΔ κύκλου. ἡ ΒΑ ἄρα διάμετρός ἐστι τοῦ ΑΒΓΔ\nκύκλου· ἡ ἄρα ὑπὸ ΑΔΒ γωνία ἐν ἡμικυκλίῳ οὖσα ὀρθή\nἐστιν. λοιπαὶ ἄρα αἱ ὑπὸ ΒΑΔ, ΑΒΔ μιᾷ ὀρθῇ ἴσαι εἰσίν.\nἐστὶ δὲ καὶ ἡ ὑπὸ ΑΒΖ ὀρθή· ἡ ἄρα ὑπὸ ΑΒΖ ἴση ἐστὶ\nταῖς ὑπὸ ΒΑΔ, ΑΒΔ. κοινὴ ἀφῃρήσθω ἡ ὑπὸ ΑΒΔ·\nλοιπὴ ἄρα ἡ ὑπὸ ΔΒΖ γωνία ἴση ἐστὶ τῇ ἐν τῷ ἐναλλὰξ\nτμήματι τοῦ κύκλου γωνίᾳ τῇ ὑπὸ ΒΑΔ. καὶ ἐπεὶ ἐν\nκύκλῳ τετράπλευρόν ἐστι τὸ ΑΒΓΔ, αἱ ἀπεναντίον αὐτοῦ\nγωνίαι δυσὶν ὀρθαῖς ἴσαι εἰσίν. εἰσὶ δὲ καὶ αἱ ὑπὸ ΔΒΖ,\nΔΒΕ δυσὶν ὀρθαῖς ἴσαι· αἱ ἄρα ὑπὸ ΔΒΖ, ΔΒΕ ταῖς\nὑπὸ ΒΑΔ, ΒΓΔ ἴσαι εἰσίν, ὧν ἡ ὑπὸ ΒΑΔ τῇ ὑπὸ ΔΒΖ\nἐδείχθη ἴση· λοιπὴ ἄρα ἡ ὑπὸ ΔΒΕ τῇ ἐν τῷ ἐναλλὰξ τοῦ\nκύκλου τμήματι τῷ ΔΓΒ τῇ ὑπὸ ΔΓΒ γωνίᾳ ἐστὶν ἴση.\n\n\nἐὰν ἄρα κύκλου ἐφάπτηταί τις εὐθεῖα, ἀπὸ δὲ τῆς\nἁφῆς εἰς τὸν κύκλον διαχθῇ τις εὐθεῖα τέμνουσα τὸν κύκλον,\nἃς ποιεῖ γωνίας πρὸς τῇ ἐφαπτομένῃ, ἴσαι ἔσονται\nταῖς ἐν τοῖς ἐναλλὰξ τοῦ κύκλου τμήμασι γωνίαις· ὅπερ\nἔδει δεῖξαι.\nἐπὶ τῆς δοθείσης εὐθείας γράψαι τμῆμα κύκλου δεχόμενον\nγωνίαν ἴσην τῇ δοθείσῃ γωνίᾳ εὐθυγράμμῳ.\nἔστω ἡ δοθεῖσα εὐθεῖα ἡ ΑΒ, ἡ δὲ δοθεῖσα γωνία\nεὐθύγραμμος ἡ πρὸς τῷ Γ· δεῖ δὴ ἐπὶ τῆς δοθείσης εὐθείας\nτῆς ΑΒ γράψαι τμῆμα κύκλου δεχόμενον γωνίαν\nἴσην τῇ πρὸς τῷ Γ.\nἡ δὴ πρὸς τῷ Γ\nγωνία ἤτοι ὀξεῖά ἐστιν ἢ ὀρθὴ ἢ\nἀμβλεῖα· ἔστω πρότερον ὀξεῖα, καὶ ὡς ἐπὶ τῆς πρώτης\nκαταγραφῆς συνεστάτω πρὸς τῇ ΑΒ εὐθείᾳ καὶ τῷ\nα σημείῳ τῇ πρὸς τῷ Γ γωνίᾳ ἴση ἡ ὑπὸ ΒΑΔ· ὀξεῖα\nἄρα ἐστὶ καὶ ἡ ὑπὸ ΒΑΔ. ἤχθω τῇ ΔΑ πρὸς ὀρθὰς ἡ\nΑΕ, καὶ τετμήσθω ἡ ΑΒ δίχα κατὰ\nτὸ Ζ, καὶ ἤχθω ἀπὸ τοῦ Ζ σημείου τῇ\nΑΒ πρὸς ὀρθὰς ἡ ΖΗ, καὶ ἐπεζεύχθω\nἡ ΗΒ.\nκαὶ ἐπεὶ ἴση ἐστὶν ἡ ΑΖ τῇ ΖΒ,\nκοινὴ δὲ ἡ ΖΗ, δύο δὴ αἱ ΑΖ, ΖΗ δύο\nταῖς ΒΖ, ΖΗ ἴσαι εἰσίν· καὶ γωνία ἡ\nὑπὸ ΑΖΗ\nγωνίᾳ τῇ ὑπὸ ΒΖΗ ἴση·\nβάσις ἄρα ἡ ΑΗ βάσει τῇ ΒΗ ἴση\nἐστίν. ὁ ἄρα κέντρῳ μὲν τῷ Η διαστήματι\nδὲ τῷ ΗΑ κύκλος γραφόμενος ἥξει καὶ διὰ τοῦ Β.\nγεγράφθω καὶ ἔστω ὁ ΑΒΕ, καὶ ἐπεζεύχθω ἡ ΕΒ. ἐπεὶ\nοὖν ἀπʼ ἄκρας τῆς ΑΕ διαμέτρου ἀπὸ τοῦ Α τῇ ΑΕ πρὸς\nὀρθάς ἐστιν ἡ ΑΔ, ἡ ΑΔ ἄρα ἐφάπτεται τοῦ ΑΒΕ κύκλου·\nἐπεὶ οὖν κύκλου τοῦ ΑΒΕ ἐφάπτεταί τις εὐθεῖα ἡ\nΑΔ, καὶ ἀπὸ τῆς κατὰ τὸ Α ἁφῆς εἰς τὸν ΑΒΕ κύκλον\nδιῆκταί τις εὐθεῖα ἡ ΑΒ, ἡ ἄρα ὑπὸ ΔΑΒ γωνία ἴση ἐστὶ\nτῇ ἐν τῷ ἐναλλὰξ τοῦ κύκλου τμήματι γωνίᾳ τῇ ὑπὸ ΑΕΒ.\nἀλλʼ ἡ ὑπὸ ΔΑΒ τῇ πρὸς τῷ Γ ἐστιν ἴση· καὶ ἡ πρὸς τῷ\nΓ ἄρα γωνία ἴση ἐστὶ τῇ ὑπὸ ΑΕΒ.\nἐπὶ τῆς δοθείσης ἄρα εὐθείας τῆς ΑΒ τμῆμα κύκλου\nγέγραπται τὸ ΑΕΒ δεχόμενον γωνίαν τὴν ὑπὸ ΑΕΒ\nἴσην τῇ δοθείσῃ τῇ πρὸς τῷ Γ.\n\n\nἀλλὰ δὴ ὀρθὴ ἔστω ἡ πρὸς τῷ Γ· καὶ δέον πάλιν ἔστω\nἐπὶ τῆς ΑΒ γράψαι τμῆμα κύκλου δεχόμενον γωνίαν ἴσην\nτῇ πρὸς τῷ Γ ὀρθῇ γωνίᾳ. συνεστάτω πάλιν τῇ πρὸς\nτῷ Γ ὀρθῇ γωνίᾳ ἴση ἡ ὑπὸ ΒΑΔ, ὡς\nἔχει ἐπὶ τῆς δευτέρας καταγραφῆς, καὶ\nτετμήσθω ἡ ΑΒ δίχα κατὰ τὸ Ζ, καὶ\nκέντρῳ τῷ Ζ, διαστήματι δὲ ὁποτέρῳ\nτῶν ΖΑ, ΖΒ, κύκλος γεγράφθω ὁ\nΑΕΒ.\nἐφάπτεται ἄρα ἡ ΑΔ εὐθεῖα τοῦ\n\nΑΒΕ κύκλου διὰ τὸ ὀρθὴν εἶναι τὴν\nπρὸς τῷ Α γωνίαν. καὶ ἴση ἐστὶν ἡ ὑπὸ\nΒΑΔ γωνία τῇ ἐν τῷ ΑΕΒ τμήματι· ὀρθὴ γὰρ καὶ αὐτὴ\nἐν ἡμικυκλίῳ οὖσα. ἀλλὰ καὶ ἡ ὑπὸ ΒΑΔ τῇ πρὸς τῷ Γ\nἴση ἐστίν. καὶ ἡ ἐν τῷ ΑΕΒ ἄρα ἴση ἐστὶ τῇ πρὸς τῷ Γ.\n\n\n\nγέγραπται ἄρα πάλιν ἐπὶ τῆς ΑΒ\nτμῆμα κύκλου τὸ ΑΕΒ δεχόμενον γωνίαν\nἴσην τῇ πρὸς τῷ Γ.\nἀλλὰ δὴ ἡ πρὸς τῷ Γ ἀμβλεῖα ἔστω·\nκαὶ συνεστάτω αὐτῇ ἴση πρὸς τῇ ΑΒ\nεὐθείᾳ καὶ τῷ Α σημείῳ ἡ ὑπὸ ΒΑΔ,\nὡς ἔχει ἐπὶ τῆς τρίτης καταγραφῆς,\nκαὶ τῇ ΑΔ πρὸς ὀρθὰς ἤχθω ἡ ΑΕ,\nκαὶ τετμήσθω πάλιν ἡ ΑΒ δίχα κατὰ\nτὸ Ζ, καὶ τῇ ΑΒ πρὸς ὀρθὰς ἤχθω ἡ ΖΗ, καὶ ἐπεζεύχθω\nἡ ΗΒ.\nκαὶ ἐπεὶ πάλιν ἴση ἐστὶν ἡ ΑΖ τῇ ΖΒ, καὶ κοινὴ ἡ\nΖΗ, δύο δὴ αἱ ΑΖ, ΖΗ δύο ταῖς ΒΖ, ΖΗ ἴσαι εἰσίν·\nκαὶ γωνία ἡ ὑπὸ ΑΖΗ γωνίᾳ τῇ ὑπὸ ΒΖΗ ἴση· βάσις\nἄρα ἡ ΑΗ βάσει τῇ ΒΗ ἴση ἐστίν· ὁ ἄρα κέντρῳ μὲν τῷ\nη διαστήματι δὲ τῷ ΗΑ κύκλος γραφόμενος ἥξει καὶ\nδιὰ τοῦ Β. ἐρχέσθω ὡς ὁ ΑΕΒ. καὶ ἐπεὶ τῇ ΑΕ διαμέτρῳ\nἀπʼ ἄκρας πρὸς ὀρθάς ἐστιν ἡ ΑΔ, ἡ ΑΔ ἄρα ἐφάπτεται\nτοῦ ΑΕΒ κύκλου. καὶ ἀπὸ τῆς κατὰ τὸ Α ἐπαφῆς\nδιῆκται ἡ ΑΒ· ἡ ἄρα ὑπὸ ΒΑΔ γωνία ἴση ἐστὶ τῇ ἐν τῷ\nἐναλλὰξ τοῦ κύκλου τμήματι τῷ ΑΘΒ συνισταμένῃ γωνίᾳ.\nἀλλʼ ἡ ὑπὸ ΒΑΔ γωνία τῇ πρὸς τῷ Γ ἴση ἐστίν. καὶ\nἡ ἐν τῷ ΑΘΒ ἄρα τμήματι γωνία ἴση ἐστὶ τῇ πρὸς τῷ Γ.\nἐπὶ τῆς ἄρα δοθείσης εὐθείας τῆς ΑΒ γέγραπται\nτμῆμα κύκλου τὸ ΑΘΒ δεχόμενον γωνίαν ἴσην τῇ πρὸς\nτῷ Γ· ὅπερ ἔδει ποιῆσαι.\nἀπὸ τοῦ δοθέντος κύκλου τμῆμα ἀφελεῖν δεχόμενον\nγωνίαν ἴσην τῇ δοθείσῃ γωνίᾳ εὐθυγράμμῳ.\nἔστω ὁ δοθεὶς κύκλος ὁ ΑΒΓ, ἡ δὲ δοθεῖσα γωνία\nεὐθύγραμμος ἡ πρὸς τῷ Δ· δεῖ δὴ ἀπὸ τοῦ ΑΒΓ κύκλου\nτμῆμα ἀφελεῖν δεχόμενον γωνίαν ἴσην τῇ δοθείσῃ γωνίᾳ\nεὐθυγράμμῳ τῇ πρὸς τῷ Δ.\nἤχθω τοῦ ΑΒΓ ἐφαπτομένη ἡ ΕΖ κατὰ τὸ Β σημεῖον,\nκαὶ συνεστάτω πρὸς τῇ ΖΒ εὐθείᾳ καὶ τῷ πρὸς\nαὐτῇ σημείῳ τῷ Β τῇ πρὸς τῷ Δ\nγωνίᾳ ἴση ἡ ὑπὸ ΖΒΓ.\nἐπεὶ οὖν κύκλου τοῦ ΑΒΓ ἐφάπτεταί\nτις εὐθεῖα ἡ ΕΖ, καὶ\nἀπὸ τῆς κατὰ τὸ Β ἐπαφῆς διῆκται\nἡ ΒΓ, ἡ ὑπὸ ΖΒΓ ἄρα\nγωνία ἴση ἐστὶ τῇ ἐν τῷ ΒΑΓ\nἐναλλὰξ τμήματι συνισταμένῃ γωνίᾳ.\nἀλλʼ ἡ ὑπὸ ΖΒΓ τῇ πρὸς\nτῷ Δ ἐστιν ἴση· καὶ ἡ ἐν τῷ ΒΑΓ ἄρα τμήματι ἴση\nἐστὶ τῇ πρὸς τῷ Δ\nγωνίᾳ.\n\n\nἀπὸ τοῦ δοθέντος ἄρα κύκλου τοῦ ΑΒΓ τμῆμα ἀφῄρηται\nτὸ ΒΑΓ δεχόμενον γωνίαν ἴσην τῇ δοθείσῃ γωνίᾳ\nεὐθυγράμμῳ τῇ πρὸς τῷ Δ· ὅπερ ἔδει ποιῆσαι.\nἐὰν ἐν κύκλῳ δύο εὐθεῖαι τέμνωσιν ἀλλήλας, τὸ ὑπὸ\nτῶν τῆς μιᾶς τμημάτων περιεχόμενον ὀρθογώνιον ἴσον\nἐστὶ τῷ ὑπὸ τῶν τῆς ἑτέρας τμημάτων περιεχομένῳ\nὀρθογωνίῳ.\n\n\nἐν γὰρ κύκλῳ τῷ ΑΒΓΔ δύο εὐθεῖαι αἱ ΑΓ, ΒΔ\nτεμνέτωσαν ἀλλήλας κατὰ τὸ Ε σημεῖον· λέγω, ὅτι τὸ\nὑπὸ τῶν ΑΕ, ΕΓ περιεχόμενον ὀρθογώνιον\nἴσον ἐστὶ τῷ ὑπὸ τῶν ΔΕ, ΕΒ\nπεριεχομένῳ ὀρθογωνίῳ.\n\n\nεἰ μὲν οὖν αἱ ΑΓ, ΒΔ διὰ τοῦ κέντρου\nεἰσὶν ὥστε τὸ Ε κέντρον εἶναι τοῦ\nΑΒΓΔ κύκλου, φανερόν, ὅτι ἴσων\nοὐσῶν τῶν ΑΕ, ΕΓ, ΔΕ, ΕΒ καὶ τὸ ὑπὸ τῶν ΑΕ, ΕΓ\nπεριεχόμενον ὀρθογώνιον ἴσον ἐστὶ τῷ ὑπὸ τῶν ΔΕ,\n\nΕΒ περιεχομένῳ ὀρθογωνίῳ.\nμὴ ἔστωσαν δὴ αἱ ΑΓ, ΔΒ διὰ τοῦ κέντρου, καὶ εἰλήφθω\nτὸ κέντρον τοῦ ΑΒΓΔ, καὶ ἔστω τὸ Ζ, καὶ ἀπὸ τοῦ\nΖ ἐπὶ τὰς ΑΓ, ΔΒ εὐθείας κάθετοι ἤχθωσαν αἱ ΖΗ,\nΖΘ, καὶ ἐπεζεύχθωσαν αἱ ΖΒ, ΖΓ,\n\nΖΕ.\nκαὶ ἐπεὶ εὐθεῖά τις διὰ τοῦ κέντρου\nἡ ΗΖ εὐθεῖάν τινα μὴ διὰ τοῦ κέντρου\nτὴν ΑΓ πρὸς ὀρθὰς τέμνει, καὶ δίχα\nαὐτὴν τέμνει· ἴση ἄρα ἡ ΑΗ τῇ ΗΓ.\nἐπεὶ οὖν εὐθεῖα ἡ ΑΓ τέτμηται εἰς μὲν\nἴσα κατὰ τὸ Η, εἰς δὲ ἄνισα κατὰ\nτὸ Ε, τὸ ἄρα ὑπὸ τῶν ΑΕ, ΕΓ περιεχόμενον ὀρθογώνιον\nμετὰ τοῦ ἀπὸ τῆς ΕΗ τετραγώνου ἴσον ἐστὶ τῷ ἀπὸ τῆς\nΗΓ· κοινὸν προσκείσθω τὸ ἀπὸ τῆς ΗΖ· τὸ ἄρα ὑπὸ\nτῶν ΑΕ, ΕΓ μετὰ τῶν ἀπὸ τῶν ΗΕ, ΗΖ ἴσον ἐστὶ τοῖς\nἀπὸ τῶν ΓΗ, ΗΖ. ἀλλὰ τοῖς μὲν ἀπὸ τῶν ΕΗ, ΗΖ ἴσον\nἐστὶ τὸ ἀπὸ τῆς ΖΕ, τοῖς δὲ ἀπὸ τῶν ΓΗ, ΗΖ ἴσον\nἐστὶ τὸ ἀπὸ τῆς ΖΓ· τὸ ἄρα ὑπὸ τῶν ΑΕ, ΕΓ μετὰ τοῦ\nἀπὸ τῆς ΖΕ ἴσον ἐστὶ τῷ ἀπὸ τῆς ΖΓ. ἴση δὲ ἡ ΖΓ τῇ\n\nΖΒ· τὸ ἄρα ὑπὸ τῶν ΑΕ, ΕΓ μετὰ τοῦ ἀπὸ τῆς ΕΖ ἴσον\nἐστὶ τῷ ἀπὸ τῆς ΖΒ. διὰ τὰ αὐτὰ δὴ καὶ τὸ ὑπὸ τῶν ΔΕ,\nΕΒ μετὰ τοῦ ἀπὸ τῆς ΖΕ ἴσον ἐστὶ τῷ ἀπὸ τῆς ΖΒ.\nἐδείχθη δὲ καὶ τὸ ὑπὸ τῶν ΑΕ, ΕΓ μετὰ τοῦ ἀπὸ τῆς\nΖΕ ἴσον τῷ ἀπὸ τῆς ΖΒ· τὸ ἄρα ὑπὸ τῶν ΑΕ, ΕΓ μετὰ\nτοῦ ἀπὸ τῆς ΖΕ ἴσον ἐστὶ τῷ ὑπὸ τῶν ΔΕ, ΕΒ μετὰ τοῦ\nἀπὸ τῆς ΖΕ. κοινὸν ἀφῃρήσθω τὸ ἀπὸ τῆς ΖΕ· λοιπὸν\nἄρα τὸ ὑπὸ τῶν ΑΕ, ΕΓ περιεχόμενον ὀρθογώνιον ἴσον\nἐστὶ τῷ ὑπὸ τῶν ΔΕ, ΕΒ περιεχομένῳ ὀρθογωνίῳ.\nἐὰν ἄρα ἐν κύκλῳ εὐθεῖαι δύο τέμνωσιν ἀλλήλας, τὸ\nὑπὸ τῶν τῆς μιᾶς τμημάτων περιεχόμενον ὀρθογώνιον\nἴσον ἐστὶ τῷ ὑπὸ τῶν τῆς ἑτέρας τμημάτων περιεχομένῳ\nὀρθογωνίῳ· ὅπερ ἔδει δεῖξαι.\nἐὰν κύκλου ληφθῇ τι σημεῖον ἐκτός, καὶ ἀπʼ αὐτοῦ\nπρὸς τὸν κύκλον προσπίπτωσι δύο εὐθεῖαι, καὶ ἡ μὲν\nαὐτῶν τέμνῃ τὸν κύκλον, ἡ δὲ ἐφάπτηται, ἔσται τὸ ὑπὸ\nὅλης τῆς τεμνούσης καὶ τῆς ἐκτὸς ἀπολαμβανομένης\nμεταξὺ τοῦ τε σημείου καὶ τῆς κυρτῆς περιφερείας ἴσον\nτῷ ἀπὸ τῆς ἐφαπτομένης τετραγώνῳ.\nκύκλου γὰρ τοῦ ΑΒΓ εἰλήφθω τι σημεῖον ἐκτὸς τὸ Δ,\nκαὶ ἀπὸ τοῦ Δ πρὸς τὸν ΑΒΓ κύκλον προσπιπτέτωσαν\nδύο εὐθεῖαι αἱ ΔΓ\nΑ, ΔΒ· καὶ ἡ μὲν ΔΓΑ τεμνέτω τὸν\n\nΑΒΓ κύκλον, ἡ δὲ ΒΔ ἐφαπτέσθω· λέγω, ὅτι τὸ ὑπὸ\nτῶν ΑΔ, ΔΓ περιεχόμενον ὀρθογώνιον\nἴσον ἐστὶ τῷ ἀπὸ τῆς ΔΒ τετραγώνῳ.\nἡ ἄρα Δ\nΓΑ ἤτοι διὰ τοῦ κέντρου ἐστὶν\nἢ οὔ. ἔστω πρότερον διὰ τοῦ κέντρου, καὶ\nἔστω τὸ Ζ κέντρον τοῦ ΑΒΓ κύκλου, καὶ\nἐπεζεύχθω ἡ ΖΒ· ὀρθὴ ἄρα ἐστὶν ἡ ὑπὸ\nΖΒΔ. καὶ ἐπεὶ εὐθεῖα ἡ ΑΓ δίχα τέτμηται\nκατὰ τὸ Ζ, πρόσκειται δὲ αὐτῇ ἡ ΓΔ, τὸ ἄρα ὑπὸ τῶν ΑΔ,\nΔΓ μετὰ τοῦ ἀπὸ τῆς ΖΓ ἴσον ἐστὶ τῷ ἀπὸ τῆς ΖΔ. ἴση δὲ ἡ\n\nΖΓ τῇ ΖΒ· τὸ ἄρα ὑπὸ τῶν ΑΔ, ΔΓ μετὰ τοῦ ἀπὸ τῆς\nΖΒ ἴσον ἐστὶ τῷ ἀπὸ τῆς ΖΔ. τῷ δὲ ἀπὸ τῆς ΖΔ ἴσα\nἐστὶ τὰ ἀπὸ τῶν ΖΒ, ΒΔ· τὸ ἄρα ὑπὸ τῶν ΑΔ, ΔΓ μετὰ\nτοῦ ἀπὸ τῆς ΖΒ ἴσον ἐστὶ τοῖς ἀπὸ τῶν ΖΒ, ΒΔ. κοινὸν\nἀφῃρήσθω τὸ ἀπὸ τῆς ΖΒ· λοιπὸν ἄρα τὸ ὑπὸ τῶν ΑΔ,\n\nΔΓ ἴσον ἐστὶ τῷ ἀπὸ τῆς ΔΒ ἐφαπτομένης.\n\nἀλλὰ δὴ ἡ ΔΓΑ μὴ ἔστω διὰ τοῦ\nκέντρου τοῦ ΑΒΓ κύκλου, καὶ εἰλήφθω\nτὸ κέντρον τὸ Ε, καὶ ἀπὸ τοῦ Ε ἐπὶ\nτὴν ΑΓ κάθετος ἤχθω ἡ ΕΖ, καὶ ἐπεζεύχθωσαν αἱ ΕΒ,\nΕΓ, ΕΔ· ὀρθὴ ἄρα ἐστὶν ἡ ὑπὸ ΕΒΔ. καὶ ἐπεὶ εὐθεῖά\nτις διὰ τοῦ κέντρου ἡ ΕΖ εὐθεῖάν τινα μὴ διὰ τοῦ κέντρου\nτὴν ΑΓ πρὸς ὀρθὰς τέμνει, καὶ δίχα αὐτὴν τέμνει·\nἡ ΑΖ ἄρα τῇ ΖΓ ἐστιν ἴση. καὶ ἐπεὶ εὐθεῖα ἡ ΑΓ τέτμηται\nδίχα κατὰ τὸ Ζ σημεῖον, πρόσκειται δὲ αὐτῇ ἡ ΓΔ, τὸ\nἄρα ὑπὸ τῶν ΑΔ, ΔΓ μετὰ τοῦ ἀπὸ τῆς ΖΓ ἴσον ἐστὶ τῷ\nἀπὸ τῆς ΖΔ. κοινὸν προσκείσθω τὸ ἀπὸ τῆς ΖΕ· τὸ ἄρα\nὑπὸ τῶν ΑΔ, ΔΓ μετὰ τῶν ἀπὸ τῶν ΓΖ, ΖΕ ἴσον ἐστὶ\nτοῖς ἀπὸ τῶν ΖΔ, ΖΕ. τοῖς δὲ ἀπὸ τῶν ΓΖ, ΖΕ ἴσον\nἐστὶ τὸ ἀπὸ τῆς ΕΓ· ὀρθὴ γὰρ ἐστιν ἡ ὑπὸ ΕΖΓ\nγωνία·\nτοῖς δὲ ἀπὸ τῶν ΔΖ, ΖΕ ἴσον ἐστὶ τὸ ἀπὸ τῆς ΕΔ·\nτὸ ἄρα ὑπὸ τῶν ΑΔ, ΔΓ μετὰ τοῦ ἀπὸ τῆς ΕΓ ἴσον ἐστὶ\nτῷ ἀπὸ τῆς ΕΔ. ἴση δὲ ἡ ΕΓ τῇ ΕΒ· τὸ ἄρα ὑπὸ τῶν\nΑΔ, ΔΓ μετὰ τοῦ ἀπὸ τῆς ΕΒ ἴσον ἐστὶ τῷ ἀπὸ τῆς ΕΔ.\nτῷ δὲ ἀπὸ τῆς ΕΔ ἴσα ἐστὶ τὰ ἀπὸ τῶν ΕΒ, ΒΔ· ὀρθὴ\nγὰρ ἡ ὑπὸ ΕΒΔ γωνία· τὸ ἄρα ὑπὸ τῶν ΑΔ, ΔΓ μετὰ\nτοῦ ἀπὸ τῆς ΕΒ ἴσον ἐστὶ τοῖς ἀπὸ τῶν ΕΒ, ΒΔ. κοινὸν\nἀφῃρήσθω τὸ ἀπὸ τῆς ΕΒ· λοιπὸν ἄρα τὸ ὑπὸ τῶν ΑΔ,\nΔΓ ἴσον ἐστὶ τῷ ἀπὸ τῆς ΔΒ.\n\n\nἐὰν ἄρα κύκλου ληφθῇ τι σημεῖον ἐκτός, καὶ ἀπʼ αὐτοῦ\nπρὸς τὸν κύκλον προσπίπτωσι δύο εὐθεῖαι, καὶ ἡ μὲν\nαὐτῶν τέμνῃ τὸν κύκλον, ἡ δὲ ἐφάπτηται, ἔσται τὸ ὑπὸ\nὅλης τῆς τεμνούσης καὶ τῆς ἐκτὸς ἀπολαμβανομένης\nμεταξὺ τοῦ τε σημείου καὶ τῆς κυρτῆς περιφερείας ἴσον\nτῷ ἀπὸ τῆς ἐφαπτομένης τετραγώνῳ· ὅπερ ἔδει δεῖξαι.\nἐὰν κύκλου ληφθῇ τι σημεῖον ἐκτός, ἀπὸ δὲ τοῦ σημείου\nπρὸς τὸν κύκλον προσπίπτωσι δύο εὐθεῖαι, καὶ ἡ\nμὲν αὐτῶν τέμνῃ τὸν κύκλον, ἡ δὲ προσπίπτῃ, ᾖ δὲ τὸ\nὑπὸ τῆς ὅλης τῆς τεμνούσης καὶ τῆς ἐκτὸς ἀπολαμβανομένης\nμεταξὺ τοῦ τε σημείου καὶ τῆς κυρτῆς περιφερείας\nἴσον τῷ ἀπὸ τῆς προσπιπτούσης, ἡ προσπίπτουσα ἐφάψεται\nτοῦ κύκλου.\nκύκλου γὰρ τοῦ ΑΒΓ εἰλήφθω τι σημεῖον ἐκτὸς τὸ Δ,\nκαὶ ἀπὸ τοῦ Δ πρὸς τὸν ΑΒΓ κύκλον προσπιπτέτωσαν\nδύο εὐθεῖαι αἱ ΔΓΑ, ΔΒ, καὶ ἡ μὲν ΔΓΑ τεμνέτω τὸν\nκύκλον, ἡ δὲ ΔΒ προσπιπτέτω, ἔστω\nδὲ τὸ ὑπὸ τῶν ΑΔ, ΔΓ ἴσον τῷ ἀπὸ\nτῆς ΔΒ. λέγω, ὅτι ἡ ΔΒ ἐφάπτεται\nτοῦ ΑΒΓ κύκλου.\n\n\nἤχθω γὰρ τοῦ ΑΒΓ ἐφαπτομένη ἡ\nΔΕ, καὶ εἰλήφθω τὸ κέντρον τοῦ ΑΒΓ\nκύκλου, καὶ ἔστω τὸ Ζ, καὶ ἐπεζεύχθωσαν\nαἱ ΖΕ, ΖΒ, ΖΔ. ἡ ἄρα ὑπὸ ΖΕΔ ὀρθή ἐστιν. καὶ\nἐπεὶ ἡ ΔΕ ἐφάπτεται τοῦ ΑΒΓ κύκλου, τέμνει δὲ ἡ ΔΓΑ, τὸ\nἄρα ὑπὸ τῶν ΑΔ, ΔΓ ἴσον ἐστὶ τῷ ἀπὸ τῆς ΔΕ. ἦν δὲ καὶ\nτὸ ὑπὸ τῶν ΑΔ, ΔΓ ἴσον τῷ ἀπὸ τῆς ΔΒ· τὸ ἄρα ἀπὸ τῆς\nΔΕ ἴσον ἐστὶ τῷ ἀπὸ τῆς ΔΒ· ἴση ἄρα ἡ ΔΕ τῇ ΔΒ.\nἐστὶ δὲ καὶ ἡ ΖΕ τῇ ΖΒ ἴση· δύο δὴ αἱ ΔΕ, ΕΖ δύο ταῖς\nΔΒ, ΒΖ ἴσαι εἰσίν· καὶ βάσις αὐτῶν κοινὴ ἡ ΖΔ· γωνία\nἄρα ἡ ὑπὸ ΔΕΖ γωνίᾳ τῇ ὑπὸ ΔΒΖ ἐστιν ἴση. ὀρθὴ δὲ\nἡ ὑπὸ ΔΕΖ· ὀρθὴ ἄρα καὶ ἡ ὑπὸ ΔΒΖ. καί ἐστιν ἡ ΖΒ\nἐκβαλλομένη διάμετρος· ἡ δὲ τῇ διαμέτρῳ τοῦ κύκλου πρὸς\nὀρθὰς ἀπʼ ἄκρας ἀγομένη ἐφάπτεται τοῦ κύκλου· ἡ ΔΒ\nἄρα ἐφάπτεται τοῦ ΑΒΓ κύκλου. ὁμοίως δὴ δειχθήσεται,\nκἂν τὸ κέντρον ἐπὶ τῆς ΑΓ τυγχάνῃ.\nἐὰν ἄρα κύκλου ληφθῇ τι σημεῖον ἐκτός, ἀπὸ δὲ τοῦ\nσημείου πρὸς τὸν κύκλον προσπίπτωσι δύο εὐθεῖαι, καὶ\nἡ μὲν αὐτῶν τέμνῃ τὸν κύκλον, ἡ δὲ προσπίπτῃ, ᾖ δὲ τὸ\nὑπὸ ὅλης τῆς τεμνούσης καὶ τῆς ἐκτὸς ἀπολαμβανομένης\nμεταξὺ τοῦ τε σημείου καὶ τῆς κυρτῆς περιφερείας ἴσον\nτῷ ἀπὸ τῆς προσπιπτούσης, ἡ προσπίπτουσα ἐφάψεται\nτοῦ κύκλου· ὅπερ ἔδει δεῖξαι.\nσχῆμα εὐθύγραμμον εἰς σχῆμα εὐθύγραμμον ἐγγράφεσθαι\nλέγεται, ὅταν ἑκάστη τῶν τοῦ ἐγγραφομένου\nσχήματος γωνιῶν ἑκάστης πλευρᾶς τοῦ, εἰς ὃ ἐγγράφεται,\nἅπτηται.\nσχῆμα δὲ ὁμοίως περὶ σχῆμα περιγράφεσθαι λέγεται,\nὅταν ἑκάστη πλευρὰ τοῦ περιγραφομένου ἑκάστης\nγωνίας τοῦ, περὶ ὃ περιγράφεται, ἅπτηται.\nσχῆμα εὐθύγραμμον εἰς κύκλον ἐγγράφεσθαι λέγεται,\nὅταν ἑκάστη γωνία τοῦ ἐγγραφομένου ἅπτηται\nτῆς τοῦ κύκλου περιφερείας.\nσχῆμα δὲ εὐθύγραμμον περὶ κύκλον περιγράφεσθαι\nλέγεται, ὅταν ἑκάστη πλευρὰ τοῦ περιγραφομένου ἐφάπτηται\nτῆς τοῦ κύκλου περιφερείας.\nκύκλος δὲ εἰς σχῆμα ὁμοίως ἐγγράφεσθαι λέγεται,\nὅταν ἡ τοῦ κύκλου περιφέρεια ἑκάστης πλευρᾶς τοῦ, εἰς\nὃ ἐγγράφεται, ἅπτηται.\nκύκλος δὲ περὶ σχῆμα περιγράφεσθαι λέγεται, ὅταν\nἡ τοῦ κύκλου περιφέρεια ἑκάστης γωνίας τοῦ, περὶ ὃ\nπεριγράφεται, ἅπτηται.\nεὐθεῖα εἰς κύκλον ἐναρμόζεσθαι λέγεται, ὅταν τὰ\nπέρατα αὐτῆς ἐπὶ τῆς περιφερείας ᾖ τοῦ κύκλου.\nεἰς τὸν δοθέντα κύκλον τῇ δοθείσῃ εὐθείᾳ μὴ μείζονι\nοὔσῃ τῆς τοῦ κύκλου διαμέτρου ἴσην εὐθεῖαν ἐναρμόσαι.\nἔστω ὁ δοθεὶς κύκλος ὁ ΑΒΓ, ἡ δὲ δοθεῖσα εὐθεῖα μὴ\nμείζων τῆς τοῦ κύκλου διαμέτρου ἡ Δ. δεῖ δὴ εἰς τὸν ΑΒΓ\nκύκλον τῇ Δ εὐθείᾳ ἴσην εὐθεῖαν ἐναρμόσαι.\n\nἤχθω τοῦ ΑΒΓ κύκλου διάμετρος ἡ\nΒΓ. εἰ μὲν οὖν ἴση ἐστὶν ἡ ΒΓ τῇ Δ, γεγονὸς\nἂν εἴη τὸ ἐπιταχθέν· ἐνήρμοσται\nγὰρ εἰς τὸν ΑΒΓ κύκλον τῇ Δ εὐθείᾳ ἴση\nἡ ΒΓ. εἰ δὲ μείζων ἐστὶν ἡ ΒΓ τῆς Δ,\nκείσθω τῇ Δ ἴση ἡ ΓΕ, καὶ κέντρῳ τῷ\nΓ διαστήματι δὲ τῷ ΓΕ κύκλος γεγράφθω\nὁ ΕΑΖ, καὶ ἐπεζεύχθω ἡ ΓΑ.\nἐπεὶ οὖν τὸ Γ σημεῖον κέντρον ἐστὶ τοῦ ΕΑΖ κύκλου,\nἴση ἐστὶν ἡ ΓΑ τῇ ΓΕ. ἀλλὰ τῇ Δ ἡ ΓΕ ἐστιν ἴση· καὶ\nἡ Δ ἄρα τῇ ΓΑ ἐστιν ἴση.\nεἰς ἄρα τὸν δοθέντα κύκλον τὸν ΑΒΓ τῇ δοθείσῃ\nεὐθείᾳ τῇ Δ ἴση ἐνήρμοσται ἡ ΓΑ· ὅπερ ἔδει ποιῆσαι.\nεἰς τὸν δοθέντα κύκλον τῷ δοθέντι τριγώνῳ ἰσογώνιον\nτρίγωνον ἐγγράψαι.\nἔστω ὁ δοθεὶς κύκλος ὁ ΑΒΓ, τὸ δὲ δοθὲν τρίγωνον\nτὸ ΔΕΖ· δεῖ δὴ εἰς τὸν ΑΒΓ κύκλον τῷ ΔΕΖ τριγώνῳ\nἰσογώνιον τρίγωνον ἐγγράψαι.\nἤχθω τοῦ ΑΒΓ κύκλου ἐφαπτομένη ἡ ΗΘ κατὰ τὸ\nΑ, καὶ συνεστάτω πρὸς τῇ ΑΘ εὐθείᾳ καὶ τῷ πρὸς αὐτῇ\nσημείῳ τῷ Α τῇ ὑπὸ ΔΕΖ γωνίᾳ\nἴση ἡ ὑπὸ ΘΑΓ, πρὸς δὲ τῇ ΑΗ\nεὐθείᾳ καὶ τῷ πρὸς αὐτῇ σημείῳ τῷ\nΑ τῇ ὑπὸ ΔΖΕ\nγωνίᾳ ἴση ἡ\nὑπὸ ΗΑΒ, καὶ ἐπεζεύχθω ἡ ΒΓ.\nἐπεὶ οὖν κύκλου τοῦ ΑΒΓ\nἐφάπτεταί τις εὐθεῖα ἡ ΑΘ, καὶ\nἀπὸ τῆς κατὰ τὸ Α ἐπαφῆς εἰς τὸν κύκλον διῆκται\nεὐθεῖα ἡ ΑΓ, ἡ ἄρα ὑπὸ ΘΑΓ ἴση ἐστὶ τῇ ἐν τῷ ἐναλλὰξ\nτοῦ κύκλου τμήματι γωνίᾳ τῇ ὑπὸ ΑΒΓ. ἀλλʼ ἡ ὑπὸ\nΘΑΓ τῇ ὑπὸ ΔΕΖ ἐστιν ἴση· καὶ ἡ ὑπὸ ΑΒΓ ἄρα γωνία\nτῇ ὑπὸ ΔΕΖ ἐστιν ἴση. διὰ τὰ αὐτὰ δὴ καὶ ἡ ὑπὸ ΑΓΒ\nτῇ ὑπὸ ΔΖΕ ἐστιν ἴση· καὶ λοιπὴ ἄρα ἡ ὑπὸ ΒΑΓ λοιπῇ\nτῇ ὑπὸ ΕΔΖ ἐστιν ἴση· ἰσογώνιον ἄρα ἐστὶ τὸ ΑΒΓ\nτρίγωνον τῷ ΔΕΖ τριγώνῳ, καὶ ἐγγέγραπται εἰς τὸν\nΑΒΓ κύκλον.\nεἰς τὸν δοθέντα ἄρα κύκλον τῷ δοθέντι τριγώνῳ ἰσογώνιον\nτρίγωνον ἐγγέγραπται· ὅπερ ἔδει ποιῆσαι.\nπερὶ τὸν δοθέντα κύκλον τῷ δοθέντι τριγώνῳ ἰσογώνιον\nτρίγωνον περιγράψαι.\nἔστω ὁ δοθεὶς κύκλος ὁ ΑΒΓ, τὸ δὲ δοθὲν τρίγωνον\nτὸ ΔΕΖ· δεῖ δὴ περὶ τὸν ΑΒΓ κύκλον τῷ ΔΕΖ τριγώνῳ\nἰσογώνιον τρίγωνον περιγράψαι.\nἘκβεβλήσθω ἡ ΕΖ ἐφʼ ἑκάτερα τὰ μέρη κατὰ τὰ Η,\nΘ σημεῖα, καὶ εἰλήφθω τοῦ ΑΒΓ κύκλου κέντρον τὸ Κ,\nκαὶ διήχθω, ὡς ἔτυχεν, εὐθεῖα ἡ ΚΒ, καὶ συνεστάτω\nπρὸς τῇ ΚΒ εὐθείᾳ καὶ τῷ πρὸς\nαὐτῇ σημείῳ τῷ Κ τῇ μὲν ὑπὸ\nΔΕΗ γωνίᾳ ἴση ἡ ὑπὸ ΒΚΑ,\nτῇ δὲ ὑπὸ ΔΖΘ ἴση ἡ ὑπὸ\nΒΚΓ, καὶ διὰ τῶν Α, Β, Γ σημείων\nἤχθωσαν ἐφαπτόμεναι τοῦ\n\nΑΒΓ κύκλου αἱ ΛΑΜ, ΜΒΝ,\nΝΓΛ.\nκαὶ ἐπεὶ ἐφάπτονται τοῦ ΑΒΓ κύκλου αἱ ΛΜ, ΜΝ,\nΝΛ κατὰ τὰ Α, Β, Γ σημεῖα, ἀπὸ δὲ τοῦ Κ κέντρου ἐπὶ\nτὰ Α, Β, Γ σημεῖα ἐπεζευγμέναι εἰσὶν αἱ ΚΑ, ΚΒ, ΚΓ,\nὀρθαὶ ἄρα εἰσὶν αἱ πρὸς τοῖς Α, Β, Γ σημείοις γωνίαι. καὶ\nἐπεὶ τοῦ ΑΜΒΚ τετραπλεύρου αἱ τέσσαρες γωνίαι τέτρασιν\nὀρθαῖς ἴσαι εἰσίν, ἐπειδήπερ καὶ εἰς δύο τρίγωνα διαιρεῖται\nτὸ ΑΜΒΚ, καί εἰσιν ὀρθαὶ αἱ ὑπὸ ΚΑΜ, ΚΒΜ\nγωνίαι, λοιπαὶ ἄρα αἱ ὑπὸ ΑΚΒ, ΑΜΒ δυσὶν ὀρθαῖς\nἴσαι εἰσίν. εἰσὶ δὲ καὶ αἱ ὑπὸ ΔΕΗ, ΔΕΖ δυσὶν ὀρθαῖς\nἴσαι· αἱ ἄρα ὑπὸ ΑΚΒ, ΑΜΒ ταῖς ὑπὸ ΔΕΗ, ΔΕΖ\nἴσαι εἰσίν, ὧν ἡ ὑπὸ ΑΚΒ τῇ ὑπὸ ΔΕΗ ἐστιν ἴση· λοιπὴ\nἄρα ἡ ὑπὸ ΑΜΒ λοιπῇ τῇ ὑπὸ ΔΕΖ ἐστιν ἴση. ὁμοίως\nδὴ δειχθήσεται, ὅτι καὶ ἡ ὑπὸ ΛΝΒ τῇ ὑπὸ ΔΖΕ ἐστιν\nἴση· καὶ λοιπὴ ἄρα ἡ ὑπὸ ΜΛΝ\nλοιπῇ τῇ ὑπὸ ΕΔΖ\nἐστιν ἴση. ἰσογώνιον ἄρα ἐστὶ τὸ ΛΜΝ τρίγωνον τῷ\nΔΕΖ τριγώνῳ· καὶ περιγέγραπται περὶ τὸν ΑΒΓ\nκύκλον.\nπερὶ τὸν δοθέντα ἄρα κύκλον τῷ δοθέντι τριγώνῳ ἰσογώνιον\nτρίγωνον περιγέγραπται· ὅπερ ἔδει ποιῆσαι.\nεἰς τὸ δοθὲν τρίγωνον κύκλον ἐγγράψαι.\nἔστω τὸ δοθὲν τρίγωνον τὸ ΑΒΓ· δεῖ δὴ εἰς τὸ ΑΒΓ\nτρίγωνον κύκλον ἐγγράψαι.\nτετμήσθωσαν αἱ ὑπὸ ΑΒΓ, ΑΓΒ γωνίαι δίχα ταῖς\n\nΒΔ, ΓΔ εὐθείαις, καὶ συμβαλλέτωσαν ἀλλήλαις κατὰ τὸ Δ\nσημεῖον, καὶ ἤχθωσαν ἀπὸ τοῦ Δ ἐπὶ τὰς ΑΒ, ΒΓ, ΓΑ\nεὐθείας κάθετοι αἱ ΔΕ, ΔΖ, ΔΗ.\nκαὶ ἐπεὶ ἴση ἐστὶν ἡ ὑπὸ ΑΒΔ γωνία τῇ ὑπὸ ΓΒΔ,\nἐστὶ δὲ καὶ ὀρθὴ ἡ ὑπὸ ΒΕΔ ὀρθῇ τῇ ὑπὸ ΒΖΔ ἴση, δύο\n\nδὴ τρίγωνά ἐστι τὰ ΕΒΔ, ΖΒΔ\nτὰς δύο γωνίας ταῖς δυσὶ γωνίαις\nἴσας ἔχοντα καὶ μίαν πλευρὰν μιᾷ\nπλευρᾷ ἴσην τὴν ὑποτείνουσαν ὑπὸ\nμίαν τῶν ἴσων γωνιῶν κοινὴν\nαὐτῶν τὴν ΒΔ· καὶ τὰς λοιπὰς\nἄρα πλευρὰς ταῖς λοιπαῖς πλευραῖς\nἴσας ἕξουσιν· ἴση ἄρα ἡ ΔΕ τῇ ΔΖ. διὰ τὰ αὐτὰ δὴ\nκαὶ ἡ ΔΗ τῇ ΔΖ ἐστιν ἴση. αἱ τρεῖς ἄρα εὐθεῖαι αἱ ΔΕ,\nΔΖ, ΔΗ ἴσαι ἀλλήλαις εἰσίν· ὁ ἄρα κέντρῳ τῷ Δ καὶ διαστήματι\nἑνὶ τῶν Ε, Ζ, Η κύκλος γραφόμενος ἥξει καὶ διὰ\nτῶν λοιπῶν σημείων καὶ ἐφάψεται τῶν ΑΒ, ΒΓ, ΓΑ\nεὐθειῶν διὰ τὸ ὀρθὰς εἶναι τὰς πρὸς τοῖς Ε, Ζ, Η σημείοις\nγωνίας. εἰ γὰρ τεμεῖ αὐτάς, ἔσται ἡ τῇ διαμέτρῳ τοῦ\nκύκλου πρὸς ὀρθὰς ἀπʼ ἄκρας ἀγομένη ἐντὸς πίπτουσα\nτοῦ κύκλου· ὅπερ ἄτοπον ἐδείχθη· οὐκ ἄρα ὁ κέντρῳ τῷ Δ\nδιαστήματι δὲ ἑνὶ τῶν Ε, Ζ, Η γραφόμενος κύκλος\nτεμεῖ τὰς ΑΒ, ΒΓ, ΓΑ εὐθείας· ἐφάψεται ἄρα αὐτῶν,\nκαὶ ἔσται ὁ κύκλος ἐγγεγραμμένος εἰς τὸ ΑΒΓ τρίγωνον.\nἐγγεγράφθω ὡς ὁ ΖΗΕ.\n\n\nεἰς ἄρα τὸ δοθὲν τρίγωνον τὸ ΑΒΓ κύκλος ἐγγέγραπται\nὁ ΕΖΗ· ὅπερ ἔδει ποιῆσαι.\nπερὶ τὸ δοθὲν τρίγωνον κύκλον περιγράψαι.\nἔστω τὸ δοθὲν τρίγωνον τὸ ΑΒΓ· δεῖ 2δὴ2 περὶ τὸ δοθὲν\nτρίγωνον τὸ ΑΒΓ κύκλον περιγράψαι.\nτετμήσθωσαν αἱ ΑΒ, ΑΓ εὐθεῖαι δίχα κατὰ τὰ Δ, Ε\nσημεῖα, καὶ ἀπὸ τῶν Δ, Ε σημείων ταῖς ΑΒ, ΑΓ πρὸς\nὁρθὰς ἤχθωσαν αἱ ΔΖ, ΕΖ· συμπεσοῦνται δὴ ἤτοι ἐντὸς\nτοῦ ΑΒΓ τριγώνου ἢ ἐπὶ τῆς ΒΓ εὐθείας ἢ ἐκτὸς τῆς\nΒΓ.\nσυμπιπτέτωσαν πρότερον ἐντὸς κατὰ τὸ Ζ, καὶ ἐπεζεύχθωσαν\nαἱ ΖΒ, ΖΓ, ΖΑ. καὶ ἐπεὶ ἴση ἐστὶν ἡ ΑΔ τῇ\nΔΒ, κοινὴ δὲ καὶ πρὸς ὀρθὰς ἡ ΔΖ, βάσις ἄρα ἡ ΑΖ\nβάσει τῇ ΖΒ ἐστιν ἴση. ὁμοίως δὴ δείξομεν, ὅτι καὶ ἡ ΓΖ\nτῇ ΑΖ ἐστιν ἴση· ὥστε καὶ ἡ ΖΒ τῇ ΖΓ ἐστιν ἴση· αἱ\nτρεῖς ἄρα αἱ ΖΑ, ΖΒ, ΖΓ ἴσαι ἀλλήλαις εἰσίν. ὁ ἄρα κέντρῳ\nτῷ Ζ διαστήματι δὲ ἑνὶ τῶν Α, Β, Γ κύκλος γραφόμενος\nἥξει καὶ διὰ τῶν λοιπῶν σημείων, καὶ ἔσται περιγεγραμμένος\nὁ κύκλος περὶ τὸ ΑΒΓ τρίγωνον. περιγεγράφθω\nὡς ὁ ΑΒΓ.\n\nἀλλὰ δὴ αἱ ΔΖ, ΕΖ συμπιπτέτωσαν ἐπὶ τῆς ΒΓ εὐθείας\nκατὰ τὸ Ζ, ὡς ἔχει ἐπὶ τῆς δευτέρας καταγραφῆς, καὶ\nἐπεζεύχθω ἡ ΑΖ. ὁμοίως δὴ δείξομεν, ὅτι τὸ Ζ σημεῖον\nκέντρον ἐστὶ τοῦ περὶ τὸ ΑΒΓ τρίγωνον περιγραφομένου\nκύκλου.\nἀλλὰ δὴ αἱ ΔΖ, ΕΖ συμπιπτέτωσαν ἐκτὸς τοῦ ΑΒΓ\nτριγώνου κατὰ τὸ Ζ πάλιν, ὡς ἔχει ἐπὶ τῆς τρίτης καταγραφῆς,\nκαὶ ἐπεζεύχθωσαν αἱ ΑΖ, ΒΖ, ΓΖ. καὶ ἐπεὶ\nπάλιν ἴση ἐστὶν ἡ ΑΔ τῇ ΔΒ, κοινὴ δὲ καὶ πρὸς ὀρθὰς\nἡ ΔΖ, βάσις ἄρα ἡ ΑΖ βάσει τῇ ΒΖ ἐστιν ἴση. ὁμοίως\nδὴ δείξομεν, ὅτι καὶ ἡ ΓΖ τῇ ΑΖ ἐστιν ἴση· ὥστε καὶ ἡ\n\nΒΖ τῇ ΖΓ ἐστιν ἴση· ὁ ἄρα πάλιν κέντρῳ τῷ Ζ διαστήματι\nδὲ ἑνὶ τῶν ΖΑ, ΖΒ, ΖΓ κύκλος γραφόμενος\nἥξει καὶ διὰ τῶν λοιπῶν σημείων, καὶ ἔσται περιγεγραμμένος\nπερὶ τὸ ΑΒΓ τρίγωνον.\nπερὶ τὸ δοθὲν ἄρα τρίγωνον κύκλος περιγέγραπται·\nὅπερ ἔδει ποιῆσαι.\nΠόρισμα\nκαὶ φανερόν, ὅτι, ὅτε μὲν ἐντὸς τοῦ τριγώνου πίπτει\nτὸ κέντρον τοῦ κύκλου, ἡ ὑπὸ ΒΑΓ γωνία ἐν μείζονι τμήματι\nτοῦ ἡμικυκλίου τυγχάνουσα ἐλάττων ἐστὶν ὀρθῆς·\nὅτε δὲ ἐπὶ τῆς ΒΓ εὐθείας τὸ κέντρον πίπτει, ἡ ὑπὸ ΒΑΓ\nγωνία ἐν ἡμικυκλίῳ τυγχάνουσα ὀρθή ἐστιν· ὅτε δὲ τὸ\nκέντρον τοῦ κύκλου ἐκτὸς τοῦ τριγώνου πίπτει, ἡ ὑπὸ\nΒΑΓ ἐν ἐλάττονι τμήματι τοῦ ἡμικυκλίου τυγχάνουσα\nμείζων ἐστὶν ὀρθῆς. ὥστε καὶ ὅταν ἐλάττων ὀρθῆς τυγχάνῃ\nἡ διδομένη γωνία, ἐντὸς τοῦ τριγώνου πεσοῦνται\nαἱ ΔΖ, ΕΖ, ὅταν δὲ ὀρθή, ἐπὶ τῆς ΒΓ, ὅταν δὲ μείζων\nὀρθῆς, ἐκτὸς τῆς ΒΓ· ὅπερ ἔδει ποιῆσαι.\nεἰς τὸν δοθέντα κύκλον τετράγωνον ἐγγράψαι.\nἔστω ὁ δοθεὶς κύκλος ὁ ΑΒΓΔ· δεῖ δὴ εἰς τὸν ΑΒΓΔ\nκύκλον τετράγωνον ἐγγράψαι.\nἤχθωσαν τοῦ ΑΒΓΔ κύκλου δύο διάμετροι πρὸς\nὀρθὰς ἀλλήλαις αἱ ΑΓ, ΒΔ, καὶ ἐπεζεύχθωσαν αἱ ΑΒ,\nΒΓ, ΓΔ, ΔΑ.\nκαὶ ἐπεὶ ἴση ἐστὶν ἡ ΒΕ τῇ ΕΔ· κέντρον γὰρ τὸ Ε·\nκοινὴ δὲ καὶ πρὸς ὀρθὰς ἡ ΕΑ, βάσις ἄρα ἡ ΑΒ βάσει\nτῇ ΑΔ ἴση ἐστίν. διὰ τὰ αὐτὰ δὴ καὶ\nἑκατέρα τῶν ΒΓ, ΓΔ ἑκατέρᾳ τῶν ΑΒ, ΑΔ\nἴση ἐστίν· ἰσόπλευρον ἄρα ἐστὶ τὸ ΑΒΓΔ\nτετράπλευρον. λέγω δή, ὅτι καὶ ὀρθογώνιον.\nἐπεὶ γὰρ ἡ ΒΔ εὐθεῖα διάμετρός\nἐστι τοῦ ΑΒΓΔ κύκλου, ἡμικύκλιον ἄρα\nἐστὶ τὸ ΒΑΔ· ὀρθὴ ἄρα ἡ ὑπὸ ΒΑΔ\nγωνία. διὰ τὰ αὐτὰ δὴ καὶ ἑκάστη τῶν ὑπὸ ΑΒΓ, ΒΓΔ,\nΓΔΑ ὀρθή ἐστιν· ὀρθογώνιον ἄρα ἐστὶ τὸ ΑΒΓΔ τετράπλευρον.\nἐδείχθη δὲ καὶ ἰσόπλευρον· τετράγωνον ἄρα\nἐστίν. καὶ ἐγγέγραπται εἰς τὸν ΑΒΓΔ κύκλον.\n\n\nεἰς ἄρα τὸν δοθέντα κύκλον τετράγωνον ἐγγέγραπται\nτὸ ΑΒΓΔ· ὅπερ ἔδει ποιῆσαι.\nπερὶ τὸν δοθέντα κύκλον τετράγωνον περιγράψαι.\nἔστω ὁ δοθεὶς κύκλος ὁ ΑΒΓΔ· δεῖ δὴ περὶ τὸν\nΑΒΓΔ κύκλον τετράγωνον περιγράψαι.\nἤχθωσαν τοῦ ΑΒΓΔ κύκλου δύο διάμετροι πρὸς\nὀρθὰς ἀλλήλαις αἱ ΑΓ, ΒΔ, καὶ διὰ τῶν Α, Β, Γ, Δ σημείων\nἤχθωσαν ἐφαπτόμεναι τοῦ ΑΒΓΔ κύκλου αἱ ΖΗ,\nΗΘ, ΘΚ, ΚΖ.\nἐπεὶ οὖν ἐφάπτεται ἡ ΖΗ τοῦ ΑΒΓΔ κύκλου, ἀπὸ δὲ\nτοῦ Ε κέντρου ἐπὶ τὴν κατὰ τὸ Α ἐπαφὴν ἐπέζευκται ἡ\n\nΕΑ, αἱ ἄρα πρὸς τῷ Α γωνίαι ὀρθαί εἰσιν. διὰ τὰ αὐτὰ δὴ\nκαὶ αἱ πρὸς τοῖς Β, Γ, Δ σημείοις γωνίαι ὀρθαί εἰσιν.\nκαὶ ἐπεὶ ὀρθή ἐστιν ἡ ὑπὸ ΑΕΒ γωνία,\nἐστὶ δὲ ὀρθὴ καὶ ἡ ὑπὸ ΕΒΗ, παράλληλος\nἄρα ἐστὶν ἡ ΗΘ τῇ ΑΓ. διὰ τὰ αὐτὰ δὴ\nκαὶ ἡ ΑΓ τῇ ΖΚ ἐστι παράλληλος. ὥστε\nκαὶ ἡ ΗΘ τῇ ΖΚ ἐστι παράλληλος.\nὁμοίως δὴ δείξομεν, ὅτι καὶ ἑκατέρα τῶν\nΗΖ, ΘΚ τῇ ΒΕΔ ἐστι παράλληλος.\nπαραλληλόγραμμα ἄρα ἐστὶ τὰ ΗΚ, ΗΓ, ΑΚ, ΖΒ, ΒΚ·\nἴση ἄρα ἐστὶν ἡ μὲν ΗΖ τῇ ΘΚ, ἡ δὲ ΗΘ τῇ ΖΚ. καὶ\nἐπεὶ ἴση ἐστὶν ἡ ΑΓ τῇ ΒΔ, ἀλλὰ καὶ ἡ μὲν ΑΓ ἑκατέρᾳ\nτῶν ΗΘ, ΖΚ, ἡ δὲ ΒΔ ἑκατέρᾳ τῶν ΗΖ, ΘΚ ἐστιν\nἴση καὶ ἑκατέρα ἄρα τῶν ΗΘ, ΖΚ ἑκατέρᾳ τῶν ΗΖ,\nΘΚ ἐστιν ἴση, ἰσόπλευρον ἄρα ἐστὶ τὸ ΖΗΘΚ τετράπλευρον.\nλέγω δή, ὅτι καὶ ὀρθογώνιον. ἐπεὶ γὰρ παραλληλόγραμμόν\nἐστι τὸ ΗΒΕΑ, καί ἐστιν ὀρθὴ ἡ ὑπὸ ΑΕΒ,\nὀρθὴ ἄρα καὶ ἡ ὑπὸ ΑΗΒ. ὁμοίως δὴ δείξομεν, ὅτι καὶ\nαἱ πρὸς τοῖς Θ, Κ, Ζ γωνίαι ὀρθαί εἰσιν. ὀρθογώνιον ἄρα\nἐστὶ τὸ ΖΗΘΚ. ἐδείχθη δὲ καὶ ἰσόπλευρον· τετράγωνον\nἄρα ἐστίν. καὶ περιγέγραπται περὶ τὸν ΑΒΓΔ κύκλον.\nπερὶ τὸν δοθέντα ἄρα κύκλον τετράγωνον περιγέγραπται·\nὅπερ ἔδει ποιῆσαι.\nεἰς τὸ δοθὲν τετράγωνον κύκλον ἐγγράψαι.\nἔστω τὸ δοθὲν τετράγωνον τὸ ΑΒΓΔ· δεῖ δὴ εἰς τὸ\nΑΒΓΔ τετράγωνον κύκλον ἐγγράψαι.\nτετμήσθω ἑκατέρα τῶν ΑΔ, ΑΒ δίχα κατὰ τὰ Ε, Ζ\nσημεῖα, καὶ διὰ μὲν τοῦ Ε ὁποτέρᾳ τῶν ΑΒ, ΓΔ παράλληλος\nἤχθω ἡ ΕΘ, διὰ δὲ τοῦ Ζ ὁποτέρᾳ τῶν ΑΔ, ΒΓ\nπαράλληλος ἤχθω ἡ ΖΚ· παραλληλόγραμμον ἄρα ἐστὶν\nἕκαστον τῶν ΑΚ, ΚΒ, ΑΘ, ΘΔ, ΑΗ,\nΗΓ, ΒΗ, ΗΔ, καὶ αἱ ἀπεναντίον αὐτῶν\nπλευραὶ δηλονότι ἴσαι εἰσίν. καὶ ἐπεὶ\nἴση ἐστὶν ἡ ΑΔ τῇ ΑΒ, καί ἐστι τῆς μὲν\nΑΔ ἡμίσεια ἡ ΑΕ, τῆς δὲ ΑΒ ἡμίσεια\nἡ ΑΖ, ἴση ἄρα καὶ ἡ ΑΕ τῇ ΑΖ· ὥστε\nκαὶ αἱ ἀπεναντίον· ἴση ἄρα καὶ ἡ ΖΗ\nτῇ ΗΕ. ὁμοίως δὴ δείξομεν, ὅτι καὶ ἑκατέρα τῶν ΗΘ,\nΗΚ ἑκατέρᾳ τῶν ΖΗ, ΗΕ ἐστιν ἴση· αἱ τέσσαρες ἄρα\nαἱ ΗΕ, ΗΖ, ΗΘ, ΗΚ ἴσαι ἀλλήλαις εἰσίν. ὁ ἄρα\nκέντρῳ μὲν τῷ Η διαστήματι δὲ ἑνὶ τῶν Ε, Ζ, Θ, Κ\nκύκλος γραφόμενος ἥξει καὶ διὰ τῶν λοιπῶν σημείων·\nκαὶ ἐφάψεται τῶν ΑΒ, ΒΓ, ΓΔ, ΔΑ εὐθειῶν διὰ τὸ\nὀρθὰς εἶναι τὰς πρὸς τοῖς Ε, Ζ, Θ, Κ γωνίας· εἰ γὰρ τεμεῖ\nὁ κύκλος τὰς ΑΒ, ΒΓ, ΓΔ, ΔΑ, ἡ τῇ διαμέτρῳ τοῦ\nκύκλου πρὸς ὀρθὰς ἀπʼ ἄκρας ἀγομένη ἐντὸς πεσεῖται τοῦ\nκύκλου· ὅπερ ἄτοπον ἐδείχθη. οὐκ ἄρα ὁ κέντρῳ τῷ Η\nδιαστήματι δὲ ἑνὶ τῶν Ε, Ζ, Θ, Κ κύκλος γραφόμενος\nτεμεῖ τὰς ΑΒ, ΒΓ, ΓΔ, ΔΑ εὐθείας. ἐφάψεται ἄρα αὐτῶν\nκαὶ ἔσται ἐγγεγραμμένος εἰς τὸ ΑΒΓΔ τετράγωνον.\nεἰς ἄρα τὸ δοθὲν τετράγωνον κύκλος ἐγγέγραπται·\nὅπερ ἔδει ποιῆσαι.\nπερὶ τὸ δοθὲν τετράγωνον κύκλον περιγράψαι.\nἔστω τὸ δοθὲν τετράγωνον τὸ ΑΒΓΔ· δεῖ δὴ περὶ τὸ\nΑΒΓΔ τετράγωνον κύκλον περιγράψαι.\nἐπιζευχθεῖσαι γὰρ αἱ ΑΓ, ΒΔ τεμνέτωσαν ἀλλήλας\nκατὰ τὸ Ε.\nκαὶ ἐπεὶ ἴση ἐστὶν ἡ ΔΑ τῇ ΑΒ, κοινὴ δὲ ἡ ΑΓ, δύο\nδὴ αἱ ΔΑ, ΑΓ δυσὶ ταῖς ΒΑ, ΑΓ ἴσαι εἰσίν· καὶ βάσις\nἡ ΔΓ βάσει τῇ ΒΓ ἴση· γωνία ἄρα ἡ ὑπὸ ΔΑΓ γωνίᾳ\nτῇ ὑπὸ ΒΑΓ ἴση ἐστίν· ἡ ἄρα ὑπὸ ΔΑΒ γωνία δίχα\nτέτμηται ὑπὸ τῆς ΑΓ. ὁμοίως δὴ δείξομεν, ὅτι καὶ ἑκάστη\nτῶν ὑπὸ ΑΒΓ, ΒΓΔ, ΓΔΑ δίχα τέτμηται\nὑπὸ τῶν ΑΓ, ΔΒ εὐθειῶν. καὶ ἐπεὶ ἴση\nἐστὶν ἡ ὑπὸ ΔΑΒ γωνία τῇ ὑπὸ ΑΒΓ,\nκαί ἐστι τῆς μὲν ὑπὸ ΔΑΒ ἡμίσεια ἡ\nὑπὸ ΕΑΒ, τῆς δὲ ὑπὸ ΑΒΓ ἡμίσεια ἡ\nὑπὸ ΕΒΑ, καὶ ἡ ὑπὸ ΕΑΒ ἄρα τῇ ὑπὸ\nΕΒΑ ἐστιν ἴση· ὥστε καὶ πλευρὰ ἡ ΕΑ\nτῇ ΕΒ ἐστιν ἴση. ὁμοίως δὴ δείξομεν, ὅτι καὶ ἑκατέρα\nτῶν ΕΑ, ΕΒ\nεὐθειῶν ἑκατέρᾳ τῶν ΕΓ, ΕΔ ἴση ἐστίν.\nαἱ τέσσαρες ἄρα αἱ ΕΑ, ΕΒ, ΕΓ, ΕΔ ἴσαι ἀλλήλαις\nεἰσίν. ὁ ἄρα κέντρῳ τῷ Ε καὶ διαστήματι ἑνὶ τῶν Α, Β,\nΓ, Δ κύκλος γραφόμενος ἥξει καὶ διὰ τῶν λοιπῶν σημείων\nκαὶ ἔσται περιγεγραμμένος περὶ τὸ ΑΒΓΔ τετράγωνον.\nπεριγεγράφθω ὡς ὁ ΑΒΓΔ.\n\n\nπερὶ τὸ δοθὲν ἄρα τετράγωνον κύκλος περιγέγραπται·\nὅπερ ἔδει ποιῆσαι.\nἰσοσκελὲς τρίγωνον συστήσασθαι ἔχον ἑκατέραν τῶν\nπρὸς τῇ βάσει γωνιῶν διπλασίονα τῆς λοιπῆς.\nἘκκείσθω τις εὐθεῖα ἡ ΑΒ, καὶ τετμήσθω κατὰ τὸ Γ\nσημεῖον, ὥστε τὸ ὑπὸ τῶν ΑΒ, ΒΓ περιεχόμενον ὀρθογώνιον\nἴσον εἶναι τῷ ἀπὸ τῆς ΓΑ\n\nτετραγώνῳ· καὶ κέντρῳ τῷ Α καὶ\nδιαστήματι τῷ ΑΒ κύκλος γεγράφθω\nὁ ΒΔΕ, καὶ ἐνηρμόσθω εἰς τὸν\nΒΔΕ κύκλον τῇ ΑΓ εὐθείᾳ μὴ μείζονι\nοὔσῃ τῆς τοῦ ΒΔΕ κύκλου διαμέτρου\nἴση εὐθεῖα ἡ ΒΔ· καὶ ἐπεζεύχθωσαν\nαἱ ΑΔ, ΔΓ, καὶ περιγεγράφθω περὶ τὸ ΑΓΔ\nτρίγωνον κύκλος ὁ ΑΓΔ.\nκαὶ ἐπεὶ τὸ ὑπὸ τῶν ΑΒ, ΒΓ ἴσον ἐστὶ τῷ ἀπὸ τῆς\n\nΑΓ, ἴση δὲ ἡ ΑΓ τῇ ΒΔ, τὸ ἄρα ὑπὸ τῶν ΑΒ, ΒΓ ἴσον\nἐστὶ τῷ ἀπὸ τῆς ΒΔ. καὶ ἐπεὶ κύκλου τοῦ ΑΓΔ εἴληπταί\nτι σημεῖον ἐκτὸς τὸ Β, καὶ ἀπὸ τοῦ Β πρὸς τὸν ΑΓΔ\nκύκλον προσπεπτώκασι δύο εὐθεῖαι αἱ ΒΑ, ΒΔ, καὶ ἡ\nμὲν αὐτῶν τέμνει, ἡ δὲ προσπίπτει, καί ἐστι τὸ ὑπὸ τῶν\n\nΑΒ, ΒΓ ἴσον τῷ ἀπὸ τῆς ΒΔ, ἡ ΒΔ ἄρα ἐφάπτεται τοῦ\nΑΓΔ κύκλου. ἐπεὶ οὖν ἐφάπτεται μὲν ἡ ΒΔ, ἀπὸ δὲ τῆς\nκατὰ τὸ Δ ἐπαφῆς διῆκται ἡ ΔΓ, ἡ ἄρα ὑπὸ ΒΔΓ γωνία\nἴση ἐστὶ τῇ ἐν τῷ ἐναλλὰξ τοῦ κύκλου τμήματι γωνίᾳ τῇ\nὑπὸ ΔΑΓ. ἐπεὶ οὖν ἴση ἐστὶν ἡ ὑπὸ ΒΔΓ τῇ ὑπὸ ΔΑΓ,\nκοινὴ προσκείσθω ἡ ὑπὸ ΓΔΑ· ὅλη ἄρα ἡ ὑπὸ ΒΔΑ ἴση\nἐστὶ δυσὶ ταῖς ὑπὸ ΓΔΑ, ΔΑΓ. ἀλλὰ ταῖς ὑπὸ ΓΔΑ,\nΔΑΓ ἴση ἐστὶν ἡ ἐκτὸς ἡ ὑπὸ ΒΓΔ· καὶ ἡ ὑπὸ ΒΔΑ ἄρα\nἴση ἐστὶ τῇ ὑπὸ ΒΓΔ. ἀλλὰ ἡ ὑπὸ ΒΔΑ τῇ ὑπὸ ΓΒΔ\nἐστιν ἴση, ἐπεὶ καὶ πλευρὰ ἡ ΑΔ τῇ ΑΒ ἐστιν ἴση· ὥστε\nκαὶ ἡ ὑπὸ ΔΒΑ τῇ ὑπὸ ΒΓΔ ἐστιν ἴση. αἱ τρεῖς ἄρα αἱ\nὑπὸ ΒΔΑ, ΔΒΑ, ΒΓΔ ἴσαι ἀλλήλαις εἰσίν. καὶ ἐπεὶ ἴση\nἐστὶν ἡ ὑπὸ ΔΒΓ γωνία τῇ ὑπὸ ΒΓΔ, ἴση ἐστὶ καὶ\nπλευρὰ ἡ ΒΔ πλευρᾷ τῇ ΔΓ. ἀλλὰ ἡ ΒΔ τῇ ΓΑ ὑπόκειται\nἴση· καὶ ἡ ΓΑ ἄρα τῇ ΓΔ ἐστιν ἴση· ὥστε καὶ γωνία ἡ\nὑπὸ ΓΔΑ γωνίᾳ τῇ ὑπὸ ΔΑΓ ἐστιν ἴση· αἱ ἄρα ὑπὸ\nΓΔΑ, ΔΑΓ τῆς ὑπὸ ΔΑΓ εἰσι διπλασίους. ἴση δὲ ἡ\nὑπὸ ΒΓΔ ταῖς ὑπὸ ΓΔΑ, ΔΑΓ· καὶ ἡ ὑπὸ ΒΓΔ ἄρα τῆς\nὑπὸ ΓΑΔ ἐστι διπλῆ. ἴση δὲ ἡ ὑπὸ ΒΓΔ ἑκατέρᾳ τῶν\nὑπὸ ΒΔΑ, ΔΒΑ· καὶ ἑκατέρα ἄρα τῶν ὑπὸ ΒΔΑ, ΔΒΑ\nτῆς ὑπὸ ΔΑΒ ἐστι διπλῆ.\nἰσοσκελὲς ἄρα τρίγωνον συνέσταται τὸ ΑΒΔ ἔχον\nἑκατέραν τῶν πρὸς τῇ ΔΒ βάσει γωνιῶν διπλασίονα τῆς\nλοιπῆς· ὅπερ ἔδει ποιῆσαι.\nεἰς τὸν δοθέντα κύκλον πεντάγωνον ἰσόπλευρόν τε\nκαὶ ἰσογώνιον ἐγγράψαι.\nἔστω ὁ δοθεὶς κύκλος ὁ ΑΒΓΔΕ· δεῖ δὴ εἰς τὸν\nΑΒΓΔΕ κύκλον πεντάγωνον ἰσόπλευρόν τε καὶ ἰσογώνιον\nἐγγράψαι.\nἘκκείσθω τρίγωνον ἰσοσκελὲς τὸ ΖΗΘ διπλασίονα\nἔχον ἑκατέραν τῶν πρὸς τοῖς Η, Θ γωνιῶν τῆς πρὸς τῷ\nΖ, καὶ ἐγγεγράφθω εἰς τὸν ΑΒΓΔΕ κύκλον τῷ ΖΗΘ\nτριγώνῳ ἰσογώνιον τρίγωνον τὸ ΑΓΔ, ὥστε τῇ μὲν πρὸς\nτῷ Ζ γωνίᾳ ἴσην εἶναι τὴν ὑπὸ\nΓΑΔ, ἑκατέραν δὲ τῶν πρὸς τοῖς\nΗ, Θ ἴσην ἑκατέρᾳ τῶν ὑπὸ ΑΓΔ,\nΓΔΑ· καὶ ἑκατέρα ἄρα τῶν ὑπὸ\nΑΓΔ, ΓΔΑ τῆς ὑπὸ ΓΑΔ ἐστι\nδιπλῆ. τετμήσθω δὴ ἑκατέρα τῶν\nὑπὸ ΑΓΔ, ΓΔΑ δίχα ὑπὸ ἑκατέρας τῶν ΓΕ, ΔΒ εὐθειῶν,\nκαὶ ἐπεζεύχθωσαν αἱ ΑΒ, ΒΓ, ΓΔ, ΔΕ, ΕΑ.\nἐπεὶ οὖν ἑκατέρα τῶν ὑπὸ ΑΓΔ, ΓΔΑ γωνιῶν διπλασίων\nἐστὶ τῆς ὑπὸ ΓΑΔ, καὶ τετμημέναι εἰσὶ δίχα ὑπὸ\nτῶν ΓΕ, ΔΒ εὐθειῶν, αἱ πέντε ἄρα γωνίαι αἱ ὑπὸ ΔΑΓ,\nΑΓΕ, ΕΓΔ, ΓΔΒ, ΒΔΑ ἴσαι ἀλλήλαις εἰσίν. αἱ δὲ ἴσαι\nγωνίαι ἐπὶ ἴσων περιφερειῶν βεβήκασιν· αἱ πέντε ἄρα\nπεριφέρειαι αἱ ΑΒ, ΒΓ, ΓΔ, ΔΕ, ΕΑ ἴσαι ἀλλήλαις\nεἰσίν. ὑπὸ δὲ τὰς ἴσας περιφερείας ἴσαι εὐθεῖαι ὑποτείνουσιν·\nαἱ πέντε ἄρα εὐθεῖαι αἱ ΑΒ, ΒΓ, ΓΔ, ΔΕ, ΕΑ ἴσαι\nἀλλήλαις εἰσίν· ἰσόπλευρον ἄρα ἐστὶ τὸ ΑΒΓΔΕ πεντάγωνον.\nλέγω δή, ὅτι καὶ ἰσογώνιον. ἐπεὶ γὰρ ἡ ΑΒ περιφέρεια\nτῇ ΔΕ περιφερείᾳ ἐστὶν ἴση, κοινὴ προσκείσθω\nἡ ΒΓΔ· ὅλη ἄρα ἡ ΑΒΓΔ περιφέρεια ὅλῃ τῇ ΕΔΓΒ\nπεριφερείᾳ ἐστὶν ἴση. καὶ βέβηκεν ἐπὶ μὲν τῆς ΑΒΓΔ\nπεριφερείας γωνία ἡ ὑπὸ ΑΕΔ, ἐπὶ δὲ τῆς ΕΔΓΒ περιφερείας\nγωνία ἡ ὑπὸ ΒΑΕ· καὶ ἡ ὑπὸ ΒΑΕ ἄρα γωνία\nτῇ ὑπὸ ΑΕΔ ἐστιν ἴση. διὰ τὰ αὐτὰ δὴ καὶ ἑκάστη τῶν\nὑπὸ ΑΒΓ, ΒΓΔ, ΓΔΕ γωνιῶν ἑκατέρᾳ τῶν ὑπὸ ΒΑΕ,\n\nΑΕΔ ἐστιν ἴση· ἰσογώνιον ἄρα ἐστὶ τὸ ΑΒΓΔΕ πεντάγωνον.\nἐδείχθη δὲ καὶ ἰσόπλευρον.\nεἰς ἄρα τὸν δοθέντα κύκλον πεντάγωνον ἰσόπλευρόν τε\nκαὶ ἰσογώνιον ἐγγέγραπται· ὅπερ ἔδει ποιῆσαι.\nπερὶ τὸν δοθέντα κύκλον πεντάγωνον ἰσόπλευρόν τε\nκαὶ ἰσογώνιον περιγράψαι.\nἔστω ὁ δοθεὶς κύκλος ὁ ΑΒΓΔΕ· δεῖ 2δὴ2 περὶ τὸν\nΑΒΓΔΕ κύκλον πεντάγωνον ἰσόπλευρόν τε καὶ ἰσογώνιον\nπεριγράψαι.\nνενοήσθω τοῦ ἐγγεγραμμένου πενταγώνου τῶν γωνιῶν\nσημεῖα τὰ Α, Β, Γ, Δ, Ε, ὥστε ἴσας εἶναι τὰς ΑΒ,\nΒΓ, ΓΔ, ΔΕ, ΕΑ περιφερείας· καὶ διὰ τῶν Α, Β, Γ, Δ,\nΕ ἤχθωσαν τοῦ κύκλου ἐφαπτόμεναι αἱ ΗΘ, ΘΚ, ΚΛ,\n\nΛΜ, ΜΗ, καὶ εἰλήφθω τοῦ ΑΒΓΔΕ κύκλου κέντρον\nτὸ Ζ, καὶ ἐπεζεύχθωσαν αἱ ΖΒ, ΖΚ, ΖΓ, ΖΛ, ΖΔ.\nκαὶ ἐπεὶ ἡ μὲν ΚΛ εὐθεῖα ἐφάπτεται τοῦ\nΑΒΓΔΕ κατὰ τὸ Γ, ἀπὸ δὲ τοῦ Ζ κέντρου\nἐπὶ τὴν κατὰ τὸ Γ ἐπαφὴν ἐπέζευκται ἡ ΖΓ,\nἡ ΖΓ ἄρα κάθετός ἐστιν ἐπὶ τὴν ΚΛ· ὀρθὴ\nἄρα ἐστὶν ἑκατέρα τῶν πρὸς τῷ Γ γωνιῶν.\nδιὰ τὰ αὐτὰ δὴ καὶ αἱ πρὸς τοῖς Β, Δ σημείοις\nγωνίαι ὀρθαί εἰσιν. καὶ ἐπεὶ ὀρθή ἐστιν ἡ ὑπὸ ΖΓΚ γωνία,\nτὸ ἄρα ἀπὸ τῆς ΖΚ ἴσον ἐστὶ τοῖς ἀπὸ τῶν ΖΓ, ΓΚ. διὰ τὰ\nαὐτὰ δὴ καὶ τοῖς ἀπὸ τῶν ΖΒ, ΒΚ ἴσον ἐστὶ τὸ ἀπὸ τῆς\nΖΚ· ὥστε τὰ ἀπὸ τῶν ΖΓ, ΓΚ τοῖς ἀπὸ τῶν ΖΒ, ΒΚ\nἐστιν ἴσα, ὧν τὸ ἀπὸ τῆς ΖΓ τῷ ἀπὸ τῆς ΖΒ ἐστιν ἴσον·\nλοιπὸν ἄρα τὸ ἀπὸ τῆς ΓΚ τῷ ἀπὸ τῆς ΒΚ ἐστιν ἴσον.\nἴση ἄρα ἡ ΒΚ τῇ ΓΚ. καὶ ἐπεὶ ἴση ἐστὶν ἡ ΖΒ τῇ ΖΓ,\nκαὶ κοινὴ ἡ ΖΚ, δύο δὴ αἱ ΒΖ, ΖΚ δυσὶ ταῖς ΓΖ, ΖΚ\nἴσαι εἰσίν· καὶ βάσις ἡ ΒΚ βάσει τῇ ΓΚ\nἐστιν ἴση·\nγωνία ἄρα ἡ μὲν ὑπὸ ΒΖΚ\nγωνίᾳ τῇ ὑπὸ ΚΖΓ ἐστιν\nἴση· ἡ δὲ ὑπὸ ΒΚΖ τῇ ὑπὸ ΖΚΓ· διπλῆ ἄρα ἡ μὲν ὑπὸ\nΒΖΓ τῆς ὑπὸ ΚΖΓ, ἡ δὲ ὑπὸ ΒΚΓ τῆς ὑπὸ ΖΚΓ. διὰ\nτὰ αὐτὰ δὴ καὶ ἡ μὲν ὑπὸ ΓΖΔ τῆς ὑπὸ ΓΖΛ ἐστι διπλῆ,\nἡ δὲ ὑπὸ ΔΛΓ τῆς ὑπὸ ΖΛΓ. καὶ ἐπεὶ ἴση ἐστὶν ἡ ΒΓ\nπεριφέρεια τῇ ΓΔ, ἴση ἐστὶ καὶ γωνία ἡ ὑπὸ ΒΖΓ τῇ\nὑπὸ ΓΖΔ. καί ἐστιν ἡ μὲν ὑπὸ ΒΖΓ τῆς ὑπὸ ΚΖΓ\nδιπλῆ, ἡ δὲ ὑπὸ ΔΖΓ τῆς ὑπὸ ΛΖΓ· ἴση ἄρα καὶ ἡ ὑπὸ\n\nΚΖΓ τῇ ὑπὸ ΛΖΓ· ἐστὶ δὲ καὶ ἡ ὑπὸ ΖΓΚ γωνία τῇ\nὑπὸ ΖΓΛ ἴση. δύο δὴ τρίγωνά ἐστι τὰ ΖΚΓ, ΖΛΓ τὰς\nδύο γωνίας ταῖς δυσὶ γωνίαις ἴσας ἔχοντα καὶ μίαν πλευρὰν\nμιᾷ πλευρᾷ ἴσην κοινὴν αὐτῶν τὴν ΖΓ· καὶ τὰς\nλοιπὰς ἄρα πλευρὰς ταῖς λοιπαῖς πλευραῖς ἴσας ἕξει καὶ τὴν\nλοιπὴν γωνίαν τῇ λοιπῇ γωνίᾳ· ἴση ἄρα ἡ μὲν ΚΓ εὐθεῖα\nτῇ ΓΛ, ἡ δὲ ὑπὸ ΖΚΓ γωνία τῇ ὑπὸ ΖΛΓ. καὶ ἐπεὶ ἴση\nἐστὶν ἡ ΚΓ τῇ ΓΛ, διπλῆ ἄρα ἡ ΚΛ τῆς ΚΓ. διὰ τὰ\nαὐτὰ δὴ δειχθήσεται καὶ ἡ ΘΚ τῆς ΒΚ διπλῆ. καί ἐστιν\nἡ ΒΚ τῇ ΚΓ ἴση· καὶ ἡ ΘΚ ἄρα τῇ ΚΛ ἐστιν ἴση.\nὁμοίως δὴ δειχθήσεται καὶ ἑκάστη τῶν ΘΗ, ΗΜ, ΜΛ\nἑκατέρᾳ τῶν ΘΚ, ΚΛ ἴση· ἰσόπλευρον ἄρα ἐστὶ τὸ\nΗΘΚΛΜ πεντάγωνον. λέγω δή, ὅτι καὶ ἰσογώνιον. ἐπεὶ\nγὰρ ἴση ἐστὶν ἡ ὑπὸ ΖΚΓ γωνία τῇ ὑπὸ ΖΛΓ, καὶ\nἐδείχθη τῆς μὲν ὑπὸ ΖΚΓ διπλῆ ἡ ὑπὸ ΘΚΛ, τῆς δὲ\nὑπὸ ΖΛΓ διπλῆ ἡ ὑπὸ ΚΛΜ, καὶ ἡ ὑπὸ ΘΚΛ ἄρα τῇ\nὑπὸ ΚΛΜ ἐστιν ἴση. ὁμοίως δὴ δειχθήσεται καὶ ἑκάστη\nτῶν ὑπὸ ΚΘΗ, ΘΗΜ, ΗΜΛ ἑκατέρᾳ τῶν ὑπὸ ΘΚΛ,\nΚΛΜ ἴση· αἱ πέντε ἄρα γωνίαι αἱ ὑπὸ ΗΘΚ, ΘΚΛ,\nΚΛΜ, ΛΜΗ, ΜΗΘ ἴσαι ἀλλήλαις εἰσίν. ἰσογώνιον\nἄρα ἐστὶ τὸ ΗΘΚΛΜ πεντάγωνον. ἐδείχθη δὲ καὶ\nἰσόπλευρον, καὶ περιγέγραπται περὶ τὸν ΑΒΓΔΕ κύκλον.\nΠερὶ τὸν δοθέντα ἄρα κύκλον πεντάγωνον ἰσόπλευρόν\nτε καὶ ἰσογώνιον περιγέγραπται· ὅπερ ἔδει ποιῆσαι.\nεἰς τὸ δοθὲν πεντάγωνον, ὅ ἐστιν ἰσόπλευρόν τε καὶ\nἰσογώνιον, κύκλον ἐγγράψαι.\nἔστω τὸ δοθὲν πεντάγωνον ἰσόπλευρόν τε καὶ ἰσογώνιον\nτὸ ΑΒΓΔΕ· δεῖ δὴ εἰς τὸ ΑΒΓΔΕ πεντάγωνον κύκλον\nἐγγράψαι.\nτετμήσθω γὰρ ἑκατέρα τῶν ὑπὸ ΒΓΔ, ΓΔΕ γωνιῶν\nδίχα ὑπὸ ἑκατέρας τῶν ΓΖ, ΔΖ εὐθειῶν· καὶ ἀπὸ τοῦ\nΖ σημείου, καθʼ ὃ συμβάλλουσιν ἀλλήλαις αἱ ΓΖ, ΔΖ\nεὐθεῖαι, ἐπεζεύχθωσαν αἱ ΖΒ, ΖΑ, ΖΕ εὐθεῖαι. καὶ ἐπεὶ\nἴση ἐστὶν ἡ ΒΓ τῇ ΓΔ, κοινὴ δὲ ἡ ΓΖ, δύο δὴ αἱ ΒΓ, ΓΖ\nδυσὶ ταῖς ΔΓ, ΓΖ ἴσαι εἰσίν· καὶ γωνία ἡ\nὑπὸ ΒΓΖ γωνίᾳ τῇ ὑπὸ ΔΓΖ\nἐστιν ἴση·\nβάσις ἄρα ἡ ΒΖ βάσει τῇ ΔΖ ἐστιν ἴση,\nκαὶ τὸ ΒΓΖ τρίγωνον τῷ ΔΓΖ τριγώνῳ\nἐστιν ἴσον, καὶ αἱ λοιπαὶ γωνίαι ταῖς λοιπαῖς\nγωνίαις ἴσαι ἔσονται, ὑφʼ ἃς αἱ ἴσαι\nπλευραὶ ὑποτείνουσιν· ἴση ἄρα ἡ ὑπὸ\nΓΒΖ γωνία τῇ ὑπὸ ΓΔΖ. καὶ ἐπεὶ διπλῆ ἐστιν ἡ ὑπὸ\nΓΔΕ τῆς ὑπὸ ΓΔΖ, ἴση δὲ ἡ μὲν ὑπὸ ΓΔΕ τῇ ὑπὸ ΑΒΓ,\nἡ δὲ ὑπὸ ΓΔΖ τῇ ὑπὸ ΓΒΖ, καὶ ἡ ὑπὸ ΓΒΑ ἄρα τῆς ὑπὸ\nΓΒΖ ἐστι διπλῆ· ἴση ἄρα ἡ ὑπὸ ΑΒΖ γωνία τῇ ὑπὸ\nΖΒΓ· ἡ ἄρα ὑπὸ ΑΒΓ γωνία δίχα τέτμηται ὑπὸ τῆς ΒΖ\nεὐθείας. ὁμοίως δὴ δειχθήσεται, ὅτι καὶ ἑκατέρα τῶν\nὑπὸ ΒΑΕ, ΑΕΔ δίχα τέτμηται ὑπὸ ἑκατέρας τῶν ΖΑ,\n\nΖΕ εὐθειῶν. ἤχθωσαν δὴ ἀπὸ τοῦ Ζ σημείου ἐπὶ τὰς ΑΒ,\nΒΓ, ΓΔ, ΔΕ, ΕΑ εὐθείας κάθετοι αἱ ΖΗ, ΖΘ, ΖΚ,\nΖΛ, ΖΜ. καὶ ἐπεὶ ἴση ἐστὶν ἡ ὑπὸ ΘΓΖ γωνία τῇ ὑπὸ\nΚΓΖ, ἐστὶ δὲ καὶ ὀρθὴ ἡ ὑπὸ ΖΘΓ\nὀρθῇ τῇ ὑπὸ ΖΚΓ\nἴση, δύο δὴ τρίγωνά ἐστι τὰ ΖΘΓ, ΖΚΓ τὰς δύο γωνίας\nδυσὶ γωνίαις ἴσας ἔχοντα καὶ μίαν πλευρὰν μιᾷ πλευρᾷ\nἴσην κοινὴν αὐτῶν τὴν ΖΓ ὑποτείνουσαν ὑπὸ μίαν τῶν\nἴσων γωνιῶν· καὶ τὰς λοιπὰς ἄρα πλευρὰς ταῖς λοιπαῖς\nπλευραῖς ἴσας ἕξει· ἴση ἄρα ἡ ΖΘ κάθετος τῇ ΖΚ καθέτῳ.\nὁμοίως δὴ δειχθήσεται, ὅτι καὶ ἑκάστη τῶν ΖΛ,\n\nΖΜ, ΖΗ ἑκατέρᾳ τῶν ΖΘ, ΖΚ ἴση ἐστίν· αἱ πέντε ἄρα\nεὐθεῖαι αἱ ΖΗ, ΖΘ, ΖΚ, ΖΛ, ΖΜ ἴσαι ἀλλήλαις εἰσίν.\nὁ ἄρα κέντρῳ τῷ Ζ διαστήματι δὲ ἑνὶ τῶν Η, Θ, Κ, Λ, Μ\nκύκλος γραφόμενος ἥξει καὶ διὰ τῶν λοιπῶν σημείων καὶ\nἐφάψεται τῶν ΑΒ, ΒΓ, ΓΔ, ΔΕ, ΕΑ εὐθειῶν διὰ τὸ\nὀρθὰς εἶναι τὰς πρὸς τοῖς Η, Θ, Κ, Λ, Μ σημείοις γωνίας.\nεἰ γὰρ οὐκ ἐφάψεται αὐτῶν, ἀλλὰ τεμεῖ αὐτάς, συμβήσεται\nτὴν τῇ διαμέτρῳ τοῦ κύκλου πρὸς ὀρθὰς ἀπʼ\nἄκρας ἀγομένην ἐντὸς πίπτειν τοῦ κύκλου· ὅπερ ἄτοπον\nἐδείχθη. οὐκ ἄρα ὁ κέντρῳ τῷ Ζ διαστήματι δὲ ἑνὶ τῶν\nη, Θ, Κ, Λ, Μ σημείων γραφόμενος κύκλος τεμεῖ τὰς\nΑΒ, ΒΓ, ΓΔ, ΔΕ, ΕΑ εὐθείας· ἐφάψεται ἄρα αὐτῶν.\nγεγράφθω ὡς ὁ ΗΘΚΛΜ.\nεἰς ἄρα τὸ δοθὲν πεντάγωνον, ὅ ἐστιν ἰσόπλευρόν τε\nκαὶ ἰσογώνιον, κύκλος ἐγγέγραπται· ὅπερ ἔδει ποιῆσαι.\nπερὶ τὸ δοθὲν πεντάγωνον, ὅ ἐστιν ἰσόπλευρόν τε καὶ\nἰσογώνιον, κύκλον περιγράψαι.\nἔστω τὸ δοθὲν πεντάγωνον, ὅ ἐστιν ἰσόπλευρόν τε καὶ\nἰσογώνιον, τὸ ΑΒΓΔΕ· δεῖ δὴ περὶ τὸ ΑΒΓΔΕ πεντάγωνον\nκύκλον περιγράψαι.\nτετμήσθω δὴ ἑκατέρα τῶν ὑπὸ ΒΓΔ, ΓΔΕ γωνιῶν\nδίχα ὑπὸ ἑκατέρας τῶν ΓΖ, ΔΖ, καὶ ἀπὸ τοῦ Ζ σημείου,\nκαθʼ ὃ συμβάλλουσιν αἱ εὐθεῖαι, ἐπὶ τὰ Β, Α, Ε σημεῖα\nἐπεζεύχθωσαν εὐθεῖαι αἱ ΖΒ, ΖΑ, ΖΕ. ὁμοίως δὴ τῷ πρὸ\nτούτου δειχθήσεται, ὅτι καὶ ἑκάστη τῶν ὑπὸ ΓΒΑ, ΒΑΕ,\nΑΕΔ γωνιῶν δίχα τέτμηται ὑπὸ ἑκάστης τῶν ΖΒ, ΖΑ,\nΖΕ εὐθειῶν. καὶ ἐπεὶ ἴση ἐστὶν ἡ ὑπὸ ΒΓΔ γωνία τῇ ὑπὸ\n\nΓΔΕ, καί ἐστι τῆς μὲν ὑπὸ ΒΓΔ ἡμίσεια\nἡ ὑπὸ ΖΓΔ, τῆς δὲ ὑπὸ ΓΔΕ ἡμίσεια ἡ\nὑπὸ ΓΔΖ, καὶ ἡ ὑπὸ ΖΓΔ ἄρα τῇ ὑπὸ\nΖΔΓ ἐστιν ἴση· ὥστε καὶ πλευρὰ ἡ ΖΓ\nπλευρᾷ τῇ ΖΔ ἐστιν ἴση. ὁμοίως δὴ δειχθήσεται,\nὅτι καὶ ἑκάστη τῶν ΖΒ, ΖΑ,\nΖΕ ἑκατέρᾳ τῶν ΖΓ, ΖΔ ἐστιν ἴση· αἱ πέντε ἄρα\nεὐθεῖαι αἱ ΖΑ, ΖΒ, ΖΓ, ΖΔ, ΖΕ ἴσαι ἀλλήλαις εἰσίν.\nὁ ἄρα κέντρῳ τῷ Ζ καὶ διαστήματι ἑνὶ τῶν ΖΑ, ΖΒ,\nΖΓ, ΖΔ, ΖΕ κύκλος γραφόμενος ἥξει καὶ διὰ τῶν λοιπῶν\nσημείων καὶ ἔσται περιγεγραμμένος. περιγεγράφθω\nκαὶ ἔστω ὁ ΑΒΓΔΕ.\n\n\nπερὶ ἄρα τὸ δοθὲν πεντάγωνον, ὅ ἐστιν ἰσόπλευρόν τε\nκαὶ ἰσογώνιον, κύκλος περιγέγραπται· ὅπερ ἔδει ποιῆσαι.\nεἰς τὸν δοθέντα κύκλον ἑξάγωνον ἰσόπλευρόν τε καὶ\nἰσογώνιον ἐγγράψαι.\nἔστω ὁ δοθεὶς κύκλος ὁ ΑΒΓΔΕΖ· δεῖ δὴ εἰς τὸν\n\nΑΒΓΔΕΖ κύκλον ἑξάγωνον ἰσόπλευρόν τε καὶ ἰσογώνιον\nἐγγράψαι.\nἤχθω τοῦ ΑΒΓΔΕΖ κύκλου διάμετρος ἡ ΑΔ, καὶ\nεἰλήφθω τὸ κέντρον τοῦ κύκλου τὸ Η, καὶ κέντρῳ μὲν τῷ\nΔ διαστήματι δὲ τῷ ΔΗ κύκλος γεγράφθω\nὁ ΕΗΓΘ, καὶ ἐπιζευχθεῖσαι αἱ ΕΗ, ΓΗ\nδιήχθωσαν ἐπὶ τὰ Β, Ζ σημεῖα, καὶ ἐπεζεύχθωσαν\nαἱ ΑΒ, ΒΓ, ΓΔ, ΔΕ, ΕΖ,\nΖΑ· λέγω, ὅτι τὸ ΑΒΓΔΕΖ ἑξάγωνον\nἰσόπλευρόν τέ ἐστι καὶ ἰσογώνιον.\nἐπεὶ γὰρ τὸ Η σημεῖον κέντρον ἐστὶ\nτοῦ ΑΒΓΔΕΖ κύκλου, ἴση ἐστὶν ἡ\nΗΕ τῇ ΗΔ. πάλιν, ἐπεὶ τὸ Δ σημεῖον\nκέντρον ἐστὶ τοῦ ΗΓΘ κύκλου, ἴση ἐστὶν ἡ ΔΕ τῇ ΔΗ.\nἀλλʼ ἡ ΗΕ τῇ ΗΔ ἐδείχθη ἴση· καὶ ἡ ΗΕ ἄρα τῇ ΕΔ\nἴση ἐστίν· ἰσόπλευρον ἄρα ἐστὶ τὸ ΕΗΔ τρίγωνον· καὶ\nαἱ τρεῖς ἄρα αὐτοῦ γωνίαι αἱ ὑπὸ ΕΗΔ, ΗΔΕ, ΔΕΗ\nἴσαι ἀλλήλαις εἰσίν, ἐπειδήπερ τῶν ἰσοσκελῶν τριγώνων\nαἱ πρὸς τῇ βάσει γωνίαι ἴσαι ἀλλήλαις εἰσίν· καί εἰσιν αἱ\nτρεῖς τοῦ τριγώνου γωνίαι δυσὶν ὀρθαῖς ἴσαι· ἡ ἄρα ὑπὸ\nΕΗΔ γωνία τρίτον ἐστὶ δύο ὀρθῶν. ὁμοίως δὴ δειχθήσεται\nκαὶ ἡ ὑπὸ ΔΗΓ τρίτον δύο ὀρθῶν. καὶ ἐπεὶ ἡ ΓΗ\nεὐθεῖα ἐπὶ τὴν ΕΒ σταθεῖσα τὰς ἐφεξῆς γωνίας τὰς ὑπὸ\nΕΗΓ, ΓΗΒ δυσὶν ὀρθαῖς ἴσας ποιεῖ, καὶ λοιπὴ ἄρα ἡ\nὑπὸ ΓΗΒ τρίτον ἐστὶ δύο ὀρθῶν· αἱ ἄρα ὑπὸ ΕΗΔ,\nΔΗΓ, ΓΗΒ γωνίαι ἴσαι ἀλλήλαις εἰσίν· ὥστε καὶ αἱ\nκατὰ κορυφὴν αὐταῖς αἱ ὑπὸ ΒΗΑ, ΑΗΖ, ΖΗΕ ἴσαι\nεἰσίν ταῖς ὑπὸ ΕΗΔ, ΔΗΓ, ΓΗΒ\n. αἱ ἓξ ἄρα γωνίαι\nαἱ ὑπὸ ΕΗΔ, ΔΗΓ, ΓΗΒ, ΒΗΑ, ΑΗΖ, ΖΗΕ ἴσαι\nἀλλήλαις εἰσίν. αἱ δὲ ἴσαι γωνίαι ἐπὶ ἴσων περιφερειῶν\nβεβήκασιν· αἱ ἓξ ἄρα περιφέρειαι αἱ ΑΒ, ΒΓ, ΓΔ, ΔΕ,\n\nΕΖ, ΖΑ ἴσαι ἀλλήλαις εἰσίν. ὑπὸ δὲ τὰς ἴσας περιφερείας\nαἱ ἴσαι εὐθεῖαι ὑποτείνουσιν· αἱ ἓξ ἄρα εὐθεῖαι ἴσαι ἀλλήλαις\nεἰσίν· ἰσόπλευρον ἄρα ἐστὶ τὸ ΑΒΓΔΕΖ ἑξάγωνον.\nλέγω δή, ὅτι καὶ ἰσογώνιον. ἐπεὶ γὰρ ἴση ἐστὶν ἡ ΖΑ\nπεριφέρεια τῇ ΕΔ περιφερείᾳ, κοινὴ προσκείσθω ἡ\n\nΑΒΓΔ περιφέρεια· ὅλη ἄρα ἡ ΖΑΒΓΔ ὅλῃ τῇ ΕΔΓΒΑ\nἐστιν ἴση· καὶ βέβηκεν ἐπὶ μὲν τῆς ΖΑΒΓΔ περιφερείας\nἡ ὑπὸ ΖΕΔ γωνία, ἐπὶ δὲ τῆς ΕΔΓΒΑ περιφερείας ἡ\nὑπὸ ΑΖΕ γωνία· ἴση ἄρα ἡ ὑπὸ ΑΖΕ γωνία τῇ ὑπὸ\nΔΕΖ. ὁμοίως δὴ δειχθήσεται, ὅτι καὶ αἱ λοιπαὶ γωνίαι\nτοῦ ΑΒΓΔΕΖ ἑξαγώνου κατὰ μίαν ἴσαι εἰσὶν ἑκατέρᾳ\nτῶν ὑπὸ ΑΖΕ, ΖΕΔ γωνιῶν· ἰσογώνιον ἄρα ἐστὶ τὸ\nΑΒΓΔΕΖ ἑξάγωνον. ἐδείχθη δὲ καὶ ἰσόπλευρον· καὶ\nἐγγέγραπται εἰς τὸν ΑΒΓΔΕΖ κύκλον.\nεἰς ἄρα τὸν δοθέντα κύκλον ἑξάγωνον ἰσόπλευρόν τε\nκαὶ ἰσογώνιον ἐγγέγραπται· ὅπερ ἔδει ποιῆσαι.\nΠόρισμα\nἐκ δὴ τούτου φανερόν, ὅτι ἡ τοῦ ἑξαγώνου πλευρὰ ἴση\nἐστὶ τῇ ἐκ τοῦ κέντρου τοῦ κύκλου.\nὁμοίως δὲ τοῖς ἐπὶ τοῦ πενταγώνου ἐὰν διὰ τῶν κατὰ\nτὸν κύκλον διαιρέσεων ἐφαπτομένας τοῦ κύκλου ἀγάγωμεν,\nπεριγραφήσεται περὶ τὸν κύκλον ἑξάγωνον ἰσόπλευρόν\nτε καὶ ἰσογώνιον ἀκολούθως τοῖς ἐπὶ τοῦ πενταγώνου\nεἰρημένοις. καὶ ἔτι διὰ τῶν ὁμοίων τοῖς ἐπὶ τοῦ πενταγώνου\nεἰρημένοις εἰς τὸ δοθὲν ἑξάγωνον κύκλον ἐγγράψομέν\nτε καὶ περιγράψομεν· ὅπερ ἔδει ποιῆσαι.\nεἰς τὸν δοθέντα κύκλον πεντεκαιδεκάγωνον ἰσόπλευρόν\nτε καὶ ἰσογώνιον ἐγγράψαι.\nἔστω ὁ δοθεὶς κύκλος ὁ ΑΒΓΔ· δεῖ δὴ εἰς τὸν ΑΒΓΔ\nκύκλον πεντεκαιδεκάγωνον ἰσόπλευρόν τε καὶ ἰσογώνιον\nἐγγράψαι.\nἐγγεγράφθω εἰς τὸν ΑΒΓΔ κύκλον τριγώνου μὲν\nἰσοπλεύρου τοῦ εἰς αὐτὸν ἐγγραφομένου πλευρὰ ἡ ΑΓ,\nπενταγώνου δὲ ἰσοπλεύρου ἡ ΑΒ· οἵων ἄρα ἐστὶν ὁ\nΑΒΓΔ κύκλος ἴσων τμημάτων δεκαπέντε, τοιούτων ἡ\nμὲν ΑΒΓ περιφέρεια τρίτον οὖσα τοῦ κύκλου ἔσται\nπέντε, ἡ δὲ ΑΒ περιφέρεια πέμπτον οὖσα τοῦ κύκλου ἔσται\nτριῶν· λοιπὴ ἄρα ἡ ΒΓ τῶν ἴσων δύο. τετμήσθω ἡ ΒΓ\nδίχα κατὰ τὸ Ε· ἑκατέρα\nἄρα τῶν ΒΕ, ΕΓ περιφερειῶν\nπεντεκαιδέκατόν ἐστι\nτοῦ ΑΒΓΔ κύκλου.\nἐὰν ἄρα ἐπιζεύξαντες τὰς\nΒΕ, ΕΓ ἴσας αὐταῖς κατὰ\nτὸ συνεχὲς εὐθείας ἐναρμόσωμεν\nεἰς τὸν ΑΒΓΔ\nΕ\nκύκλον, ἔσται εἰς αὐτὸν ἐγγεγραμμένον\nπεντεκαιδεκάγωνον\nἰσόπλευρόν τε καὶ ἰσογώνιον·\nὅπερ ἔδει ποιῆσαι.\n\n\nὁμοίως δὲ τοῖς ἐπὶ τοῦ πενταγώνου ἐὰν διὰ τῶν κατὰ\nτὸν κύκλον διαιρέσεων ἐφαπτομένας τοῦ κύκλου ἀγάγωμεν,\nπεριγραφήσεται περὶ τὸν κύκλον πεντεκαιδεκάγωνον\nἰσόπλευρόν τε καὶ ἰσογώνιον. ἔτι δὲ διὰ τῶν ὁμοίων τοῖς\nἐπὶ τοῦ πενταγώνου δείξεων καὶ εἰς τὸ δοθὲν πεντεκαιδεκάγωνον\nκύκλον ἐγγράψομέν τε καὶ περιγράψομεν·\nὅπερ ἔδει ποιῆσαι.\nμέρος ἐστὶ μέγεθος μεγέθους τὸ ἔλασσον τοῦ\nμείζονος, ὅταν καταμετρῇ τὸ μεῖζον.\nπολλαπλάσιον δὲ τὸ μεῖζον τοῦ ἐλάττονος, ὅταν\nκαταμετρῆται ὑπὸ τοῦ ἐλάττονος.\nλόγος ἐστὶ δύο μεγεθῶν ὁμογενῶν ἡ κατὰ πηλικότητά\nποια σχέσις.\nλόγον ἔχειν πρὸς ἄλληλα μεγέθη λέγεται, ἃ\nδύναται πολλαπλασιαζόμενα ἀλλήλων ὑπερέχειν.\nἐν τῷ αὐτῷ λόγῳ μεγέθη λέγεται εἶναι πρῶτον\nπρὸς δεύτερον καὶ τρίτον πρὸς τέταρτον, ὅταν τὰ τοῦ\nπρώτου καὶ τρίτου ἰσάκις πολλαπλάσια τῶν τοῦ δευτέρου\nκαὶ τετάρτου ἰσάκις πολλαπλασίων καθʼ ὁποιονοῦν\nπολλαπλασιασμὸν ἑκάτερον ἑκατέρου ἢ ἅμα ὑπερέχῃ ἢ\nἅμα ἴσα ᾖ ἢ ἅμα ἐλλείπῃ ληφθέντα κατάλληλα.\nτὰ δὲ τὸν αὐτὸν ἔχοντα λόγον μεγέθη ἀνάλογον\nκαλείσθω.\nὅταν δὲ τῶν ἰσάκις πολλαπλασίων τὸ μὲν τοῦ\nπρώτου πολλαπλάσιον ὑπερέχῃ τοῦ τοῦ δευτέρου πολλαπλασίου,\nτὸ δὲ τοῦ τρίτου πολλαπλάσιον μὴ ὑπερέχῃ τοῦ\nτοῦ τετάρτου πολλαπλασίου, τότε τὸ πρῶτον πρὸς τὸ\nδεύτερον μείζονα λόγον ἔχειν λέγεται, ἤπερ τὸ τρίτον\nπρὸς τὸ τέταρτον.\nἀναλογία δὲ ἐν τρισὶν ὅροις ἐλαχίστη ἐστίν.\nὅταν δὲ τρία μεγέθη ἀνάλογον ᾖ, τὸ πρῶτον πρὸς\nτὸ τρίτον διπλασίονα λόγον ἔχειν λέγεται ἤπερ πρὸς τὸ\nδεύτερον.\nὅταν δὲ τέσσαρα μεγέθη ἀνάλογον ᾖ, τὸ πρῶτον\nπρὸς τὸ τέταρτον τριπλασίονα λόγον ἔχειν λέγεται ἤπερ\nπρὸς τὸ δεύτερον, καὶ ἀεὶ ἑξῆς ὁμοίως, ὡς ἂν ἡ ἀναλογία\nὑπάρχῃ.\nὁμόλογα μεγέθη λέγεται τὰ μὲν ἡγούμενα τοῖς\nἡγουμένοις τὰ δὲ ἑπόμενα τοῖς ἑπομένοις.\nἐναλλὰξ λόγος ἐστὶ λῆψις τοῦ ἡγουμένου πρὸς τὸ\nἡγούμενον καὶ τοῦ ἑπομένου πρὸς τὸ ἑπόμενον.\nἀνάπαλιν λόγος ἐστὶ λῆψις τοῦ ἑπομένου ὡς\nἡγουμένου πρὸς τὸ ἡγούμενον ὡς ἑπόμενον.\nσύνθεσις λόγου ἐστὶ λῆψις τοῦ ἡγουμένου μετὰ\nτοῦ ἑπομένου ὡς ἑνὸς πρὸς αὐτὸ τὸ ἑπόμενον.\nδιαίρεσις λόγου ἐστὶ λῆψις τῆς ὑπεροχῆς, ᾗ\nὑπερέχει τὸ ἡγούμενον τοῦ ἑπομένου, πρὸς αὐτὸ τὸ\nἑπόμενον.\nἀναστροφὴ λόγου ἐστὶ λῆψις τοῦ ἡγουμένου πρὸς\nτὴν ὑπεροχήν, ᾗ ὑπερέχει τὸ ἡγούμενον τοῦ ἑπομένου.\nδιʼ ἴσου λόγος ἐστὶ πλειόνων ὄντων μεγεθῶν καὶ\nἄλλων αὐτοῖς ἴσων τὸ πλῆθος σύνδυο λαμβανομένων καὶ\nἐν τῷ αὐτῷ λόγῳ, ὅταν ᾖ ὡς ἐν τοῖς πρώτοις μεγέθεσι\nτὸ πρῶτον πρὸς τὸ ἔσχατον, οὕτως ἐν τοῖς δευτέροις μεγέθεσι\nτὸ πρῶτον πρὸς τὸ ἔσχατον· ἢ ἄλλως· λῆψις τῶν\nἄκρων καθʼ ὑπεξαίρεσιν τῶν μέσων.\nτεταραγμένη δὲ ἀναλογία ἐστίν, ὅταν τριῶν ὄντων\nμεγεθῶν καὶ ἄλλων αὐτοῖς ἴσων τὸ πλῆθος γίνηται ὡς μὲν\nἐν τοῖς πρώτοις μεγέθεσιν ἡγούμενον πρὸς ἑπόμενον,\nοὕτως ἐν τοῖς δευτέροις μεγέθεσιν ἡγούμενον πρὸς\nἑπόμενον, ὡς δὲ ἐν τοῖς πρώτοις μεγέθεσιν ἑπόμενον πρὸς\nἄλλο τι, οὕτως ἐν τοῖς δευτέροις ἄλλο τι πρὸς ἡγούμενον.\nἐὰν ᾖ ὁποσαοῦν μεγέθη ὁποσωνοῦν μεγεθῶν ἴσων τὸ\nπλῆθος ἕκαστον ἑκάστου ἰσάκις πολλαπλάσιον, ὁσαπλάσιόν\nἐστιν ἓν τῶν μεγεθῶν ἑνός, τοσαυταπλάσια ἔσται καὶ τὰ\nπάντα τῶν πάντων.\n\n\nἔστω ὁποσαοῦν μεγέθη τὰ ΑΒ, ΓΔ ὁποσωνοῦν\nμεγεθῶν τῶν Ε, Ζ ἴσων τὸ πλῆθος ἕκαστον ἑκάστου\nἰσάκις πολλαπλάσιον·\nλέγω, ὅτι ὁσαπλάσιόν\nἐστι τὸ ΑΒ τοῦ Ε, τοσαυταπλάσια\nἔσται καὶ\nτὰ ΑΒ, ΓΔ τῶν Ε, Ζ.\nἐπεὶ γὰρ ἰσάκις ἐστὶ πολλαπλάσιον τὸ ΑΒ τοῦ Ε καὶ\nτὸ ΓΔ τοῦ Ζ, ὅσα ἄρα ἐστὶν ἐν τῷ ΑΒ μεγέθη ἴσα τῷ Ε,\nτοσαῦτα καὶ ἐν τῷ ΓΔ ἴσα τῷ Ζ. διῃρήσθω τὸ μὲν ΑΒ\nεἰς τὰ τῷ Ε μεγέθη ἴσα τὰ ΑΗ, ΗΒ, τὸ δὲ ΓΔ εἰς τὰ τῷ\nΖ ἴσα τὰ ΓΘ, ΘΔ· ἔσται δὴ ἴσον τὸ πλῆθος τῶν ΑΗ,\nΗΒ τῷ πλήθει τῶν ΓΘ, ΘΔ. καὶ ἐπεὶ ἴσον ἐστὶ τὸ μὲν\nΑΗ τῷ Ε, τὸ δὲ ΓΘ τῷ Ζ, ἴσον ἄρα τὸ ΑΗ τῷ Ε, καὶ τὰ\nΑΗ, ΓΘ τοῖς Ε, Ζ. διὰ τὰ αὐτὰ δὴ ἴσον ἐστὶ τὸ ΗΒ τῷ\nε, καὶ τὰ ΗΒ, ΘΔ τοῖς Ε, Ζ· ὅσα ἄρα ἐστὶν ἐν τῷ ΑΒ\nἴσα τῷ Ε, τοσαῦτα καὶ ἐν τοῖς ΑΒ, ΓΔ ἴσα τοῖς Ε, Ζ·\nὁσαπλάσιον ἄρα ἐστὶ τὸ ΑΒ τοῦ Ε, τοσαυταπλάσια ἔσται\nκαὶ τὰ ΑΒ, ΓΔ τῶν Ε, Ζ.\nἐὰν ἄρα ᾖ ὁποσαοῦν μεγέθη ὁποσωνοῦν μεγεθῶν ἴσων\nτὸ πλῆθος ἕκαστον ἑκάστου ἰσάκις πολλαπλάσιον,\nὁσαπλάσιόν ἐστιν ἓν τῶν μεγεθῶν ἑνός, τοσαυταπλάσια\nἔσται καὶ τὰ πάντα τῶν πάντων· ὅπερ ἔδει δεῖξαι.\nἐὰν πρῶτον δευτέρου ἰσάκις ᾖ πολλαπλάσιον καὶ\nτρίτον τετάρτου, ᾖ δὲ καὶ πέμπτον δευτέρου ἰσάκις\nπολλαπλάσιον καὶ ἕκτον τετάρτου, καὶ συντεθὲν πρῶτον\nκαὶ πέμπτον δευτέρου ἰσάκις ἔσται πολλαπλάσιον καὶ\nτρίτον καὶ ἕκτον τετάρτου.\nπρῶτον γὰρ τὸ ΑΒ δευτέρου τοῦ Γ ἰσάκις ἔστω\nπολλαπλάσιον καὶ τρίτον τὸ ΔΕ τετάρτου τοῦ Ζ, ἔστω\nδὲ καὶ πέμπτον τὸ ΒΗ δευτέρου τοῦ Γ ἰσάκις πολλαπλάσιον\nκαὶ ἕκτον τὸ ΕΘ\n\nτετάρτου τοῦ Ζ· λέγω,\nὅτι καὶ συντεθὲν πρῶτον\nκαὶ πέμπτον τὸ ΑΗ\nδευτέρου τοῦ Γ ἰσάκις\nἔσται πολλαπλάσιον καὶ\nτρίτον καὶ ἕκτον τὸ ΔΘ\nτετάρτου τοῦ Ζ.\nἐπεὶ γὰρ ἰσάκις ἐστὶ πολλαπλάσιον τὸ ΑΒ τοῦ Γ καὶ\nτὸ ΔΕ τοῦ Ζ, ὅσα ἄρα ἐστὶν ἐν τῷ ΑΒ ἴσα τῷ Γ, τοσαῦτα\nκαὶ ἐν τῷ ΔΕ ἴσα τῷ Ζ. διὰ τὰ αὐτὰ δὴ καὶ ὅσα ἐστὶν ἐν\nτῷ ΒΗ ἴσα τῷ Γ, τοσαῦτα καὶ ἐν τῷ ΕΘ ἴσα τῷ Ζ· ὅσα\nἄρα ἐστὶν ἐν ὅλῳ τῷ ΑΗ ἴσα τῷ Γ, τοσαῦτα καὶ ἐν ὅλῳ\nτῷ ΔΘ ἴσα τῷ Ζ· ὁσαπλάσιον ἄρα ἐστὶ τὸ ΑΗ τοῦ\nΓ, τοσαυταπλάσιον ἔσται καὶ τὸ ΔΘ τοῦ Ζ. καὶ συντεθὲν\nἄρα πρῶτον καὶ πέμπτον τὸ ΑΗ δευτέρου τοῦ Γ\nἰσάκις ἔσται πολλαπλάσιον καὶ τρίτον καὶ ἕκτον τὸ ΔΘ\nτετάρτου τοῦ Ζ.\nἐὰν ἄρα πρῶτον δευτέρου ἰσάκις ᾖ πολλαπλάσιον καὶ\nτρίτον τετάρτου, ᾖ δὲ καὶ πέμπτον δευτέρου ἰσάκις\nπολλαπλάσιον καὶ ἕκτον τετάρτου, καὶ συντεθὲν πρῶτον\nκαὶ πέμπτον δευτέρου ἰσάκις ἔσται πολλαπλάσιον καὶ\nτρίτον καὶ ἕκτον τετάρτου· ὅπερ ἔδει δεῖξαι.\nἐὰν πρῶτον δευτέρου ἰσάκις ᾖ πολλαπλάσιον καὶ τρίτον\nτετάρτου, ληφθῇ δὲ ἰσάκις πολλαπλάσια τοῦ τε πρώτου\nκαὶ τρίτου, καὶ διʼ ἴσου τῶν ληφθέντων ἑκάτερον ἑκατέρου\nἰσάκις ἔσται πολλαπλάσιον τὸ μὲν τοῦ δευτέρου τὸ δὲ\nτοῦ τετάρτου.\nπρῶτον γὰρ τὸ Α δευτέρου τοῦ Β ἰσάκις ἔστω πολλαπλάσιον\nκαὶ τρίτον τὸ Γ τετάρτου τοῦ Δ, καὶ εἰλήφθω\nτῶν Α, Γ ἰσάκις πολλαπλάσια\nτὰ ΕΖ, ΗΘ· λέγω, ὅτι\nἰσάκις ἐστὶ πολλαπλάσιον τὸ\nΕΖ τοῦ Β καὶ τὸ ΗΘ τοῦ Δ.\nἐπεὶ γὰρ ἰσάκις ἐστὶ πολλαπλάσιον\nτὸ ΕΖ τοῦ Α καὶ τὸ\nΗΘ τοῦ Γ, ὅσα ἄρα ἐστὶν ἐν\nτῷ ΕΖ ἴσα τῷ Α, τοσαῦτα καὶ\nἐν τῷ ΗΘ ἴσα τῷ Γ. διῃρήσθω\nτὸ μὲν ΕΖ εἰς τὰ τῷ\nΑ μεγέθη ἴσα τὰ ΕΚ, ΚΖ, τὸ δὲ ΗΘ εἰς τὰ τῷ Γ ἴσα\nτὰ ΗΛ, ΛΘ· ἔσται δὴ ἴσον τὸ πλῆθος τῶν ΕΚ, ΚΖ τῷ\nπλήθει τῶν ΗΛ, ΛΘ. καὶ ἐπεὶ ἰσάκις ἐστὶ πολλαπλάσιον\nτὸ Α τοῦ Β καὶ τὸ Γ τοῦ Δ, ἴσον δὲ τὸ μὲν ΕΚ τῷ Α, τὸ\nδὲ ΗΛ τῷ Γ, ἰσάκις ἄρα ἐστὶ πολλαπλάσιον τὸ ΕΚ τοῦ Β\nκαὶ τὸ ΗΛ τοῦ Δ. διὰ τὰ αὐτὰ δὴ ἰσάκις ἐστὶ πολλαπλάσιον\nτὸ ΚΖ τοῦ Β καὶ τὸ ΛΘ τοῦ Δ. ἐπεὶ οὖν πρῶτον\nτὸ ΕΚ δευτέρου τοῦ Β ἰσάκις ἐστὶ πολλαπλάσιον καὶ\nτρίτον τὸ ΗΛ τετάρτου τοῦ Δ, ἔστι δὲ καὶ πέμπτον τὸ ΚΖ\nδευτέρου τοῦ Β ἰσάκις πολλαπλάσιον καὶ ἕκτον τὸ ΛΘ\nτετάρτου τοῦ Δ, καὶ συντεθὲν ἄρα πρῶτον καὶ πέμπτον τὸ\nΕΖ δευτέρου τοῦ Β ἰσάκις ἐστὶ πολλαπλάσιον καὶ τρίτον\nκαὶ ἕκτον τὸ ΗΘ τετάρτου τοῦ Δ.\nἐὰν ἄρα πρῶτον δευτέρου ἰσάκις ᾖ πολλαπλάσιον καὶ\nτρίτον τετάρτου, ληφθῇ δὲ τοῦ πρώτου καὶ τρίτου ἰσάκις\nπολλαπλάσια, καὶ διʼ ἴσου τῶν ληφθέντων ἑκάτερον\nἑκατέρου ἰσάκις ἔσται πολλαπλάσιον τὸ μὲν τοῦ δευτέρου\nτὸ δὲ τοῦ τετάρτου· ὅπερ ἔδει δεῖξαι.\nἐὰν πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, καὶ τὰ ἰσάκις πολλαπλάσια τοῦ τε\nπρώτου καὶ τρίτου πρὸς τὰ ἰσάκις πολλαπλάσια τοῦ\nδευτέρου καὶ τετάρτου καθʼ ὁποιονοῦν πολλαπλασιασμὸν\nτὸν αὐτὸν ἕξει λόγον ληφθέντα κατάλληλα.\nπρῶτον γὰρ τὸ Α πρὸς δεύτερον τὸ Β τὸν αὐτὸν ἐχέτω\nλόγον καὶ τρίτον τὸ Γ πρὸς τέταρτον τὸ Δ, καὶ εἰλήφθω\nτῶν μὲν Α, Γ ἰσάκις πολλαπλάσια τὰ Ε, Ζ, τῶν δὲ Β, Δ\nἄλλα, ἃ ἔτυχεν, ἰσάκις πολλαπλάσια τὰ Η, Θ· λέγω, ὅτι\nἐστὶν ὡς τὸ Ε πρὸς τὸ Η, οὕτως τὸ Ζ πρὸς τὸ Θ.\n\nεἰλήφθω γὰρ τῶν\nμὲν Ε, Ζ ἰσάκις πολλαπλάσια\nτὰ Κ, Λ,\nτῶν δὲ Η, Θ ἄλλα, ἃ\nἔτυχεν, ἰσάκις πολλαπλάσια\nτὰ Μ, Ν.\nΚαὶ ἐπεὶ ἰσάκις\nἐστὶ πολλαπλάσιον τὸ\nμὲν Ε τοῦ Α, τὸ δὲ\nΖ τοῦ Γ, καὶ εἴληπται\nτῶν Ε, Ζ ἰσάκις πολλαπλάσια\nτὰ Κ, Λ,\nἰσάκις ἄρα ἐστὶ πολλαπλάσιον\nτὸ Κ τοῦ\nα καὶ τὸ Λ τοῦ Γ.\nδιὰ τὰ αὐτὰ δὴ ἰσάκις ἐστὶ πολλαπλάσιον τὸ Μ τοῦ\nΒ καὶ τὸ Ν τοῦ Λ. καὶ ἐπεί ἐστιν ὡς τὸ Α πρὸς τὸ Β,\nοὕτως τὸ Γ πρὸς τὸ Δ, καὶ εἴληπται τῶν μὲν Α, Γ ἰσάκις\nπολλαπλάσια τὰ Κ, Λ, τῶν δὲ Β, Δ ἄλλα ἃ ἔτυχεν, ἰσάκις\nπολλαπλάσια τὰ Μ, Ν, εἰ ἄρα ὑπερέχει τὸ Κ τοῦ Μ,\nὑπερέχει καὶ τὸ Λ τοῦ Ν, καὶ εἰ ἴσον, ἴσον, καὶ εἰ ἔλαττον,\nἔλαττον. καί ἐστι τὰ μὲν Κ, Λ τῶν Ε, Ζ ἰσάκις πολλαπλάσια,\nτὰ δὲ Μ, Ν τῶν Η, Θ ἄλλα, ἃ ἔτυχεν, ἰσάκις πολλαπλάσια·\nἔστιν ἄρα ὡς τὸ Ε πρὸς τὸ Η, οὕτως τὸ Ζ πρὸς\nτὸ Θ.\nἐὰν ἄρα πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, καὶ τὰ ἰσάκις πολλαπλάσια τοῦ\nτε πρώτου καὶ τρίτου πρὸς τὰ ἰσάκις πολλαπλάσια τοῦ\nδευτέρου καὶ τετάρτου τὸν αὐτὸν ἕξει λόγον καθʼ ὁποιονοῦν\nπολλαπλασιασμὸν ληφθέντα κατάλληλα· ὅπερ ἔδει δεῖξαι.\nἐὰν μέγεθος μεγέθους ἰσάκις ᾖ πολλαπλάσιον, ὅπερ\nἀφαιρεθὲν ἀφαιρεθέντος, καὶ τὸ λοιπὸν τοῦ λοιποῦ ἰσάκις\nἔσται πολλαπλάσιον, ὁσαπλάσιόν ἐστι τὸ ὅλον τοῦ ὅλου.\nμέγεθος γὰρ τὸ ΑΒ μεγέθους τοῦ ΓΔ ἰσάκις ἔστω\nπολλαπλάσιον, ὅπερ ἀφαιρεθὲν τὸ ΑΕ ἀφαιρεθέντος τοῦ\nΓΖ· λέγω, ὅτι καὶ λοιπὸν\nτὸ ΕΒ λοιποῦ τοῦ ΖΔ ἰσάκις\nἔσται πολλαπλάσιον, ὁσαπλάσιόν\nἐστιν ὅλον τὸ ΑΒ ὅλου\nτοῦ ΓΔ.\nὁσαπλάσιον γάρ ἐστι τὸ ΑΕ τοῦ ΓΖ, τοσαυταπλάσιον\nγεγονέτω καὶ τὸ ΕΒ τοῦ ΓΗ.\nκαὶ ἐπεὶ ἰσάκις ἐστὶ πολλαπλάσιον τὸ ΑΕ τοῦ ΓΖ καὶ\nτὸ ΕΒ τοῦ ΗΓ, ἰσάκις ἄρα ἐστὶ πολλαπλάσιον τὸ ΑΕ τοῦ\n\nΓΖ καὶ τὸ ΑΒ τοῦ ΗΖ. κεῖται δὲ ἰσάκις πολλαπλάσιον τὸ\nΑΕ τοῦ ΓΖ καὶ τὸ ΑΒ τοῦ ΓΔ. ἰσάκις ἄρα ἐστὶ πολλαπλάσιον\nτὸ ΑΒ ἑκατέρου τῶν ΗΖ, ΓΔ· ἴσον ἄρα τὸ ΗΖ\nτῷ ΓΔ. κοινὸν ἀφῃρήσθω τὸ ΓΖ· λοιπὸν ἄρα τὸ ΗΓ λοιπῷ\nτῷ ΖΔ ἴσον ἐστίν. καὶ ἐπεὶ ἰσάκις ἐστὶ πολλαπλάσιον τὸ\n\nΑΕ τοῦ ΓΖ καὶ τὸ ΕΒ τοῦ ΗΓ, ἴσον δὲ τὸ ΗΓ τῷ ΔΖ,\nἰσάκις ἄρα ἐστὶ πολλαπλάσιον τὸ ΑΕ τοῦ ΓΖ καὶ τὸ ΕΒ\nτοῦ ΖΔ. ἰσάκις δὲ ὑπόκειται πολλαπλάσιον τὸ ΑΕ τοῦ\nΓΖ καὶ τὸ ΑΒ τοῦ ΓΔ· ἰσάκις ἄρα ἐστὶ πολλαπλάσιον\nτὸ ΕΒ τοῦ ΖΔ καὶ τὸ ΑΒ τοῦ ΓΔ. καὶ λοιπὸν ἄρα τὸ\n\nΕΒ λοιποῦ τοῦ ΖΔ ἰσάκις ἔσται πολλαπλάσιον, ὁσαπλάσιόν\nἐστιν ὅλον τὸ ΑΒ ὅλου τοῦ ΓΔ.\nἐὰν ἄρα μέγεθος μεγέθους ἰσάκις ᾖ πολλαπλάσιον,\nὅπερ ἀφαιρεθὲν ἀφαιρεθέντος, καὶ τὸ λοιπὸν τοῦ λοιποῦ\nἰσάκις ἔσται πολλαπλάσιον, ὁσαπλάσιόν ἐστι καὶ τὸ ὅλον\nτοῦ ὅλου· ὅπερ ἔδει δεῖξαι.\nἐὰν δύο μεγέθη δύο μεγεθῶν ἰσάκις ᾖ πολλαπλάσια,\nκαὶ ἀφαιρεθέντα τινὰ τῶν αὐτῶν ἰσάκις ᾖ πολλαπλάσια,\nκαὶ τὰ λοιπὰ τοῖς αὐτοῖς ἤτοι ἴσα ἐστὶν ἢ ἰσάκις αὐτῶν\nπολλαπλάσια.\n\n\nδύο γὰρ μεγέθη τὰ ΑΒ, ΓΔ δύο μεγεθῶν τῶν Ε, Ζ\nἰσάκις ἔστω πολλαπλάσια, καὶ ἀφαιρεθέντα τὰ ΑΗ, ΓΘ\nτῶν αὐτῶν τῶν Ε, Ζ ἰσάκις ἔστω πολλαπλάσια·\nλέγω, ὅτι καὶ λοιπὰ τὰ ΗΒ,\nΘΔ τοῖς Ε, Ζ ἤτοι ἴσα ἐστὶν ἢ ἰσάκις\nαὐτῶν πολλαπλάσια.\nἔστω γὰρ πρότερον τὸ ΗΒ τῷ Ε ἴσον.\nλέγω, ὅτι καὶ τὸ ΘΔ τῷ Ζ ἴσον ἐστίν.\nκείσθω γὰρ τῷ Ζ ἴσον τὸ ΓΚ. ἐπεὶ ἰσάκις ἐστὶ πολλαπλάσιον\nτὸ ΑΗ τοῦ Ε καὶ τὸ ΓΘ τοῦ Ζ, ἴσον δὲ τὸ μὲν\n\nΗΒ τῷ Ε, τὸ δὲ ΚΓ τῷ Ζ, ἰσάκις ἄρα ἐστὶ πολλαπλάσιον\nτὸ ΑΒ τοῦ Ε καὶ τὸ ΚΘ τοῦ Ζ. ἰσάκις δὲ ὑπόκειται\nπολλαπλάσιον τὸ ΑΒ τοῦ Ε καὶ τὸ ΓΔ τοῦ Ζ· ἰσάκις\nἄρα ἐστὶ πολλαπλάσιον τὸ ΚΘ τοῦ Ζ καὶ τὸ ΓΔ τοῦ Ζ.\nἐπεὶ οὖν ἑκάτερον τῶν ΚΘ, ΓΔ τοῦ Ζ ἰσάκις ἐστὶ πολλαπλάσιον,\nἴσον ἄρα ἐστὶ τὸ ΚΘ τῷ ΓΔ. κοινὸν ἀφῃρήσθω\nτὸ ΓΘ· λοιπὸν ἄρα τὸ ΚΓ λοιπῷ τῷ ΘΔ ἴσον ἐστίν. ἀλλὰ τὸ\nΖ τῷ ΚΓ ἐστιν ἴσον· καὶ τὸ ΘΔ ἄρα τῷ Ζ ἴσον ἐστίν. ὥστε\nεἰ τὸ ΗΒ τῷ Ε ἴσον ἐστίν, καὶ τὸ ΘΔ ἴσον ἔσται τῷ Ζ.\nὁμοίως δὴ δείξομεν, ὅτι, κἂν πολλαπλάσιον ᾖ τὸ ΗΒ\nτοῦ Ε, τοσαυταπλάσιον ἔσται καὶ τὸ ΘΔ τοῦ Ζ.\nἐὰν ἄρα δύο μεγέθη δύο μεγεθῶν ἰσάκις ᾖ πολλαπλάσια,\nκαὶ ἀφαιρεθέντα τινὰ τῶν αὐτῶν ἰσάκις ᾖ\nπολλαπλάσια, καὶ τὰ λοιπὰ τοῖς αὐτοῖς ἤτοι ἴσα ἐστὶν ἢ\nἰσάκις αὐτῶν πολλαπλάσια· ὅπερ ἔδει δεῖξαι.\nτὰ ἴσα πρὸς τὸ αὐτὸ τὸν αὐτὸν ἔχει λόγον καὶ τὸ αὐτὸ\nπρὸς τὰ ἴσα.\nἔστω ἴσα μεγέθη τὰ Α, Β, ἄλλο δέ τι, ὃ ἔτυχεν, μέγεθος\nτὸ Γ· λέγω, ὅτι ἑκάτερον\nτῶν Α, Β πρὸς τὸ Γ τὸν\nαὐτὸν ἔχει λόγον, καὶ τὸ Γ\nπρὸς ἑκάτερον τῶν Α, Β.\nεἰλήφθω γὰρ τῶν μὲν Α, Β ἰσάκις πολλαπλάσια τὰ\nΔ, Ε, τοῦ δὲ Γ ἄλλο, ὃ ἔτυχεν, πολλαπλάσιον τὸ Ζ.\n\n\nἐπεὶ οὖν ἰσάκις ἐστὶ πολλαπλάσιον τὸ Δ τοῦ Α καὶ τὸ\nΕ τοῦ Β, ἴσον δὲ τὸ Α τῷ Β, ἴσον ἄρα καὶ τὸ Δ τῷ Ε. ἄλλο\nδέ, ὃ ἔτυχεν, τὸ Ζ. εἰ ἄρα ὑπερέχει τὸ Δ τοῦ Ζ, ὑπερέχει\nκαὶ τὸ Ε τοῦ Ζ, καὶ εἰ ἴσον, ἴσον, καὶ εἰ ἔλαττον, ἔλαττον.\nκαί ἐστι τὰ μὲν Δ, Ε τῶν Α, Β ἰσάκις πολλαπλάσια, τὸ\nδὲ Ζ τοῦ Γ ἄλλο, ὃ ἔτυχεν, πολλαπλάσιον· ἔστιν ἄρα ὡς\nτὸ Α πρὸς τὸ Γ, οὕτως τὸ Β πρὸς τὸ Γ.\nλέγω δή, ὅτι καὶ τὸ Γ πρὸς ἑκάτερον τῶν Α, Β τὸν\nαὐτὸν ἔχει λόγον.\nτῶν γὰρ αὐτῶν κατασκευασθέντων ὁμοίως δείξομεν,\nὅτι ἴσον ἐστὶ τὸ Δ τῷ Ε· ἄλλο δέ τι τὸ Ζ· εἰ ἄρα ὑπερέχει\nτὸ Ζ τοῦ Δ, ὑπερέχει καὶ τοῦ Ε, καὶ εἰ ἴσον, ἴσον, καὶ εἰ\nἔλαττον, ἔλαττον. καί ἐστι τὸ μὲν Ζ τοῦ Γ πολλαπλάσιον,\nτὰ δὲ Δ, Ε τῶν Α, Β ἄλλα, ἃ ἔτυχεν, ἰσάκις πολλαπλάσια·\nἔστιν ἄρα ὡς τὸ Γ πρὸς τὸ Α, οὕτως τὸ Γ πρὸς τὸ Β.\n\n\nτὰ ἴσα ἄρα πρὸς τὸ αὐτὸ τὸν αὐτὸν ἔχει λόγον καὶ τὸ\nαὐτὸ πρὸς τὰ ἴσα.\nΠόρισμα\nἐκ δὴ τούτου φανερόν, ὅτι ἐὰν μεγέθη τινὰ ἀνάλογον\nᾖ, καὶ ἀνάπαλιν ἀνάλογον ἔσται. ὅπερ ἔδει δεῖξαι.\nτῶν ἀνίσων μεγεθῶν τὸ μεῖζον πρὸς τὸ αὐτὸ μείζονα\nλόγον ἔχει ἤπερ τὸ ἔλαττον. καὶ τὸ αὐτὸ πρὸς τὸ ἔλαττον\nμείζονα λόγον ἔχει ἤπερ πρὸς τὸ μεῖζον.\nἔστω ἄνισα μεγέθη τὰ ΑΒ, Γ, καὶ ἔστω μεῖζον τὸ\n\nΑΒ, ἄλλο δέ, ὃ ἔτυχεν, τὸ Δ· λέγω, ὅτι τὸ ΑΒ πρὸς τὸ Δ\nμείζονα λόγον ἔχει ἤπερ τὸ Γ πρὸς τὸ Δ, καὶ τὸ Δ πρὸς τὸ\nΓ μείζονα λόγον ἔχει ἤπερ πρὸς τὸ ΑΒ.\nἐπεὶ γὰρ μεῖζόν ἐστι τὸ ΑΒ τοῦ Γ, κείσθω τῷ Γ ἴσον\nτὸ ΒΕ· τὸ δὴ ἔλασσον τῶν ΑΕ, ΕΒ πολλαπλασιαζόμενον\nἔσται ποτὲ τοῦ Δ μεῖζον. ἔστω\nπρότερον τὸ ΑΕ ἔλαττον τοῦ\nΕΒ, καὶ πεπολλαπλασιάσθω\nτὸ ΑΕ, καὶ ἔστω αὐτοῦ πολλαπλάσιον\nτὸ ΖΗ μεῖζον ὂν τοῦ\nδ, καὶ ὁσαπλάσιόν ἐστι τὸ ΖΗ\nτοῦ ΑΕ, τοσαυταπλάσιον γεγονέτω\nκαὶ τὸ μὲν ΗΘ τοῦ ΕΒ\nτὸ δὲ Κ τοῦ Γ· καὶ εἰλήφθω\nτοῦ Δ διπλάσιον μὲν τὸ Λ,\nτριπλάσιον δὲ τὸ Μ, καὶ ἑξῆς\nἑνὶ πλεῖον, ἕως ἂν τὸ λαμβανόμενον\nπολλαπλάσιον μὲν γένηται τοῦ Δ, πρώτως δὲ\nμεῖζον τοῦ Κ. εἰλήφθω, καὶ ἔστω τὸ Ν τετραπλάσιον\nμὲν τοῦ Δ, πρώτως δὲ μεῖζον τοῦ Κ.\n\n\nἐπεὶ οὖν τὸ Κ τοῦ Ν πρώτως ἐστὶν ἔλαττον, τὸ Κ\nἄρα τοῦ Μ οὔκ ἐστιν ἔλαττον. καὶ ἐπεὶ ἰσάκις ἐστὶ πολλαπλάσιον\nτὸ ΖΗ τοῦ ΑΕ καὶ τὸ ΗΘ τοῦ ΕΒ, ἰσάκις ἄρα\nἐστὶ πολλαπλάσιον τὸ ΖΗ τοῦ ΑΕ καὶ τὸ ΖΘ τοῦ ΑΒ.\nἰσάκις δέ ἐστι πολλαπλάσιον τὸ ΖΗ τοῦ ΑΕ καὶ τὸ Κ τοῦ\nΓ· ἰσάκις ἄρα ἐστὶ πολλαπλάσιον τὸ ΖΘ τοῦ ΑΒ καὶ τὸ Κ\nτοῦ Γ. τὰ ΖΘ, Κ ἄρα τῶν ΑΒ, Γ ἰσάκις ἐστὶ πολλαπλάσια.\nπάλιν, ἐπεὶ ἰσάκις ἐστὶ πολλαπλάσιον τὸ ΗΘ τοῦ ΕΒ καὶ\nτὸ Κ τοῦ Γ, ἴσον δὲ τὸ ΕΒ τῷ Γ, ἴσον ἄρα καὶ τὸ ΗΘ τῷ\nΚ· τὸ δὲ Κ τοῦ Μ οὔκ ἐστιν ἔλαττον· οὐδʼ ἄρα τὸ ΗΘ τοῦ\nμ ἔλαττόν ἐστιν. μεῖζον δὲ τὸ ΖΗ τοῦ Δ· ὅλον ἄρα τὸ\nΖΘ συναμφοτέρων τῶν Δ, Μ μεῖζόν ἐστιν. ἀλλὰ συναμφότερα\nτὰ Δ, Μ τῷ Ν ἐστιν ἴσα, ἐπειδήπερ τὸ Μ τοῦ Δ\nτριπλάσιόν ἐστιν, συναμφότερα δὲ τὰ Μ, Δ τοῦ Δ ἐστι\nτετραπλάσια, ἔστι δὲ καὶ τὸ Ν τοῦ Δ τετραπλάσιον·\nσυναμφότερα ἄρα τὰ Μ, Δ τῷ Ν ἴσα ἐστίν. ἀλλὰ τὸ ΖΘ\nτῶν Μ, Δ μεῖζόν ἐστιν· τὸ ΖΘ ἄρα τοῦ Ν ὑπερέχει· τὸ\nδὲ Κ τοῦ Ν οὐχ ὑπερέχει. καί ἐστι τὰ μὲν ΖΘ, Κ τῶν\nΑΒ, Γ ἰσάκις πολλαπλάσια, τὸ δὲ Ν τοῦ Δ ἄλλο, ὃ ἔτυχεν,\nπολλαπλάσιον· τὸ ΑΒ ἄρα πρὸς τὸ Δ μείζονα λόγον ἔχει\nἤπερ τὸ Γ πρὸς τὸ Δ.\nλέγω δή, ὅτι καὶ τὸ Δ πρὸς τὸ Γ μείζονα λόγον ἔχει\nἤπερ τὸ Δ πρὸς τὸ ΑΒ.\nτῶν γὰρ αὐτῶν κατασκευασθέντων ὁμοίως δείξομεν,\nὅτι τὸ μὲν Ν τοῦ Κ ὑπερέχει, τὸ δὲ Ν τοῦ ΖΘ οὐχ ὑπερέχει.\nκαί ἐστι τὸ μὲν Ν τοῦ Δ πολλαπλάσιον, τὰ δὲ ΖΘ,\nΚ τῶν ΑΒ, Γ ἄλλα, ἃ ἔτυχεν, ἰσάκις πολλαπλάσια· τὸ Δ\nἄρα πρὸς τὸ Γ μείζονα λόγον ἔχει ἤπερ τὸ Δ πρὸς τὸ ΑΒ.\nἀλλὰ δὴ τὸ ΑΕ τοῦ ΕΒ\n\nμεῖζον ἔστω. τὸ δὴ ἔλαττον\nτὸ ΕΒ πολλαπλασιαζόμενον\nἔσται ποτὲ τοῦ Δ μεῖζον.\nπεπολλαπλασιάσθω, καὶ ἔστω\nτὸ ΗΘ πολλαπλάσιον μὲν\nτοῦ ΕΒ, μεῖζον δὲ τοῦ Δ·\nκαὶ ὁσαπλάσιόν ἐστι τὸ ΗΘ\nτοῦ ΕΒ, τοσαυταπλάσιον γεγονέτω\nκαὶ τὸ μὲν ΖΗ τοῦ\nΑΕ, τὸ δὲ Κ τοῦ Γ. ὁμοίως\nδὴ δείξομεν, ὅτι τὰ ΖΘ, Κ\nτῶν ΑΒ, Γ ἰσάκις ἐστὶ πολλαπλάσια· καὶ εἰλήφθω\nὁμοίως τὸ Ν πολλαπλάσιον μὲν τοῦ Δ, πρώτως δὲ μεῖζον\nτοῦ ΖΗ· ὥστε πάλιν τὸ ΖΗ τοῦ Μ οὔκ ἐστιν ἔλασσον.\nμεῖζον δὲ τὸ ΗΘ τοῦ Δ· ὅλον ἄρα τὸ ΖΘ τῶν Δ, Μ,\nτουτέστι τοῦ Ν, ὑπερέχει. τὸ δὲ Κ τοῦ Ν οὐχ ὑπερέχει,\nἐπειδήπερ καὶ τὸ ΖΗ μεῖζον ὂν τοῦ ΗΘ, τουτέστι τοῦ Κ,\nτοῦ Ν οὐχ ὑπερέχει. καὶ ὡσαύτως κατακολουθοῦντες\nτοῖς ἐπάνω περαίνομεν τὴν ἀπόδειξιν.\nτῶν ἄρα ἀνίσων μεγεθῶν τὸ μεῖζον πρὸς τὸ αὐτὸ\nμείζονα λόγον ἔχει ἤπερ τὸ ἔλαττον· καὶ τὸ αὐτὸ πρὸς τὸ\nἔλαττον μείζονα λόγον ἔχει ἤπερ πρὸς τὸ μεῖζον· ὅπερ\nἔδει δεῖξαι.\nτὰ πρὸς τὸ αὐτὸ τὸν αὐτὸν ἔχοντα λόγον ἴσα ἀλλήλοις\nἐστίν· καὶ πρὸς ἃ τὸ αὐτὸ τὸν αὐτὸν ἔχει λόγον, ἐκεῖνα\nἴσα ἐστίν.\nἐχέτω γὰρ ἑκάτερον τῶν Α, Β πρὸς τὸ Γ τὸν αὐτὸν\nλόγον· λέγω, ὅτι ἴσον ἐστὶ τὸ Α τῷ Β.\n\nεἰ γὰρ μή, οὐκ ἂν ἑκάτερον\nτῶν Α, Β πρὸς τὸ Γ τὸν αὐτὸν\nεἶχε λόγον· ἔχει δέ· ἴσον ἄρα ἐστὶ\nτὸ Α τῷ Β.\n\n\nἐχέτω δὴ πάλιν τὸ Γ πρὸς ἑκάτερον τῶν Α, Β τὸν\nαὐτὸν λόγον· λέγω, ὅτι ἴσον ἐστὶ τὸ Α τῷ Β.\nεἰ γὰρ μή, οὐκ ἂν τὸ Γ πρὸς ἑκάτερον τῶν Α, Β τὸν\nαὐτὸν εἶχε λόγον· ἔχει δέ· ἴσον ἄρα ἐστὶ τὸ Α τῷ Β.\nτὰ ἄρα πρὸς τὸ αὐτὸ τὸν αὐτὸν ἔχοντα λόγον ἴσα\nἀλλήλοις ἐστίν· καὶ πρὸς ἃ τὸ αὐτὸ τὸν αὐτὸν ἔχει λόγον,\nἐκεῖνα ἴσα ἐστίν· ὅπερ ἔδει δεῖξαι.\nτῶν πρὸς τὸ αὐτὸ λόγον ἐχόντων τὸ μείζονα λόγον\nἔχον ἐκεῖνο μεῖζόν ἐστιν· πρὸς ὃ δὲ τὸ αὐτὸ μείζονα\nλόγον ἔχει, ἐκεῖνο ἔλαττόν ἐστιν.\n\nἐχέτω γὰρ τὸ Α πρὸς τὸ Γ μείζονα\nλόγον ἤπερ τὸ Β πρὸς τὸ Γ·\nλέγω, ὅτι μεῖζόν ἐστι τὸ Α τοῦ Β.\nεἰ γὰρ μή, ἤτοι ἴσον ἐστὶ τὸ Α τῷ Β ἢ ἔλασσον. ἴσον\nμὲν οὖν οὔκ ἐστι τὸ Α τῷ Β· ἑκάτερον γὰρ ἂν τῶν Α, Β\nπρὸς τὸ Γ τὸν αὐτὸν εἶχε λόγον. οὐκ ἔχει δέ· οὐκ ἄρα\nἴσον ἐστὶ τὸ Α τῷ Β. οὐδὲ μὴν ἔλασσόν ἐστι τὸ Α τοῦ Β·\nτὸ Α γὰρ ἂν πρὸς τὸ Γ ἐλάσσονα λόγον εἶχεν ἤπερ τὸ Β\nπρὸς τὸ Γ. οὐκ ἔχει δέ· οὐκ ἄρα ἔλασσόν ἐστι τὸ Α τοῦ Β.\nἐδείχθη δὲ οὐδὲ ἴσον· μεῖζον ἄρα ἐστὶ τὸ Α τοῦ Β.\nἐχέτω δὴ πάλιν τὸ Γ πρὸς τὸ Β μείζονα λόγον ἤπερ\nτὸ Γ πρὸς τὸ Α· λέγω, ὅτι ἔλασσόν ἐστι τὸ Β τοῦ Α.\nεἰ γὰρ μή, ἤτοι ἴσον ἐστὶν ἢ μεῖζον. ἴσον μὲν οὖν οὔκ\nἐστι τὸ Β τῷ Α· τὸ Γ γὰρ ἂν πρὸς ἑκάτερον τῶν Α, Β\nτὸν αὐτὸν εἶχε λόγον. οὐκ ἔχει δέ· οὐκ ἄρα ἴσον ἐστὶ τὸ Α\nτῷ Β. οὐδὲ μὴν μεῖζόν ἐστι τὸ Β τοῦ Α· τὸ Γ γὰρ ἂν πρὸς\nτὸ Β ἐλάσσονα λόγον εἶχεν ἤπερ πρὸς τὸ Α. οὐκ ἔχει δέ·\nοὐκ ἄρα μεῖζόν ἐστι τὸ Β τοῦ Α. ἐδείχθη δέ, ὅτι οὐδὲ\nἴσον· ἔλαττον ἄρα ἐστὶ τὸ Β τοῦ Α.\nτῶν ἄρα πρὸς τὸ αὐτὸ λόγον ἐχόντων τὸ μείζονα λόγον\nἔχον μεῖζόν ἐστιν· καὶ πρὸς ὃ τὸ αὐτὸ μείζονα λόγον ἔχει,\nἐκεῖνο ἔλαττόν ἐστιν· ὅπερ ἔδει δεῖξαι.\nοἱ τῷ αὐτῷ λόγῳ οἱ αὐτοὶ καὶ ἀλλήλοις εἰσὶν οἱ\nαὐτοί.\nἔστωσαν γὰρ ὡς μὲν τὸ Α πρὸς τὸ Β, οὕτως τὸ Γ\nπρὸς τὸ Δ, ὡς δὲ τὸ Γ πρὸς τὸ Δ, οὕτως τὸ Ε πρὸς τὸ Ζ·\nλέγω, ὅτι ἐστὶν ὡς τὸ Α πρὸς τὸ Β, οὕτως τὸ Ε πρὸς τὸ Ζ.\n\nεἰλήφθω γὰρ τῶν Α, Γ, Ε ἰσάκις πολλαπλάσια τὰ Η,\nΘ, Κ, τῶν δὲ Β, Δ, Ζ ἄλλα, ἃ ἔτυχεν, ἰσάκις πολλαπλάσια\nτὰ Λ, Μ, Ν.\nκαὶ ἐπεί ἐστιν ὡς τὸ Α πρὸς τὸ Β, οὕτως τὸ Γ πρὸς\nτὸ Δ, καὶ εἴληπται τῶν μὲν Α, Γ ἰσάκις πολλαπλάσια\nτὰ Η, Θ, τῶν δὲ Β, Δ ἄλλα, ἃ ἔτυχεν, ἰσάκις πολλαπλάσια\nτὰ Λ, Μ, εἰ ἄρα ὑπερέχει τὸ Η τοῦ Λ, ὑπερέχει καὶ τὸ Θ\nτοῦ Μ, καὶ εἰ ἴσον ἐστίν, ἴσον, καὶ εἰ ἐλλείπει, ἐλλείπει.\nπάλιν, ἐπεί ἐστιν ὡς τὸ Γ πρὸς τὸ Δ, οὕτως τὸ Ε πρὸς\nτὸ Ζ, καὶ εἴληπται τῶν Γ, Ε ἰσάκις πολλαπλάσια τὰ\nΘ, Κ, τῶν δὲ Δ, Ζ ἄλλα, ἃ ἔτυχεν, ἰσάκις πολλαπλάσια\nτὰ Μ, Ν, εἰ ἄρα ὑπερέχει τὸ Θ τοῦ Μ, ὑπερέχει καὶ τὸ\nΚ τοῦ Ν, καὶ εἰ ἴσον, ἴσον, καὶ εἰ ἔλαττον, ἔλαττον. ἀλλὰ\nεἰ ὑπερεῖχε τὸ Θ τοῦ Μ, ὑπερεῖχε καὶ τὸ Η τοῦ Λ, καὶ εἰ\nἴσον, ἴσον, καὶ εἰ ἔλαττον, ἔλαττον· ὥστε καὶ εἰ ὑπερέχει\nτὸ Η τοῦ Λ, ὑπερέχει καὶ τὸ Κ τοῦ Ν, καὶ εἰ ἴσον, ἴσον,\nκαὶ εἰ ἔλαττον, ἔλαττον. καί ἐστι τὰ μὲν Η, Κ τῶν Α, Ε\nἰσάκις πολλαπλάσια, τὰ δὲ Λ, Ν τῶν Β, Ζ ἄλλα, ἃ ἔτυχεν,\nἰσάκις πολλαπλάσια· ἔστιν ἄρα ὡς τὸ Α πρὸς τὸ Β, οὕτως\nτὸ Ε πρὸς τὸ Ζ.\nοἱ ἄρα τῷ αὐτῷ λόγῳ οἱ αὐτοὶ καὶ ἀλλήλοις εἰσὶν οἱ\nαὐτοί· ὅπερ ἔδει δεῖξαι.\nἐὰν ᾖ ὁποσαοῦν μεγέθη ἀνάλογον, ἔσται ὡς ἓν τῶν\nἡγουμένων πρὸς ἓν τῶν ἑπομένων, οὕτως ἅπαντα τὰ\nἡγούμενα πρὸς ἅπαντα τὰ ἑπόμενα.\nἔστωσαν ὁποσαοῦν μεγέθη ἀνάλογον τὰ Α, Β, Γ, Δ,\nε, Ζ, ὡς τὸ Α πρὸς τὸ Β, οὕτως τὸ Γ πρὸς τὸ Δ, καὶ\nτὸ Ε πρὸς τὸ Ζ· λέγω, ὅτι ἐστὶν ὡς τὸ Α πρὸς τὸ Β,\nοὕτως τὰ Α, Γ, Ε πρὸς τὰ Β, Δ, Ζ.\n\nεἰλήφθω γὰρ τῶν μὲν Α, Γ, Ε ἰσάκις πολλαπλάσια\nτὰ Η, Θ, Κ, τῶν δὲ Β, Δ, Ζ ἄλλα, ἃ ἔτυχεν, ἰσάκις\nπολλαπλάσια τὰ Λ, Μ, Ν.\nκαὶ ἐπεί ἐστιν ὡς τὸ Α πρὸς τὸ Β, οὕτως τὸ Γ πρὸς\nτὸ Δ, καὶ τὸ Ε πρὸς τὸ Ζ, καὶ εἴληπται τῶν μὲν Α, Γ,\nΕ ἰσάκις πολλαπλάσια τὰ Η, Θ, Κ τῶν δὲ Β, Δ, Ζ ἄλλα,\nἃ ἔτυχεν, ἰσάκις πολλαπλάσια τὰ Λ, Μ, Ν, εἰ ἄρα ὑπερέχει\nτὸ Η τοῦ Λ, ὑπερέχει καὶ τὸ Θ τοῦ Μ, καὶ τὸ Κ\nτοῦ Ν, καὶ εἰ ἴσον, ἴσον, καὶ εἰ ἔλαττον, ἔλαττον. ὥστε καὶ\nεἰ ὑπερέχει τὸ Η τοῦ Λ, ὑπερέχει καὶ τὰ Η, Θ, Κ τῶν\nΛ, Μ, Ν, καὶ εἰ ἴσον, ἴσα, καὶ εἰ ἔλαττον, ἐλάττονα. καί\nἐστι τὸ μὲν Η καὶ τὰ Η, Θ, Κ τοῦ Α καὶ τῶν Α, Γ, Ε\nἰσάκις πολλαπλάσια, ἐπειδήπερ ἐὰν ᾖ ὁποσαοῦν μεγέθη\nὁποσωνοῦν μεγεθῶν ἴσων τὸ πλῆθος ἕκαστον ἑκάστου\nἰσάκις πολλαπλάσιον, ὁσαπλάσιόν ἐστιν ἓν τῶν μεγεθῶν\nἑνός, τοσαυταπλάσια ἔσται καὶ τὰ πάντα τῶν πάντων.\nδιὰ τὰ αὐτὰ δὴ καὶ τὸ Λ καὶ τὰ Λ, Μ, Ν τοῦ Β καὶ τῶν\nβ, Δ, Ζ ἰσάκις ἐστὶ πολλαπλάσια· ἔστιν ἄρα ὡς τὸ Α\nπρὸς τὸ Β, οὕτως τὰ Α, Γ, Ε πρὸς τὰ Β, Δ, Ζ.\nἐὰν ἄρα ᾖ ὁποσαοῦν μεγέθη ἀνάλογον, ἔσται ὡς ἓν\nτῶν ἡγουμένων πρὸς ἓν τῶν ἑπομένων, οὕτως ἅπαντα τὰ\nἡγούμενα πρὸς ἅπαντα τὰ ἑπόμενα· ὅπερ ἔδει δεῖξαι.\nἐὰν πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, τρίτον δὲ πρὸς τέταρτον μείζονα\nλόγον ἔχῃ ἢ πέμπτον πρὸς ἕκτον, καὶ πρῶτον πρὸς\nδεύτερον μείζονα λόγον ἕξει ἢ πέμπτον πρὸς ἕκτον.\n\n\nπρῶτον γὰρ τὸ Α πρὸς δεύτερον τὸ Β τὸν αὐτὸν ἐχέτω\nλόγον καὶ τρίτον τὸ Γ πρὸς τέταρτον τὸ Δ, τρίτον δὲ τὸ Γ\nπρὸς τέταρτον τὸ Δ μείζονα λόγον ἐχέτω ἢ πέμπτον τὸ Ε\nπρὸς ἕκτον τὸ Ζ. λέγω, ὅτι καὶ πρῶτον τὸ Α πρὸς δεύτερον\nτὸ Β μείζονα λόγον ἕξει ἤπερ πέμπτον τὸ Ε πρὸς ἕκτον\nτὸ Ζ.\nἐπεὶ γὰρ ἔστι τινὰ τῶν μὲν Γ, Ε ἰσάκις πολλαπλάσια,\nτῶν δὲ Δ, Ζ ἄλλα, ἃ ἔτυχεν, ἰσάκις πολλαπλάσια, καὶ\nτὸ μὲν τοῦ Γ πολλαπλάσιον τοῦ\nτοῦ Δ πολλαπλασίου ὑπερέχει, τὸ\nδὲ τοῦ Ε πολλαπλάσιον τοῦ τοῦ Ζ\nπολλαπλασίου οὐχ ὑπερέχει, εἰλήφθω,\nκαὶ ἔστω τῶν μὲν Γ, Ε ἰσάκις\nπολλαπλάσια τὰ Η, Θ, τῶν δὲ\nΔ, Ζ ἄλλα, ἃ ἔτυχεν, ἰσάκις πολλαπλάσια τὰ Κ, Λ, ὥστε\nτὸ μὲν Η τοῦ Κ ὑπερέχειν, τὸ δὲ Θ τοῦ Λ μὴ ὑπερέχειν·\nκαὶ ὁσαπλάσιον μέν ἐστι τὸ Η τοῦ Γ, τοσαυταπλάσιον\nἔστω καὶ τὸ Μ τοῦ Α, ὁσαπλάσιον δὲ τὸ Κ τοῦ Δ,\nτοσαυταπλάσιον ἔστω καὶ τὸ Ν τοῦ Β.\nκαὶ ἐπεί ἐστιν ὡς τὸ Α πρὸς τὸ Β, οὕτως τὸ Γ πρὸς\nτὸ Δ, καὶ εἴληπται τῶν μὲν Α, Γ ἰσάκις πολλαπλάσια τὰ\nΜ, Η, τῶν δὲ Β, Δ ἄλλα, ἃ ἔτυχεν, ἰσάκις πολλαπλάσια\nτὰ Ν, Κ, εἰ ἄρα ὑπερέχει τὸ Μ τοῦ Ν, ὑπερέχει καὶ τὸ Η\nτοῦ Κ, καὶ εἰ ἴσον, ἴσον, καὶ εἰ ἔλαττον, ἔλαττον. ὑπερέχει\nδὲ τὸ Η τοῦ Κ· ὑπερέχει ἄρα καὶ τὸ Μ τοῦ Ν. τὸ δὲ Θ\nτοῦ Λ οὐχ ὑπερέχει· καί ἐστι τὰ μὲν Μ, Θ τῶν Α, Ε\nἰσάκις πολλαπλάσια, τὰ δὲ Ν, Λ τῶν Β, Ζ ἄλλα, ἃ ἔτυχεν,\nἰσάκις πολλαπλάσια· τὸ ἄρα Α πρὸς τὸ Β μείζονα λόγον\nἔχει ἤπερ τὸ Ε πρὸς τὸ Ζ.\n\n\nἐὰν ἄρα πρῶτον πρὸς δεύτερον τὸν αὐτὸν ἔχῃ λόγον\nκαὶ τρίτον πρὸς τέταρτον, τρίτον δὲ πρὸς τέταρτον μείζονα\nλόγον ἔχῃ ἢ πέμπτον πρὸς ἕκτον, καὶ πρῶτον πρὸς\nδεύτερον μείζονα λόγον ἕξει ἢ πέμπτον πρὸς ἕκτον·\nὅπερ ἔδει δεῖξαι.\nἐὰν πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, τὸ δὲ πρῶτον τοῦ τρίτου μεῖζον ᾖ,\nκαὶ τὸ δεύτερον τοῦ τετάρτου μεῖζον ἔσται, κἂν ἴσον, ἴσον,\nκἂν ἔλαττον, ἔλαττον.\n\n\nπρῶτον γὰρ τὸ Α πρὸς δεύτερον τὸ Β τὸν αὐτὸν ἐχέτω\nλόγον καὶ τρίτον τὸ Γ πρὸς τέταρτον τὸ Δ, μεῖζον δὲ ἔστω\nτὸ Α τοῦ Γ· λέγω, ὅτι καὶ τὸ Β\nτοῦ Δ μεῖζόν ἐστιν.\nἐπεὶ γὰρ τὸ Α τοῦ Γ μεῖζόν\nἐστιν, ἄλλο δέ, ὃ ἔτυχεν, μέγεθος\nτὸ Β, τὸ Α ἄρα πρὸς τὸ Β μείζονα λόγον ἔχει ἤπερ\nτὸ Γ πρὸς τὸ Β. ὡς δὲ τὸ Α πρὸς τὸ Β, οὕτως τὸ Γ\nπρὸς τὸ Δ· καὶ τὸ Γ ἄρα πρὸς τὸ Δ μείζονα λόγον ἔχει\nἤπερ τὸ Γ πρὸς τὸ Β. πρὸς ὃ δὲ τὸ αὐτὸ μείζονα λόγον\nἔχει, ἐκεῖνο ἔλασσόν ἐστιν· ἔλασσον ἄρα τὸ Δ τοῦ Β·\nὥστε μεῖζόν ἐστι τὸ Β τοῦ Δ.\nὁμοίως δὴ δείξομεν, ὅτι κἂν ἴσον ᾖ τὸ Α τῷ Γ, ἴσον\nἔσται καὶ τὸ Β τῷ Δ, κἂν ἔλασσον ᾖ τὸ Α τοῦ Γ, ἔλασσον\nἔσται καὶ τὸ Β τοῦ Δ.\n\n\nἐὰν ἄρα πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, τὸ δὲ πρῶτον τοῦ τρίτου μεῖζον ᾖ,\nκαὶ τὸ δεύτερον τοῦ τετάρτου μεῖζον ἔσται, κἂν ἴσον, ἴσον,\nκἂν ἔλαττον, ἔλαττον· ὅπερ ἔδει δεῖξαι.\nτὰ μέρη τοῖς ὡσαύτως πολλαπλασίοις τὸν αὐτὸν ἔχει\nλόγον ληφθέντα κατάλληλα.\nἔστω γὰρ ἰσάκις πολλαπλάσιον τὸ ΑΒ τοῦ Γ καὶ τὸ\nΔΕ τοῦ Ζ· λέγω, ὅτι ἐστὶν ὡς τὸ Γ πρὸς τὸ Ζ, οὕτως\nτὸ ΑΒ πρὸς τὸ ΔΕ.\nἐπεὶ γὰρ ἰσάκις ἐστὶ πολλαπλάσιον τὸ ΑΒ τοῦ Γ\nκαὶ τὸ ΔΕ τοῦ Ζ, ὅσα ἄρα ἐστὶν ἐν τῷ ΑΒ μεγέθη ἴσα\nτῷ Γ, τοσαῦτα καὶ ἐν τῷ ΔΕ ἴσα\nτῷ Ζ. διῃρήσθω τὸ μὲν ΑΒ εἰς τὰ\nτῷ Γ ἴσα τὰ ΑΗ, ΗΘ, ΘΒ, τὸ\nδὲ ΔΕ εἰς τὰ τῷ Ζ ἴσα τὰ ΔΚ,\nΚΛ, ΛΕ· ἔσται δὴ ἴσον τὸ πλῆθος\nτῶν ΑΗ, ΗΘ, ΘΒ τῷ πλήθει τῶν ΔΚ, ΚΛ, ΛΕ. καὶ\nἐπεὶ ἴσα ἐστὶ τὰ ΑΗ, ΗΘ, ΘΒ ἀλλήλοις, ἔστι δὲ καὶ τὰ\n\nΔΚ, ΚΛ, ΛΕ ἴσα ἀλλήλοις, ἔστιν ἄρα ὡς τὸ ΑΗ πρὸς\nτὸ ΔΚ, οὕτως τὸ ΗΘ πρὸς τὸ ΚΛ, καὶ τὸ ΘΒ πρὸς τὸ\nΛΕ. ἔσται ἄρα καὶ ὡς ἓν τῶν ἡγουμένων πρὸς ἓν τῶν\nἑπομένων, οὕτως ἅπαντα τὰ ἡγούμενα πρὸς ἅπαντα τὰ\nἑπόμενα· ἔστιν ἄρα ὡς τὸ ΑΗ πρὸς τὸ ΔΚ, οὕτως τὸ\n\nΑΒ πρὸς τὸ ΔΕ. ἴσον δὲ τὸ μὲν ΑΗ τῷ Γ, τὸ δὲ ΔΚ\nτῷ Ζ· ἔστιν ἄρα ὡς τὸ Γ πρὸς τὸ Ζ οὕτως τὸ ΑΒ πρὸς\nτὸ ΔΕ.\nτὰ ἄρα μέρη τοῖς ὡσαύτως πολλαπλασίοις τὸν αὐτὸν\nἔχει λόγον ληφθέντα κατάλληλα· ὅπερ ἔδει δεῖξαι.\nἐὰν τέσσαρα μεγέθη ἀνάλογον ᾖ, καὶ ἐναλλὰξ ἀνάλογον\nἔσται.\nἔστω τέσσαρα μεγέθη ἀνάλογον τὰ Α, Β, Γ, Δ, ὡς τὸ Α\nπρὸς τὸ Β, οὕτως τὸ Γ πρὸς τὸ Δ· λέγω, ὅτι καὶ ἐναλλὰξ ἀνάλογον\n\nἔσται, ὡς τὸ Α πρὸς τὸ\nΓ, οὕτως τὸ Β πρὸς τὸ Δ.\nεἰλήφθω γὰρ τῶν μὲν Α, Β\nἰσάκις πολλαπλάσια τὰ Ε, Ζ,\nτῶν δὲ Γ, Δ ἄλλα, ἃ ἔτυχεν,\nἰσάκις πολλαπλάσια τὰ Η, Θ.\nκαὶ ἐπεὶ ἰσάκις ἐστὶ πολλαπλάσιον τὸ Ε τοῦ Α καὶ τὸ\nΖ τοῦ Β, τὰ δὲ μέρη τοῖς ὡσαύτως πολλαπλασίοις τὸν\nαὐτὸν ἔχει λόγον, ἔστιν ἄρα ὡς τὸ Α πρὸς τὸ Β, οὕτως τὸ\nΕ πρὸς τὸ Ζ. ὡς δὲ τὸ Α πρὸς τὸ Β, οὕτως τὸ Γ πρὸς\nτὸ Δ· καὶ ὡς ἄρα τὸ Γ πρὸς τὸ Δ, οὕτως τὸ Ε πρὸς τὸ Ζ.\nπάλιν, ἐπεὶ τὰ Η, Θ τῶν Γ, Δ ἰσάκις ἐστὶ πολλαπλάσια,\nἔστιν ἄρα ὡς τὸ Γ πρὸς τὸ Δ, οὕτως τὸ Η πρὸς τὸ Θ.\nὡς δὲ τὸ Γ πρὸς τὸ Δ, οὕτως τὸ Ε πρὸς τὸ Ζ· καὶ ὡς\nἄρα τὸ Ε πρὸς τὸ Ζ, οὕτως τὸ Η πρὸς τὸ Θ. ἐὰν δὲ τέσσαρα\nμεγέθη ἀνάλογον ᾖ, τὸ δὲ πρῶτον τοῦ τρίτου μεῖζον\nᾖ, καὶ τὸ δεύτερον τοῦ τετάρτου μεῖζον ἔσται, κἂν ἴσον,\nἴσον, κἂν ἔλαττον, ἔλαττον. εἰ ἄρα ὑπερέχει τὸ Ε τοῦ Η,\nὑπερέχει καὶ τὸ Ζ τοῦ Θ, καὶ εἰ ἴσον, ἴσον, καὶ εἰ ἔλαττον,\nἔλαττον. καί ἐστι τὰ μὲν Ε, Ζ τῶν Α, Β ἰσάκις πολλαπλάσια,\nτὰ δὲ Η, Θ τῶν Γ, Δ ἄλλα, ἃ ἔτυχεν, ἰσάκις πολλαπλάσια·\nἔστιν ἄρα ὡς τὸ Α πρὸς τὸ Γ, οὕτως τὸ Β πρὸς\nτὸ Δ.\nἐὰν ἄρα τέσσαρα μεγέθη ἀνάλογον ᾖ, καὶ ἐναλλὰξ\nἀνάλογον ἔσται· ὅπερ ἔδει δεῖξαι.\nἐὰν συγκείμενα μεγέθη ἀνάλογον ᾖ, καὶ διαιρεθέντα\nἀνάλογον ἔσται.\nἔστω συγκείμενα μεγέθη ἀνάλογον τὰ ΑΒ, ΒΕ,\nΓΔ, ΔΖ, ὡς τὸ ΑΒ πρὸς τὸ ΒΕ, οὕτως τὸ ΓΔ πρὸς\nτὸ ΔΖ· λέγω, ὅτι καὶ διαιρεθέντα ἀνάλογον ἔσται, ὡς\nτὸ ΑΕ πρὸς τὸ ΕΒ, οὕτως τὸ ΓΖ πρὸς τὸ ΔΖ.\n\nεἰλήφθω γὰρ τῶν μὲν ΑΕ, ΕΒ, ΓΖ, ΖΔ ἰσάκις\nπολλαπλάσια τὰ ΗΘ, ΘΚ, ΛΜ, ΜΝ, τῶν δὲ ΕΒ, ΖΔ\nἄλλα, ἃ ἔτυχεν, ἰσάκις πολλαπλάσια τὰ ΚΞ, ΝΠ.\n\n\nκαὶ ἐπεὶ ἰσάκις ἐστὶ πολλαπλάσιον τὸ ΗΘ τοῦ ΑΕ\nκαὶ τὸ ΘΚ τοῦ ΕΒ, ἰσάκις ἄρα ἐστὶ πολλαπλάσιον τὸ\nΗΘ τοῦ ΑΕ καὶ τὸ ΗΚ τοῦ ΑΒ. ἰσάκις δέ ἐστι πολλαπλάσιον\nτὸ ΗΘ τοῦ ΑΕ καὶ τὸ ΛΜ τοῦ ΓΖ· ἰσάκις ἄρα\nἐστὶ πολλαπλάσιον τὸ ΗΚ τοῦ ΑΒ καὶ τὸ ΛΜ τοῦ ΓΖ.\nπάλιν, ἐπεὶ ἰσάκις ἐστὶ πολλαπλάσιον τὸ ΛΜ τοῦ ΓΖ\nκαὶ τὸ ΜΝ τοῦ ΖΔ, ἰσάκις ἄρα ἐστὶ πολλαπλάσιον τὸ\nΛΜ τοῦ ΓΖ καὶ τὸ ΛΝ τοῦ ΓΔ. ἰσάκις δὲ ἦν πολλαπλάσιον\nτὸ ΛΜ τοῦ ΓΖ καὶ τὸ ΗΚ τοῦ ΑΒ· ἰσάκις ἄρα ἐστὶ πολλαπλάσιον\nτὸ ΗΚ τοῦ ΑΒ καὶ τὸ ΛΝ τοῦ ΓΔ. τὰ ΗΚ,\n\nΛΝ ἄρα τῶν ΑΒ, ΓΔ ἰσάκις ἐστὶ πολλαπλάσια. πάλιν,\nἐπεὶ ἰσάκις ἐστὶ πολλαπλάσιον τὸ ΘΚ τοῦ ΕΒ καὶ τὸ\nΜΝ τοῦ ΖΔ, ἔστι δὲ καὶ τὸ ΚΞ τοῦ ΕΒ ἰσάκις πολλαπλάσιον\nκαὶ τὸ ΝΠ τοῦ ΖΔ, καὶ συντεθὲν τὸ ΘΞ τοῦ ΕΒ\nἰσάκις ἐστὶ πολλαπλάσιον καὶ τὸ ΜΠ τοῦ ΖΔ. καὶ ἐπεί\nἐστιν ὡς τὸ ΑΒ πρὸς τὸ ΒΕ, οὕτως τὸ ΓΔ πρὸς τὸ ΔΖ,\nκαὶ εἴληπται τῶν μὲν ΑΒ, ΓΔ ἰσάκις πολλαπλάσια τὰ\nΗΚ, ΛΝ, τῶν δὲ ΕΒ, ΖΔ ἰσάκις πολλαπλάσια τὰ ΘΞ,\nΜΠ, εἰ ἄρα ὑπερέχει τὸ ΗΚ τοῦ ΘΞ, ὑπερέχει καὶ τὸ\nΛΝ τοῦ ΜΠ, καὶ εἰ ἴσον, ἴσον, καὶ εἰ ἔλαττον, ἔλαττον.\nὑπερεχέτω δὴ τὸ ΗΚ τοῦ ΘΞ, καὶ κοινοῦ ἀφαιρεθέντος\nτοῦ ΘΚ ὑπερέχει ἄρα καὶ τὸ ΗΘ τοῦ ΚΞ. ἀλλὰ εἰ ὑπερεῖχε\nτὸ ΗΚ τοῦ ΘΞ, ὑπερεῖχε καὶ τὸ ΛΝ τοῦ ΜΠ· ὑπερέχει\nἄρα καὶ τὸ ΛΝ τοῦ ΜΠ, καὶ κοινοῦ ἀφαιρεθέντος τοῦ\nΜΝ ὑπερέχει καὶ τὸ ΛΜ τοῦ ΝΠ· ὥστε εἰ ὑπερέχει τὸ\n\nΗΘ τοῦ ΚΞ, ὑπερέχει καὶ τὸ ΛΜ τοῦ ΝΠ. ὁμοίως δὴ\nδείξομεν, ὅτι κἂν ἴσον ᾖ τὸ ΗΘ τῷ ΚΞ, ἴσον ἔσται καὶ\nτὸ ΛΜ τῷ ΝΠ, κἂν ἔλαττον, ἔλαττον. καί ἐστι τὰ μὲν\nΗΘ, ΛΜ τῶν ΑΕ, ΓΖ ἰσάκις πολλαπλάσια, τὰ δὲ ΚΞ,\nΝΠ τῶν ΕΒ, ΖΔ ἄλλα, ἃ ἔτυχεν, ἰσάκις πολλαπλάσια·\nἔστιν ἄρα ὡς τὸ ΑΕ πρὸς τὸ ΕΒ, οὕτως τὸ ΓΖ πρὸς\nτὸ ΖΔ.\nἐὰν ἄρα συγκείμενα μεγέθη ἀνάλογον ᾖ, καὶ διαιρεθέντα\nἀνάλογον ἔσται· ὅπερ ἔδει δεῖξαι.\nἐὰν διῃρημένα μεγέθη ἀνάλογον ᾖ, καὶ συντεθέντα\nἀνάλογον ἔσται.\nἔστω διῃρημένα μεγέθη ἀνάλογον τὰ ΑΕ, ΕΒ, ΓΖ,\nΖΔ, ὡς τὸ ΑΕ πρὸς τὸ ΕΒ, οὕτως τὸ ΓΖ πρὸς τὸ ΖΔ·\nλέγω, ὅτι καὶ συντεθέντα ἀνάλογον\nἔσται, ὡς τὸ ΑΒ πρὸς τὸ\nΒΕ, οὕτως τὸ ΓΔ πρὸς τὸ ΖΔ.\nεἰ γὰρ μή ἐστιν ὡς τὸ ΑΒ\nπρὸς τὸ ΒΕ, οὕτως τὸ ΓΔ\nπρὸς τὸ ΔΖ, ἔσται ὡς τὸ ΑΒ πρὸς τὸ ΒΕ, οὕτως τὸ ΓΔ\nἤτοι πρὸς ἔλασσόν τι τοῦ ΔΖ ἢ πρὸς μεῖζον.\nἔστω πρότερον πρὸς ἔλασσον τὸ ΔΗ. καὶ ἐπεί ἐστιν\nὡς τὸ ΑΒ πρὸς τὸ ΒΕ, οὕτως τὸ ΓΔ πρὸς τὸ ΔΗ,\nσυγκείμενα μεγέθη ἀνάλογόν ἐστιν· ὥστε καὶ διαιρεθέντα\nἀνάλογον ἔσται. ἔστιν ἄρα ὡς τὸ ΑΕ πρὸς τὸ ΕΒ, οὕτως\nτὸ ΓΗ πρὸς τὸ ΗΔ. ὑπόκειται δὲ καὶ ὡς τὸ ΑΕ πρὸς τὸ\nΕΒ, οὕτως τὸ ΓΖ πρὸς τὸ ΖΔ. καὶ ὡς ἄρα τὸ ΓΗ πρὸς\nτὸ ΗΔ, οὕτως τὸ ΓΖ πρὸς τὸ ΖΔ. μεῖζον δὲ τὸ πρῶτον\nτὸ ΓΗ τοῦ τρίτου τοῦ ΓΖ· μεῖζον ἄρα καὶ τὸ δεύτερον\nτὸ ΗΔ τοῦ τετάρτου τοῦ ΖΔ. ἀλλὰ καὶ ἔλαττον· ὅπερ\nἐστὶν ἀδύνατον· οὐκ ἄρα ἐστὶν ὡς τὸ ΑΒ πρὸς τὸ ΒΕ,\nοὕτως τὸ ΓΔ πρὸς ἔλασσον τοῦ ΖΔ. ὁμοίως δὴ δείξομεν,\nὅτι οὐδὲ πρὸς μεῖζον· πρὸς αὐτὸ ἄρα.\nἐὰν ἄρα διῃρημένα μεγέθη ἀνάλογον ᾖ, καὶ συντεθέντα\nἀνάλογον ἔσται· ὅπερ ἔδει δεῖξαι.\nἐὰν ᾖ ὡς ὅλον πρὸς ὅλον, οὕτως ἀφαιρεθὲν πρὸς\nἀφαιρεθέν, καὶ τὸ λοιπὸν πρὸς τὸ λοιπὸν ἔσται ὡς ὅλον\nπρὸς ὅλον.\nἔστω γὰρ ὡς ὅλον τὸ ΑΒ πρὸς ὅλον τὸ ΓΔ, οὕτως\nἀφαιρεθὲν τὸ ΑΕ πρὸς ἀφαιρεθὲν τὸ ΓΖ· λέγω, ὅτι καὶ\nλοιπὸν τὸ ΕΒ πρὸς λοιπὸν τὸ ΖΔ ἔσται ὡς ὅλον τὸ ΑΒ\nπρὸς ὅλον τὸ ΓΔ.\nἐπεὶ γάρ ἐστιν ὡς τὸ ΑΒ πρὸς τὸ ΓΔ, οὕτως τὸ ΑΕ\nπρὸς τὸ ΓΖ, καὶ ἐναλλὰξ ὡς τὸ ΒΑ πρὸς τὸ ΑΕ, οὕτως\nτὸ ΔΓ πρὸς τὸ ΓΖ. καὶ\nἐπεὶ συγκείμενα μεγέθη\nἀνάλογόν ἐστιν, καὶ διαιρεθέντα\nἀνάλογον ἔσται, ὡς\nτὸ ΒΕ πρὸς τὸ ΕΑ, οὕτως\nτὸ ΔΖ πρὸς τὸ ΓΖ· καὶ ἐναλλάξ, ὡς τὸ ΒΕ πρὸς τὸ\nΔΖ, οὕτως τὸ ΕΑ πρὸς τὸ ΖΓ. ὡς δὲ τὸ ΑΕ πρὸς τὸ\nΓΖ, οὕτως ὑπόκειται ὅλον τὸ ΑΒ πρὸς ὅλον τὸ ΓΔ. καὶ\nλοιπὸν ἄρα τὸ ΕΒ πρὸς λοιπὸν τὸ ΖΔ ἔσται ὡς ὅλον τὸ\nΑΒ πρὸς ὅλον τὸ ΓΔ.\n\n\nἐὰν ἄρα ᾖ ὡς ὅλον πρὸς ὅλον, οὕτως ἀφαιρεθὲν πρὸς\nἀφαιρεθέν, καὶ τὸ λοιπὸν πρὸς τὸ λοιπὸν ἔσται ὡς ὅλον\nπρὸς ὅλον ὅπερ ἔδει δεῖξαι.\nΚαὶ ἐπεὶ ἐδείχθη ὡς τὸ ΑΒ πρὸς τὸ ΓΔ, οὕτως τὸ\nΕΒ πρὸς τὸ ΖΔ, καὶ ἐναλλὰξ ὡς τὸ ΑΒ πρὸς τὸ ΒΕ\nοὕτως τὸ ΓΔ πρὸς τὸ ΖΔ, συγκείμενα ἄρα μεγέθη\nἀνάλογόν ἐστιν· ἐδείχθη δὲ ὡς τὸ ΒΑ πρὸς τὸ ΑΕ, οὕτως\nτὸ ΔΓ πρὸς τὸ ΓΖ· καί ἐστιν ἀναστρέψαντι.\nΠόρισμα\nἐκ δὴ τούτου φανερόν, ὅτι ἐὰν συγκείμενα μεγέθη ἀνάλογον\nᾖ, καὶ ἀναστρέψαντι ἀνάλογον ἔσται· ὅπερ ἔδει δεῖξαι.\nἐὰν ᾖ τρία μεγέθη καὶ ἄλλα αὐτοῖς ἴσα τὸ πλῆθος,\nσύνδυο λαμβανόμενα καὶ ἐν τῷ αὐτῷ λόγῳ, διʼ ἴσου δὲ τὸ\nπρῶτον τοῦ τρίτου μεῖζον ᾖ, καὶ τὸ τέταρτον τοῦ ἕκτου\nμεῖζον ἔσται, κἂν ἴσον, ἴσον, κἂν ἔλαττον, ἔλαττον.\n\n\nἔστω τρία μεγέθη τὰ Α, Β, Γ, καὶ ἄλλα αὐτοῖς ἴσα\nτὸ πλῆθος τὰ Δ, Ε, Ζ, σύνδυο λαμβανόμενα ἐν τῷ αὐτῷ\nλόγῳ, ὡς μὲν τὸ Α πρὸς τὸ Β, οὕτως τὸ Δ πρὸς τὸ Ε, ὡς\nδὲ τὸ Β πρὸς τὸ Γ, οὕτως τὸ Ε\nπρὸς τὸ Ζ, διʼ ἴσου δὲ μεῖζον ἔστω\nτὸ Α τοῦ Γ· λέγω, ὅτι καὶ τὸ Δ τοῦ\nΖ μεῖζον ἔσται, κἂν ἴσον, ἴσον, κἂν\nἔλαττον, ἔλαττον.\nἐπεὶ γὰρ μεῖζόν ἐστι τὸ Α τοῦ Γ, ἄλλο δέ τι τὸ Β, τὸ\nδὲ μεῖζον πρὸς τὸ αὐτὸ μείζονα λόγον ἔχει ἤπερ τὸ\nἔλαττον, τὸ Α ἄρα πρὸς τὸ Β μείζονα λόγον ἔχει ἤπερ τὸ\nΓ πρὸς τὸ Β. ἀλλʼ ὡς μὲν τὸ Α πρὸς τὸ Β, οὕτως τὸ Δ\nπρὸς τὸ Ε, ὡς δὲ τὸ Γ πρὸς τὸ Β, ἀνάπαλιν οὕτως τὸ Ζ\nπρὸς τὸ Ε· καὶ τὸ Δ ἄρα πρὸς τὸ Ε μείζονα λόγον ἔχει\nἤπερ τὸ Ζ πρὸς τὸ Ε. τῶν δὲ πρὸς τὸ αὐτὸ λόγον ἐχόντων\nτὸ μείζονα λόγον ἔχον μεῖζόν ἐστιν. μεῖζον ἄρα τὸ Δ\nτοῦ Ζ. ὁμοίως δὴ δείξομεν, ὅτι κἂν ἴσον ᾖ τὸ Α τῷ Γ,\nἴσον ἔσται καὶ τὸ Δ τῷ Ζ, κἂν ἔλαττον, ἔλαττον.\nἐὰν ἄρα ᾖ τρία μεγέθη καὶ ἄλλα αὐτοῖς ἴσα τὸ πλῆθος,\nσύνδυο λαμβανόμενα καὶ ἐν τῷ αὐτῷ λόγῳ, διʼ ἴσου δὲ\nτὸ πρῶτον τοῦ τρίτου μεῖζον ᾖ, καὶ τὸ τέταρτον τοῦ\nἕκτου μεῖζον ἔσται, κἂν ἴσον, ἴσον, κἂν ἔλαττον, ἔλαττον·\nὅπερ ἔδει δεῖξαι.\nἐὰν ᾖ τρία μεγέθη καὶ ἄλλα αὐτοῖς ἴσα τὸ πλῆθος\nσύνδυο λαμβανόμενα καὶ ἐν τῷ αὐτῷ λόγῳ, ᾖ δὲ τεταραγμένη\nαὐτῶν ἡ ἀναλογία, διʼ ἴσου δὲ τὸ πρῶτον τοῦ\nτρίτου μεῖζον ᾖ, καὶ τὸ τέταρτον τοῦ ἕκτου μεῖζον ἔσται,\nκἂν ἴσον, ἴσον, κἂν ἔλαττον, ἔλαττον.\nἔστω τρία μεγέθη τὰ Α, Β, Γ καὶ ἄλλα αὐτοῖς ἴσα τὸ\nπλῆθος τὰ Δ, Ε, Ζ, σύνδυο λαμβανόμενα καὶ ἐν τῷ αὐτῷ\nλόγῳ, ἔστω δὲ τεταραγμένη\nαὐτῶν ἡ ἀναλογία, ὡς μὲν\nτὸ Α πρὸς τὸ Β, οὕτως τὸ\nΕ πρὸς τὸ Ζ, ὡς δὲ τὸ Β\nπρὸς τὸ Γ, οὕτως τὸ Δ πρὸς\nτὸ Ε, διʼ ἴσου δὲ τὸ Α τοῦ Γ μεῖζον ἔστω· λέγω, ὅτι καὶ τὸ\nΔ τοῦ Ζ μεῖζον ἔσται, κἂν ἴσον, ἴσον, κἂν ἔλαττον, ἔλαττον.\n\n\nἐπεὶ γὰρ μεῖζόν ἐστι τὸ Α τοῦ Γ, ἄλλο δέ τι τὸ Β,\nτὸ Α ἄρα πρὸς τὸ Β μείζονα λόγον ἔχει ἤπερ τὸ Γ πρὸς\nτὸ Β. ἀλλʼ ὡς μὲν τὸ Α πρὸς τὸ Β, οὕτως τὸ Ε πρὸς τὸ Ζ,\nὡς δὲ τὸ Γ πρὸς τὸ Β, ἀνάπαλιν οὕτως τὸ Ε πρὸς τὸ Δ. καὶ\nτὸ Ε ἄρα πρὸς τὸ Ζ μείζονα λόγον ἔχει ἤπερ τὸ Ε πρὸς\nτὸ Δ. πρὸς ὃ δὲ τὸ αὐτὸ μείζονα λόγον ἔχει, ἐκεῖνο ἔλασσόν\nἐστιν· ἔλασσον ἄρα ἐστὶ τὸ Ζ τοῦ Δ· μεῖζον ἄρα ἐστὶ τὸ Δ\nτοῦ Ζ. ὁμοίως δὴ δείξομεν, ὅτι κἂν ἴσον ᾖ τὸ Α τῷ Γ,\nἴσον ἔσται καὶ τὸ Δ τῷ Ζ, κἂν ἔλαττον, ἔλαττον.\nἐὰν ἄρα ᾖ τρία μεγέθη καὶ ἄλλα αὐτοῖς ἴσα τὸ πλῆθος,\nσύνδυο λαμβανόμενα καὶ ἐν τῷ αὐτῷ λόγῳ, ᾖ δὲ τεταραγμένη\nαὐτῶν ἡ ἀναλογία, διʼ ἴσου δὲ τὸ πρῶτον τοῦ τρίτου\nμεῖζον ᾖ, καὶ τὸ τέταρτον τοῦ ἕκτου μεῖζον ἔσται, κἂν\nἴσον, ἴσον, κἂν ἔλαττον, ἔλαττον· ὅπερ ἔδει δεῖξαι.\nἐὰν ᾖ ὁποσαοῦν μεγέθη καὶ ἄλλα αὐτοῖς ἴσα τὸ\nπλῆθος, σύνδυο λαμβανόμενα καὶ ἐν τῷ αὐτῷ λόγῳ, καὶ\nδιʼ ἴσου ἐν τῷ αὐτῷ λόγῳ ἔσται.\n\nἔστω ὁποσαοῦν μεγέθη τὰ Α, Β, Γ καὶ ἄλλα αὐτοῖς\nἴσα τὸ πλῆθος τὰ Δ, Ε, Ζ, σύνδυο λαμβανόμενα ἐν τῷ\nαὐτῷ λόγῳ, ὡς μὲν τὸ Α πρὸς τὸ Β, οὕτως τὸ Δ πρὸς\nτὸ Ε, ὡς δὲ τὸ Β πρὸς τὸ Γ, οὕτως τὸ Ε πρὸς τὸ Ζ· λέγω,\nὅτι καὶ διʼ ἴσου ἐν τῷ αὐτῷ λόγῳ ἔσται.\nεἰλήφθω γὰρ τῶν μὲν Α, Δ ἰσάκις πολλαπλάσια τὰ\nη, Θ, τῶν δὲ Β, Ε ἄλλα, ἃ ἔτυχεν, ἰσάκις πολλαπλάσια\nτὰ Κ, Λ, καὶ ἔτι τῶν Γ, Ζ ἄλλα, ἃ ἔτυχεν, ἰσάκις πολλαπλάσια\nτὰ Μ, Ν.\nκαὶ ἐπεί ἐστιν ὡς τὸ Α πρὸς τὸ Β, οὕτως τὸ Δ πρὸς\nτὸ Ε, καὶ εἴληπται τῶν μὲν Α, Δ ἰσάκις πολλαπλάσια τὰ\nη, Θ, τῶν δὲ Β, Ε ἄλλα, ἃ ἔτυχεν, ἰσάκις πολλαπλάσια\nτὰ Κ, Λ, ἔστιν ἄρα ὡς τὸ Η πρὸς τὸ Κ, οὕτως τὸ Θ πρὸς\nτὸ Λ. διὰ τὰ αὐτὰ δὴ καὶ ὡς τὸ Κ πρὸς τὸ Μ, οὕτως τὸ Λ\nπρὸς τὸ Ν. ἐπεὶ οὖν τρία μεγέθη ἐστὶ τὰ Η, Κ, Μ, καὶ\nἄλλα αὐτοῖς ἴσα τὸ πλῆθος τὰ Θ, Λ, Ν, σύνδυο λαμβανόμενα\nκαὶ ἐν τῷ αὐτῷ λόγῳ, διʼ ἴσου ἄρα, εἰ ὑπερέχει τὸ\nΗ τοῦ Μ, ὑπερέχει καὶ τὸ Θ τοῦ Ν, καὶ εἰ ἴσον, ἴσον, καὶ\nεἰ ἔλαττον, ἔλαττον. καί ἐστι τὰ μὲν Η, Θ τῶν Α, Δ\nἰσάκις πολλαπλάσια, τὰ δὲ Μ, Ν τῶν Γ, Ζ ἄλλα, ἃ ἔτυχεν,\nἰσάκις πολλαπλάσια. ἔστιν ἄρα ὡς τὸ Α πρὸς τὸ Γ, οὕτως\nτὸ Δ πρὸς τὸ Ζ.\nἐὰν ἄρα ᾖ ὁποσαοῦν μεγέθη καὶ ἄλλα αὐτοῖς ἴσα τὸ\nπλῆθος, σύνδυο λαμβανόμενα ἐν τῷ αὐτῷ λόγῳ, καὶ διʼ\nἴσου ἐν τῷ αὐτῷ λόγῳ ἔσται· ὅπερ ἔδει δεῖξαι.\nἐὰν ᾖ τρία μεγέθη καὶ ἄλλα αὐτοῖς ἴσα τὸ πλῆθος\nσύνδυο λαμβανόμενα ἐν τῷ αὐτῷ λόγῳ, ᾖ δὲ τεταραγμένη\nαὐτῶν ἡ ἀναλογία, καὶ διʼ ἴσου ἐν τῷ αὐτῷ λόγῳ ἔσται.\nἔστω τρία μεγέθη τὰ Α, Β, Γ καὶ ἄλλα αὐτοῖς ἴσα\nτὸ πλῆθος σύνδυο λαμβανόμενα ἐν τῷ αὐτῷ λόγῳ τὰ Δ,\nΕ, Ζ, ἔστω δὲ τεταραγμένη αὐτῶν ἡ ἀναλογία, ὡς μὲν τὸ\nΑ πρὸς τὸ Β, οὕτως τὸ Ε πρὸς τὸ Ζ, ὡς δὲ τὸ Β πρὸς\nτὸ Γ, οὕτως τὸ Δ πρὸς τὸ Ε· λέγω, ὅτι ἐστὶν ὡς τὸ Α\nπρὸς τὸ Γ, οὕτως τὸ Δ πρὸς τὸ Ζ.\n\n\nεἰλήφθω τῶν μὲν Α, Β, Δ ἰσάκις πολλαπλάσια τὰ Η,\nΘ, Κ, τῶν δὲ Γ, Ε, Ζ ἄλλα, ἃ ἔτυχεν, ἰσάκις πολλαπλάσια\nτὰ Λ, Μ, Ν.\nκαὶ ἐπεὶ ἰσάκις ἐστὶ πολλαπλάσια τὰ Η, Θ τῶν Α, Β,\nτὰ δὲ μέρη τοῖς ὡσαύτως πολλαπλασίοις τὸν αὐτὸν ἔχει\nλόγον, ἔστιν ἄρα ὡς τὸ Α πρὸς τὸ Β, οὕτως τὸ Η πρὸς\nτὸ Θ. διὰ τὰ αὐτὰ δὴ καὶ ὡς τὸ Ε πρὸς τὸ Ζ, οὕτως τὸ\nΜ πρὸς τὸ Ν· καί ἐστιν ὡς τὸ Α πρὸς τὸ Β, οὕτως τὸ Ε\nπρὸς τὸ Ζ· καὶ ὡς ἄρα τὸ Η πρὸς τὸ Θ, οὕτως τὸ Μ\nπρὸς τὸ Ν. καὶ ἐπεί ἐστιν ὡς τὸ Β πρὸς τὸ Γ, οὕτως τὸ\nδ πρὸς τὸ Ε, καὶ ἐναλλὰξ ὡς τὸ Β πρὸς τὸ Δ, οὕτως\nτὸ Γ πρὸς τὸ Ε. καὶ ἐπεὶ τὰ Θ, Κ τῶν Β, Δ ἰσάκις ἐστὶ\nπολλαπλάσια, τὰ δὲ μέρη τοῖς ἰσάκις πολλαπλασίοις τὸν\nαὐτὸν ἔχει λόγον, ἔστιν ἄρα ὡς τὸ Β πρὸς τὸ Δ, οὕτως\nτὸ Θ πρὸς τὸ Κ. ἀλλʼ ὡς τὸ Β πρὸς τὸ Δ, οὕτως τὸ Γ\nπρὸς τὸ Ε· καὶ ὡς ἄρα τὸ Θ πρὸς τὸ Κ, οὕτως τὸ Γ πρὸς\nτὸ Ε. πάλιν, ἐπεὶ τὰ Λ, Μ τῶν Γ, Ε ἰσάκις ἐστι πολλαπλάσια,\nἔστιν ἄρα ὡς τὸ Γ πρὸς τὸ Ε, οὕτως τὸ Λ πρὸς\nτὸ Μ. ἀλλʼ ὡς τὸ Γ πρὸς τὸ Ε, οὕτως τὸ Θ πρὸς τὸ Κ·\nκαὶ ὡς ἄρα τὸ Θ πρὸς τὸ Κ, οὕτως τὸ Λ πρὸς τὸ Μ, καὶ\nἐναλλὰξ ὡς τὸ Θ πρὸς τὸ Λ, τὸ Κ πρὸς τὸ Μ. ἐδείχθη δὲ\nκαὶ ὡς τὸ Η πρὸς τὸ Θ, οὕτως τὸ Μ πρὸς τὸ Ν. ἐπεὶ οὖν\nτρία μεγέθη ἐστὶ τὰ Η, Θ, Λ, καὶ ἄλλα αὐτοῖς ἴσα τὸ\nπλῆθος τὰ Κ, Μ, Ν σύνδυο λαμβανόμενα ἐν τῷ αὐτῷ λόγῳ,\nκαί ἐστιν αὐτῶν τεταραγμένη ἡ ἀναλογία, διʼ ἴσου ἄρα, εἰ\nὑπερέχει τὸ Η τοῦ Λ, ὑπερέχει καὶ τὸ Κ τοῦ Ν, καὶ εἰ\nἴσον, ἴσον, καὶ εἰ ἔλαττον, ἔλαττον. καί ἐστι τὰ μὲν Η, Κ\nτῶν Α, Δ ἰσάκις πολλαπλάσια, τὰ δὲ Λ, Ν τῶν Γ, Ζ.\nἔστιν ἄρα ὡς τὸ Α πρὸς τὸ Γ, οὕτως τὸ Δ πρὸς τὸ Ζ.\nἐὰν ἄρα ᾖ τρία μεγέθη καὶ ἄλλα αὐτοῖς ἴσα τὸ πλῆθος\nσύνδυο λαμβανόμενα ἐν τῷ αὐτῷ λόγῳ, ᾖ δὲ τεταραγμένη\nαὐτῶν ἡ ἀναλογία, καὶ διʼ ἴσου ἐν τῷ αὐτῷ λόγῳ ἔσται·\nὅπερ ἔδει δεῖξαι.\nἐὰν πρῶτον πρὸς δεύτερον τὸν αὐτὸν ἔχῃ λόγον καὶ\nτρίτον πρὸς τέταρτον, ἔχῃ δὲ καὶ πέμπτον πρὸς δεύτερον\nτὸν αὐτὸν λόγον καὶ ἕκτον πρὸς τέταρτον, καὶ συντεθὲν\nπρῶτον καὶ πέμπτον πρὸς δεύτερον τὸν αὐτὸν ἕξει λόγον\nκαὶ τρίτον καὶ ἕκτον πρὸς τέταρτον.\nπρῶτον γὰρ τὸ ΑΒ πρὸς δεύτερον τὸ Γ τὸν αὐτὸν\nἐχέτω λόγον καὶ τρίτον τὸ ΔΕ πρὸς τέταρτον τὸ Ζ,\nἐχέτω δὲ καὶ πέμπτον τὸ ΒΗ πρὸς δεύτερον τὸ Γ τὸν\nαὐτὸν λόγον καὶ ἕκτον τὸ ΕΘ\nπρὸς τέταρτον τὸ Ζ· λέγω, ὅτι\nκαὶ συντεθὲν πρῶτον καὶ πέμπτον\nτὸ ΑΗ πρὸς δεύτερον τὸ Γ\nτὸν αὐτὸν ἕξει λόγον, καὶ τρίτον\nκαὶ ἕκτον τὸ ΔΘ πρὸς τέταρτον\nτὸ Ζ.\nἐπεὶ γάρ ἐστιν ὡς τὸ ΒΗ πρὸς τὸ Γ, οὕτως τὸ ΕΘ\nπρὸς τὸ Ζ, ἀνάπαλιν ἄρα ὡς τὸ Γ πρὸς τὸ ΒΗ, οὕτως τὸ\nΖ πρὸς τὸ ΕΘ. ἐπεὶ οὖν ἐστιν ὡς τὸ ΑΒ πρὸς τὸ Γ,\nοὕτως τὸ ΔΕ πρὸς τὸ Ζ, ὡς δὲ τὸ Γ πρὸς τὸ ΒΗ, οὕτως\nτὸ Ζ πρὸς τὸ ΕΘ, διʼ ἴσου ἄρα ἐστὶν ὡς τὸ ΑΒ πρὸς τὸ\nΒΗ, οὕτως τὸ ΔΕ πρὸς τὸ ΕΘ. καὶ ἐπεὶ διῃρημένα\nμεγέθη ἀνάλογόν ἐστιν, καὶ συντεθέντα ἀνάλογον ἔσται·\nἔστιν ἄρα ὡς τὸ ΑΗ πρὸς τὸ ΗΒ, οὕτως τὸ ΔΘ πρὸς τὸ\nΘΕ. ἔστι δὲ καὶ ὡς τὸ ΒΗ πρὸς τὸ Γ, οὕτως τὸ ΕΘ πρὸς\nτὸ Ζ· διʼ ἴσου ἄρα ἐστὶν ὡς τὸ ΑΗ πρὸς τὸ Γ, οὕτως τὸ\nΔΘ πρὸς τὸ Ζ.\nἐὰν ἄρα πρῶτον πρὸς δεύτερον τὸν αὐτὸν ἔχῃ λόγον\nκαὶ τρίτον πρὸς τέταρτον, ἔχῃ δὲ καὶ πέμπτον πρὸς δεύτερον\nτὸν αὐτὸν λόγον καὶ ἕκτον πρὸς τέταρτον, καὶ συντεθὲν\nπρῶτον καὶ πέμπτον πρὸς δεύτερον τὸν αὐτὸν ἕξει λόγον\nκαὶ τρίτον καὶ ἕκτον πρὸς τέταρτον· ὅπερ ἔδει δεῖξαι.\nἐὰν τέσσαρα μεγέθη ἀνάλογον ᾖ, τὸ μέγιστον αὐτῶν\nκαὶ τὸ ἐλάχιστον δύο τῶν λοιπῶν μείζονά ἐστιν.\nἔστω τέσσαρα μεγέθη ἀνάλογον τὰ ΑΒ, ΓΔ, Ε, Ζ,\nὡς τὸ ΑΒ πρὸς τὸ ΓΔ, οὕτως τὸ Ε πρὸς τὸ Ζ, ἔστω δὲ\nμέγιστον μὲν αὐτῶν τὸ ΑΒ, ἐλάχιστον\nδὲ τὸ Ζ· λέγω, ὅτι τὰ ΑΒ, Ζ τῶν\nΓΔ, Ε μείζονά ἐστιν.\nκείσθω γὰρ τῷ μὲν Ε ἴσον τὸ\nΑΗ, τῷ δὲ Ζ ἴσον τὸ ΓΘ.\n\n\nἐπεὶ οὖν ἐστιν ὡς τὸ ΑΒ πρὸς\nτὸ ΓΔ, οὕτως τὸ Ε πρὸς τὸ Ζ,\nἴσον δὲ τὸ μὲν Ε τῷ ΑΗ, τὸ δὲ Ζ τῷ ΓΘ, ἔστιν\nἄρα ὡς τὸ ΑΒ πρὸς τὸ ΓΔ, οὕτως τὸ ΑΗ πρὸς τὸ\nΓΘ. καὶ ἐπεί ἐστιν ὡς ὅλον τὸ ΑΒ πρὸς ὅλον τὸ ΓΔ,\nοὕτως ἀφαιρεθὲν τὸ ΑΗ πρὸς ἀφαιρεθὲν τὸ ΓΘ, καὶ λοιπὸν\nἄρα τὸ ΗΒ πρὸς λοιπὸν τὸ ΘΔ ἔσται ὡς ὅλον τὸ ΑΒ\nπρὸς ὅλον τὸ ΓΔ. μεῖζον δὲ τὸ ΑΒ τοῦ ΓΔ· μεῖζον ἄρα\nκαὶ τὸ ΗΒ τοῦ ΘΔ. καὶ ἐπεὶ ἴσον ἐστὶ τὸ μὲν ΑΗ\nτῷ Ε, τὸ δὲ ΓΘ τῷ Ζ, τὰ ἄρα ΑΗ, Ζ ἴσα ἐστὶ τοῖς ΓΘ,\nε. καὶ ἐπεὶ ἐὰν ἀνίσοις ἴσα προστεθῇ, τὰ ὅλα ἄνισά\nἐστιν, ἐὰν ἄρα τῶν ΗΒ, ΘΔ ἀνίσων ὄντων καὶ μείζονος\nτοῦ ΗΒ τῷ μὲν ΗΒ προστεθῇ τὰ ΑΗ, Ζ, τῷ δὲ ΘΔ\nπροστεθῇ τὰ ΓΘ, Ε, συνάγεται τὰ ΑΒ, Ζ μείζονα τῶν\nΓΔ, Ε.\n\n\nἐὰν ἄρα τέσσαρα μεγέθη ἀνάλογον ᾖ, τὸ μέγιστον\nαὐτῶν καὶ τὸ ἐλάχιστον δύο τῶν λοιπῶν μείζονά ἐστιν·\nὅπερ ἔδει δεῖξαι.\nὅμοια σχήματα εὐθύγραμμά ἐστιν, ὅσα τάς τε\nγωνίας ἴσας ἔχει κατὰ μίαν καὶ τὰς περὶ τὰς ἴσας γωνίας\nπλευρὰς ἀνάλογον.\nἈντιπεπονθότα δὲ σχήματά ἐστιν, ὅταν ἐν ἑκατέρῳ\nτῶν σχημάτων ἡγούμενοί τε καὶ ἑπόμενοι λόγοι\nὦσιν.\nἄκρον καὶ μέσον λόγον εὐθεῖα τετμῆσθαι λέγεται,\nὅταν ᾖ ὡς ἡ ὅλη πρὸς τὸ μεῖζον τμῆμα, οὕτως τὸ μεῖζον\nπρὸς τὸ ἔλαττον.\nὕψος ἐστὶ παντὸς σχήματος ἡ ἀπὸ τῆς κορυφῆς\nἐπὶ τὴν βάσιν κάθετος ἀγομένη.\nΛόγος ἐκ λόγων συγκεῖσθαι λέγεται, ὅταν αἱ τῶν\nλόγων πηλικότητες ἐφʼ ἑαυτὰς πολλαπλασιασθεῖσαι\nποιῶσί τινα.\nτὰ τρίγωνα καὶ τὰ παραλληλόγραμμα, τὰ ὑπὸ τὸ\nαὐτὸ ὕψος ὄντα πρὸς ἄλληλά ἐστιν ὡς αἱ βάσεις.\n\nἔστω τρίγωνα μὲν τὰ\nΑΒΓ, ΑΓΔ, παραλληλόγραμμα\nδὲ τὰ ΕΓ, ΓΖ\nὑπὸ τὸ αὐτὸ ὕψος τὸ ΑΓ·\nλέγω, ὅτι ἐστὶν ὡς ἡ ΒΓ\nβάσις πρὸς τὴν ΓΔ βάσιν,\nοὕτως τὸ ΑΒΓ τρίγωνον\nπρὸς τὸ ΑΓΔ τρίγωνον, καὶ τὸ ΕΓ παραλληλόγραμμον\nπρὸς τὸ ΓΖ παραλληλόγραμμον.\nἘκβεβλήσθω γὰρ ἡ ΒΔ ἐφʼ ἑκάτερα τὰ μέρη ἐπὶ\nτὰ Θ, Λ σημεῖα, καὶ κείσθωσαν τῇ μὲν ΒΓ βάσει ἴσαι\nὁσαιδηποτοῦν αἱ ΒΗ, ΗΘ, τῇ δὲ ΓΔ βάσει ἴσαι\nὁσαιδηποτοῦν αἱ ΔΚ, ΚΛ, καὶ ἐπεζεύχθωσαν αἱ ΑΗ,\nΑΘ, ΑΚ, ΑΛ.\nκαὶ ἐπεὶ ἴσαι εἰσὶν αἱ ΓΒ, ΒΗ, ΗΘ ἀλλήλαις, ἴσα\nἐστὶ καὶ τὰ ΑΘΗ, ΑΗΒ, ΑΒΓ τρίγωνα ἀλλήλοις.\nὁσαπλασίων ἄρα ἐστὶν ἡ ΘΓ βάσις τῆς ΒΓ βάσεως,\nτοσαυταπλάσιόν ἐστι καὶ τὸ ΑΘΓ τρίγωνον τοῦ ΑΒΓ\nτριγώνου. διὰ τὰ αὐτὰ δὴ ὁσαπλασίων ἐστὶν ἡ ΛΓ βάσις\nτῆς ΓΔ βάσεως, τοσαυταπλάσιόν ἐστι καὶ τὸ ΑΛΓ\nτρίγωνον τοῦ ΑΓΔ τριγώνου· καὶ εἰ ἴση ἐστὶν ἡ ΘΓ\nβάσις τῇ ΓΛ βάσει, ἴσον ἐστὶ καὶ τὸ ΑΘΓ τρίγωνον τῷ\n\nΑΓΛ τριγώνῳ, καὶ εἰ ὑπερέχει ἡ ΘΓ βάσις τῆς ΓΛ\nβάσεως, ὑπερέχει καὶ τὸ ΑΘΓ τρίγωνον τοῦ ΑΓΛ\nτριγώνου, καὶ εἰ ἐλάσσων, ἔλασσον. τεσσάρων δὴ ὄντων\nμεγεθῶν δύο μὲν βάσεων τῶν ΒΓ, ΓΔ, δύο δὲ τριγώνων\nτῶν ΑΒΓ, ΑΓΔ εἴληπται ἰσάκις πολλαπλάσια τῆς μὲν\n\nΒΓ βάσεως καὶ τοῦ ΑΒΓ τριγώνου ἥ τε ΘΓ βάσις καὶ τὸ\nΑΘΓ τρίγωνον, τῆς δὲ ΓΔ βάσεως καὶ τοῦ ΑΔΓ τριγώνου\nἄλλα, ἃ ἔτυχεν, ἰσάκις πολλαπλάσια ἥ τε ΛΓ\nβάσις καὶ τὸ ΑΛΓ τρίγωνον· καὶ δέδεικται, ὅτι, εἰ ὑπερέχει\nἡ ΘΓ βάσις τῆς ΓΛ βάσεως, ὑπερέχει καὶ τὸ ΑΘΓ\nτρίγωνον τοῦ ΑΛΓ τριγώνου, καὶ εἰ ἴση, ἴσον, καὶ εἰ\nἐλάσσων, ἔλασσον· ἔστιν ἄρα ὡς ἡ ΒΓ βάσις πρὸς τὴν\nΓΔ βάσιν, οὕτως τὸ ΑΒΓ τρίγωνον πρὸς τὸ ΑΓΔ\nτρίγωνον.\nκαὶ ἐπεὶ τοῦ μὲν ΑΒΓ τριγώνου διπλάσιόν ἐστι τὸ\n\nΕΓ παραλληλόγραμμον, τοῦ δὲ ΑΓΔ τριγώνου διπλάσιόν\nἐστι τὸ ΖΓ παραλληλόγραμμον, τὰ δὲ μέρη τοῖς ὡσαύτως\nπολλαπλασίοις τὸν αὐτὸν ἔχει λόγον, ἔστιν ἄρα ὡς τὸ\nΑΒΓ τρίγωνον πρὸς τὸ ΑΓΔ τρίγωνον, οὕτως τὸ ΕΓ\nπαραλληλόγραμμον πρὸς τὸ ΖΓ παραλληλόγραμμον.\nἐπεὶ οὖν ἐδείχθη, ὡς μὲν ἡ ΒΓ βάσις πρὸς τὴν ΓΔ,\nοὕτως τὸ ΑΒΓ τρίγωνον πρὸς τὸ ΑΓΔ τρίγωνον, ὡς δὲ\nτὸ ΑΒΓ τρίγωνον πρὸς τὸ ΑΓΔ τρίγωνον, οὕτως τὸ ΕΓ\nπαραλληλόγραμμον πρὸς τὸ ΓΖ παραλληλόγραμμον, καὶ\nὡς ἄρα ἡ ΒΓ βάσις πρὸς τὴν ΓΔ βάσιν, οὕτως τὸ ΕΓ\nπαραλληλόγραμμον πρὸς τὸ ΖΓ παραλληλόγραμμον.\nτὰ ἄρα τρίγωνα καὶ τὰ παραλληλόγραμμα τὰ ὑπὸ τὸ\nαὐτὸ ὕψος ὄντα πρὸς ἄλληλά ἐστιν ὡς αἱ βάσεις· ὅπερ\nἔδει δεῖξαι.\nἐὰν τριγώνου παρὰ μίαν τῶν πλευρῶν ἀχθῇ τις\nεὐθεῖα, ἀνάλογον τεμεῖ τὰς τοῦ τριγώνου πλευράς· καὶ\nἐὰν αἱ τοῦ τριγώνου πλευραὶ ἀνάλογον τμηθῶσιν, ἡ ἐπὶ τὰς\nτομὰς ἐπιζευγνυμένη εὐθεῖα παρὰ\nτὴν λοιπὴν ἔσται τοῦ τριγώνου\nπλευράν.\nτριγώνου γὰρ τοῦ ΑΒΓ\nπαράλληλος μιᾷ τῶν πλευρῶν\nτῇ ΒΓ ἤχθω ἡ ΔΕ· λέγω, ὅτι\nἐστὶν ὡς ἡ ΒΔ πρὸς τὴν ΔΑ, οὕτως ἡ ΓΕ πρὸς\nτὴν ΕΑ.\nἐπεζεύχθωσαν γὰρ αἱ ΒΕ, ΓΔ.\nἴσον ἄρα ἐστὶ ΒΔΕ τρίγωνον τῷ ΓΔΕ τριγώνῳ· ἐπὶ\nγὰρ τῆς αὐτῆς βάσεώς ἐστι τῆς ΔΕ καὶ ἐν ταῖς αὐταῖς\nπαραλλήλοις ταῖς ΔΕ, ΒΓ· ἄλλο δέ τι τὸ ΑΔΕ τρίγωνον.\nτὰ δὲ ἴσα πρὸς τὸ αὐτὸ τὸν αὐτὸν ἔχει λόγον· ἔστιν ἄρα\nὡς τὸ ΒΔΕ τρίγωνον πρὸς τὸ ΑΔΕ\nτρίγωνον, οὕτως\nτὸ ΓΔΕ τρίγωνον πρὸς τὸ ΑΔΕ τρίγωνον. ἀλλʼ ὡς μὲν τὸ\nΒΔΕ τρίγωνον πρὸς τὸ ΑΔΕ, οὕτως ἡ ΒΔ πρὸς τὴν\n\nΔΑ· ὑπὸ γὰρ τὸ αὐτὸ ὕψος ὄντα τὴν ἀπὸ τοῦ Ε ἐπὶ\nτὴν ΑΒ κάθετον ἀγομένην πρὸς ἄλληλά εἰσιν ὡς αἱ\nβάσεις. διὰ τὰ αὐτὰ δὴ ὡς τὸ ΓΔΕ τρίγωνον πρὸς τὸ\nΑΔΕ, οὕτως ἡ ΓΕ πρὸς τὴν ΕΑ· καὶ ὡς ἄρα ἡ ΒΔ πρὸς\nτὴν ΔΑ, οὕτως ἡ ΓΕ πρὸς τὴν ΕΑ.\n\n\nἀλλὰ δὴ αἱ τοῦ ΑΒΓ τριγώνου πλευραὶ αἱ ΑΒ, ΑΓ\nἀνάλογον τετμήσθωσαν, ὡς ἡ ΒΔ πρὸς τὴν ΔΑ, οὕτως ἡ\nΓΕ πρὸς τὴν ΕΑ, καὶ ἐπεζεύχθω ἡ ΔΕ· λέγω, ὅτι\nπαράλληλός ἐστιν ἡ ΔΕ τῇ ΒΓ.\nτῶν γὰρ αὐτῶν κατασκευασθέντων, ἐπεί ἐστιν ὡς ἡ\n\nΒΔ πρὸς τὴν ΔΑ, οὕτως ἡ ΓΕ πρὸς τὴν ΕΑ, ἀλλʼ ὡς\nμὲν ἡ ΒΔ πρὸς τὴν ΔΑ, οὕτως τὸ ΒΔΕ τρίγωνον πρὸς τὸ\nΑΔΕ τρίγωνον, ὡς δὲ ἡ ΓΕ πρὸς τὴν ΕΑ, οὕτως τὸ\nΓΔΕ τρίγωνον πρὸς τὸ ΑΔΕ τρίγωνον, καὶ ὡς ἄρα τὸ\nΒΔΕ τρίγωνον πρὸς τὸ ΑΔΕ τρίγωνον, οὕτως τὸ ΓΔΕ\nτρίγωνον πρὸς τὸ ΑΔΕ τρίγωνον. ἑκάτερον ἄρα τῶν\nΒΔΕ, ΓΔΕ τριγώνων πρὸς τὸ ΑΔΕ τὸν αὐτὸν ἔχει\nλόγον. ἴσον ἄρα ἐστὶ τὸ ΒΔΕ τρίγωνον τῷ ΓΔΕ τριγώνῳ·\nκαί εἰσιν ἐπὶ τῆς αὐτῆς βάσεως τῆς ΔΕ. τὰ δὲ ἴσα\nτρίγωνα καὶ ἐπὶ τῆς αὐτῆς βάσεως ὄντα καὶ ἐν ταῖς αὐταῖς\nπαραλλήλοις ἐστίν. παράλληλος ἄρα ἐστὶν ἡ ΔΕ τῇ ΒΓ.\nἐὰν ἄρα τριγώνου παρὰ μίαν τῶν πλευρῶν ἀχθῇ τις\nεὐθεῖα, ἀνάλογον τεμεῖ τὰς τοῦ τριγώνου πλευράς· καὶ\nἐὰν αἱ τοῦ τριγώνου πλευραὶ ἀνάλογον τμηθῶσιν, ἡ ἐπὶ\nτὰς τομὰς ἐπιζευγνυμένη εὐθεῖα παρὰ τὴν λοιπὴν ἔσται\nτοῦ τριγώνου πλευράν· ὅπερ ἔδει δεῖξαι.\nἐὰν τριγώνου ἡ γωνία δίχα τμηθῇ, ἡ δὲ τέμνουσα τὴν\nγωνίαν εὐθεῖα τέμνῃ καὶ τὴν βάσιν, τὰ τῆς βάσεως\nτμήματα τὸν αὐτὸν ἕξει λόγον ταῖς λοιπαῖς τοῦ τριγώνου\nπλευραῖς· καὶ ἐὰν τὰ τῆς βάσεως τμήματα τὸν αὐτὸν ἔχῃ\nλόγον ταῖς λοιπαῖς τοῦ τριγώνου πλευραῖς, ἡ ἀπὸ τῆς\nκορυφῆς ἐπὶ τὴν τομὴν ἐπιζευγνυμένη εὐθεῖα δίχα τεμεῖ\nτὴν τοῦ τριγώνου γωνίαν.\nἔστω τρίγωνον τὸ ΑΒΓ, καὶ τετμήσθω ἡ ὑπὸ ΒΑΓ\nγωνία δίχα ὑπὸ τῆς ΑΔ εὐθείας· λέγω, ὅτι ἐστὶν ὡς ἡ ΒΔ\nπρὸς τὴν ΓΔ, οὕτως ἡ ΒΑ πρὸς τὴν ΑΓ.\nἤχθω γὰρ διὰ τοῦ Γ τῇ ΔΑ παράλληλος ἡ ΓΕ καὶ\nδιαχθεῖσα ἡ ΒΑ συμπιπτέτω αὐτῇ κατὰ τὸ Ε.\nκαὶ ἐπεὶ εἰς παραλλήλους\nτὰς ΑΔ, ΕΓ εὐθεῖα ἐνέπεσεν\nἡ ΑΓ, ἡ ἄρα ὑπὸ ΑΓΕ γωνία\nἴση ἐστὶ τῇ ὑπὸ ΓΑΔ.\nἀλλʼ ἡ ὑπὸ ΓΑΔ τῇ ὑπὸ\nΒΑΔ ὑπόκειται ἴση· καὶ ἡ\nὑπὸ ΒΑΔ ἄρα τῇ ὑπὸ ΑΓΕ\nἐστιν ἴση. πάλιν, ἐπεὶ εἰς\nπαραλλήλους τὰς ΑΔ, ΕΓ εὐθεῖα ἐνέπεσεν ἡ ΒΑΕ, ἡ\nἐκτὸς γωνία ἡ ὑπὸ ΒΑΔ ἴση ἐστὶ τῇ ἐντὸς τῇ ὑπὸ ΑΕΓ.\nἐδείχθη δὲ καὶ ἡ ὑπὸ ΑΓΕ τῇ ὑπὸ ΒΑΔ ἴση· καὶ ἡ ὑπὸ\nΑΓΕ ἄρα γωνία τῇ ὑπὸ ΑΕΓ ἐστιν ἴση· ὥστε καὶ\nπλευρὰ ἡ ΑΕ πλευρᾷ τῇ ΑΓ ἐστιν ἴση. καὶ ἐπεὶ τριγώνου\nτοῦ ΒΓΕ παρὰ μίαν τῶν πλευρῶν τὴν ΕΓ ἦκται ἡ ΑΔ,\nἀνάλογον ἄρα ἐστὶν ὡς ἡ ΒΔ πρὸς τὴν ΔΓ, οὕτως ἡ ΒΑ\nπρὸς τὴν ΑΕ. ἴση δὲ ἡ ΑΕ τῇ ΑΓ· ὡς ἄρα ἡ ΒΔ πρὸς\nτὴν ΔΓ, οὕτως ἡ ΒΑ πρὸς τὴν ΑΓ.\n\n\nἀλλὰ δὴ ἔστω ὡς ἡ ΒΔ πρὸς τὴν ΔΓ, οὕτως ἡ ΒΑ\nπρὸς τὴν ΑΓ, καὶ ἐπεζεύχθω ἡ ΑΔ· λέγω, ὅτι δίχα\nτέτμηται ἡ ὑπὸ ΒΑΓ γωνία ὑπὸ τῆς ΑΔ εὐθείας.\nτῶν γὰρ αὐτῶν κατασκευασθέντων, ἐπεί ἐστιν ὡς ἡ\nΒΔ πρὸς τὴν ΔΓ, οὕτως ἡ ΒΑ πρὸς τὴν ΑΓ, ἀλλὰ καὶ\nὡς ἡ ΒΔ πρὸς τὴν ΔΓ, οὕτως ἐστὶν ἡ ΒΑ πρὸς τὴν ΑΕ·\nτριγώνου γὰρ τοῦ ΒΓΕ παρὰ μίαν τὴν ΕΓ ἦκται ἡ ΑΔ·\nκαὶ ὡς ἄρα ἡ ΒΑ πρὸς τὴν ΑΓ, οὕτως ἡ ΒΑ πρὸς τὴν\nΑΕ. ἴση ἄρα ἡ ΑΓ τῇ ΑΕ· ὥστε καὶ γωνία ἡ ὑπὸ ΑΕΓ\nτῇ ὑπὸ ΑΓΕ ἐστιν ἴση. ἀλλʼ ἡ μὲν ὑπὸ ΑΕΓ τῇ ἐκτὸς τῇ\nὑπὸ ΒΑΔ\nἐστιν ἴση, ἡ δὲ ὑπὸ ΑΓΕ τῇ ἐναλλὰξ τῇ\nὑπὸ ΓΑΔ ἐστιν ἴση· καὶ ἡ ὑπὸ ΒΑΔ ἄρα τῇ ὑπὸ ΓΑΔ\nἐστιν ἴση. ἡ ἄρα ὑπὸ ΒΑΓ γωνία δίχα τέτμηται ὑπὸ τῆς\nΑΔ εὐθείας.\nἐὰν ἄρα τριγώνου ἡ γωνία δίχα τμηθῇ, ἡ δὲ τέμνουσα\nτὴν γωνίαν εὐθεῖα τέμνῃ καὶ τὴν βάσιν, τὰ τῆς βάσεως\nτμήματα τὸν αὐτὸν ἕξει λόγον ταῖς λοιπαῖς τοῦ τριγώνου\nπλευραῖς· καὶ ἐὰν τὰ τῆς βάσεως τμήματα τὸν αὐτὸν\nἔχῃ λόγον ταῖς λοιπαῖς τοῦ τριγώνου πλευραῖς, ἡ ἀπὸ τῆς\nκορυφῆς ἐπὶ τὴν τομὴν ἐπιζευγνυμένη εὐθεῖα δίχα τέμνει\nτὴν τοῦ τριγώνου γωνίαν· ὅπερ ἔδει δεῖξαι.\nτῶν ἰσογωνίων τριγώνων ἀνάλογόν εἰσιν αἱ πλευραὶ\nαἱ περὶ τὰς ἴσας γωνίας καὶ ὁμόλογοι αἱ ὑπὸ τὰς ἴσας\nγωνίας ὑποτείνουσαι.\nἔστω ἰσογώνια τρίγωνα τὰ ΑΒΓ, ΔΓΕ ἴσην ἔχοντα\nτὴν μὲν ὑπὸ ΑΒΓ γωνίαν τῇ ὑπὸ ΔΓΕ, τὴν δὲ ὑπὸ\nΒΑΓ τῇ ὑπὸ ΓΔΕ καὶ ἔτι τὴν ὑπὸ ΑΓΒ τῇ ὑπὸ ΓΕΔ·\nλέγω, ὅτι τῶν ΑΒΓ, ΔΓΕ τριγώνων ἀνάλογόν εἰσιν αἱ\nπλευραὶ αἱ περὶ τὰς ἴσας γωνίας\nκαὶ ὁμόλογοι αἱ ὑπὸ τὰς ἴσας\nγωνίας ὑποτείνουσαι.\nκείσθω γὰρ ἐπʼ εὐθείας ἡ\nΒΓ τῇ ΓΕ. καὶ ἐπεὶ αἱ ὑπὸ\nΑΒΓ, ΑΓΒ γωνίαι δύο ὀρθῶν\nἐλάττονές εἰσιν, ἴση δὲ ἡ ὑπὸ\n\nΑΓΒ τῇ ὑπὸ ΔΕΓ, αἱ ἄρα\nὑπὸ ΑΒΓ, ΔΕΓ δύο ὀρθῶν ἐλάττονές εἰσιν· αἱ ΒΑ, ΕΔ\nἄρα ἐκβαλλόμεναι συμπεσοῦνται. ἐκβεβλήσθωσαν καὶ συμπιπτέτωσαν\nκατὰ τὸ Ζ.\nκαὶ ἐπεὶ ἴση ἐστὶν ἡ ὑπὸ ΔΓΕ γωνία τῇ ὑπὸ ΑΒΓ,\nπαράλληλός ἐστιν ἡ ΒΖ τῇ ΓΔ. πάλιν, ἐπεὶ ἴση ἐστὶν ἡ\nὑπὸ ΑΓΒ τῇ ὑπὸ ΔΕΓ, παράλληλός ἐστιν ἡ ΑΓ τῇ ΖΕ.\nπαραλληλόγραμμον ἄρα ἐστὶ τὸ ΖΑΓΔ· ἴση ἄρα ἡ μὲν\nΖΑ τῇ ΔΓ, ἡ δὲ ΑΓ τῇ ΖΔ. καὶ ἐπεὶ τριγώνου τοῦ\nΖΒΕ παρὰ μίαν τὴν ΖΕ ἦκται ἡ ΑΓ, ἔστιν ἄρα ὡς ἡ\n\nΒΑ πρὸς τὴν ΑΖ, οὕτως ἡ ΒΓ πρὸς τὴν ΓΕ. ἴση δὲ ἡ\n\nΑΖ τῇ ΓΔ· ὡς ἄρα ἡ ΒΑ πρὸς τὴν ΓΔ, οὕτως ἡ ΒΓ πρὸς\nτὴν ΓΕ, καὶ ἐναλλὰξ ὡς ἡ ΑΒ πρὸς τὴν ΒΓ, οὕτως ἡ\nΔΓ πρὸς τὴν ΓΕ. πάλιν, ἐπεὶ παράλληλός ἐστιν ἡ ΓΔ\nτῇ ΒΖ, ἔστιν ἄρα ὡς ἡ ΒΓ πρὸς τὴν ΓΕ, οὕτως ἡ ΖΔ\nπρὸς τὴν ΔΕ. ἴση δὲ ἡ ΖΔ τῇ ΑΓ· ὡς ἄρα ἡ ΒΓ πρὸς τὴν\nΓΕ, οὕτως ἡ ΑΓ πρὸς τὴν ΔΕ, καὶ ἐναλλὰξ ὡς ἡ ΒΓ\nπρὸς τὴν ΓΑ, οὕτως ἡ ΓΕ πρὸς τὴν ΕΔ. ἐπεὶ οὖν ἐδείχθη\nὡς μὲν ἡ ΑΒ πρὸς τὴν ΒΓ, οὕτως ἡ ΔΓ πρὸς τὴν ΓΕ, ὡς\nδὲ ἡ ΒΓ πρὸς τὴν ΓΑ, οὕτως ἡ ΓΕ πρὸς τὴν ΕΔ, διʼ\nἴσου ἄρα ὡς ἡ ΒΑ πρὸς τὴν ΑΓ, οὕτως ἡ ΓΔ πρὸς\nτὴν ΔΕ.\nτῶν ἄρα ἰσογωνίων τριγώνων ἀνάλογόν εἰσιν αἱ\nπλευραὶ αἱ περὶ τὰς ἴσας γωνίας καὶ ὁμόλογοι αἱ ὑπὸ τὰς\nἴσας γωνίας ὑποτείνουσαι· ὅπερ ἔδει δεῖξαι.\nἐὰν δύο τρίγωνα τὰς πλευρὰς ἀνάλογον ἔχῃ, ἰσογώνια\nἔσται τὰ τρίγωνα καὶ ἴσας ἕξει τὰς γωνίας, ὑφʼ\nἃς αἱ ὁμόλογοι πλευραὶ ὑποτείνουσιν.\n\n\nἔστω δύο τρίγωνα τὰ ΑΒΓ,\nΔΕΖ τὰς πλευρὰς ἀνάλογον\nἔχοντα, ὡς μὲν τὴν ΑΒ πρὸς\nτὴν ΒΓ, οὕτως τὴν ΔΕ πρὸς\nτὴν ΕΖ, ὡς δὲ τὴν ΒΓ πρὸς τὴν\n\nΓΑ, οὕτως τὴν ΕΖ πρὸς τὴν ΖΔ, καὶ ἔτι ὡς τὴν ΒΑ\nπρὸς τὴν ΑΓ, οὕτως τὴν ΕΔ πρὸς τὴν ΔΖ. λέγω, ὅτι\nἰσογώνιόν ἐστι τὸ ΑΒΓ τρίγωνον τῷ ΔΕΖ τριγώνῳ καὶ\nἴσας ἕξουσι τὰς γωνίας, ὑφʼ ἃς αἱ ὁμόλογοι πλευραὶ ὑποτείνουσιν,\nτὴν μὲν ὑπὸ ΑΒΓ τῇ ὑπὸ ΔΕΖ, τὴν δὲ ὑπὸ\n\nΒΓΑ τῇ ὑπὸ ΕΖΔ καὶ ἔτι τὴν ὑπὸ ΒΑΓ τῇ ὑπὸ ΕΔΖ.\nσυνεστάτω γὰρ πρὸς τῇ ΕΖ εὐθείᾳ καὶ τοῖς πρὸς αὐτῇ\nσημείοις τοῖς Ε, Ζ τῇ μὲν ὑπὸ ΑΒΓ γωνίᾳ ἴση ἡ ὑπὸ\nΖΕΗ, τῇ δὲ ὑπὸ ΑΓΒ ἴση ἡ ὑπὸ ΕΖΗ· λοιπὴ ἄρα ἡ\nπρὸς τῷ Α λοιπῇ τῇ πρὸς τῷ Η ἐστιν ἴση.\n\n\nἰσογώνιον ἄρα ἐστὶ τὸ ΑΒΓ τρίγωνον τῷ ΕΗΖ\nτριγώνῳ. τῶν ἄρα ΑΒΓ, ΕΗΖ τριγώνων ἀνάλογόν\nεἰσιν αἱ πλευραὶ αἱ περὶ τὰς ἴσας γωνίας καὶ ὁμόλογοι\nαἱ ὑπὸ τὰς ἴσας γωνίας ὑποτείνουσαι· ἔστιν ἄρα ὡς ἡ ΑΒ\nπρὸς τὴν ΒΓ, οὕτως ἡ ΗΕ πρὸς τὴν ΕΖ. ἀλλʼ ὡς ἡ\n\nΑΒ πρὸς τὴν ΒΓ, οὕτως ὑπόκειται ἡ ΔΕ πρὸς τὴν ΕΖ·\nὡς ἄρα ἡ ΔΕ πρὸς τὴν ΕΖ, οὕτως ἡ ΗΕ πρὸς τὴν ΕΖ.\nἑκατέρα ἄρα τῶν ΔΕ, ΗΕ πρὸς τὴν ΕΖ τὸν αὐτὸν ἔχει\nλόγον· ἴση ἄρα ἐστὶν ἡ ΔΕ τῇ ΗΕ. διὰ τὰ αὐτὰ δὴ καὶ ἡ\nΔΖ τῇ ΗΖ ἐστιν ἴση. ἐπεὶ οὖν ἴση ἐστὶν ἡ ΔΕ τῇ ΕΗ,\nκοινὴ δὲ ἡ ΕΖ, δύο δὴ αἱ ΔΕ, ΕΖ δυσὶ ταῖς ΗΕ, ΕΖ\nἴσαι εἰσίν· καὶ βάσις ἡ ΔΖ βάσει τῇ ΖΗ\nἐστιν ἴση·\nγωνία ἄρα ἡ ὑπὸ ΔΕΖ γωνίᾳ τῇ ὑπὸ ΗΕΖ ἐστιν ἴση,\nκαὶ τὸ ΔΕΖ τρίγωνον τῷ ΗΕΖ τριγώνῳ ἴσον, καὶ αἱ\nλοιπαὶ γωνίαι ταῖς λοιπαῖς γωνίαις ἴσαι, ὑφʼ ἃς αἱ ἴσαι\nπλευραὶ ὑποτείνουσιν. ἴση ἄρα ἐστὶ καὶ ἡ μὲν ὑπὸ ΔΖΕ\nγωνία τῇ ὑπὸ ΗΖΕ, ἡ δὲ ὑπὸ ΕΔΖ τῇ ὑπὸ ΕΗΖ. καὶ\nἐπεὶ ἡ μὲν ὑπὸ ΖΕΔ τῇ ὑπὸ ΗΕΖ ἐστιν ἴση, ἀλλʼ ἡ ὑπὸ\nΗΕΖ τῇ ὑπὸ ΑΒΓ, καὶ ἡ ὑπὸ ΑΒΓ ἄρα γωνία τῇ ὑπὸ\nΔΕΖ ἐστιν ἴση. διὰ τὰ αὐτὰ δὴ καὶ ἡ ὑπὸ ΑΓΒ τῇ ὑπὸ\n\nΔΖΕ ἐστιν ἴση, καὶ ἔτι ἡ πρὸς τῷ Α τῇ πρὸς τῷ Δ· ἰσογώνιον\nἄρα ἐστὶ τὸ ΑΒΓ τρίγωνον τῷ ΔΕΖ τριγώνῳ.\nἐὰν ἄρα δύο τρίγωνα τὰς πλευρὰς ἀνάλογον ἔχῃ,\nἰσογώνια ἔσται τὰ τρίγωνα καὶ ἴσας ἕξει τὰς γωνίας, ὑφʼ\nἃς αἱ ὁμόλογοι πλευραὶ ὑποτείνουσιν· ὅπερ ἔδει δεῖξαι.\nἐὰν δύο τρίγωνα μίαν γωνίαν μιᾷ γωνίᾳ ἴσην ἔχῃ, περὶ\nδὲ τὰς ἴσας γωνίας τὰς πλευρὰς ἀνάλογον, ἰσογώνια ἔσται\nτὰ τρίγωνα καὶ ἴσας ἕξει τὰς γωνίας,\nὑφʼ ἃς αἱ ὁμόλογοι πλευραὶ\nὑποτείνουσιν.\nἔστω δύο τρίγωνα τὰ ΑΒΓ,\nΔΕΖ μίαν γωνίαν τὴν ὑπὸ ΒΑΓ\nμιᾷ γωνίᾳ τῇ ὑπὸ ΕΔΖ ἴσην\nἔχοντα, περὶ δὲ τὰς ἴσας γωνίας τὰς\nπλευρὰς ἀνάλογον, ὡς τὴν ΒΑ πρὸς\nτὴν ΑΓ, οὕτως τὴν ΕΔ πρὸς τὴν ΔΖ· λέγω, ὅτι ἰσογώνιόν\nἐστι τὸ ΑΒΓ τρίγωνον τῷ ΔΕΖ τριγώνῳ καὶ ἴσην\nἕξει τὴν ὑπὸ ΑΒΓ γωνίαν τῇ ὑπὸ ΔΕΖ, τὴν δὲ ὑπὸ\nΑΓΒ τῇ ὑπὸ ΔΖΕ.\n\n\nσυνεστάτω γὰρ πρὸς τῇ ΔΖ εὐθείᾳ καὶ τοῖς πρὸς\nαὐτῇ σημείοις τοῖς Δ, Ζ ὁποτέρᾳ μὲν τῶν ὑπὸ ΒΑΓ,\nΕΔΖ ἴση ἡ ὑπὸ ΖΔΗ, τῇ δὲ ὑπὸ ΑΓΒ ἴση ἡ ὑπὸ ΔΖΗ·\nλοιπὴ ἄρα ἡ πρὸς τῷ Β γωνία λοιπῇ τῇ πρὸς τῷ Η ἴση\nἐστίν.\n\n\nἰσογώνιον ἄρα ἐστὶ τὸ ΑΒΓ τρίγωνον τῷ ΔΗΖ\nτριγώνῳ. ἀνάλογον ἄρα ἐστὶν ὡς ἡ ΒΑ πρὸς τὴν ΑΓ,\nοὕτως ἡ ΗΔ πρὸς τὴν ΔΖ. ὑπόκειται δὲ καὶ ὡς ἡ ΒΑ\nπρὸς τὴν ΑΓ, οὕτως ἡ ΕΔ πρὸς τὴν ΔΖ· καὶ ὡς ἄρα ἡ\nΕΔ πρὸς τὴν ΔΖ, οὕτως ἡ ΗΔ πρὸς τὴν ΔΖ. ἴση ἄρα ἡ\n\nΕΔ τῇ ΔΗ· καὶ κοινὴ ἡ ΔΖ· δύο δὴ αἱ ΕΔ, ΔΖ δυσὶ ταῖς\nΗΔ, ΔΖ ἴσαι εἰσίν· καὶ γωνία ἡ ὑπὸ ΕΔΖ γωνίᾳ τῇ\nὑπὸ ΗΔΖ\nἐστιν ἴση· βάσις ἄρα ἡ ΕΖ βάσει τῇ ΗΖ\nἐστιν ἴση, καὶ τὸ ΔΕΖ τρίγωνον τῷ ΗΔΖ τριγώνῳ ἴσον\nἐστίν, καὶ αἱ λοιπαὶ γωνίαι ταῖς λοιπαῖς γωνίαις ἴσαι\nἔσονται, ὑφʼ ἃς αἱ ἴσαι πλευραὶ ὑποτείνουσιν. ἴση ἄρα\nἐστὶν ἡ μὲν ὑπὸ ΔΖΗ τῇ ὑπὸ ΔΖΕ, ἡ δὲ ὑπὸ ΔΗΖ τῇ\nὑπὸ ΔΕΖ. ἀλλʼ ἡ ὑπὸ ΔΖΗ τῇ ὑπὸ ΑΓΒ ἐστιν ἴση·\nκαὶ ἡ ὑπὸ ΑΓΒ ἄρα τῇ ὑπὸ ΔΖΕ ἐστιν ἴση. ὑπόκειται\nδὲ καὶ ἡ ὑπὸ ΒΑΓ τῇ ὑπὸ ΕΔΖ ἴση· καὶ λοιπὴ ἄρα ἡ\nπρὸς τῷ Β λοιπῇ τῇ πρὸς τῷ Ε ἴση ἐστίν· ἰσογώνιον ἄρα\nἐστὶ τὸ ΑΒΓ τρίγωνον τῷ ΔΕΖ τριγώνῳ.\nἐὰν ἄρα δύο τρίγωνα μίαν γωνίαν μιᾷ γωνίᾳ ἴσην ἔχῃ,\nπερὶ δὲ τὰς ἴσας γωνίας τὰς πλευρὰς ἀνάλογον, ἰσογώνια\nἔσται τὰ τρίγωνα καὶ ἴσας ἕξει τὰς γωνίας, ὑφʼ ἃς αἱ\nὁμόλογοι πλευραὶ ὑποτείνουσιν· ὅπερ ἔδει δεῖξαι.\nἐὰν δύο τρίγωνα μίαν γωνίαν μιᾷ γωνίᾳ ἴσην ἔχῃ, περὶ\nδὲ ἄλλας γωνίας τὰς πλευρὰς ἀνάλογον, τῶν δὲ λοιπῶν\nἑκατέραν ἅμα ἤτοι ἐλάσσονα ἢ μὴ ἐλάσσονα ὀρθῆς,\nἰσογώνια ἔσται τὰ τρίγωνα καὶ ἴσας ἕξει τὰς γωνίας, περὶ\nἃς ἀνάλογόν εἰσιν αἱ πλευραί.\nἔστω δύο τρίγωνα τὰ ΑΒΓ, ΔΕΖ μίαν γωνίαν μιᾷ\nγωνίᾳ ἴσην ἔχοντα τὴν ὑπὸ ΒΑΓ τῇ ὑπὸ ΕΔΖ, περὶ δὲ\nἄλλας γωνίας τὰς ὑπὸ ΑΒΓ, ΔΕΖ τὰς πλευρὰς ἀνάλογον,\nὡς τὴν ΑΒ πρὸς τὴν ΒΓ, οὕτως τὴν ΔΕ πρὸς τὴν ΕΖ,\nτῶν δὲ λοιπῶν τῶν πρὸς τοῖς Γ, Ζ πρότερον ἑκατέραν\nἅμα ἐλάσσονα ὀρθῆς· λέγω, ὅτι ἰσογώνιόν\nἐστι τὸ ΑΒΓ τρίγωνον τῷ\nΔΕΖ τριγώνῳ, καὶ ἴση ἔσται ἡ ὑπὸ\nΑΒΓ γωνία τῇ ὑπὸ ΔΕΖ, καὶ λοιπὴ\nδηλονότι ἡ πρὸς τῷ Γ λοιπῇ τῇ\nπρὸς τῷ Ζ ἴση.\nεἰ γὰρ ἄνισός ἐστιν ἡ ὑπὸ ΑΒΓ\nγωνία τῇ ὑπὸ ΔΕΖ, μία αὐτῶν\nμείζων ἐστίν. ἔστω μείζων ἡ ὑπὸ ΑΒΓ. καὶ συνεστάτω\nπρὸς τῇ ΑΒ εὐθείᾳ καὶ τῷ πρὸς αὐτῇ σημείῳ τῷ Β τῇ\nὑπὸ ΔΕΖ γωνίᾳ ἴση ἡ ὑπὸ ΑΒΗ.\nκαὶ ἐπεὶ ἴση ἐστὶν ἡ μὲν Α γωνία τῇ Δ, ἡ δὲ ὑπὸ ΑΒΗ\nτῇ ὑπὸ ΔΕΖ, λοιπὴ ἄρα ἡ ὑπὸ ΑΗΒ λοιπῇ τῇ ὑπὸ\nΔΖΕ ἐστιν ἴση. ἰσογώνιον ἄρα ἐστὶ τὸ ΑΒΗ τρίγωνον\nτῷ ΔΕΖ τριγώνῳ. ἔστιν ἄρα ὡς ἡ ΑΒ πρὸς τὴν ΒΗ,\nοὕτως ἡ ΔΕ πρὸς τὴν ΕΖ. ὡς δὲ ἡ ΔΕ πρὸς τὴν ΕΖ,\nοὕτως ὑπόκειται ἡ ΑΒ πρὸς τὴν ΒΓ· ἡ ΑΒ ἄρα πρὸς\nἑκατέραν τῶν ΒΓ, ΒΗ τὸν αὐτὸν ἔχει λόγον· ἴση ἄρα ἡ\nΒΓ τῇ ΒΗ. ὥστε καὶ γωνία ἡ πρὸς τῷ Γ γωνίᾳ τῇ ὑπὸ\n\nΒΗΓ ἐστιν ἴση. ἐλάττων δὲ ὀρθῆς ὑπόκειται ἡ πρὸς τῷ\nΓ· ἐλάττων ἄρα ἐστὶν ὀρθῆς καὶ ἡ ὑπὸ ΒΗΓ· ὥστε\nἡ ἐφεξῆς αὐτῇ γωνία ἡ ὑπὸ ΑΗΒ μείζων ἐστὶν ὀρθῆς.\nκαὶ ἐδείχθη ἴση οὖσα τῇ πρὸς τῷ Ζ· καὶ ἡ πρὸς τῷ Ζ ἄρα\nμείζων ἐστὶν ὀρθῆς. ὑπόκειται δὲ ἐλάσσων ὀρθῆς· ὅπερ\nἐστὶν ἄτοπον. οὐκ ἄρα ἄνισός ἐστιν ἡ ὑπὸ ΑΒΓ γωνία τῇ\nὑπὸ ΔΕΖ· ἴση ἄρα. ἔστι δὲ καὶ ἡ πρὸς τῷ Α ἴση τῇ πρὸς\nτῷ Δ· καὶ λοιπὴ ἄρα ἡ πρὸς τῷ Γ λοιπῇ τῇ πρὸς τῷ Ζ\nἴση ἐστίν. ἰσογώνιον ἄρα ἐστὶ τὸ ΑΒΓ τρίγωνον τῷ\nΔΕΖ τριγώνῳ.\n\n\nἀλλὰ δὴ πάλιν ὑποκείσθω ἑκατέρα τῶν πρὸς τοῖς Γ,\nΖ μὴ ἐλάσσων ὀρθῆς· λέγω πάλιν, ὅτι καὶ οὕτως ἐστὶν\nἰσογώνιον τὸ ΑΒΓ τρίγωνον τῷ ΔΕΖ τριγώνῳ.\n\nτῶν γὰρ αὐτῶν κατασκευασθέντων\nὁμοίως δείξομεν, ὅτι ἴση ἐστὶν ἡ ΒΓ\nτῇ ΒΗ· ὥστε καὶ γωνία ἡ πρὸς τῷ\nΓ τῇ ὑπὸ ΒΗΓ ἴση ἐστίν. οὐκ ἐλάττων\nδὲ ὀρθῆς ἡ πρὸς τῷ Γ· οὐκ ἐλάττων\nἄρα ὀρθῆς οὐδὲ ἡ ὑπὸ ΒΗΓ. τριγώνου\nδὴ τοῦ ΒΗΓ αἱ δύο γωνίαι δύο ὀρθῶν\nοὔκ εἰσιν ἐλάττονες· ὅπερ ἐστὶν ἀδύνατον.\nοὐκ ἄρα πάλιν ἄνισός ἐστιν ἡ\nὑπὸ ΑΒΓ γωνία τῇ ὑπὸ ΔΕΖ· ἴση\nἄρα. ἔστι δὲ καὶ ἡ πρὸς τῷ Α τῇ πρὸς τῷ Δ ἴση· λοιπὴ\nἄρα ἡ πρὸς τῷ Γ λοιπῇ τῇ πρὸς τῷ Ζ ἴση ἐστίν. ἰσογώνιον\nἄρα ἐστὶ τὸ ΑΒΓ τρίγωνον τῷ ΔΕΖ τριγώνῳ.\nἐὰν ἄρα δύο τρίγωνα μίαν γωνίαν μιᾷ γωνίᾳ ἴσην\nἔχῃ, περὶ δὲ ἄλλας γωνίας τὰς πλευρὰς ἀνάλογον, τῶν δὲ\nλοιπῶν ἑκατέραν ἅμα ἐλάττονα ἢ μὴ ἐλάττονα ὀρθῆς,\nἰσογώνια ἔσται τὰ τρίγωνα καὶ ἴσας ἕξει τὰς γωνίας,\nπερὶ ἃς ἀνάλογόν εἰσιν αἱ πλευραί· ὅπερ ἔδει δεῖξαι.\nἐὰν ἐν ὀρθογωνίῳ τριγώνῳ ἀπὸ τῆς ὀρθῆς γωνίας ἐπὶ\nτὴν βάσιν κάθετος ἀχθῇ, τὰ πρὸς τῇ καθέτῳ τρίγωνα\nὅμοιά ἐστι τῷ τε ὅλῳ καὶ ἀλλήλοις.\nἔστω τρίγωνον ὀρθογώνιον τὸ ΑΒΓ ὀρθὴν ἔχον τὴν\nὑπὸ ΒΑΓ γωνίαν, καὶ ἤχθω ἀπὸ τοῦ Α ἐπὶ τὴν ΒΓ\nκάθετος ἡ ΑΔ· λέγω, ὅτι ὅμοιόν ἐστιν ἑκάτερον τῶν\nΑΒΔ, ΑΔΓ τριγώνων ὅλῳ τῷ ΑΒΓ καὶ ἔτι ἀλλήλοις.\nἐπεὶ γὰρ ἴση ἐστὶν ἡ ὑπὸ ΒΑΓ\n\nτῇ ὑπὸ ΑΔΒ· ὀρθὴ γὰρ ἑκατέρα·\nκαὶ κοινὴ τῶν δύο τριγώνων τοῦ\nτε ΑΒΓ καὶ τοῦ ΑΒΔ ἡ πρὸς\nτῷ Β, λοιπὴ ἄρα ἡ ὑπὸ ΑΓΒ\nλοιπῇ τῇ ὑπὸ ΒΑΔ ἐστιν ἴση·\nἰσογώνιον ἄρα ἐστὶ τὸ ΑΒΓ\nτρίγωνον τῷ ΑΒΔ τριγώνῳ. ἔστιν ἄρα ὡς ἡ ΒΓ ὑποτείνουσα\nτὴν ὀρθὴν τοῦ ΑΒΓ τριγώνου πρὸς τὴν ΒΑ\nὑποτείνουσαν τὴν ὀρθὴν τοῦ ΑΒΔ τριγώνου, οὕτως αὐτὴ\nἡ ΑΒ ὑποτείνουσα τὴν πρὸς τῷ Γ γωνίαν τοῦ ΑΒΓ τριγώνου\nπρὸς τὴν ΒΔ ὑποτείνουσαν τὴν ἴσην τὴν ὑπὸ ΒΑΔ\nτοῦ ΑΒΔ τριγώνου, καὶ ἔτι ἡ ΑΓ πρὸς τὴν ΑΔ ὑποτείνουσαν\nτὴν πρὸς τῷ Β γωνίαν κοινὴν τῶν δύο τριγώνων.\nτὸ ΑΒΓ ἄρα τρίγωνον τῷ ΑΒΔ τριγώνῳ ἰσογώνιόν τέ\nἐστι καὶ τὰς περὶ τὰς ἴσας γωνίας πλευρὰς ἀνάλογον ἔχει.\nὅμοιον ἄρα ἐστὶ τὸ ΑΒΓ τρίγωνον τῷ ΑΒΔ τριγώνῳ.\nὁμοίως δὴ δείξομεν, ὅτι καὶ τῷ ΑΔΓ τριγώνῳ ὅμοιόν\nἐστι τὸ ΑΒΓ τρίγωνον· ἑκάτερον ἄρα τῶν ΑΒΔ, ΑΔΓ\nτριγώνων ὅμοιόν ἐστιν ὅλῳ τῷ ΑΒΓ.\nλέγω δή, ὅτι καὶ ἀλλήλοις ἐστὶν ὅμοια τὰ ΑΒΔ, ΑΔΓ\nτρίγωνα.\n\n\nἐπεὶ γὰρ ὀρθὴ ἡ ὑπὸ ΒΔΑ ὀρθῇ τῇ ὑπὸ ΑΔΓ ἐστιν\nἴση, ἀλλὰ μὴν καὶ ἡ ὑπὸ ΒΑΔ τῇ πρὸς τῷ Γ ἐδείχθη\nἴση, καὶ λοιπὴ ἄρα ἡ πρὸς τῷ Β λοιπῇ τῇ ὑπὸ ΔΑΓ ἐστιν\nἴση· ἰσογώνιον ἄρα ἐστὶ τὸ ΑΒΔ τρίγωνον τῷ ΑΔΓ\nτριγώνῳ. ἔστιν ἄρα ὡς ἡ ΒΔ τοῦ ΑΒΔ τριγώνου ὑποτείνουσα\nτὴν ὑπὸ ΒΑΔ πρὸς τὴν ΔΑ τοῦ ΑΔΓ τριγώνου\nὑποτείνουσαν τὴν πρὸς τῷ Γ ἴσην τῇ ὑπὸ ΒΑΔ, οὕτως\nαὐτὴ ἡ ΑΔ τοῦ ΑΒΔ τριγώνου ὑποτείνουσα τὴν πρὸς τῷ\nΒ γωνίαν πρὸς τὴν ΔΓ ὑποτείνουσαν τὴν ὑπὸ ΔΑΓ τοῦ\nΑΔΓ τριγώνου ἴσην τῇ πρὸς τῷ Β, καὶ ἔτι ἡ ΒΑ πρὸς τὴν\n\nΑΓ ὑποτείνουσαι τὰς ὀρθάς· ὅμοιον ἄρα ἐστὶ τὸ ΑΒΔ\nτρίγωνον τῷ ΑΔΓ τριγώνῳ.\nἐὰν ἄρα ἐν ὀρθογωνίῳ τριγώνῳ ἀπὸ τῆς ὀρθῆς γωνίας\nἐπὶ τὴν βάσιν κάθετος ἀχθῇ, τὰ πρὸς τῇ καθέτῳ τρίγωνα\nὅμοιά ἐστι τῷ τε ὅλῳ καὶ ἀλλήλοις ὅπερ ἔδει δεῖξαι.\n\n\nΠόρισμα\nἐκ δὴ τούτου φανερόν, ὅτι ἐὰν ἐν ὀρθογωνίῳ τριγώνῳ\nἀπὸ τῆς ὀρθῆς ἐπὶ τὴν βάσιν κάθετος ἀχθῇ, ἡ ἀχθεῖσα\nτῶν τῆς βάσεως τμημάτων μέση ἀνάλογόν ἐστιν· ὅπερ\nἔδει δεῖξαι καὶ ἔτι τῆς βάσεως καὶ ἑνὸς ὁποιουοῦν τῶν\nτμημάτων ἡ πρὸς τῷ τμήματι πλευρὰ μέση ἀνάλογόν\nἐστιν.\nτῆς δοθείσης εὐθείας τὸ προσταχθὲν μέρος ἀφελεῖν.\nἔστω ἡ δοθεῖσα εὐθεῖα ἡ ΑΒ· δεῖ δὴ τῆς ΑΒ τὸ\nπροσταχθὲν μέρος ἀφελεῖν.\nἘπιτετάχθω δὴ τὸ τρίτον. καὶ διήχθω τις ἀπὸ τοῦ\nα εὐθεῖα ἡ ΑΓ γωνίαν περιέχουσα μετὰ τῆς ΑΒ τυχοῦσαν·\nκαὶ εἰλήφθω τυχὸν σημεῖον\nἐπὶ τῆς ΑΓ τὸ Δ, καὶ κείσθωσαν\nτῇ ΑΔ ἴσαι αἱ ΔΕ, ΕΓ. καὶ\nἐπεζεύχθω ἡ ΒΓ, καὶ διὰ τοῦ Δ\nπαράλληλος αὐτῇ ἤχθω ἡ ΔΖ.\nἐπεὶ οὖν τριγώνου τοῦ ΑΒΓ\nπαρὰ μίαν τῶν πλευρῶν τὴν\nΒΓ ἦκται ἡ ΖΔ, ἀνάλογον ἄρα ἐστὶν ὡς ἡ ΓΔ πρὸς\nτὴν ΔΑ, οὕτως ἡ ΒΖ πρὸς τὴν ΖΑ. διπλῆ δὲ ἡ ΓΔ τῆς\n\nΔΑ· διπλῆ ἄρα καὶ ἡ ΒΖ τῆς ΖΑ· τριπλῆ ἄρα ἡ ΒΑ\nτῆς ΑΖ.\nτῆς ἄρα δοθείσης εὐθείας τῆς ΑΒ τὸ ἐπιταχθὲν τρίτον\nμέρος ἀφῄρηται τὸ ΑΖ· ὅπερ ἔδει ποιῆσαι.\nτὴν δοθεῖσαν εὐθεῖαν ἄτμητον τῇ δοθείσῃ τετμημένῃ\nὁμοίως τεμεῖν.\nἔστω ἡ μὲν δοθεῖσα εὐθεῖα ἄτμητος ἡ ΑΒ, ἡ δὲ\nτετμημένη ἡ ΑΓ κατὰ τὰ Δ, Ε σημεῖα, καὶ κείσθωσαν\n\nὥστε γωνίαν τυχοῦσαν περιέχειν,\nκαὶ ἐπεζεύχθω ἡ ΓΒ, καὶ διὰ τῶν\nΔ, Ε τῇ ΒΓ παράλληλοι ἤχθωσαν\nαἱ ΔΖ, ΕΗ, διὰ δὲ τοῦ Δ τῇ ΑΒ\nπαράλληλος ἤχθω ἡ ΔΘΚ.\n\n\nπαραλληλόγραμμον ἄρα ἐστὶν\nἑκάτερον τῶν ΖΘ, ΘΒ· ἴση ἄρα\nἡ μὲν ΔΘ τῇ ΖΗ, ἡ δὲ ΘΚ τῇ\nΗΒ. καὶ ἐπεὶ τριγώνου τοῦ ΔΚΓ\nπαρὰ μίαν τῶν πλευρῶν τὴν ΚΓ\nεὐθεῖα ἦκται ἡ ΘΕ, ἀνάλογον ἄρα ἐστὶν ὡς ἡ ΓΕ πρὸς\nτὴν ΕΔ, οὕτως ἡ ΚΘ πρὸς τὴν ΘΔ. ἴση δὲ ἡ μὲν ΚΘ\nτῇ ΒΗ, ἡ δὲ ΘΔ τῇ ΗΖ. ἔστιν ἄρα ὡς ἡ ΓΕ πρὸς τὴν\nΕΔ, οὕτως ἡ ΒΗ πρὸς τὴν ΗΖ. πάλιν, ἐπεὶ τριγώνου τοῦ\nΑΗΕ παρὰ μίαν τῶν πλευρῶν τὴν ΗΕ ἦκται ἡ ΖΔ, ἀνάλογον\nἄρα ἐστὶν ὡς ἡ ΕΔ πρὸς τὴν ΔΑ, οὕτως ἡ ΗΖ\nπρὸς τὴν ΖΑ. ἐδείχθη δὲ καὶ ὡς ἡ ΓΕ πρὸς τὴν ΕΔ,\nοὕτως ἡ ΒΗ πρὸς τὴν ΗΖ· ἔστιν ἄρα ὡς μὲν ἡ ΓΕ\nπρὸς τὴν ΕΔ, οὕτως ἡ ΒΗ πρὸς τὴν ΗΖ, ὡς δὲ ἡ ΕΔ\nπρὸς τὴν ΔΑ, οὕτως ἡ ΗΖ πρὸς τὴν ΖΑ.\n\n\nἡ ἄρα δοθεῖσα εὐθεῖα ἄτμητος ἡ ΑΒ τῇ δοθείσῃ\nεὐθείᾳ τετμημένῃ τῇ ΑΓ ὁμοίως τέτμηται· ὅπερ ἔδει\nποιῆσαι.\nδύο δοθεισῶν εὐθειῶν τρίτην ἀνάλογον προσευρεῖν.\nἔστωσαν αἱ δοθεῖσαι δύο εὐθεῖαι αἱ ΒΑ, ΑΓ καὶ\nκείσθωσαν γωνίαν περιέχουσαι τυχοῦσαν. δεῖ δὴ τῶν\nΒΑ, ΑΓ τρίτην ἀνάλογον προσευρεῖν. ἐκβεβλήσθωσαν\nγὰρ ἐπὶ τὰ Δ, Ε σημεῖα,\nκαὶ κείσθω τῇ ΑΓ ἴση ἡ ΒΔ, καὶ ἐπεζεύχθω\nἡ ΒΓ, καὶ διὰ τοῦ Δ παράλληλος\nαὐτῇ ἤχθω ἡ ΔΕ.\nἐπεὶ οὖν τριγώνου τοῦ ΑΔΕ παρὰ μίαν\nτῶν πλευρῶν τὴν ΔΕ ἦκται ἡ ΒΓ, ἀνάλογόν\nἐστιν ὡς ἡ ΑΒ πρὸς τὴν ΒΔ, οὕτως\nἡ ΑΓ πρὸς τὴν ΓΕ. ἴση δὲ ἡ ΒΔ τῇ ΑΓ.\nἔστιν ἄρα ὡς ἡ ΑΒ πρὸς τὴν ΑΓ, οὕτως ἡ\nΑΓ πρὸς τὴν ΓΕ.\n\n\nδύο ἄρα δοθεισῶν εὐθειῶν τῶν ΑΒ, ΑΓ τρίτη ἀνάλογον\nαὐταῖς προσεύρηται ἡ ΓΕ· ὅπερ ἔδει ποιῆσαι.\nτριῶν δοθεισῶν εὐθειῶν τετάρτην ἀνάλογον προσευρεῖν.\nἔστωσαν αἱ δοθεῖσαι τρεῖς εὐθεῖαι αἱ Α, Β, Γ· δεῖ\nδὴ τῶν Α, Β, Γ τετάρτην ἀνάλογον προσευρεῖν.\nἘκκείσθωσαν δύο εὐθεῖαι αἱ ΔΕ, ΔΖ γωνίαν περιέχουσαι\n\nτυχοῦσαν τὴν ὑπὸ ΕΔΖ· καὶ κείσθω τῇ μὲν Α\nἴση ἡ ΔΗ, τῇ δὲ Β ἴση ἡ ΗΕ, καὶ ἔτι τῇ Γ ἴση ἡ ΔΘ·\nκαὶ ἐπιζευχθείσης τῆς ΗΘ παράλληλος αὐτῇ ἤχθω διὰ\nτοῦ Ε ἡ ΕΖ.\n\n\nἐπεὶ οὖν τριγώνου τοῦ ΔΕΖ παρὰ μίαν τὴν ΕΖ ἦκται\nἡ ΗΘ, ἔστιν ἄρα ὡς ἡ ΔΗ πρὸς τὴν ΗΕ, οὕτως ἡ ΔΘ\nπρὸς τὴν ΘΖ. ἴση δὲ ἡ μὲν ΔΗ τῇ Α, ἡ δὲ ΗΕ τῇ Β,\nἡ δὲ ΔΘ τῇ Γ· ἔστιν ἄρα ὡς ἡ Α πρὸς τὴν Β, οὕτως ἡ Γ\nπρὸς τὴν ΘΖ.\nτριῶν ἄρα δοθεισῶν εὐθειῶν τῶν Α, Β, Γ τετάρτη\nἀνάλογον προσεύρηται ἡ ΘΖ· ὅπερ ἔδει ποιῆσαι.\nδύο δοθεισῶν εὐθειῶν μέσην ἀνάλογον προσευρεῖν.\nἔστωσαν αἱ δοθεῖσαι δύο εὐθεῖαι αἱ ΑΒ, ΒΓ· δεῖ δὴ\nτῶν ΑΒ, ΒΓ μέσην ἀνάλογον προσευρεῖν.\nκείσθωσαν ἐπʼ εὐθείας, καὶ γεγράφθω ἐπὶ τῆς ΑΓ\nἡμικύκλιον τὸ ΑΔΓ, καὶ ἤχθω ἀπὸ τοῦ Β σημείου τῇ\nΑΓ εὐθείᾳ πρὸς ὀρθὰς ἡ ΒΔ, καὶ\nἐπεζεύχθωσαν αἱ ΑΔ, ΔΓ.\nἐπεὶ ἐν ἡμικυκλίῳ γωνία\nἐστὶν ἡ ὑπὸ ΑΔΓ, ὀρθή ἐστιν.\nκαὶ ἐπεὶ ἐν ὀρθογωνίῳ τριγώνῳ\nτῷ ΑΔΓ ἀπὸ τῆς ὀρθῆς γωνίας\nἐπὶ τὴν βάσιν κάθετος ἦκται ἡ\nΔΒ, ἡ ΔΒ ἄρα τῶν τῆς βάσεως τμημάτων τῶν ΑΒ,\nΒΓ μέση ἀνάλογόν ἐστιν.\n\n\nδύο ἄρα δοθεισῶν εὐθειῶν τῶν ΑΒ, ΒΓ μέση ἀνάλογον\nπροσεύρηται ἡ ΔΒ· ὅπερ ἔδει ποιῆσαι.\nτῶν ἴσων τε καὶ ἰσογωνίων παραλληλογράμμων\nἀντιπεπόνθασιν αἱ πλευραὶ αἱ περὶ τὰς ἴσας γωνίας· καὶ\nὧν ἰσογωνίων παραλληλογράμμων ἀντιπεπόνθασιν αἱ\nπλευραὶ αἱ περὶ τὰς ἴσας γωνίας, ἴσα ἐστὶν ἐκεῖνα.\n\n\nἔστω ἴσα τε καὶ ἰσογώνια παραλληλόγραμμα τὰ ΑΒ,\nΒΓ ἴσας ἔχοντα τὰς πρὸς τῷ Β γωνίας, καὶ κείσθωσαν\nἐπʼ εὐθείας αἱ ΔΒ, ΒΕ· ἐπʼ εὐθείας ἄρα εἰσὶ καὶ αἱ\nΖΒ, ΒΗ. λέγω, ὅτι τῶν ΑΒ, ΒΓ ἀντιπεπόνθασιν αἱ\nπλευραὶ αἱ περὶ τὰς ἴσας γωνίας, τουτέστιν, ὅτι ἐστὶν ὡς\n\nἡ ΔΒ πρὸς τὴν ΒΕ, οὕτως ἡ\nΗΒ πρὸς τὴν ΒΖ.\nσυμπεπληρώσθω γὰρ τὸ ΖΕ\nπαραλληλόγραμμον. ἐπεὶ οὖν ἴσον\nἐστὶ τὸ ΑΒ παραλληλόγραμμον τῷ\n\nΒΓ παραλληλογράμμῳ, ἄλλο δέ\nτι τὸ ΖΕ, ἔστιν ἄρα ὡς τὸ ΑΒ\nπρὸς τὸ ΖΕ, οὕτως τὸ ΒΓ πρὸς\nτὸ ΖΕ. ἀλλʼ ὡς μὲν τὸ ΑΒ πρὸς\nτὸ ΖΕ, οὕτως ἡ ΔΒ πρὸς τὴν ΒΕ,\nὡς δὲ τὸ ΒΓ πρὸς τὸ ΖΕ, οὕτως ἡ ΗΒ πρὸς τὴν ΒΖ·\nκαὶ ὡς ἄρα ἡ ΔΒ πρὸς τὴν ΒΕ, οὕτως ἡ ΗΒ πρὸς τὴν\nΒΖ. τῶν ἄρα ΑΒ, ΒΓ παραλληλογράμμων ἀντιπεπόνθασιν\nαἱ πλευραὶ αἱ περὶ τὰς ἴσας γωνίας.\nἀλλὰ δὴ ἔστω ὡς ἡ ΔΒ πρὸς τὴν ΒΕ, οὕτως ἡ ΗΒ\nπρὸς τὴν ΒΖ· λέγω, ὅτι ἴσον ἐστὶ τὸ ΑΒ παραλληλόγραμμον\nτῷ ΒΓ παραλληλογράμμῳ.\nἐπεὶ γάρ ἐστιν ὡς ἡ ΔΒ πρὸς τὴν ΒΕ, οὕτως ἡ ΗΒ\nπρὸς τὴν ΒΖ, ἀλλʼ ὡς μὲν ἡ ΔΒ πρὸς τὴν ΒΕ, οὕτως τὸ\nΑΒ παραλληλόγραμμον πρὸς τὸ ΖΕ παραλληλόγραμμον,\nὡς δὲ ἡ ΗΒ πρὸς τὴν ΒΖ, οὕτως τὸ ΒΓ παραλληλόγραμμον\nπρὸς τὸ ΖΕ παραλληλόγραμμον, καὶ ὡς ἄρα τὸ\nΑΒ πρὸς τὸ ΖΕ, οὕτως τὸ ΒΓ πρὸς τὸ ΖΕ· ἴσον ἄρα ἐστὶ\nτὸ ΑΒ παραλληλόγραμμον τῷ ΒΓ παραλληλογράμμῳ.\nτῶν ἄρα ἴσων τε καὶ ἰσογωνίων παραλληλογράμμων\nἀντιπεπόνθασιν αἱ πλευραὶ αἱ περὶ τὰς ἴσας γωνίας· καὶ\nὧν ἰσογωνίων παραλληλογράμμων ἀντιπεπόνθασιν αἱ\nπλευραὶ αἱ περὶ τὰς ἴσας γωνίας, ἴσα ἐστὶν ἐκεῖνα· ὅπερ\nἔδει δεῖξαι.\nτῶν ἴσων καὶ μίαν μιᾷ ἴσην ἐχόντων γωνίαν τριγώνων\nἀντιπεπόνθασιν αἱ πλευραὶ αἱ περὶ τὰς ἴσας γωνίας· καὶ\nὧν μίαν μιᾷ ἴσην ἐχόντων γωνίαν τριγώνων ἀντιπεπόνθασιν\nαἱ πλευραὶ αἱ περὶ τὰς ἴσας γωνίας, ἴσα ἐστὶν\nἐκεῖνα.\nἔστω ἴσα τρίγωνα τὰ ΑΒΓ, ΑΔΕ μίαν μιᾷ ἴσην\nἔχοντα γωνίαν τὴν ὑπὸ ΒΑΓ τῇ ὑπὸ ΔΑΕ· λέγω, ὅτι\nτῶν ΑΒΓ, ΑΔΕ τριγώνων ἀντιπεπόνθασιν αἱ πλευραὶ\nαἱ περὶ τὰς ἴσας γωνίας, τουτέστιν, ὅτι ἐστὶν ὡς ἡ ΓΑ\nπρὸς τὴν ΑΔ, οὕτως ἡ ΕΑ πρὸς τὴν ΑΒ.\nκείσθω γὰρ ὥστε ἐπʼ εὐθείας εἶναι τὴν ΓΑ τῇ ΑΔ·\nἐπʼ εὐθείας ἄρα ἐστὶ καὶ ἡ ΕΑ τῇ ΑΒ. καὶ ἐπεζεύχθω\nἡ ΒΔ.\nἐπεὶ οὖν ἴσον ἐστὶ τὸ ΑΒΓ τρίγωνον τῷ ΑΔΕ\nτριγώνῳ, ἄλλο δέ τι τὸ ΒΑΔ, ἔστιν ἄρα ὡς τὸ ΓΑΒ\nτρίγωνον πρὸς τὸ ΒΑΔ τρίγωνον, οὕτως τὸ ΕΑΔ\nτρίγωνον πρὸς τὸ ΒΑΔ τρίγωνον. ἀλλʼ ὡς μὲν τὸ ΓΑΒ\n\nπρὸς τὸ ΒΑΔ, οὕτως ἡ ΓΑ πρὸς τὴν ΑΔ, ὡς δὲ τὸ ΕΑΔ\nπρὸς τὸ ΒΑΔ, οὕτως ἡ ΕΑ πρὸς τὴν ΑΒ. καὶ ὡς ἄρα ἡ\n\nΓΑ πρὸς τὴν ΑΔ, οὕτως ἡ ΕΑ πρὸς τὴν ΑΒ. τῶν ΑΒΓ,\nΑΔΕ ἄρα τριγώνων ἀντιπεπόνθασιν αἱ πλευραὶ αἱ περὶ\nτὰς ἴσας γωνίας.\nἀλλὰ δὴ ἀντιπεπονθέτωσαν αἱ πλευραὶ τῶν ΑΒΓ,\nΑΔΕ τριγώνων, καὶ ἔστω ὡς ἡ ΓΑ πρὸς τὴν ΑΔ, οὕτως\nἡ ΕΑ πρὸς τὴν ΑΒ· λέγω, ὅτι ἴσον ἐστὶ τὸ ΑΒΓ τρίγωνον\nτῷ ΑΔΕ τριγώνῳ.\nἘπιζευχθείσης γὰρ πάλιν τῆς ΒΔ, ἐπεί ἐστιν ὡς ἡ\nΓΑ πρὸς τὴν ΑΔ, οὕτως ἡ ΕΑ πρὸς τὴν ΑΒ, ἀλλʼ ὡς\nμὲν ἡ ΓΑ πρὸς τὴν ΑΔ, οὕτως τὸ ΑΒΓ τρίγωνον πρὸς\nτὸ ΒΑΔ τρίγωνον, ὡς δὲ ἡ ΕΑ πρὸς τὴν ΑΒ, οὕτως τὸ\nΕΑΔ τρίγωνον πρὸς τὸ ΒΑΔ τρίγωνον, ὡς ἄρα τὸ ΑΒΓ\nτρίγωνον πρὸς τὸ ΒΑΔ τρίγωνον, οὕτως τὸ ΕΑΔ\nτρίγωνον πρὸς τὸ ΒΑΔ τρίγωνον. ἑκάτερον ἄρα τῶν\nΑΒΓ, ΕΑΔ πρὸς τὸ ΒΑΔ τὸν αὐτὸν ἔχει λόγον. ἴσον\nἄρα ἐστὶ τὸ ΑΒΓ\nτρίγωνον τῷ ΕΑΔ τριγώνῳ.\nτῶν ἄρα ἴσων καὶ μίαν μιᾷ ἴσην ἐχόντων γωνίαν\nτριγώνων ἀντιπεπόνθασιν αἱ πλευραὶ αἱ περὶ τὰς ἴσας\nγωνίας· καὶ ὧν μίαν μιᾷ ἴσην ἐχόντων γωνίαν τριγώνων\nἀντιπεπόνθασιν αἱ πλευραὶ αἱ περὶ τὰς ἴσας γωνίας,\nἐκεῖνα ἴσα ἐστίν· ὅπερ ἔδει δεῖξαι.\nἐὰν τέσσαρες εὐθεῖαι ἀνάλογον ὦσιν, τὸ ὑπὸ τῶν\nἄκρων περιεχόμενον ὀρθογώνιον ἴσον ἐστὶ τῷ ὑπὸ τῶν\nμέσων περιεχομένῳ ὀρθογωνίῳ· κἂν τὸ ὑπὸ τῶν ἄκρων\nπεριεχόμενον ὀρθογώνιον ἴσον ᾖ τῷ ὑπὸ τῶν μέσων\nπεριεχομένῳ ὀρθογωνίῳ, αἱ τέσσαρες εὐθεῖαι ἀνάλογον\nἔσονται.\nἔστωσαν τέσσαρες εὐθεῖαι ἀνάλογον αἱ ΑΒ, ΓΔ, Ε,\nΖ, ὡς ἡ ΑΒ πρὸς τὴν ΓΔ, οὕτως ἡ Ε πρὸς τὴν Ζ· λέγω,\nὅτι τὸ ὑπὸ τῶν ΑΒ, Ζ περιεχόμενον ὀρθογώνιον ἴσον ἐστὶ\nτῷ ὑπὸ τῶν ΓΔ, Ε περιεχομένῳ ὀρθογωνίῳ.\nἤχθωσαν γὰρ ἀπὸ τῶν Α, Γ σημείων ταῖς ΑΒ, ΓΔ\nεὐθείαις πρὸς ὀρθὰς αἱ ΑΗ, ΓΘ, καὶ κείσθω τῇ μὲν Ζ\nἴση ἡ ΑΓ, τῇ δὲ Ε ἴση ἡ ΓΘ. καὶ συμπεπληρώσθω τὰ\nΒΗ, ΔΘ παραλληλόγραμμα.\n\n\nκαὶ ἐπεί ἐστιν ὡς ἡ ΑΒ πρὸς τὴν ΓΔ, οὕτως ἡ Ε\nπρὸς τὴν Ζ, ἴση δὲ ἡ μὲν Ε τῇ ΓΘ, ἡ δὲ Ζ τῇ ΑΗ, ἔστιν\nἄρα ὡς ἡ ΑΒ πρὸς τὴν ΓΔ, οὕτως ἡ ΓΘ πρὸς τὴν ΑΗ.\nτῶν ΒΗ, ΔΘ ἄρα παραλληλογράμμων ἀντιπεπόνθασιν αἱ\nπλευραὶ αἱ περὶ τὰς ἴσας γωνίας. ὧν δὲ ἰσογωνίων\nπαραλληλογράμμων ἀντιπεπόνθασιν αἱ πλευραὶ αἱ περὶ\nτὰς ἴσας γωνίας, ἴσα ἐστὶν ἐκεῖνα· ἴσον ἄρα ἐστὶ τὸ ΒΗ\nπαραλληλόγραμμον τῷ ΔΘ παραλληλογράμμῳ. καί ἐστι\nτὸ μὲν ΒΗ τὸ ὑπὸ τῶν ΑΒ, Ζ· ἴση γὰρ ἡ ΑΗ τῇ Ζ· τὸ\nδὲ ΔΘ τὸ ὑπὸ τῶν ΓΔ, Ε· ἴση γὰρ ἡ Ε τῇ ΓΘ· τὸ ἄρα\nὑπὸ τῶν ΑΒ, Ζ περιεχόμενον ὀρθογώνιον ἴσον ἐστὶ τῷ\nὑπὸ τῶν ΓΔ, Ε περιεχομένῳ ὀρθογωνίῳ.\nἀλλὰ δὴ τὸ ὑπὸ τῶν ΑΒ, Ζ περιεχόμενον ὀρθογώνιον\nἴσον ἔστω τῷ ὑπὸ τῶν ΓΔ, Ε περιεχομένῳ ὀρθογωνίῳ·\nλέγω, ὅτι αἱ τέσσαρες εὐθεῖαι ἀνάλογον ἔσονται, ὡς ἡ\n\nΑΒ πρὸς τὴν ΓΔ, οὕτως ἡ Ε πρὸς τὴν Ζ.\nτῶν γὰρ αὐτῶν κατασκευασθέντων, ἐπεὶ τὸ ὑπὸ τῶν\nΑΒ, Ζ ἴσον ἐστὶ τῷ ὑπὸ τῶν ΓΔ, Ε, καί ἐστι τὸ μὲν ὑπὸ\nτῶν ΑΒ, Ζ τὸ ΒΗ· ἴση γάρ ἐστιν ἡ ΑΗ τῇ Ζ· τὸ δὲ ὑπὸ\nτῶν ΓΔ, Ε τὸ ΔΘ· ἴση γὰρ ἡ ΓΘ τῇ Ε· τὸ ἄρα ΒΗ ἴσον\nἐστὶ τῷ ΔΘ. καί ἐστιν ἰσογώνια. τῶν δὲ ἴσων καὶ ἰσογωνίων\nπαραλληλογράμμων ἀντιπεπόνθασιν αἱ πλευραὶ αἱ\nπερὶ τὰς ἴσας γωνίας. ἔστιν ἄρα ὡς ἡ ΑΒ πρὸς τὴν ΓΔ,\nοὕτως ἡ ΓΘ πρὸς τὴν ΑΗ. ἴση δὲ ἡ μὲν ΓΘ τῇ Ε, ἡ δὲ\n\nΑΗ τῇ Ζ· ἔστιν ἄρα ὡς ἡ ΑΒ πρὸς τὴν ΓΔ, οὕτως ἡ Ε\nπρὸς τὴν Ζ.\nἐὰν ἄρα τέσσαρες εὐθεῖαι ἀνάλογον ὦσιν, τὸ ὑπὸ τῶν\nἄκρων περιεχόμενον ὀρθογώνιον ἴσον ἐστὶ τῷ ὑπὸ τῶν\nμέσων περιεχομένῳ ὀρθογωνίῳ· κἂν τὸ ὑπὸ τῶν ἄκρων\nπεριεχόμενον ὀρθογώνιον ἴσον ᾖ τῷ ὑπὸ τῶν μέσων\nπεριεχομένῳ ὀρθογωνίῳ, αἱ τέσσαρες εὐθεῖαι ἀνάλογον\nἔσονται· ὅπερ ἔδει δεῖξαι.\nἐὰν τρεῖς εὐθεῖαι ἀνάλογον ὦσιν, τὸ ὑπὸ τῶν ἄκρων\nπεριεχόμενον ὀρθογώνιον ἴσον ἐστὶ τῷ ἀπὸ τῆς μέσης\nτετραγώνῳ· κἂν τὸ ὑπὸ τῶν ἄκρων περιεχόμενον ὀρθογώνιον\nἴσον ᾖ τῷ ἀπὸ τῆς μέσης τετραγώνῳ, αἱ τρεῖς\nεὐθεῖαι ἀνάλογον ἔσονται.\nἔστωσαν τρεῖς εὐθεῖαι ἀνάλογον αἱ Α, Β, Γ, ὡς ἡ Α\nπρὸς τὴν Β, οὕτως ἡ Β πρὸς τὴν Γ· λέγω, ὅτι τὸ ὑπὸ τῶν\nΑ, Γ περιεχόμενον ὀρθογώνιον\nἴσον ἐστὶ τῷ ἀπὸ τῆς\nβ τετραγώνῳ.\nκείσθω τῇ Β ἴση ἡ Δ.\nκαὶ ἐπεί ἐστιν ὡς ἡ Α πρὸς τὴν Β, οὕτως ἡ Β πρὸς τὴν\nΓ, ἴση δὲ ἡ Β τῇ Δ, ἔστιν ἄρα ὡς ἡ Α πρὸς τὴν Β, ἡ Δ πρὸς\nτὴν Γ. ἐὰν δὲ τέσσαρες εὐθεῖαι ἀνάλογον ὦσιν, τὸ ὑπὸ\nτῶν ἄκρων περιεχόμενον ὀρθογώνιον ἴσον ἐστὶ τῷ ὑπὸ\nτῶν μέσων περιεχομένῳ ὀρθογωνίῳ. τὸ ἄρα ὑπὸ τῶν Α, Γ\nἴσον ἐστὶ τῷ ὑπὸ τῶν Β, Δ. ἀλλὰ τὸ ὑπὸ τῶν Β, Δ τὸ\nἀπὸ τῆς Β ἐστιν· ἴση γὰρ ἡ Β τῇ Δ· τὸ ἄρα ὑπὸ τῶν Α, Γ\nπεριεχόμενον ὀρθογώνιον ἴσον ἐστὶ τῷ ἀπὸ τῆς Β τετραγώνῳ.\n\n\nἀλλὰ δὴ τὸ ὑπὸ τῶν Α, Γ ἴσον ἔστω τῷ ἀπὸ τῆς Β·\nλέγω, ὅτι ἐστὶν ὡς ἡ Α πρὸς τὴν Β, οὕτως ἡ Β πρὸς τὴν Γ.\nτῶν γὰρ αὐτῶν κατασκευασθέντων, ἐπεὶ τὸ ὑπὸ τῶν\nΑ, Γ ἴσον ἐστὶ τῷ ἀπὸ τῆς Β, ἀλλὰ τὸ ἀπὸ τῆς Β τὸ ὑπὸ\nτῶν Β, Δ ἐστιν· ἴση γὰρ ἡ Β τῇ Δ· τὸ ἄρα ὑπὸ τῶν\nΑ, Γ ἴσον ἐστὶ τῷ ὑπὸ τῶν Β, Δ. ἐὰν δὲ τὸ ὑπὸ τῶν\nἄκρων ἴσον ᾖ τῷ ὑπὸ τῶν μέσων, αἱ τέσσαρες εὐθεῖαι\nἀνάλογόν εἰσιν. ἔστιν ἄρα ὡς ἡ Α πρὸς τὴν Β, οὕτως ἡ Δ\nπρὸς τὴν Γ. ἴση δὲ ἡ Β τῇ Δ· ὡς ἄρα ἡ Α πρὸς τὴν Β,\nοὕτως ἡ Β πρὸς τὴν Γ.\nἐὰν ἄρα τρεῖς εὐθεῖαι ἀνάλογον ὦσιν, τὸ ὑπὸ τῶν ἄκρων\nπεριεχόμενον ὀρθογώνιον ἴσον ἐστὶ τῷ ἀπὸ τῆς μέσης\nτετραγώνῳ· κἂν τὸ ὑπὸ τῶν ἄκρων περιεχόμενον ὀρθογώνιον\nἴσον ᾖ τῷ ἀπὸ τῆς μέσης τετραγώνῳ, αἱ τρεῖς εὐθεῖαι\nἀνάλογον ἔσονται· ὅπερ ἔδει δεῖξαι.\nἀπὸ τῆς δοθείσης εὐθείας τῷ δοθέντι εὐθυγράμμῳ\nὅμοιόν τε καὶ ὁμοίως κείμενον εὐθύγραμμον ἀναγράψαι.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ δοθὲν εὐθύγραμμον\nτὸ ΓΕ· δεῖ δὴ ἀπὸ τῆς ΑΒ εὐθείας τῷ ΓΕ\nεὐθυγράμμῳ ὅμοιόν τε καὶ\nὁμοίως κείμενον εὐθύγραμμον\nἀναγράψαι.\nἐπεζεύχθω ἡ ΔΖ, καὶ συνεστάτω\nπρὸς τῇ ΑΒ εὐθείᾳ\nκαὶ τοῖς πρὸς αὐτῇ σημείοις\nτοῖς Α, Β τῇ μὲν πρὸς τῷ\nΓ γωνίᾳ ἴση ἡ ὑπὸ ΗΑΒ, τῇ δὲ ὑπὸ ΓΔΖ ἴση ἡ ὑπὸ\nΑΒΗ. λοιπὴ ἄρα ἡ ὑπὸ ΓΖΔ τῇ ὑπὸ ΑΗΒ ἐστιν ἴση·\nἰσογώνιον ἄρα ἐστὶ τὸ ΖΓΔ τρίγωνον τῷ ΗΑΒ τριγώνῳ.\nἀνάλογον ἄρα ἐστὶν ὡς ἡ ΖΔ πρὸς τὴν ΗΒ, οὕτως ἡ\nΖΓ πρὸς τὴν ΗΑ, καὶ ἡ ΓΔ πρὸς τὴν ΑΒ. πάλιν συνεστάτω\nπρὸς τῇ ΒΗ εὐθείᾳ καὶ τοῖς πρὸς αὐτῇ σημείοις\nτοῖς Β, Η τῇ μὲν ὑπὸ ΔΖΕ γωνίᾳ ἴση ἡ ὑπὸ ΒΗΘ, τῇ\nδὲ ὑπὸ ΖΔΕ ἴση ἡ ὑπὸ ΗΒΘ. λοιπὴ ἄρα ἡ πρὸς τῷ Ε\nλοιπῇ τῇ πρὸς τῷ Θ ἐστιν ἴση· ἰσογώνιον ἄρα ἐστὶ τὸ\nΖΔΕ τρίγωνον τῷ ΗΘΒ τριγώνῳ· ἀνάλογον ἄρα ἐστὶν\nὡς ἡ ΖΔ πρὸς τὴν ΗΒ, οὕτως ἡ ΖΕ πρὸς τὴν ΗΘ καὶ\nἡ ΕΔ πρὸς τὴν ΘΒ. ἐδείχθη δὲ καὶ ὡς ἡ ΖΔ πρὸς τὴν\nΗΒ, οὕτως ἡ ΖΓ πρὸς τὴν ΗΑ καὶ ἡ ΓΔ πρὸς τὴν ΑΒ·\nκαὶ ὡς ἄρα ἡ ΖΓ πρὸς τὴν ΑΗ, οὕτως ἥ τε ΓΔ πρὸς\nτὴν ΑΒ καὶ ἡ ΖΕ πρὸς τὴν ΗΘ καὶ ἔτι ἡ ΕΔ πρὸς τὴν\nΘΒ. καὶ ἐπεὶ ἴση ἐστὶν ἡ μὲν ὑπὸ ΓΖΔ γωνία τῇ ὑπὸ\nΑΗΒ, ἡ δὲ ὑπὸ ΔΖΕ τῇ ὑπὸ ΒΗΘ, ὅλη ἄρα ἡ ὑπὸ\nΓΖΕ ὅλῃ τῇ ὑπὸ ΑΗΘ ἐστιν ἴση. διὰ τὰ αὐτὰ δὴ καὶ\nἡ ὑπὸ ΓΔΕ τῇ ὑπὸ ΑΒΘ ἐστιν ἴση. ἔστι δὲ καὶ ἡ μὲν\nπρὸς τῷ Γ τῇ πρὸς τῷ Α ἴση, ἡ δὲ πρὸς τῷ Ε τῇ πρὸς τῷ\nΘ. ἰσογώνιον ἄρα ἐστὶ τὸ ΑΘ τῷ ΓΕ· καὶ τὰς περὶ τὰς\nἴσας γωνίας αὐτῶν πλευρὰς ἀνάλογον ἔχει· ὅμοιον ἄρα ἐστὶ\nτὸ ΑΘ εὐθύγραμμον τῷ ΓΕ εὐθυγράμμῳ.\n\n\nἀπὸ τῆς δοθείσης ἄρα εὐθείας τῆς ΑΒ τῷ δοθέντι\nεὐθυγράμμῳ τῷ ΓΕ ὅμοιόν τε καὶ ὁμοίως κείμενον\nεὐθύγραμμον ἀναγέγραπται τὸ ΑΘ· ὅπερ ἔδει ποιῆσαι.\nτὰ ὅμοια τρίγωνα πρὸς ἄλληλα ἐν διπλασίονι λόγῳ ἐστὶ\nτῶν ὁμολόγων πλευρῶν.\nἔστω ὅμοια τρίγωνα τὰ ΑΒΓ, ΔΕΖ ἴσην ἔχοντα τὴν\nπρὸς τῷ Β γωνίαν τῇ πρὸς τῷ Ε, ὡς δὲ τὴν ΑΒ πρὸς τὴν\n\n\nΒΓ, οὕτως τὴν ΔΕ πρὸς\nτὴν ΕΖ, ὥστε ὁμόλογον εἶναι\nτὴν ΒΓ τῇ ΕΖ· λέγω, ὅτι\nτὸ ΑΒΓ τρίγωνον πρὸς τὸ\nΔΕΖ τρίγωνον διπλασίονα\nλόγον ἔχει ἤπερ ἡ ΒΓ πρὸς\nτὴν ΕΖ.\nεἰλήφθω γὰρ τῶν ΒΓ, ΕΖ τρίτη ἀνάλογον ἡ ΒΗ,\nὥστε εἶναι ὡς τὴν ΒΓ πρὸς τὴν ΕΖ, οὕτως τὴν ΕΖ\nπρὸς τὴν ΒΗ· καὶ ἐπεζεύχθω ἡ ΑΗ.\n\n\nἐπεὶ οὖν ἐστιν ὡς ἡ ΑΒ πρὸς τὴν ΒΓ, οὕτως ἡ ΔΕ\nπρὸς τὴν ΕΖ, ἐναλλὰξ ἄρα ἐστὶν ὡς ἡ ΑΒ πρὸς τὴν ΔΕ,\nοὕτως ἡ ΒΓ πρὸς τὴν ΕΖ. ἀλλʼ ὡς ἡ ΒΓ πρὸς ΕΖ,\nοὕτως ἐστὶν ἡ ΕΖ πρὸς ΒΗ. καὶ ὡς ἄρα ἡ ΑΒ πρὸς\nΔΕ, οὕτως ἡ ΕΖ πρὸς ΒΗ· τῶν ΑΒΗ, ΔΕΖ ἄρα\nτριγώνων ἀντιπεπόνθασιν αἱ πλευραὶ αἱ περὶ τὰς ἴσας\nγωνίας. ὧν δὲ μίαν μιᾷ ἴσην ἐχόντων γωνίαν τριγώνων\nἀντιπεπόνθασιν αἱ πλευραὶ αἱ περὶ τὰς ἴσας γωνίας, ἴσα\nἐστὶν ἐκεῖνα. ἴσον ἄρα ἐστὶ τὸ ΑΒΗ τρίγωνον τῷ ΔΕΖ\nτριγώνῳ. καὶ ἐπεί ἐστιν ὡς ἡ ΒΓ πρὸς τὴν ΕΖ, οὕτως\nἡ ΕΖ πρὸς τὴν ΒΗ, ἐὰν δὲ τρεῖς εὐθεῖαι ἀνάλογον ὦσιν,\nἡ πρώτη πρὸς τὴν τρίτην διπλασίονα λόγον ἔχει ἤπερ\nπρὸς τὴν δευτέραν, ἡ ΒΓ ἄρα πρὸς τὴν ΒΗ διπλασίονα\nλόγον ἔχει ἤπερ ἡ ΓΒ πρὸς τὴν ΕΖ. ὡς δὲ ἡ ΓΒ πρὸς τὴν\nΒΗ, οὕτως τὸ ΑΒΓ τρίγωνον πρὸς τὸ ΑΒΗ τρίγωνον·\nκαὶ τὸ ΑΒΓ ἄρα τρίγωνον πρὸς τὸ ΑΒΗ διπλασίονα\nλόγον ἔχει ἤπερ ἡ ΒΓ πρὸς τὴν ΕΖ. ἴσον δὲ τὸ ΑΒΗ\nτρίγωνον τῷ ΔΕΖ τριγώνῳ· καὶ τὸ ΑΒΓ ἄρα τρίγωνον\nπρὸς τὸ ΔΕΖ τρίγωνον διπλασίονα λόγον ἔχει ἤπερ ἡ\nΒΓ πρὸς τὴν ΕΖ.\n\n\nτὰ ἄρα ὅμοια τρίγωνα πρὸς ἄλληλα ἐν διπλασίονι\nλόγῳ ἐστὶ τῶν ὁμολόγων πλευρῶν· ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι, ἐὰν τρεῖς εὐθεῖαι ἀνάλογον\nὦσιν, ἔστιν ὡς ἡ πρώτη πρὸς τὴν τρίτην, οὕτως τὸ ἀπὸ\nτῆς πρώτης εἶδος πρὸς τὸ ἀπὸ τῆς δευτέρας τὸ ὅμοιον καὶ\nὁμοίως ἀναγραφόμενον ἐπείπερ ἐδείχθη, ὡς ἡ ΓΒ πρὸς\nΒΗ, οὕτως τὸ ΑΒΓ τρίγωνον πρὸς τὸ ΑΒΗ τρίγωνον,\nτουτέστι τὸ ΔΕΖ\n· ὅπερ ἔδει δεῖξαι.\nτὰ ὅμοια πολύγωνα εἴς τε ὅμοια τρίγωνα διαιρεῖται\nκαὶ εἰς ἴσα τὸ πλῆθος καὶ ὁμόλογα τοῖς ὅλοις, καὶ τὸ\nπολύγωνον πρὸς τὸ πολύγωνον διπλασίονα λόγον ἔχει\nἤπερ ἡ ὁμόλογος πλευρὰ πρὸς τὴν ὁμόλογον πλευράν.\n\n\nἔστω ὅμοια πολύγωνα τὰ ΑΒΓΔΕ, ΖΗΘΚΛ,\nὁμόλογος δὲ ἔστω ἡ ΑΒ τῇ ΖΗ· λέγω, ὅτι τὰ ΑΒΓΔΕ,\nΖΗΘΚΛ πολύγωνα εἴς τε ὅμοια τρίγωνα διαιρεῖται\nκαὶ εἰς ἴσα τὸ πλῆθος καὶ ὁμόλογα τοῖς ὅλοις, καὶ τὸ\nΑΒΓΔΕ πολύγωνον πρὸς τὸ ΖΗΘΚΛ πολύγωνον\nδιπλασίονα λόγον ἔχει ἤπερ ἡ ΑΒ πρὸς τὴν ΖΗ.\nἐπεζεύχθωσαν αἱ ΒΕ, ΕΓ,\nΗΛ, ΛΘ.\nκαὶ ἐπεὶ ὅμοιόν ἐστι τὸ\nΑΒΓΔΕ πολύγωνον τῷ\n\nΖΗΘΚΛ πολυγώνῳ, ἴση\nἐστὶν ἡ ὑπὸ ΒΑΕ γωνία τῇ\nὑπὸ ΗΖΛ. καί ἐστιν ὡς ἡ\nΒΑ πρὸς ΑΕ, οὕτως ἡ ΗΖ\nπρὸς ΖΛ. ἐπεὶ οὖν δύο τρίγωνά ἐστι τὰ ΑΒΕ, ΖΗΛ μίαν\nγωνίαν μιᾷ γωνίᾳ ἴσην ἔχοντα, περὶ δὲ τὰς ἴσας γωνίας τὰς\nπλευρὰς ἀνάλογον, ἰσογώνιον ἄρα ἐστὶ τὸ ΑΒΕ τρίγωνον\nτῷ ΖΗΛ τριγώνῳ· ὥστε καὶ ὅμοιον· ἴση ἄρα ἐστὶν ἡ\nὑπὸ ΑΒΕ γωνία τῇ ὑπὸ ΖΗΛ. ἔστι δὲ καὶ ὅλη ἡ ὑπὸ\nΑΒΓ ὅλῃ τῇ ὑπὸ ΖΗΘ ἴση διὰ τὴν ὁμοιότητα τῶν\nπολυγώνων· λοιπὴ ἄρα ἡ ὑπὸ ΕΒΓ γωνία τῇ ὑπὸ ΛΗΘ\nἐστιν ἴση. καὶ ἐπεὶ διὰ τὴν ὁμοιότητα τῶν ΑΒΕ, ΖΗΛ\nτριγώνων ἐστὶν ὡς ἡ ΕΒ πρὸς ΒΑ, οὕτως ἡ ΛΗ πρὸς\nΗΖ, ἀλλὰ μὴν καὶ διὰ τὴν ὁμοιότητα τῶν πολυγώνων\nἐστὶν ὡς ἡ ΑΒ πρὸς ΒΓ, οὕτως ἡ ΖΗ πρὸς ΗΘ, διʼ\nἴσου ἄρα ἐστὶν ὡς ἡ ΕΒ πρὸς ΒΓ, οὕτως ἡ ΛΗ πρὸς\nΗΘ, καὶ περὶ τὰς ἴσας γωνίας τὰς ὑπὸ ΕΒΓ, ΛΗΘ αἱ\nπλευραὶ ἀνάλογόν εἰσιν· ἰσογώνιον ἄρα ἐστὶ τὸ ΕΒΓ\nτρίγωνον τῷ ΛΗΘ τριγώνῳ· ὥστε καὶ ὅμοιόν ἐστι τὸ\nΕΒΓ τρίγωνον τῷ ΛΗΘ τριγώνῳ. διὰ τὰ αὐτὰ δὴ καὶ τὸ\n\nΕΓΔ τρίγωνον ὅμοιόν ἐστι τῷ ΛΘΚ τριγώνῳ. τὰ ἄρα\nὅμοια πολύγωνα τὰ ΑΒΓΔΕ, ΖΗΘΚΛ εἴς τε ὅμοια\nτρίγωνα διῄρηται καὶ εἰς ἴσα τὸ πλῆθος.\nλέγω, ὅτι καὶ ὁμόλογα τοῖς ὅλοις, τουτέστιν ὥστε\nἀνάλογον εἶναι τὰ τρίγωνα, καὶ ἡγούμενα μὲν εἶναι τὰ\n\nΑΒΕ, ΕΒΓ, ΕΓΔ, ἑπόμενα δὲ αὐτῶν τὰ ΖΗΛ, ΛΗΘ,\nΛΘΚ, καὶ ὅτι τὸ ΑΒΓΔΕ πολύγωνον πρὸς τὸ ΖΗΘΚΛ\nπολύγωνον διπλασίονα λόγον ἔχει ἤπερ ἡ ὁμόλογος\nπλευρὰ πρὸς τὴν ὁμόλογον πλευράν, τουτέστιν ἡ ΑΒ πρὸς\nτὴν ΖΗ.\n\n\nἐπεζεύχθωσαν γὰρ αἱ ΑΓ, ΖΘ. καὶ ἐπεὶ διὰ τὴν\nὁμοιότητα τῶν πολυγώνων ἴση ἐστὶν ἡ ὑπὸ ΑΒΓ γωνία\nτῇ ὑπὸ ΖΗΘ, καί ἐστιν ὡς ἡ ΑΒ πρὸς ΒΓ, οὕτως ἡ ΖΗ\nπρὸς ΗΘ, ἰσογώνιόν ἐστι τὸ ΑΒΓ τρίγωνον τῷ ΖΗΘ\nτριγώνῳ· ἴση ἄρα ἐστὶν ἡ μὲν ὑπὸ ΒΑΓ γωνία τῇ ὑπὸ\n\nΗΖΘ, ἡ δὲ ὑπὸ ΒΓΑ τῇ ὑπὸ ΗΘΖ. καὶ ἐπεὶ ἴση ἐστὶν\nἡ ὑπὸ ΒΑΜ γωνία τῇ ὑπὸ ΗΖΝ, ἔστι δὲ καὶ ἡ ὑπὸ ΑΒΜ\nτῇ ὑπὸ ΖΗΝ ἴση, καὶ λοιπὴ ἄρα ἡ ὑπὸ ΑΜΒ λοιπῇ τῇ\nὑπὸ ΖΝΗ ἴση ἐστίν· ἰσογώνιον ἄρα ἐστὶ τὸ ΑΒΜ\nτρίγωνον τῷ ΖΗΝ τριγώνῳ. ὁμοίως δὴ δείξομεν, ὅτι καὶ\nτὸ ΒΜΓ τρίγωνον ἰσογώνιόν ἐστι τῷ ΗΝΘ τριγώνῳ.\nἀνάλογον ἄρα ἐστίν, ὡς μὲν ἡ ΑΜ πρὸς ΜΒ, οὕτως ἡ\nΖΝ πρὸς ΝΗ, ὡς δὲ ἡ ΒΜ πρὸς ΜΓ, οὕτως ἡ ΗΝ\nπρὸς ΝΘ· ὥστε καὶ διʼ ἴσου, ὡς ἡ ΑΜ πρὸς ΜΓ, οὕτως\nἡ ΖΝ πρὸς ΝΘ. ἀλλʼ ὡς ἡ ΑΜ πρὸς ΜΓ, οὕτως τὸ\n\nΑΒΜ\nτρίγωνον πρὸς τὸ ΜΒΓ, καὶ τὸ ΑΜΕ πρὸς τὸ\nΕΜΓ· πρὸς ἄλληλα γάρ εἰσιν ὡς αἱ βάσεις. καὶ ὡς ἄρα\nἓν τῶν ἡγουμένων πρὸς ἓν τῶν ἑπομένων, οὕτως ἅπαντα\nτὰ ἡγούμενα πρὸς ἅπαντα τὰ ἑπόμενα· ὡς ἄρα τὸ ΑΜΒ\nτρίγωνον πρὸς τὸ ΒΜΓ, οὕτως τὸ ΑΒΕ πρὸς τὸ ΓΒΕ.\nἀλλʼ ὡς τὸ ΑΜΒ πρὸς τὸ ΒΜΓ, οὕτως ἡ ΑΜ πρὸς ΜΓ·\nκαὶ ὡς ἄρα ἡ ΑΜ πρὸς ΜΓ, οὕτως τὸ ΑΒΕ τρίγωνον\nπρὸς τὸ ΕΒΓ τρίγωνον. διὰ τὰ αὐτὰ δὴ καὶ ὡς ἡ ΖΝ\nπρὸς ΝΘ, οὕτως τὸ ΖΗΛ τρίγωνον πρὸς τὸ ΗΛΘ\nτρίγωνον. καί ἐστιν ὡς ἡ ΑΜ πρὸς ΜΓ, οὕτως ἡ ΖΝ\nπρὸς ΝΘ· καὶ ὡς ἄρα τὸ ΑΒΕ τρίγωνον πρὸς τὸ ΒΕΓ\nτρίγωνον, οὕτως τὸ ΖΗΛ τρίγωνον πρὸς τὸ ΗΛΘ\nτρίγωνον, καὶ ἐναλλὰξ, ὡς τὸ ΑΒΕ τρίγωνον πρὸς τὸ\nΖΗΛ τρίγωνον, οὕτως τὸ ΒΕΓ τρίγωνον πρὸς τὸ ΗΛΘ\nτρίγωνον. ὁμοίως δὴ δείξομεν ἐπιζευχθεισῶν τῶν ΒΔ,\n\nΗΚ, ὅτι καὶ ὡς τὸ ΒΕΓ τρίγωνον πρὸς τὸ ΛΗΘ\nτρίγωνον, οὕτως τὸ ΕΓΔ τρίγωνον πρὸς τὸ ΛΘΚ\nτρίγωνον. καὶ ἐπεί ἐστιν ὡς τὸ ΑΒΕ τρίγωνον πρὸς τὸ\nΖΗΛ τρίγωνον, οὕτως τὸ ΕΒΓ πρὸς τὸ ΛΗΘ, καὶ ἔτι\nτὸ ΕΓΔ πρὸς τὸ ΛΘΚ, καὶ ὡς ἄρα ἓν τῶν ἡγουμένων\nπρὸς ἓν τῶν ἑπομένων, οὕτως ἅπαντα τὰ ἡγούμενα πρὸς\nἅπαντα τὰ ἑπόμενα· ἔστιν ἄρα ὡς τὸ ΑΒΕ τρίγωνον\nπρὸς τὸ ΖΗΛ τρίγωνον, οὕτως τὸ ΑΒΓΔΕ πολύγωνον\nπρὸς τὸ ΖΗΘΚΛ πολύγωνον. ἀλλὰ τὸ ΑΒΕ τρίγωνον\nπρὸς τὸ ΖΗΛ τρίγωνον διπλασίονα λόγον ἔχει ἤπερ ἡ\n\nΑΒ ὁμόλογος πλευρὰ πρὸς τὴν ΖΗ ὁμόλογον πλευράν·\nτὰ γὰρ ὅμοια τρίγωνα ἐν διπλασίονι λόγῳ ἐστὶ τῶν\nὁμολόγων πλευρῶν. καὶ τὸ ΑΒΓΔΕ ἄρα πολύγωνον πρὸς\nτὸ ΖΗΘΚΛ πολύγωνον διπλασίονα λόγον ἔχει ἤπερ ἡ\nΑΒ ὁμόλογος πλευρὰ πρὸς τὴν ΖΗ ὁμόλογον πλευράν.\n\n\nτὰ ἄρα ὅμοια πολύγωνα εἴς τε ὅμοια τρίγωνα διαιρεῖται\nκαὶ εἰς ἴσα τὸ πλῆθος καὶ ὁμόλογα τοῖς ὅλοις, καὶ τὸ\nπολύγωνον πρὸς τὸ πολύγωνον διπλασίονα λόγον ἔχει\nἤπερ ἡ ὁμόλογος πλευρὰ πρὸς τὴν ὁμόλογον πλευράν·\nὅπερ ἔδει δεῖξαι.\n\n\nΠόρισμα\nὡσαύτως δὲ καὶ ἐπὶ τῶν ὁμοίων τετραπλεύρων\nδειχθήσεται, ὅτι ἐν διπλασίονι λόγῳ εἰσὶ τῶν ὁμολόγων\nπλευρῶν. ἐδείχθη δὲ καὶ ἐπὶ τῶν τριγώνων· ὥστε καὶ καθόλου\nτὰ ὅμοια εὐθύγραμμα σχήματα πρὸς ἄλληλα ἐν διπλασίονι\nλόγῳ εἰσὶ τῶν ὁμολόγων πλευρῶν. ὅπερ ἔδει δεῖξαι.\nπόρισμα β#\nκαὶ ἐὰν τῶν ΑΒ, ΖΗ τρίτην ἀνάλογον λάβωμεν τὴν\nΞ, ἡ ΒΑ πρὸς τὴν Ξ διπλασίονα λόγον ἔχει ἤπερ ἡ ΑΒ\nπρὸς τὴν ΖΗ. ἔχει δὲ καὶ τὸ πολύγωνον πρὸς τὸ πολύγωνον\nἢ τὸ τετράπλευρον πρὸς τὸ τετράπλευρον διπλασίονα\nλόγον ἤπερ ἡ ὁμόλογος πλευρὰ πρὸς τὴν ὁμόλογον\nπλευράν, τουτέστιν ἡ ΑΒ πρὸς τὴν ΖΗ· ἐδείχθη δὲ τοῦτο\nκαὶ ἐπὶ τῶν τριγώνων· ὥστε καὶ καθόλου φανερόν, ὅτι,\nἐὰν τρεῖς εὐθεῖαι ἀνάλογον ὦσιν, ἔσται ὡς ἡ πρώτη πρὸς\nτὴν τρίτην, οὕτως τὸ ἀπὸ τῆς πρώτης εἶδος πρὸς τὸ ἀπὸ\nτῆς δευτέρας τὸ ὅμοιον καὶ ὁμοίως ἀναγραφόμενον.\nτὰ τῷ αὐτῷ εὐθυγράμμῳ ὅμοια καὶ ἀλλήλοις ἐστὶν\nὅμοια.\nἔστω γὰρ ἑκάτερον τῶν Α, Β εὐθυγράμμων τῷ Γ\nὅμοιον· λέγω, ὅτι καὶ τὸ Α τῷ Β ἐστιν ὅμοιον.\n\n\nἐπεὶ γὰρ ὅμοιόν ἐστι τὸ Α τῷ Γ, ἰσογώνιόν τέ ἐστιν\nαὐτῷ καὶ τὰς περὶ τὰς ἴσας γωνίας πλευρὰς ἀνάλογον\nἔχει. πάλιν, ἐπεὶ ὅμοιόν ἐστι τὸ Β τῷ Γ, ἰσογώνιόν τέ\nἐστιν αὐτῷ καὶ τὰς περὶ τὰς ἴσας γωνίας\nπλευρὰς ἀνάλογον ἔχει. ἑκάτερον ἄρα\nτῶν Α, Β τῷ Γ ἰσογώνιόν τέ ἐστι καὶ\nτὰς περὶ τὰς ἴσας γωνίας πλευρὰς\nἀνάλογον ἔχει ὥστε καὶ τὸ Α τῷ Β\nἰσογώνιόν τέ ἐστι καὶ τὰς περὶ τὰς ἴσας\nγωνίας πλευρὰς ἀνάλογον ἔχει. ὅμοιον\nἄρα ἐστὶ τὸ Α τῷ Β· ὅπερ ἔδει δεῖξαι.\nἐὰν τέσσαρες εὐθεῖαι ἀνάλογον ὦσιν, καὶ τὰ ἀπʼ\nαὐτῶν εὐθύγραμμα ὅμοιά τε καὶ ὁμοίως ἀναγεγραμμένα\nἀνάλογον ἔσται· κἂν τὰ ἀπʼ αὐτῶν εὐθύγραμμα ὅμοιά τε\nκαὶ ὁμοίως ἀναγεγραμμένα ἀνάλογον ᾖ, καὶ αὐταὶ αἱ\nεὐθεῖαι ἀνάλογον ἔσονται.\nἔστωσαν τέσσαρες εὐθεῖαι ἀνάλογον αἱ ΑΒ, ΓΔ,\nΕΖ, ΗΘ, ὡς ἡ ΑΒ πρὸς τὴν ΓΔ, οὕτως ἡ ΕΖ πρὸς τὴν\n\nΗΘ, καὶ ἀναγεγράφθωσαν ἀπὸ μὲν τῶν\nΑΒ, ΓΔ ὅμοιά τε καὶ ὁμοίως κείμενα\nεὐθύγραμμα τὰ ΚΑΒ, ΛΓΔ, ἀπὸ δὲ\nτῶν ΕΖ, ΗΘ ὅμοιά τε καὶ ὁμοίως κείμενα\nεὐθύγραμμα τὰ ΜΖ, ΝΘ· λέγω,\nὅτι ἐστὶν ὡς τὸ ΚΑΒ πρὸς τὸ ΛΓΔ,\nοὕτως τὸ ΜΖ πρὸς τὸ ΝΘ.\n\n\nεἰλήφθω γὰρ τῶν μὲν ΑΒ, ΓΔ τρίτη ἀνάλογον ἡ Ξ,\nτῶν δὲ ΕΖ, ΗΘ τρίτη ἀνάλογον ἡ Ο. καὶ ἐπεί ἐστιν ὡς\nμὲν ἡ ΑΒ πρὸς τὴν ΓΔ, οὕτως ἡ ΕΖ πρὸς τὴν ΗΘ, ὡς\nδὲ ἡ ΓΔ πρὸς τὴν Ξ, οὕτως ἡ ΗΘ πρὸς τὴν Ο, διʼ ἴσου\nἄρα ἐστὶν ὡς ἡ ΑΒ πρὸς τὴν Ξ, οὕτως ἡ ΕΖ\n\nπρὸς τὴν Ο. ἀλλʼ ὡς μὲν ἡ ΑΒ πρὸς τὴν Ξ,\nοὕτως καὶ τὸ ΚΑΒ πρὸς τὸ ΛΓΔ, ὡς δὲ ἡ\nΕΖ πρὸς τὴν Ο, οὕτως τὸ ΜΖ πρὸς τὸ ΝΘ·\nκαὶ ὡς ἄρα τὸ ΚΑΒ πρὸς τὸ ΛΓΔ, οὕτως\nτὸ ΜΖ πρὸς τὸ ΝΘ.\n\n\nἀλλὰ δὴ ἔστω ὡς τὸ ΚΑΒ πρὸς τὸ ΛΓΔ, οὕτως τὸ\nΜΖ πρὸς τὸ ΝΘ· λέγω, ὅτι ἐστὶ καὶ ὡς ἡ ΑΒ πρὸς τὴν\n\nΓΔ, οὕτως ἡ ΕΖ πρὸς τὴν ΗΘ. εἰ γὰρ μή ἐστιν, ὡς ἡ\nΑΒ πρὸς τὴν ΓΔ, οὕτως ἡ ΕΖ πρὸς τὴν ΗΘ, ἔστω ὡς\nἡ ΑΒ πρὸς τὴν ΓΔ, οὕτως ἡ ΕΖ πρὸς τὴν ΠΡ, καὶ\nἀναγεγράφθω ἀπὸ τῆς ΠΡ ὁποτέρῳ τῶν ΜΖ, ΝΘ\nὅμοιόν τε καὶ ὁμοίως κείμενον εὐθύγραμμον τὸ ΣΡ.\nἐπεὶ οὖν ἐστιν ὡς ἡ ΑΒ πρὸς τὴν ΓΔ, οὕτως ἡ ΕΖ\nπρὸς τὴν ΠΡ, καὶ ἀναγέγραπται ἀπὸ μὲν τῶν ΑΒ, ΓΔ\nὅμοιά τε καὶ ὁμοίως κείμενα τὰ ΚΑΒ, ΛΓΔ, ἀπὸ δὲ τῶν\n\nΕΖ, ΠΡ ὅμοιά τε καὶ ὁμοίως κείμενα τὰ ΜΖ, ΣΡ, ἔστιν\nἄρα ὡς τὸ ΚΑΒ πρὸς τὸ ΛΓΔ, οὕτως τὸ ΜΖ πρὸς τὸ\nΣΡ. ὑπόκειται δὲ καὶ ὡς τὸ ΚΑΒ πρὸς τὸ ΛΓΔ, οὕτως\nτὸ ΜΖ πρὸς τὸ ΝΘ· καὶ ὡς ἄρα τὸ ΜΖ πρὸς τὸ ΣΡ,\nοὕτως τὸ ΜΖ πρὸς τὸ ΝΘ. τὸ ΜΖ ἄρα πρὸς ἑκάτερον\nτῶν ΝΘ, ΣΡ τὸν αὐτὸν ἔχει λόγον· ἴσον ἄρα ἐστὶ τὸ ΝΘ\nτῷ ΣΡ. ἔστι δὲ αὐτῷ καὶ ὅμοιον καὶ ὁμοίως κείμενον·\nἴση ἄρα ἡ ΗΘ τῇ ΠΡ. καὶ ἐπεί ἐστιν ὡς ἡ ΑΒ πρὸς τὴν\nΓΔ, οὕτως ἡ ΕΖ πρὸς τὴν ΠΡ, ἴση δὲ ἡ ΠΡ τῇ ΗΘ,\nἔστιν ἄρα ὡς ἡ ΑΒ πρὸς τὴν ΓΔ, οὕτως ἡ ΕΖ πρὸς\nτὴν ΗΘ.\nἐὰν ἄρα τέσσαρες εὐθεῖαι ἀνάλογον ὦσιν, καὶ τὰ ἀπʼ\nαὐτῶν εὐθύγραμμα ὅμοιά τε καὶ ὁμοίως ἀναγεγραμμένα\nἀνάλογον ἔσται· κἂν τὰ ἀπʼ αὐτῶν εὐθύγραμμα ὅμοιά τε\nκαὶ ὁμοίως ἀναγεγραμμένα ἀνάλογον ᾖ, καὶ αὐταὶ αἱ\nεὐθεῖαι ἀνάλογον ἔσονται· ὅπερ ἔδει δεῖξαι.\nλῆμμα\nὅτι δέ, ἐὰν εὐθύγραμμα ἴσα ᾖ καὶ ὅμοια, αἱ ὁμόλογοι\nαὐτῶν πλευραὶ ἴσαι ἀλλήλαις εἰσίν, δείξομεν οὕτως.\nἔστω ἴσα καὶ ὅμοια εὐθύγραμμα τὰ ΝΘ, ΣΡ, καὶ\nἔστω ὡς ἡ ΘΗ πρὸς τὴν ΗΝ, οὕτως ἡ ΡΠ πρὸς τὴν\nΠΣ· λέγω, ὅτι ἴση ἐστὶν ἡ ΡΠ τῇ ΘΗ.\nεἰ γὰρ ἄνισοί εἰσιν, μία αὐτῶν μείζων ἐστίν. ἔστω\nμείζων ἡ ΡΠ τῆς ΘΗ. καὶ ἐπεί ἐστιν ὡς ἡ ΡΠ πρὸς\nΠΣ, οὕτως ἡ ΘΗ πρὸς τὴν ΗΝ, καὶ ἐναλλάξ, ὡς ἡ ΡΠ\nπρὸς τὴν ΘΗ, οὕτως ἡ ΠΣ πρὸς τὴν ΗΝ, μείζων δὲ ἡ\nΠΡ τῆς ΘΗ, μείζων ἄρα καὶ ἡ ΠΣ τῆς ΗΝ· ὥστε καὶ\nτὸ ΡΣ μεῖζόν ἐστι τοῦ ΘΝ. ἀλλὰ καὶ ἴσον· ὅπερ ἀδύνατον.\nοὐκ ἄρα ἄνισός ἐστιν ἡ ΠΡ τῇ ΗΘ· ἴση ἄρα· ὅπερ ἔδει\nδεῖξαι.\nτὰ ἰσογώνια παραλληλόγραμμα πρὸς ἄλληλα λόγον\nἔχει τὸν συγκείμενον ἐκ τῶν πλευρῶν.\nἔστω ἰσογώνια παραλληλόγραμμα\nτὰ ΑΓ, ΓΖ ἴσην\nἔχοντα τὴν ὑπὸ ΒΓΔ γωνίαν\nτῇ ὑπὸ ΕΓΗ· λέγω, ὅτι τὸ\nΑΓ παραλληλόγραμμον πρὸς\nτὸ ΓΖ παραλληλόγραμμον\nλόγον ἔχει τὸν συγκείμενον ἐκ\nτῶν πλευρῶν.\nκείσθω γὰρ ὥστε ἐπʼ εὐθείας εἶναι τὴν ΒΓ τῇ ΓΗ·\nἐπʼ εὐθείας ἄρα ἐστὶ καὶ ἡ ΔΓ τῇ ΓΕ. καὶ συμπεπληρώσθω\nτὸ ΔΗ παραλληλόγραμμον, καὶ ἐκκείσθω τις\nεὐθεῖα ἡ Κ, καὶ γεγονέτω ὡς μὲν ἡ ΒΓ πρὸς τὴν ΓΗ,\nοὕτως ἡ Κ πρὸς τὴν Λ, ὡς δὲ ἡ ΔΓ πρὸς τὴν ΓΕ, οὕτως\nἡ Λ πρὸς τὴν Μ.\nοἱ ἄρα λόγοι τῆς τε Κ πρὸς τὴν Λ καὶ τῆς Λ πρὸς τὴν\nΜ οἱ αὐτοί εἰσι τοῖς λόγοις τῶν πλευρῶν, τῆς τε ΒΓ πρὸς\nτὴν ΓΗ καὶ τῆς ΔΓ πρὸς τὴν ΓΕ. ἀλλʼ ὁ τῆς Κ πρὸς Μ\nλόγος σύγκειται ἔκ τε τοῦ τῆς Κ πρὸς Λ λόγου καὶ τοῦ\nτῆς Λ πρὸς Μ· ὥστε καὶ ἡ Κ πρὸς τὴν Μ λόγον ἔχει τὸν\nσυγκείμενον ἐκ τῶν πλευρῶν. καὶ ἐπεί ἐστιν ὡς ἡ ΒΓ\nπρὸς τὴν ΓΗ, οὕτως τὸ ΑΓ παραλληλόγραμμον πρὸς τὸ\nΓΘ, ἀλλʼ ὡς ἡ ΒΓ πρὸς τὴν ΓΗ, οὕτως ἡ Κ πρὸς τὴν\nλ, καὶ ὡς ἄρα ἡ Κ πρὸς τὴν Λ, οὕτως τὸ ΑΓ πρὸς τὸ ΓΘ.\nπάλιν, ἐπεί ἐστιν ὡς ἡ ΔΓ πρὸς τὴν ΓΕ, οὕτως τὸ ΓΘ\nπαραλληλόγραμμον πρὸς τὸ ΓΖ, ἀλλʼ ὡς ἡ ΔΓ πρὸς τὴν\nΓΕ, οὕτως ἡ Λ πρὸς τὴν Μ, καὶ ὡς ἄρα ἡ Λ πρὸς τὴν Μ,\nοὕτως τὸ ΓΘ παραλληλόγραμμον πρὸς τὸ ΓΖ παραλληλόγραμμον.\nἐπεὶ οὖν ἐδείχθη, ὡς μὲν ἡ Κ πρὸς τὴν Λ,\nοὕτως τὸ ΑΓ παραλληλόγραμμον πρὸς τὸ ΓΘ παραλληλόγραμμον,\nὡς δὲ ἡ Λ πρὸς τὴν Μ, οὕτως τὸ ΓΘ\nπαραλληλόγραμμον πρὸς τὸ ΓΖ παραλληλόγραμμον, διʼ\nἴσου ἄρα ἐστὶν ὡς ἡ Κ πρὸς τὴν Μ, οὕτως τὸ ΑΓ πρὸς τὸ\n\nΓΖ παραλληλόγραμμον. ἡ δὲ Κ πρὸς τὴν Μ λόγον ἔχει\nτὸν συγκείμενον ἐκ τῶν πλευρῶν· καὶ τὸ ΑΓ ἄρα πρὸς τὸ\nΓΖ λόγον ἔχει τὸν συγκείμενον ἐκ τῶν πλευρῶν.\nτὰ ἄρα ἰσογώνια παραλληλόγραμμα πρὸς ἄλληλα λόγον\nἔχει τὸν συγκείμενον ἐκ τῶν πλευρῶν· ὅπερ ἔδει δεῖξαι.\nπαντὸς παραλληλογράμμου τὰ περὶ τὴν διάμετρον\nπαραλληλόγραμμα ὅμοιά ἐστι τῷ τε ὅλῳ καὶ ἀλλήλοις.\nἔστω παραλληλόγραμμον τὸ ΑΒΓΔ, διάμετρος δὲ\nαὐτοῦ ἡ ΑΓ, περὶ δὲ τὴν ΑΓ παραλληλόγραμμα ἔστω\nτὰ ΕΗ, ΘΚ· λέγω, ὅτι ἑκάτερον τῶν ΕΗ, ΘΚ παραλληλογράμμων\nὅμοιόν ἐστι ὅλῳ τῷ ΑΒΓΔ καὶ ἀλλήλοις.\nἐπεὶ γὰρ τριγώνου τοῦ ΑΒΓ\n\nπαρὰ μίαν τῶν πλευρῶν τὴν ΒΓ\nἦκται ἡ ΕΖ, ἀνάλογόν ἐστιν ὡς ἡ\n\nΒΕ πρὸς τὴν ΕΑ, οὕτως, ἡ ΓΖ\nπρὸς τὴν ΖΑ. πάλιν, ἐπεὶ τριγώνου\nτοῦ ΑΓΔ παρὰ μίαν τὴν ΓΔ\nἦκται ἡ ΖΗ, ἀνάλογόν ἐστιν ὡς\nἡ ΓΖ πρὸς τὴν ΖΑ, οὕτως ἡ ΔΗ πρὸς τὴν ΗΑ. ἀλλʼ\nὡς ἡ ΓΖ πρὸς τὴν ΖΑ, οὕτως ἐδείχθη καὶ ἡ ΒΕ πρὸς τὴν\nΕΑ· καὶ ὡς ἄρα ἡ ΒΕ πρὸς τὴν ΕΑ, οὕτως ἡ ΔΗ πρὸς\nτὴν ΗΑ, καὶ συνθέντι ἄρα ὡς ἡ ΒΑ πρὸς ΑΕ, οὕτως\nἡ ΔΑ πρὸς ΑΗ, καὶ ἐναλλὰξ ὡς ἡ ΒΑ πρὸς τὴν ΑΔ,\nοὕτως ἡ ΕΑ πρὸς τὴν ΑΗ. τῶν ἄρα ΑΒΓΔ, ΕΗ παραλληλογράμμων\nἀνάλογόν εἰσιν αἱ πλευραὶ αἱ περὶ τὴν\nκοινὴν γωνίαν τὴν ὑπὸ ΒΑΔ. καὶ ἐπεὶ παράλληλός ἐστιν\nἡ ΗΖ τῇ ΔΓ, ἴση ἐστὶν ἡ μὲν ὑπὸ ΑΖΗ γωνία τῇ ὑπὸ\nΔΓΑ· καὶ κοινὴ τῶν δύο τριγώνων τῶν ΑΔΓ, ΑΗΖ\nἡ ὑπὸ ΔΑΓ γωνία· ἰσογώνιον ἄρα ἐστὶ τὸ ΑΔΓ τρίγωνον\nτῷ ΑΗΖ τριγώνῳ. διὰ τὰ αὐτὰ δὴ καὶ τὸ ΑΓΒ τρίγωνον\nἰσογώνιόν ἐστι τῷ ΑΖΕ τριγώνῳ, καὶ ὅλον τὸ ΑΒΓΔ\nπαραλληλόγραμμον τῷ ΕΗ παραλληλογράμμῳ ἰσογώνιόν\nἐστιν. ἀνάλογον ἄρα ἐστὶν ὡς ἡ ΑΔ πρὸς τὴν ΔΓ, οὕτως\nἡ ΑΗ πρὸς τὴν ΗΖ, ὡς δὲ ἡ ΔΓ πρὸς τὴν ΓΑ, οὕτως ἡ\n\nΗΖ πρὸς τὴν ΖΑ, ὡς δὲ ἡ ΑΓ πρὸς τὴν ΓΒ, οὕτως ἡ\nΑΖ πρὸς τὴν ΖΕ, καὶ ἔτι ὡς ἡ ΓΒ πρὸς τὴν ΒΑ, οὕτως\nἡ ΖΕ πρὸς τὴν ΕΑ. καὶ ἐπεὶ ἐδείχθη ὡς μὲν ἡ ΔΓ πρὸς\nτὴν ΓΑ, οὕτως ἡ ΗΖ πρὸς τὴν ΖΑ, ὡς δὲ ἡ ΑΓ πρὸς τὴν\nΓΒ, οὕτως ἡ ΑΖ πρὸς τὴν ΖΕ, διʼ ἴσου ἄρα ἐστὶν ὡς ἡ\n\nΔΓ πρὸς τὴν ΓΒ, οὕτως ἡ ΗΖ πρὸς τὴν ΖΕ. τῶν ἄρα\nΑΒΓΔ, ΕΗ παραλληλογράμμων ἀνάλογόν εἰσιν αἱ\nπλευραὶ αἱ περὶ τὰς ἴσας γωνίας· ὅμοιον ἄρα ἐστὶ τὸ\nΑΒΓΔ παραλληλόγραμμον τῷ ΕΗ παραλληλογράμμῳ.\nδιὰ τὰ αὐτὰ δὴ τὸ ΑΒΓΔ παραλληλόγραμμον καὶ τῷ ΚΘ\nπαραλληλογράμμῳ ὅμοιόν ἐστιν· ἑκάτερον ἄρα τῶν ΕΗ,\nΘΚ παραλληλογράμμων τῷ ΑΒΓΔ\nπαραλληλογράμμῳ\nὅμοιόν ἐστιν. τὰ δὲ τῷ αὐτῷ εὐθυγράμμῳ ὅμοια καὶ\nἀλλήλοις ἐστὶν ὅμοια· καὶ τὸ ΕΗ ἄρα παραλληλόγραμμον\nτῷ ΘΚ παραλληλογράμμῳ ὅμοιόν ἐστιν.\n\n\nπαντὸς ἄρα παραλληλογράμμου τὰ περὶ τὴν διάμετρον\nπαραλληλόγραμμα ὅμοιά ἐστι τῷ τε ὅλῳ καὶ ἀλλήλοις·\nὅπερ ἔδει δεῖξαι.\nτῷ δοθέντι εὐθυγράμμῳ ὅμοιον καὶ ἄλλῳ τῷ δοθέντι\nἴσον τὸ αὐτὸ συστήσασθαι.\nἔστω τὸ μὲν δοθὲν εὐθύγραμμον, ᾧ δεῖ ὅμοιον συστήσασθαι,\nτὸ ΑΒΓ, ᾧ δὲ δεῖ ἴσον, τὸ Δ· δεῖ δὴ τῷ μὲν\n\nΑΒΓ ὅμοιον, τῷ δὲ Δ ἴσον τὸ αὐτὸ συστήσασθαι.\nπαραβεβλήσθω γὰρ παρὰ μὲν τὴν ΒΓ τῷ ΑΒΓ τριγώνῳ\nἴσον παραλληλόγραμμον τὸ ΒΕ, παρὰ δὲ τὴν ΓΕ τῷ\nΔ ἴσον παραλληλόγραμμον τὸ ΓΜ ἐν γωνίᾳ τῇ ὑπὸ ΖΓΕ,\nἥ ἐστιν ἴση τῇ ὑπὸ ΓΒΛ. ἐπʼ εὐθείας ἄρα ἐστὶν ἡ μὲν ΒΓ\nτῇ ΓΖ, ἡ δὲ ΛΕ τῇ ΕΜ. καὶ εἰλήφθω τῶν ΒΓ, ΓΖ μέση\nἀνάλογον ἡ ΗΘ, καὶ ἀναγεγράφθω ἀπὸ τῆς ΗΘ τῷ ΑΒΓ\nὅμοιόν τε καὶ ὁμοίως κείμενον τὸ ΚΗΘ.\nκαὶ ἐπεί ἐστιν ὡς ἡ ΒΓ πρὸς τὴν ΗΘ, οὕτως ἡ ΗΘ\nπρὸς τὴν ΓΖ, ἐὰν δὲ τρεῖς εὐθεῖαι ἀνάλογον ὦσιν, ἔστιν\nὡς ἡ πρώτη πρὸς τὴν τρίτην, οὕτως τὸ ἀπὸ τῆς πρώτης\nεἶδος πρὸς τὸ ἀπὸ τῆς δευτέρας τὸ ὅμοιον καὶ ὁμοίως\nἀναγραφόμενον, ἔστιν ἄρα ὡς ἡ ΒΓ πρὸς τὴν ΓΖ, οὕτως\nτὸ ΑΒΓ τρίγωνον πρὸς τὸ ΚΗΘ τρίγωνον. ἀλλὰ καὶ\nὡς ἡ ΒΓ πρὸς τὴν ΓΖ, οὕτως τὸ ΒΕ παραλληλόγραμμον\nπρὸς τὸ ΕΖ παραλληλόγραμμον. καὶ ὡς ἄρα τὸ ΑΒΓ\nτρίγωνον πρὸς τὸ ΚΗΘ τρίγωνον, οὕτως τὸ ΒΕ παραλληλόγραμμον\nπρὸς τὸ ΕΖ παραλληλόγραμμον· ἐναλλὰξ\nἄρα ὡς τὸ ΑΒΓ τρίγωνον πρὸς τὸ ΒΕ παραλληλόγραμμον,\nοὕτως τὸ ΚΗΘ τρίγωνον πρὸς τὸ ΕΖ παραλληλόγραμμον.\nἴσον δὲ τὸ ΑΒΓ τρίγωνον τῷ ΒΕ παραλληλογράμμῳ·\nἴσον ἄρα καὶ τὸ ΚΗΘ τρίγωνον τῷ ΕΖ\nπαραλληλογράμμῳ. ἀλλὰ τὸ ΕΖ παραλληλόγραμμον τῷ\nΔ ἐστιν ἴσον· καὶ τὸ ΚΗΘ ἄρα τῷ Δ ἐστιν ἴσον. ἔστι δὲ\nτὸ ΚΗΘ καὶ τῷ ΑΒΓ ὅμοιον.\n\n\nτῷ ἄρα δοθέντι εὐθυγράμμῳ τῷ ΑΒΓ ὅμοιον καὶ\nἄλλῳ τῷ δοθέντι τῷ Δ ἴσον τὸ αὐτὸ συνέσταται τὸ\nΚΗΘ· ὅπερ ἔδει ποιῆσαι.\nἐὰν ἀπὸ παραλληλογράμμου παραλληλόγραμμον ἀφαιρεθῇ\nὅμοιόν τε τῷ ὅλῳ καὶ ὁμοίως κείμενον κοινὴν\nγωνίαν ἔχον αὐτῷ, περὶ τὴν αὐτὴν διάμετρόν ἐστι τῷ ὅλῳ.\nἀπὸ γὰρ παραλληλογράμμου\nτοῦ ΑΒΓΔ παραλληλόγραμμον\nἀφῃρήσθω τὸ ΑΖ\nὅμοιον τῷ ΑΒΓΔ καὶ ὁμοίως\nκείμενον κοινὴν γωνίαν ἔχον\nαὐτῷ τὴν ὑπὸ ΔΑΒ· λέγω,\nὅτι περὶ τὴν αὐτὴν διάμετρόν\nἐστι τὸ ΑΒΓΔ τῷ ΑΖ.\nμὴ γάρ, ἀλλʼ εἰ δυνατόν, ἔστω αὐτῶν διάμετρος ἡ\nΑΘΓ, καὶ ἐκβληθεῖσα ἡ ΗΖ διήχθω ἐπὶ τὸ Θ, καὶ\nἤχθω διὰ τοῦ Θ ὁποτέρᾳ τῶν ΑΔ, ΒΓ παράλληλος\nἡ ΘΚ.\nἐπεὶ οὖν περὶ τὴν αὐτὴν διάμετρόν ἐστι τὸ ΑΒΓΔ\nτῷ ΚΗ, ἔστιν ἄρα ὡς ἡ ΔΑ πρὸς τὴν ΑΒ, οὕτως ἡ ΗΑ\nπρὸς τὴν ΑΚ. ἔστι δὲ καὶ διὰ τὴν ὁμοιότητα τῶν ΑΒΓΔ,\nΕΗ καὶ ὡς ἡ ΔΑ πρὸς τὴν ΑΒ, οὕτως ἡ ΗΑ πρὸς τὴν\n\nΑΕ· καὶ ὡς ἄρα ἡ ΗΑ πρὸς τὴν ΑΚ, οὕτως ἡ ΗΑ πρὸς\nτὴν ΑΕ. ἡ ΗΑ ἄρα πρὸς ἑκατέραν τῶν ΑΚ, ΑΕ τὸν\nαὐτὸν ἔχει λόγον. ἴση ἄρα ἐστὶν ἡ ΑΕ τῇ ΑΚ ἡ ἐλάττων\nτῇ μείζονι· ὅπερ ἐστὶν ἀδύνατον. οὐκ ἄρα οὔκ ἐστι περὶ\nτὴν αὐτὴν διάμετρον τὸ ΑΒΓΔ τῷ ΑΖ· περὶ τὴν αὐτὴν\nἄρα ἐστὶ διάμετρον τὸ ΑΒΓΔ παραλληλόγραμμον τῷ\nΑΖ παραλληλογράμμῳ.\nἐὰν ἄρα ἀπὸ παραλληλογράμμου παραλληλόγραμμον\nἀφαιρεθῇ ὅμοιόν τε τῷ ὅλῳ καὶ ὁμοίως κείμενον κοινὴν\nγωνίαν ἔχον αὐτῷ, περὶ τὴν αὐτὴν διάμετρόν ἐστι τῷ\nὅλῳ· ὅπερ ἔδει δεῖξαι.\nπάντων τῶν παρὰ τὴν αὐτὴν εὐθεῖαν παραβαλλομένων\nπαραλληλογράμμων καὶ ἐλλειπόντων εἴδεσι παραλληλογράμμοις\nὁμοίοις τε καὶ ὁμοίως κειμένοις τῷ ἀπὸ τῆς\nἡμισείας ἀναγραφομένῳ μέγιστόν ἐστι τὸ ἀπὸ τῆς\nἡμισείας παραβαλλόμενον παραλληλόγραμμον ὅμοιον ὂν\nτῷ ἐλλείμματι.\nἔστω εὐθεῖα ἡ ΑΒ καὶ τετμήσθω δίχα κατὰ τὸ Γ, καὶ\nπαραβεβλήσθω παρὰ τὴν ΑΒ εὐθεῖαν τὸ ΑΔ παραλληλόγραμμον\nἐλλεῖπον εἴδει παραλληλογράμμῳ τῷ ΔΒ ἀναγραφέντι\nἀπὸ τῆς ἡμισείας τῆς ΑΒ, τουτέστι τῆς ΓΒ·\nλέγω, ὅτι πάντων τῶν παρὰ τὴν ΑΒ παραβαλλομένων\nπαραλληλογράμμων καὶ ἐλλειπόντων εἴδεσι παραλληλογράμμοις\nὁμοίοις τε καὶ ὁμοίως κειμένοις τῷ ΔΒ μέγιστόν\nἐστι τὸ ΑΔ. παραβεβλήσθω γὰρ παρὰ\nτὴν ΑΒ εὐθεῖαν τὸ ΑΖ παραλληλόγραμμον\nἐλλεῖπον εἴδει παραλληλογράμμῳ\nτῷ ΖΒ ὁμοίῳ τε καὶ ὁμοίως\nκειμένῳ τῷ ΔΒ· λέγω, ὅτι μεῖζόν\nἐστι τὸ ΑΔ τοῦ ΑΖ.\n\n\nἐπεὶ γὰρ ὅμοιόν ἐστι τὸ ΔΒ παραλληλόγραμμον τῷ\nΖΒ παραλληλογράμμῳ, περὶ τὴν αὐτήν εἰσι διάμετρον.\nἤχθω αὐτῶν διάμετρος ἡ ΔΒ, καὶ καταγεγράφθω τὸ\nσχῆμα.\nἐπεὶ οὖν ἴσον ἐστὶ τὸ ΓΖ τῷ ΖΕ, κοινὸν δὲ τὸ ΖΒ,\nὅλον ἄρα τὸ ΓΘ ὅλῳ τῷ ΚΕ ἐστιν ἴσον. ἀλλὰ τὸ ΓΘ τῷ\nΓΗ ἐστιν ἴσον, ἐπεὶ καὶ ἡ ΑΓ τῇ ΓΒ. καὶ τὸ ΗΓ ἄρα τῷ\nΕΚ ἐστιν ἴσον. κοινὸν προσκείσθω τὸ ΓΖ· ὅλον ἄρα τὸ\nΑΖ τῷ ΛΜΝ γνώμονί ἐστιν ἴσον· ὥστε τὸ ΔΒ παραλληλόγραμμον,\nτουτέστι τὸ ΑΔ, τοῦ ΑΖ παραλληλογράμμου\nμεῖζόν ἐστιν.\nπάντων ἄρα τῶν παρὰ τὴν αὐτὴν εὐθεῖαν παραβαλλομένων\nπαραλληλογράμμων καὶ ἐλλειπόντων εἴδεσι\nπαραλληλογράμμοις ὁμοίοις τε καὶ ὁμοίως κειμένοις τῷ\nἀπὸ τῆς ἡμισείας ἀναγραφομένῳ μέγιστόν ἐστι τὸ ἀπὸ τῆς\nἡμισείας παραβληθέν· ὅπερ ἔδει δεῖξαι.\nπαρὰ τὴν δοθεῖσαν εὐθεῖαν τῷ δοθέντι εὐθυγράμμῳ\nἴσον παραλληλόγραμμον παραβαλεῖν ἐλλεῖπον εἴδει παραλληλογράμμῳ\nὁμοίῳ τῷ δοθέντι· δεῖ δὲ τὸ διδόμενον\nεὐθύγραμμον ᾧ δεῖ ἴσον παραβαλεῖν μὴ μεῖζον εἶναι τοῦ\nἀπὸ τῆς ἡμισείας ἀναγραφομένου ὁμοίου τῷ ἐλλείμματι\nτοῦ τε ἀπὸ τῆς ἡμισείας καὶ ᾧ δεῖ ὅμοιον ἐλλείπειν.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ δοθὲν εὐθύγραμμον,\nᾧ δεῖ ἴσον παρὰ τὴν ΑΒ παραβαλεῖν, τὸ Γ μὴ\nμεῖζον ὂν τοῦ ἀπὸ τῆς ἡμισείας τῆς ΑΒ ἀναγραφομένου\nὁμοίου τῷ ἐλλείμματι, ᾧ δὲ δεῖ ὅμοιον ἐλλείπειν, τὸ Δ·\nδεῖ δὴ παρὰ τὴν δοθεῖσαν εὐθεῖαν τὴν ΑΒ τῷ δοθέντι\nεὐθυγράμμῳ τῷ Γ ἴσον παραλληλόγραμμον παραβαλεῖν\nἐλλεῖπον εἴδει παραλληλογράμμῳ ὁμοίῳ ὄντι τῷ Δ.\n\nτετμήσθω ἡ ΑΒ δίχα κατὰ τὸ Ε σημεῖον, καὶ ἀναγεγράφθω\nἀπὸ τῆς ΕΒ τῷ Δ ὅμοιον καὶ ὁμοίως κείμενον\nτὸ ΕΒΖΗ, καὶ συμπεπληρώσθω τὸ ΑΗ παραλληλόγραμμον.\nεἰ μὲν οὖν ἴσον ἐστὶ τὸ ΑΗ τῷ Γ, γεγονὸς ἂν εἴη τὸ\nἐπιταχθέν· παραβέβληται γὰρ παρὰ τὴν δοθεῖσαν εὐθεῖαν\nτὴν ΑΒ τῷ δοθέντι εὐθυγράμμῳ τῷ Γ ἴσον παραλληλόγραμμον\nτὸ ΑΗ ἐλλεῖπον εἴδει παραλληλογράμμῳ τῷ ΗΒ\nὁμοίῳ ὄντι τῷ Δ. εἰ δὲ οὔ, μεῖζον ἔστω τὸ ΘΕ τοῦ Γ. ἴσον\nδὲ τὸ ΘΕ τῷ ΗΒ· μεῖζον ἄρα καὶ τὸ ΗΒ τοῦ Γ. ᾧ δὴ\nμεῖζόν ἐστι τὸ ΗΒ τοῦ Γ, ταύτῃ τῇ ὑπεροχῇ ἴσον, τῷ δὲ Δ\nὅμοιον καὶ ὁμοίως κείμενον τὸ αὐτὸ συνεστάτω τὸ ΚΛΜΝ.\nἀλλὰ τὸ Δ τῷ ΗΒ\nἐστιν ὅμοιον· καὶ τὸ ΚΜ ἄρα τῷ\nΗΒ ἐστιν ὅμοιον. ἔστω οὖν ὁμόλογος ἡ μὲν ΚΛ τῇ ΗΕ,\nἡ δὲ ΛΜ τῇ ΗΖ. καὶ ἐπεὶ ἴσον ἐστὶ τὸ ΗΒ τοῖς Γ, ΚΜ,\nμεῖζον ἄρα ἐστὶ τὸ ΗΒ τοῦ ΚΜ· μείζων ἄρα ἐστὶ καὶ\nἡ μὲν ΗΕ τῆς ΚΛ, ἡ δὲ ΗΖ τῆς ΛΜ. κείσθω τῇ μὲν ΚΛ\nἴση ἡ ΗΞ, τῇ δὲ ΛΜ ἴση ἡ ΗΟ, καὶ συμπεπληρώσθω τὸ\nΞΗΟΠ παραλληλόγραμμον· ἴσον ἄρα καὶ ὅμοιόν ἐστι\nτὸ ΗΠ\nτῷ ΚΜ\nἀλλὰ τὸ ΚΜ τῷ ΗΒ ὅμοιόν ἐστιν.\nκαὶ τὸ ΗΠ ἄρα τῷ ΗΒ ὅμοιόν ἐστιν· περὶ τὴν αὐτὴν ἄρα\nδιάμετρόν ἐστι τὸ ΗΠ τῷ ΗΒ. ἔστω αὐτῶν διάμετρος\nἡ ΗΠΒ, καὶ καταγεγράφθω τὸ σχῆμα.\nἐπεὶ οὖν ἴσον ἐστὶ τὸ ΒΗ τοῖς Γ, ΚΜ, ὧν τὸ ΗΠ τῷ\nΚΜ ἐστιν ἴσον, λοιπὸς ἄρα ὁ ΥΧΦ γνώμων λοιπῷ τῷ\nΓ ἴσος ἐστίν. καὶ ἐπεὶ ἴσον ἐστὶ τὸ ΟΡ τῷ ΞΣ, κοινὸν\nπροσκείσθω τὸ ΠΒ· ὅλον ἄρα τὸ ΟΒ ὅλῳ τῷ ΞΒ ἴσον\nἐστίν. ἀλλὰ τὸ ΞΒ τῷ ΤΕ ἐστιν ἴσον, ἐπεὶ καὶ πλευρὰ ἡ\nΑΕ πλευρᾷ τῇ ΕΒ ἐστιν ἴση· καὶ τὸ ΤΕ ἄρα τῷ ΟΒ ἐστιν\nἴσον. κοινὸν προσκείσθω τὸ ΞΣ· ὅλον ἄρα τὸ ΤΣ ὅλῳ τῷ\nΦΧΥ γνώμονί ἐστιν ἴσον. ἀλλʼ ὁ ΦΧΥ γνώμων τῷ Γ\nἐδείχθη ἴσος· καὶ τὸ ΤΣ ἄρα τῷ Γ ἐστιν ἴσον.\nπαρὰ τὴν δοθεῖσαν ἄρα εὐθεῖαν τὴν ΑΒ τῷ δοθέντι\nεὐθυγράμμῳ τῷ Γ ἴσον παραλληλόγραμμον παραβέβληται\nτὸ ΣΤ ἐλλεῖπον εἴδει παραλληλογράμμῳ τῷ ΠΒ ὁμοίῳ\nὄντι τῷ Δ\nἐπειδήπερ τὸ ΠΒ τῷ ΗΠ ὅμοιόν ἐστιν· ὅπερ\nἔδει ποιῆσαι.\nπαρὰ τὴν δοθεῖσαν εὐθεῖαν τῷ δοθέντι εὐθυγράμμῳ\nἴσον παραλληλόγραμμον παραβαλεῖν ὑπερβάλλον εἴδει\nπαραλληλογράμμῳ ὁμοίῳ τῷ δοθέντι.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ δοθὲν εὐθύγραμμον,\nᾧ δεῖ ἴσον παρὰ τὴν ΑΒ παραβαλεῖν, τὸ Γ,\nᾧ δὲ δεῖ ὅμοιον ὑπερβάλλειν, τὸ Δ· δεῖ δὴ παρὰ τὴν ΑΒ\nεὐθεῖαν τῷ Γ εὐθυγράμμῳ ἴσον παραλληλόγραμμον\nπαραβαλεῖν ὑπερβάλλον εἴδει παραλληλογράμμῳ ὁμοίῳ\nτῷ Δ.\n\n\nτετμήσθω ἡ ΑΒ δίχα κατὰ τὸ Ε, καὶ ἀναγεγράφθω\nἀπὸ τῆς ΕΒ τῷ Δ ὅμοιον καὶ ὁμοίως κείμενον παραλληλόγραμμον\nτὸ ΒΖ, καὶ συναμφοτέροις μὲν τοῖς ΒΖ, Γ\nἴσον, τῷ δὲ Δ ὅμοιον καὶ ὁμοίως κείμενον τὸ αὐτὸ\nσυνεστάτω τὸ ΗΘ. ὁμόλογος δὲ ἔστω ἡ μὲν ΚΘ τῇ ΖΛ,\nἡ δὲ ΚΗ τῇ ΖΕ. καὶ ἐπεὶ μεῖζόν ἐστι τὸ ΗΘ τοῦ ΖΒ,\nμείζων ἄρα ἐστὶ καὶ ἡ μὲν ΚΘ τῆς ΖΛ, ἡ δὲ ΚΗ τῆς\nΖΕ. ἐκβεβλήσθωσαν αἱ ΖΛ, ΖΕ, καὶ τῇ μὲν ΚΘ ἴση\nἔστω ἡ ΖΛΜ, τῇ δὲ ΚΗ ἴση ἡ ΖΕΝ, καὶ συμπεπληρώσθω\nτὸ ΜΝ· τὸ ΜΝ ἄρα τῷ ΗΘ ἴσον τέ ἐστι καὶ\nὅμοιον. ἀλλὰ τὸ ΗΘ τῷ ΕΛ ἐστιν ὅμοιον· καὶ τὸ ΜΝ\nἄρα τῷ ΕΛ ὅμοιόν ἐστιν· περὶ τὴν αὐτὴν ἄρα διάμετρόν\nἐστι τὸ ΕΛ τῷ ΜΝ. ἤχθω αὐτῶν διάμετρος ἡ ΖΞ, καὶ\nκαταγεγράφθω τὸ σχῆμα.\nἐπεὶ ἴσον ἐστὶ τὸ ΗΘ τοῖς ΕΛ, Γ, ἀλλὰ τὸ ΗΘ τῷ\n\nΜΝ ἴσον ἐστίν, καὶ τὸ ΜΝ ἄρα τοῖς ΕΛ, Γ ἴσον ἐστίν.\nκοινὸν ἀφῃρήσθω τὸ ΕΛ· λοιπὸς ἄρα ὁ ΨΧΦ γνώμων\nτῷ Γ ἐστιν ἴσος. καὶ ἐπεὶ ἴση ἐστὶν ἡ ΑΕ τῇ ΕΒ, ἴσον\nἐστὶ καὶ τὸ ΑΝ τῷ ΝΒ, τουτέστι τῷ ΛΟ. κοινὸν προσκείσθω\nτὸ ΕΞ· ὅλον ἄρα τὸ ΑΞ ἴσον ἐστὶ τῷ ΦΧΨ\nγνώμονι. ἀλλὰ ὁ ΦΧΨ γνώμων τῷ Γ ἴσος ἐστίν· καὶ τὸ\nΑΞ ἄρα τῷ Γ ἴσον ἐστίν.\nπαρὰ τὴν δοθεῖσαν ἄρα εὐθεῖαν τὴν ΑΒ τῷ δοθέντι\nεὐθυγράμμῳ τῷ Γ ἴσον παραλληλόγραμμον παραβέβληται\nτὸ ΑΞ ὑπερβάλλον εἴδει παραλληλογράμμῳ τῷ ΠΟ\nὁμοίῳ ὄντι τῷ Δ, ἐπεὶ καὶ τῷ ΕΛ ἐστιν ὅμοιον τὸ ΟΠ·\nὅπερ ἔδει ποιῆσαι.\nτὴν δοθεῖσαν εὐθεῖαν πεπερασμένην ἄκρον καὶ μέσον\nλόγον τεμεῖν.\nἔστω ἡ δοθεῖσα εὐθεῖα πεπερασμένη ἡ ΑΒ· δεῖ δὴ\nτὴν ΑΒ εὐθεῖαν ἄκρον καὶ μέσον λόγον τεμεῖν.\n\n\nἈναγεγράφθω ἀπὸ τῆς ΑΒ τετράγωνον τὸ ΒΓ, καὶ\nπαραβεβλήσθω παρὰ τὴν ΑΓ τῇ ΒΓ ἴσον παραλληλόγραμμον\nτὸ ΓΔ ὑπερβάλλον εἴδει τῷ ΑΔ ὁμοίῳ τῷ\nΒΓ.\nτετράγωνον δέ ἐστι τὸ ΒΓ· τετράγωνον ἄρα ἐστὶ καὶ\nτὸ ΑΔ. καὶ ἐπεὶ ἴσον ἐστὶ τὸ ΒΓ τῷ ΓΔ, κοινὸν ἀφῃρήσθω\nτὸ ΓΕ· λοιπὸν ἄρα τὸ ΒΖ λοιπῷ τῷ ΑΔ ἐστιν\nἴσον. ἔστι δὲ αὐτῷ καὶ ἰσογώνιον· τῶν ΒΖ, ΑΔ ἄρα\nἀντιπεπόνθασιν αἱ πλευραὶ αἱ περὶ τὰς ἴσας γωνίας· ἔστιν\nἄρα ὡς ἡ ΖΕ πρὸς τὴν ΕΔ, οὕτως ἡ ΑΕ πρὸς τὴν ΕΒ.\nἴση δὲ ἡ μὲν ΖΕ τῇ ΑΒ, ἡ δὲ ΕΔ τῇ ΑΕ. ἔστιν ἄρα ὡς\nἡ ΒΑ πρὸς τὴν ΑΕ, οὕτως ἡ ΑΕ πρὸς τὴν ΕΒ. μείζων\nδὲ ἡ ΑΒ τῆς ΑΕ· μείζων ἄρα καὶ ἡ ΑΕ τῆς ΕΒ.\nἡ ἄρα ΑΒ εὐθεῖα ἄκρον καὶ μέσον λόγον τέτμηται\nκατὰ τὸ Ε, καὶ τὸ μεῖζον αὐτῆς τμῆμά ἐστι τὸ ΑΕ·\nὅπερ ἔδει ποιῆσαι.\nἐν τοῖς ὀρθογωνίοις τριγώνοις τὸ ἀπὸ τῆς τὴν ὀρθὴν\nγωνίαν ὑποτεινούσης πλευρᾶς εἶδος ἴσον ἐστὶ τοῖς ἀπὸ\nτῶν τὴν ὀρθὴν γωνίαν περιεχουσῶν πλευρῶν εἴδεσι τοῖς\nὁμοίοις τε καὶ ὁμοίως ἀναγραφομένοις.\n\n\nἔστω τρίγωνον ὀρθογώνιον τὸ ΑΒΓ ὀρθὴν ἔχον τὴν\nὑπὸ ΒΑΓ γωνίαν· λέγω, ὅτι τὸ ἀπὸ τῆς ΒΓ εἶδος ἴσον\nἐστὶ τοῖς ἀπὸ τῶν ΒΑ, ΑΓ εἴδεσι τοῖς ὁμοίοις τε καὶ\nὁμοίως ἀναγραφομένοις.\nἤχθω κάθετος ἡ ΑΔ.\n\n\nἐπεὶ οὖν ἐν ὀρθογωνίῳ τριγώνῳ τῷ ΑΒΓ ἀπὸ τῆς πρὸς\nτῷ Α ὀρθῆς γωνίας ἐπὶ τὴν ΒΓ βάσιν κάθετος ἦκται ἡ ΑΔ,\nτὰ ΑΒΔ, ΑΔΓ πρὸς τῇ καθέτῳ τρίγωνα ὅμοιά ἐστι τῷ\nτε ὅλῳ τῷ ΑΒΓ καὶ ἀλλήλοις. καὶ ἐπεὶ ὅμοιόν ἐστι τὸ\nΑΒΓ τῷ ΑΒΔ, ἔστιν ἄρα ὡς ἡ ΓΒ πρὸς τὴν ΒΑ,\nοὕτως ἡ ΑΒ πρὸς τὴν ΒΔ. καὶ ἐπεὶ τρεῖς εὐθεῖαι\nἀνάλογόν εἰσιν, ἔστιν ὡς ἡ πρώτη πρὸς τὴν τρίτην, οὕτως\nτὸ ἀπὸ τῆς πρώτης εἶδος πρὸς τὸ ἀπὸ τῆς δευτέρας τὸ\nὅμοιον καὶ ὁμοίως ἀναγραφόμενον. ὡς ἄρα ἡ ΓΒ πρὸς τὴν\nΒΔ, οὕτως τὸ ἀπὸ τῆς ΓΒ εἶδος πρὸς τὸ ἀπὸ τῆς ΒΑ\nτὸ ὅμοιον καὶ ὁμοίως ἀναγραφόμενον. διὰ τὰ αὐτὰ δὴ καὶ\nὡς ἡ ΒΓ πρὸς τὴν ΓΔ, οὕτως τὸ ἀπὸ τῆς ΒΓ εἶδος πρὸς\nτὸ ἀπὸ τῆς ΓΑ. ὥστε καὶ ὡς ἡ ΒΓ πρὸς τὰς ΒΔ, ΔΓ,\nοὕτως τὸ ἀπὸ τῆς ΒΓ εἶδος πρὸς τὰ ἀπὸ τῶν ΒΑ, ΑΓ τὰ\nὅμοια καὶ ὁμοίως ἀναγραφόμενα. ἴση δὲ ἡ ΒΓ ταῖς ΒΔ,\n\nΔΓ· ἴσον ἄρα καὶ τὸ ἀπὸ τῆς ΒΓ εἶδος τοῖς ἀπὸ τῶν ΒΑ,\nΑΓ εἴδεσι τοῖς ὁμοίοις τε καὶ ὁμοίως ἀναγραφομένοις.\nἐν ἄρα τοῖς ὀρθογωνίοις τριγώνοις τὸ ἀπὸ τῆς τὴν\nὀρθὴν γωνίαν ὑποτεινούσης πλευρᾶς εἶδος ἴσον ἐστὶ τοῖς\nἀπὸ τῶν τὴν ὀρθὴν γωνίαν περιεχουσῶν πλευρῶν εἴδεσι\nτοῖς ὁμοίοις τε καὶ ὁμοίως ἀναγραφομένοις· ὅπερ ἔδει\nδεῖξαι.\nἐὰν δύο τρίγωνα συντεθῇ κατὰ μίαν γωνίαν τὰς δύο\nπλευρὰς ταῖς δυσὶ πλευραῖς ἀνάλογον ἔχοντα ὥστε τὰς\nὁμολόγους αὐτῶν πλευρὰς καὶ παραλλήλους εἶναι, αἱ\nλοιπαὶ τῶν τριγώνων πλευραὶ ἐπʼ εὐθείας ἔσονται.\n\n\nἔστω δύο τρίγωνα τὰ ΑΒΓ, ΔΓΕ τὰς δύο πλευρὰς\nτὰς ΒΑ, ΑΓ ταῖς δυσὶ πλευραῖς ταῖς ΔΓ, ΔΕ ἀνάλογον\nἔχοντα, ὡς μὲν τὴν ΑΒ πρὸς τὴν ΑΓ, οὕτως τὴν ΔΓ πρὸς\nτὴν ΔΕ, παράλληλον δὲ τὴν μὲν ΑΒ τῇ ΔΓ, τὴν δὲ ΑΓ\nτῇ ΔΕ· λέγω, ὅτι ἐπʼ εὐθείας ἐστὶν ἡ ΒΓ τῇ ΓΕ.\n\n\nἐπεὶ γὰρ παράλληλός ἐστιν ἡ ΑΒ τῇ ΔΓ, καὶ εἰς αὐτὰς\nἐμπέπτωκεν εὐθεῖα ἡ ΑΓ, αἱ ἐναλλὰξ γωνίαι αἱ ὑπὸ ΒΑΓ,\nΑΓΔ ἴσαι ἀλλήλαις εἰσίν. διὰ τὰ αὐτὰ δὴ καὶ ἡ ὑπὸ\nΓΔΕ τῇ ὑπὸ ΑΓΔ ἴση ἐστίν. ὥστε καὶ ἡ ὑπὸ ΒΑΓ τῇ\nὑπὸ ΓΔΕ ἐστιν ἴση. καὶ ἐπεὶ δύο τρίγωνά ἐστι τὰ ΑΒΓ,\n\nΔΓΕ μίαν γωνίαν τὴν πρὸς τῷ Α μιᾷ γωνίᾳ τῇ πρὸς τῷ\nΔ ἴσην ἔχοντα, περὶ δὲ τὰς ἴσας γωνίας τὰς πλευρὰς ἀνάλογον,\nὡς τὴν ΒΑ πρὸς τὴν ΑΓ, οὕτως τὴν ΓΔ πρὸς τὴν\nΔΕ, ἰσογώνιον ἄρα ἐστὶ τὸ ΑΒΓ τρίγωνον τῷ ΔΓΕ\nτριγώνῳ· ἴση ἄρα ἡ ὑπὸ ΑΒΓ γωνία τῇ ὑπὸ ΔΓΕ.\nἐδείχθη δὲ καὶ ἡ ὑπὸ ΑΓΔ τῇ ὑπὸ ΒΑΓ ἴση· ὅλη ἄρα\nἡ ὑπὸ ΑΓΕ δυσὶ ταῖς ὑπὸ ΑΒΓ, ΒΑΓ ἴση ἐστίν. κοινὴ\nπροσκείσθω ἡ ὑπὸ ΑΓΒ· αἱ ἄρα ὑπὸ ΑΓΕ, ΑΓΒ ταῖς\nὑπὸ ΒΑΓ, ΑΓΒ, ΓΒΑ ἴσαι εἰσίν. ἀλλʼ αἱ ὑπὸ ΒΑΓ,\nΑΒΓ, ΑΓΒ δυσὶν ὀρθαῖς ἴσαι εἰσίν· καὶ αἱ ὑπὸ ΑΓΕ,\n\nΑΓΒ ἄρα δυσὶν ὀρθαῖς ἴσαι εἰσίν. πρὸς δή τινι εὐθείᾳ\nτῇ ΑΓ καὶ τῷ πρὸς αὐτῇ σημείῳ τῷ Γ δύο εὐθεῖαι αἱ\nΒΓ, ΓΕ μὴ ἐπὶ τὰ αὐτὰ μέρη κείμεναι τὰς ἐφεξῆς γωνίας\nτὰς ὑπὸ ΑΓΕ, ΑΓΒ δυσὶν ὀρθαῖς ἴσας ποιοῦσιν· ἐπʼ\nεὐθείας ἄρα ἐστὶν ἡ ΒΓ τῇ ΓΕ.\n\n\nἐὰν ἄρα δύο τρίγωνα συντεθῇ κατὰ μίαν γωνίαν τὰς δύο\nπλευρὰς ταῖς δυσὶ πλευραῖς ἀνάλογον ἔχοντα ὥστε τὰς\nὁμολόγους αὐτῶν πλευρὰς καὶ παραλλήλους εἶναι, αἱ\nλοιπαὶ τῶν τριγώνων πλευραὶ ἐπʼ εὐθείας ἔσονται· ὅπερ\nἔδει δεῖξαι.\nἐν τοῖς ἴσοις κύκλοις αἱ γωνίαι τὸν αὐτὸν ἔχουσι λόγον\nταῖς περιφερείαις, ἐφʼ ὧν βεβήκασιν, ἐάν τε πρὸς τοῖς\nκέντροις ἐάν τε πρὸς ταῖς περιφερείαις ὦσι βεβηκυῖαι.\n\nἔστωσαν ἴσοι κύκλοι οἱ ΑΒΓ, ΔΕΖ, καὶ πρὸς μὲν\nτοῖς κέντροις αὐτῶν τοῖς Η, Θ γωνίαι ἔστωσαν αἱ ὑπὸ\nΒΗΓ, ΕΘΖ, πρὸς δὲ ταῖς περιφερείαις αἱ ὑπὸ ΒΑΓ,\nΕΔΖ· λέγω, ὅτι ἐστὶν ὡς ἡ ΒΓ περιφέρεια πρὸς τὴν ΕΖ\nπεριφέρειαν, οὕτως ἥ τε ὑπὸ ΒΗΓ γωνία πρὸς τὴν ὑπὸ\nΕΘΖ καὶ ἡ ὑπὸ ΒΑΓ πρὸς τὴν ὑπὸ ΕΔΖ.\n\n\nκείσθωσαν γὰρ τῇ μὲν ΒΓ περιφερείᾳ ἴσαι κατὰ τὸ\nἑξῆς ὁσαιδηποτοῦν αἱ ΓΚ, ΚΛ, τῇ δὲ ΕΖ περιφερείᾳ ἴσαι\nὁσαιδηποτοῦν αἱ ΖΜ, ΜΝ, καὶ ἐπεζεύχθωσαν αἱ ΗΚ,\nΗΛ, ΘΜ, ΘΝ.\nἐπεὶ οὖν ἴσαι εἰσὶν αἱ ΒΓ, ΓΚ, ΚΛ περιφέρειαι\nἀλλήλαις, ἴσαι εἰσὶ καὶ αἱ ὑπὸ ΒΗΓ, ΓΗΚ, ΚΗΛ\nγωνίαι ἀλλήλαις· ὁσαπλασίων ἄρα ἐστὶν ἡ ΒΛ περιφέρεια\nτῆς ΒΓ, τοσαυταπλασίων ἐστὶ καὶ ἡ ὑπὸ ΒΗΛ\nγωνία τῆς ὑπὸ ΒΗΓ. διὰ τὰ αὐτὰ δὴ καὶ ὁσαπλασίων\nἐστὶν ἡ ΝΕ περιφέρεια τῆς ΕΖ, τοσαυταπλασίων ἐστὶ\nκαὶ ἡ ὑπὸ ΝΘΕ γωνία τῆς ὑπὸ ΕΘΖ. εἰ ἄρα ἴση ἐστὶν\nἡ ΒΛ περιφέρεια τῇ ΕΝ περιφερείᾳ, ἴση ἐστὶ καὶ γωνία\nἡ ὑπὸ ΒΗΛ τῇ ὑπὸ ΕΘΝ, καὶ εἰ μείζων ἐστὶν\nἡ ΒΛ περιφέρεια τῆς ΕΝ περιφερείας, μείζων ἐστὶ καὶ\nἡ ὑπὸ ΒΗΛ γωνία τῆς ὑπὸ ΕΘΝ, καὶ εἰ ἐλάσσων,\nἐλάσσων. τεσσάρων δὴ ὄντων μεγεθῶν, δύο μὲν περιφερειῶν\nτῶν ΒΓ, ΕΖ, δύο δὲ γωνιῶν τῶν ὑπὸ ΒΗΓ,\nΕΘΖ, εἴληπται τῆς μὲν ΒΓ περιφερείας καὶ τῆς ὑπὸ\nΒΗΓ γωνίας ἰσάκις πολλαπλασίων ἥ τε ΒΛ περιφέρεια\nκαὶ ἡ ὑπὸ ΒΗΛ γωνία, τῆς δὲ ΕΖ περιφερείας καὶ τῆς\nὑπὸ ΕΘΖ γωνίας ἥ τε ΕΝ περιφέρεια καὶ ἡ ὑπὸ ΕΘΝ\nγωνία. καὶ δέδεικται, ὅτι εἰ ὑπερέχει ἡ ΒΛ περιφέρεια τῆς\nΕΝ περιφερείας, ὑπερέχει καὶ ἡ ὑπὸ ΒΗΛ γωνία τῆς ὑπὸ\nΕΘΝ γωνίας, καὶ εἰ ἴση, ἴση, καὶ εἰ ἐλάσσων, ἐλάσσων.\nἔστιν ἄρα, ὡς ἡ ΒΓ περιφέρεια πρὸς τὴν ΕΖ, οὕτως ἡ\nὑπὸ ΒΗΓ γωνία πρὸς τὴν ὑπὸ ΕΘΖ. ἀλλʼ ὡς ἡ ὑπὸ\nΒΗΓ γωνία πρὸς τὴν ὑπὸ ΕΘΖ, οὕτως ἡ ὑπὸ ΒΑΓ\nπρὸς τὴν ὑπὸ ΕΔΖ· διπλασία γὰρ ἑκατέρα ἑκατέρας. καὶ\nὡς ἄρα ἡ ΒΓ περιφέρεια πρὸς τὴν ΕΖ περιφέρειαν, οὕτως\nἥ τε ὑπὸ ΒΗΓ γωνία πρὸς τὴν ὑπὸ ΕΘΖ καὶ ἡ ὑπὸ\n\nΒΑΓ πρὸς τὴν ὑπὸ ΕΔΖ.\nἐν ἄρα τοῖς ἴσοις κύκλοις αἱ γωνίαι τὸν αὐτὸν ἔχουσι\nλόγον ταῖς περιφερείαις, ἐφʼ ὧν βεβήκασιν, ἐάν τε πρὸς\nτοῖς κέντροις ἐάν τε πρὸς ταῖς περιφερείαις ὦσι βεβηκυῖαι·\nὅπερ ἔδει δεῖξαι.\nμονάς ἐστιν, καθʼ ἣν ἕκαστον τῶν ὄντων ἓν\nλέγεται.\nἀριθμὸς δὲ τὸ ἐκ μονάδων συγκείμενον πλῆθος.\nμέρος ἐστὶν ἀριθμὸς ἀριθμοῦ ὁ ἐλάσσων τοῦ μείζονος,\nὅταν καταμετρῇ τὸν μείζονα.\nμέρη δέ, ὅταν μὴ καταμετρῇ.\nπολλαπλάσιος δὲ ὁ μείζων τοῦ ἐλάσσονος, ὅταν\nκαταμετρῆται ὑπὸ τοῦ ἐλάσσονος.\nἄρτιος ἀριθμός ἐστιν ὁ δίχα διαιρούμενος.\nπερισσὸς δὲ ὁ μὴ διαιρούμενος δίχα ἢ ὁ μονάδι\nδιαφέρων ἀρτίου ἀριθμοῦ.\nἀρτιάκις ἄρτιος ἀριθμός ἐστιν ὁ ὑπὸ ἀρτίου ἀριθμοῦ\nμετρούμενος κατὰ ἄρτιον ἀριθμόν.\nἀρτιάκις δὲ περισσός ἐστιν ὁ ὑπὸ ἀρτίου ἀριθμοῦ\nμετρούμενος κατὰ περισσὸν ἀριθμόν.\nΠερισσάκις ἀρτιός ἐστιν ὁ ὑπὸ περισσοῦ ἀριθμοῦ\nμετρούμενος κατὰ ἄρτιον ἀριθμόν.\nπερισσάκις δὲ περισσὸς ἀριθμός ἐστιν ὁ ὑπὸ\nπερισσοῦ ἀριθμοῦ μετρούμενος κατὰ περισσὸν ἀριθμόν.\nπρῶτος ἀριθμός ἐστιν ὁ μονάδι μόνῃ μετρούμενος.\nπρῶτοι πρὸς ἀλλήλους ἀριθμοί εἰσιν οἱ μονάδι\nμόνῃ μετρούμενοι κοινῷ μέτρῳ.\nσύνθετος ἀριθμός ἐστιν ὁ ἀριθμῷ τινι μετρούμενος.\nσύνθετοι δὲ πρὸς ἀλλήλους ἀριθμοί εἰσιν οἱ ἀριθμῷ\nτινι μετρούμενοι κοινῷ μέτρῳ.\nἀριθμὸς ἀριθμὸν πολλαπλασιάζειν λέγεται, ὅταν,\nὅσαι εἰσὶν ἐν αὐτῷ μονάδες, τοσαυτάκις συντεθῇ ὁ\nπολλαπλασιαζόμενος, καὶ γένηταί τις.\nὅταν δὲ δύο ἀριθμοὶ πολλαπλασιάσαντες ἀλλήλους\nποιῶσί τινα, ὁ γενόμενος ἐπίπεδος καλεῖται, πλευραὶ δὲ\nαὐτοῦ οἱ πολλαπλασιάσαντες ἀλλήλους ἀριθμοί.\nὅταν δὲ τρεῖς ἀριθμοὶ πολλαπλασιάσαντες ἀλλήλους\nποιῶσί τινα, ὁ γενόμενος στερεός ἐστιν, πλευραὶ δὲ\nαὐτοῦ οἱ πολλαπλασιάσαντες ἀλλήλους ἀριθμοί.\nτετράγωνος ἀριθμός ἐστιν ὁ ἰσάκις ἴσος ἢ ὁ ὑπὸ\nδύο ἴσων ἀριθμῶν περιεχόμενος.\nκύβος δὲ ὁ ἰσάκις ἴσος ἰσάκις ἢ ὁ ὑπὸ τριῶν ἴσων\nἀριθμῶν περιεχόμενος.\nἀριθμοὶ ἀνάλογόν εἰσιν, ὅταν ὁ πρῶτος τοῦ\nδευτέρου καὶ ὁ τρίτος τοῦ τετάρτου ἰσάκις ᾖ πολλαπλάσιος\nἢ τὸ αὐτὸ μέρος ἢ τὰ αὐτὰ μέρη ὦσιν.\nὅμοιοι ἐπίπεδοι καὶ στερεοὶ ἀριθμοί εἰσιν οἱ ἀνάλογον\nἔχοντες τὰς πλευράς.\nτέλειος ἀριθμός ἐστιν ὁ τοῖς ἑαυτοῦ μέρεσιν\nἴσος ὤν.\nδύο ἀριθμῶν ἀνίσων ἐκκειμένων, ἀνθυφαιρουμένου δὲ\nἀεὶ τοῦ ἐλάσσονος ἀπὸ τοῦ μείζονος, ἐὰν ὁ λειπόμενος\nμηδέποτε καταμετρῇ τὸν πρὸ ἑαυτοῦ, ἕως οὗ λειφθῇ μονάς,\nοἱ ἐξ ἀρχῆς ἀριθμοὶ πρῶτοι πρὸς ἀλλήλους ἔσονται.\n\n\nδύο γὰρ ἀνίσων ἀριθμῶν τῶν ΑΒ, ΓΔ\n\nἀνθυφαιρουμένου ἀεὶ τοῦ ἐλάσσονος ἀπὸ\nτοῦ μείζονος ὁ λειπόμενος μηδέποτε καταμετρείτω\nτὸν πρὸ ἑαυτοῦ, ἕως οὗ λειφθῇ\nμονάς· λέγω, ὅτι οἱ ΑΒ, ΓΔ πρῶτοι πρὸς\nἀλλήλους εἰσίν, τουτέστιν ὅτι τοὺς ΑΒ,\nΓΔ μονὰς μόνη μετρεῖ.\nεἰ γὰρ μή εἰσιν οἱ ΑΒ, ΓΔ πρῶτοι πρὸς ἀλλήλους,\nμετρήσει τις αὐτοὺς ἀριθμός. μετρείτω, καὶ ἔστω ὁ Ε·\nκαὶ ὁ μὲν ΓΔ τὸν ΒΖ μετρῶν λειπέτω ἑαυτοῦ ἐλάσσονα\nτὸν ΖΑ, ὁ δὲ ΑΖ τὸν ΔΗ μετρῶν λειπέτω ἑαυτοῦ\nἐλάσσονα τὸν ΗΓ, ὁ δὲ ΗΓ τὸν ΖΘ μετρῶν λειπέτω\nμονάδα τὴν ΘΑ.\nἐπεὶ οὖν ὁ Ε τὸν ΓΔ μετρεῖ, ὁ δὲ ΓΔ τὸν ΒΖ μετρεῖ\nκαὶ ὁ Ε ἄρα τὸν ΒΖ μετρεῖ· μετρεῖ δὲ καὶ ὅλον τὸν ΒΑ·\nκαὶ λοιπὸν ἄρα τὸν ΑΖ μετρήσει. ὁ δὲ ΑΖ τὸν ΔΗ\nμετρεῖ· καὶ ὁ Ε ἄρα τὸν ΔΗ μετρεῖ· μετρεῖ δὲ καὶ ὅλον\nτὸν ΔΓ· καὶ λοιπὸν ἄρα τὸν ΓΗ μετρήσει. ὁ δὲ ΓΗ τὸν\nΖΘ μετρεῖ· καὶ ὁ Ε ἄρα τὸν ΖΘ μετρεῖ· μετρεῖ δὲ καὶ\nὅλον τὸν ΖΑ· καὶ λοιπὴν ἄρα τὴν ΑΘ μονάδα μετρήσει\nἀριθμὸς ὤν· ὅπερ ἐστὶν ἀδύνατον. οὐκ ἄρα τοὺς ΑΒ,\nΓΔ ἀριθμοὺς μετρήσει τις ἀριθμός· οἱ ΑΒ, ΓΔ ἄρα\nπρῶτοι πρὸς ἀλλήλους εἰσίν· ὅπερ ἔδει δεῖξαι.\nδύο ἀριθμῶν δοθέντων μὴ πρώτων πρὸς ἀλλήλους τὸ\nμέγιστον αὐτῶν κοινὸν μέτρον εὑρεῖν.\nἔστωσαν οἱ δοθέντες δύο ἀριθμοὶ μὴ πρῶτοι πρὸς\nἀλλήλους οἱ ΑΒ, ΓΔ. δεῖ δὴ τῶν ΑΒ, ΓΔ τὸ μέγιστον\nκοινὸν μέτρον εὑρεῖν.\nεἰ μὲν οὖν ὁ ΓΔ τὸν ΑΒ μετρεῖ, μετρεῖ δὲ καὶ ἑαυτόν,\nὁ ΓΔ ἄρα τῶν ΓΔ, ΑΒ κοινὸν μέτρον ἐστίν. καὶ φανερόν,\nὅτι καὶ μέγιστον· οὐδεὶς γὰρ μείζων τοῦ ΓΔ τὸν ΓΔ\nμετρήσει.\n\n\nεἰ δὲ οὐ μετρεῖ ὁ ΓΔ τὸν ΑΒ, τῶν ΑΒ, ΓΔ ἀνθυφαιρουμένου\nἀεὶ τοῦ ἐλάσσονος ἀπὸ τοῦ μείζονος λειφθήσεταί\nτις ἀριθμός, ὃς μετρήσει τὸν πρὸ ἑαυτοῦ.\nμονὰς μὲν γὰρ οὐ λειφθήσεται· εἰ δὲ μή,\nἔσονται οἱ ΑΒ, ΓΔ πρῶτοι πρὸς ἀλλήλους·\nὅπερ οὐχ ὑπόκειται. λειφθήσεταί τις ἄρα\nἀριθμός, ὃς μετρήσει τὸν πρὸ ἑαυτοῦ. καὶ\nὁ μὲν ΓΔ τὸν ΒΕ μετρῶν λειπέτω ἑαυτοῦ\nἐλάσσονα τὸν ΕΑ, ὁ δὲ ΕΑ τὸν ΔΖ\nμετρῶν λειπέτω ἑαυτοῦ ἐλάσσονα τὸν ΖΓ, ὁ δὲ ΓΖ\nτὸν ΑΕ μετρείτω. ἐπεὶ οὖν ὁ ΓΖ τὸν ΑΕ μετρεῖ, ὁ δὲ\nΑΕ τὸν ΔΖ μετρεῖ, καὶ ὁ ΓΖ ἄρα τὸν ΔΖ μετρήσει·\nμετρεῖ δὲ καὶ ἑαυτόν· καὶ ὅλον ἄρα τὸν ΓΔ μετρήσει. ὁ δὲ\nΓΔ τὸν ΒΕ μετρεῖ· καὶ ὁ ΓΖ ἄρα τὸν ΒΕ μετρεῖ· μετρεῖ\nδὲ καὶ τὸν ΕΑ· καὶ ὅλον ἄρα τὸν ΒΑ μετρήσει· μετρεῖ δὲ\nκαὶ τὸν ΓΔ· ὁ ΓΖ ἄρα τοὺς ΑΒ, ΓΔ μετρεῖ. ὁ ΓΖ ἄρα\nτῶν ΑΒ, ΓΔ κοινὸν μέτρον ἐστίν. λέγω δή, ὅτι καὶ\nμέγιστον. εἰ γὰρ μή ἐστιν ὁ ΓΖ τῶν ΑΒ, ΓΔ μέγιστον\nκοινὸν μέτρον, μετρήσει τις τοὺς ΑΒ, ΓΔ ἀριθμοὺς\nἀριθμὸς μείζων ὢν τοῦ ΓΖ. μετρείτω, καὶ ἔστω ὁ Η.\nκαὶ ἐπεὶ ὁ Η τὸν ΓΔ μετρεῖ, ὁ δὲ ΓΔ τὸν ΒΕ μετρεῖ, καὶ\nὁ Η ἄρα τὸν ΒΕ μετρεῖ· μετρεῖ δὲ καὶ ὅλον τὸν ΒΑ· καὶ\nλοιπὸν ἄρα τὸν ΑΕ μετρήσει. ὁ δὲ ΑΕ τὸν ΔΖ μετρεῖ·\nκαὶ ὁ Η ἄρα τὸν ΔΖ μετρήσει· μετρεῖ δὲ καὶ ὅλον τὸν\nΔΓ· καὶ λοιπὸν ἄρα τὸν ΓΖ μετρήσει ὁ μείζων τὸν ἐλάσσονα·\nὅπερ ἐστὶν ἀδύνατον· οὐκ ἄρα τοὺς ΑΒ, ΓΔ ἀριθμοὺς\nἀριθμός τις μετρήσει μείζων ὢν τοῦ ΓΖ· ὁ ΓΖ ἄρα τῶν\nΑΒ, ΓΔ μέγιστόν ἐστι κοινὸν μέτρον· ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι ἐὰν ἀριθμὸς δύο ἀριθμοὺς\nμετρῇ, καὶ τὸ μέγιστον αὐτῶν κοινὸν μέτρον μετρήσει·\nὅπερ ἔδει δεῖξαι.\nτριῶν ἀριθμῶν δοθέντων μὴ πρώτων πρὸς ἀλλήλους\nτὸ μέγιστον αὐτῶν κοινὸν μέτρον εὑρεῖν.\n\nἔστωσαν οἱ δοθέντες τρεῖς ἀριθμοὶ\nμὴ πρῶτοι πρὸς ἀλλήλους οἱ\nα, Β, Γ· δεῖ δὴ τῶν Α, Β, Γ τὸ\nμέγιστον κοινὸν μέτρον εὑρεῖν.\nεἰλήφθω γὰρ δύο τῶν Α, Β τὸ\nμέγιστον κοινὸν μέτρον ὁ Δ· ὁ\nδὴ Δ τὸν Γ ἤτοι μετρεῖ ἢ οὐ μετρεῖ. μετρείτω πρότερον·\nμετρεῖ δὲ καὶ τοὺς Α, Β· ὁ Δ ἄρα τοὺς Α, Β, Γ\nμετρεῖ· ὁ Δ ἄρα τῶν Α, Β, Γ κοινὸν μέτρον ἐστίν. λέγω δή,\nὅτι καὶ μέγιστον. εἰ γὰρ μή ἐστιν ὁ Δ τῶν Α, Β, Γ μέγιστον\nκοινὸν μέτρον, μετρήσει τις τοὺς Α, Β, Γ ἀριθμοὺς\nἀριθμὸς μείζων ὢν τοῦ Δ. μετρείτω, καὶ ἔστω ὁ Ε. ἐπεὶ\nοὖν ὁ Ε τοὺς Α, Β, Γ μετρεῖ, καὶ τοὺς Α, Β ἄρα μετρήσει·\nκαὶ τὸ τῶν Α, Β ἄρα μέγιστον κοινὸν μέτρον μετρήσει.\nτὸ δὲ τῶν Α, Β μέγιστον κοινὸν μέτρον ἐστὶν ὁ Δ· ὁ Ε\nἄρα τὸν Δ μετρεῖ ὁ μείζων τὸν ἐλάσσονα· ὅπερ ἐστὶν\nἀδύνατον. οὐκ ἄρα τοὺς Α, Β, Γ ἀριθμοὺς ἀριθμός τις\nμετρήσει μείζων ὢν τοῦ Δ· ὁ Δ ἄρα τῶν Α, Β, Γ μέγιστόν\nἐστι κοινὸν μέτρον.\nμὴ μετρείτω δὴ ὁ Δ τὸν Γ· λέγω πρῶτον, ὅτι οἱ Γ, Δ\nοὔκ εἰσι πρῶτοι πρὸς ἀλλήλους. ἐπεὶ γὰρ οἱ Α, Β, Γ οὔκ\nεἰσι πρῶτοι πρὸς ἀλλήλους, μετρήσει τις αὐτοὺς ἀριθμός.\nὁ δὴ τοὺς Α, Β, Γ μετρῶν καὶ τοὺς Α, Β μετρήσει, καὶ τὸ\nτῶν Α, Β μέγιστον κοινὸν μέτρον τὸν Δ μετρήσει· μετρεῖ\nδὲ καὶ τὸν Γ· τοὺς Δ, Γ ἄρα ἀριθμοὺς ἀριθμός τις μετρήσει·\nοἱ Δ, Γ ἄρα οὔκ εἰσι πρῶτοι πρὸς ἀλλήλους. εἰλήφθω\nοὖν αὐτῶν τὸ μέγιστον κοινὸν μέτρον ὁ Ε. καὶ ἐπεὶ ὁ Ε\nτὸν Δ μετρεῖ, ὁ δὲ Δ τοὺς Α, Β μετρεῖ, καὶ ὁ Ε ἄρα τοὺς\nΑ, Β μετρεῖ· μετρεῖ δὲ καὶ τὸν Γ· ὁ Ε ἄρα τοὺς Α, Β, Γ\nμετρεῖ· ὁ Ε ἄρα τῶν Α, Β, Γ κοινόν ἐστι μέτρον. λέγω δή,\nὅτι καὶ μέγιστον. εἰ γὰρ μή ἐστιν ὁ Ε τῶν Α, Β, Γ τὸ\nμέγιστον κοινὸν μέτρον, μετρήσει τις τοὺς Α, Β, Γ ἀριθμοὺς\nἀριθμὸς μείζων ὢν τοῦ Ε. μετρείτω, καὶ ἔστω ὁ Ζ.\nκαὶ ἐπεὶ ὁ Ζ τοὺς Α, Β, Γ μετρεῖ, καὶ τοὺς Α, Β μετρεῖ·\nκαὶ τὸ τῶν Α, Β ἄρα μέγιστον κοινὸν μέτρον μετρήσει. τὸ\nδὲ τῶν Α, Β μέγιστον κοινὸν μέτρον ἐστὶν ὁ Δ· ὁ Ζ ἄρα τὸν\nΔ μετρεῖ· μετρεῖ δὲ καὶ τὸν Γ· ὁ Ζ ἄρα τοὺς Δ, Γ μετρεῖ·\nκαὶ τὸ τῶν Δ, Γ ἄρα μέγιστον κοινὸν μέτρον μετρήσει. τὸ\nδὲ τῶν Δ, Γ μέγιστον κοινὸν μέτρον ἐστὶν ὁ Ε· ὁ Ζ ἄρα τὸν\nΕ μετρεῖ ὁ μείζων τὸν ἐλάσσονα· ὅπερ ἐστὶν ἀδύνατον.\nοὐκ ἄρα τοὺς Α, Β, Γ ἀριθμοὺς ἀριθμός τις μετρήσει\nμείζων ὢν τοῦ Ε· ὁ Ε ἄρα τῶν Α, Β, Γ μέγιστόν ἐστι\nκοινὸν μέτρον· ὅπερ ἔδει δεῖξαι.\nἅπας ἀριθμὸς παντὸς ἀριθμοῦ ὁ ἐλάσσων τοῦ μείζονος\nἤτοι μέρος ἐστὶν ἢ μέρη.\nἔστωσαν δύο ἀριθμοὶ οἱ Α, ΒΓ, καὶ ἔστω ἐλάσσων\nὁ ΒΓ· λέγω, ὅτι ὁ ΒΓ τοῦ Α ἤτοι μέρος ἐστὶν ἢ μέρη.\n\n\nοἱ Α, ΒΓ γὰρ ἤτοι πρῶτοι πρὸς ἀλλήλους εἰσὶν ἢ οὔ.\nἔστωσαν πρότερον οἱ Α, ΒΓ πρῶτοι πρὸς ἀλλήλους.\nδιαιρεθέντος δὴ τοῦ ΒΓ εἰς τὰς ἐν αὐτῷ μονάδας\nἔσται ἑκάστη μονὰς τῶν ἐν τῷ ΒΓ μέρος\nτι τοῦ Α· ὥστε μέρη ἐστὶν ὁ ΒΓ τοῦ Α.\n\n\nμὴ ἔστωσαν δὴ οἱ Α, ΒΓ πρῶτοι πρὸς ἀλλήλους·\nὁ δὴ ΒΓ τὸν Α ἤτοι μετρεῖ ἢ οὐ μετρεῖ.\nεἰ μὲν οὖν ὁ ΒΓ τὸν Α μετρεῖ, μέρος ἐστὶν ὁ\nΒΓ τοῦ Α. εἰ δὲ οὔ, εἰλήφθω τῶν Α, ΒΓ μέγιστον\nκοινὸν μέτρον ὁ Δ, καὶ διῃρήσθω ὁ ΒΓ\nεἰς τοὺς τῷ Δ ἴσους τοὺς ΒΕ, ΕΖ, ΖΓ. καὶ ἐπεὶ ὁ Δ τὸν\nΑ μετρεῖ, μέρος ἐστὶν ὁ Δ τοῦ Α· ἴσος δὲ ὁ Δ ἑκάστῳ\nτῶν ΒΕ, ΕΖ, ΖΓ· καὶ ἕκαστος ἄρα τῶν ΒΕ, ΕΖ, ΖΓ\nτοῦ Α μέρος ἐστίν· ὥστε μέρη ἐστὶν ὁ ΒΓ τοῦ Α.\nἅπας ἄρα ἀριθμὸς παντὸς ἀριθμοῦ ὁ ἐλάσσων τοῦ\nμείζονος ἤτοι μέρος ἐστὶν ἢ μέρη· ὅπερ ἔδει δεῖξαι.\nἐὰν ἀριθμός ἀριθμοῦ μέρος ᾖ, καὶ ἕτερος ἑτέρου τὸ\nαὐτὸ μέρος ᾖ, καὶ συναμφότερος συναμφοτέρου τὸ αὐτὸ\nμέρος ἔσται, ὅπερ ὁ εἷς τοῦ ἑνός.\nἀριθμὸς γὰρ ὁ Α\nἀριθμοῦ τοῦ ΒΓ\n\nμέρος ἔστω, καὶ ἕτερος ὁ Δ ἑτέρου τοῦ\nΕΖ τὸ αὐτὸ μέρος, ὅπερ ὁ Α τοῦ ΒΓ·\nλέγω, ὅτι καὶ συναμφότερος ὁ Α, Δ συναμφοτέρου\nτοῦ ΒΓ, ΕΖ τὸ αὐτὸ μέρος\nἐστίν, ὅπερ ὁ Α τοῦ ΒΓ.\n\n\nἐπεὶ γάρ, ὃ μέρος ἐστὶν ὁ Α τοῦ ΒΓ, τὸ αὐτὸ μέρος\nἐστὶ καὶ ὁ Δ τοῦ ΕΖ, ὅσοι ἄρα εἰσὶν ἐν τῷ ΒΓ ἀριθμοὶ\nἴσοι τῷ Α, τοσοῦτοί εἰσι καὶ ἐν τῷ ΕΖ ἀριθμοὶ ἴσοι τῷ\nΔ. διῃρήσθω ὁ μὲν ΒΓ εἰς τοὺς τῷ Α ἴσους τοὺς ΒΗ,\nΗΓ, ὁ δὲ ΕΖ εἰς τοὺς τῷ Δ ἴσους τοὺς ΕΘ, ΘΖ· ἔσται\nδὴ ἴσον τὸ πλῆθος τῶν ΒΗ, ΗΓ τῷ πλήθει τῶν ΕΘ,\nΘΖ. καὶ ἐπεὶ ἴσος ἐστὶν ὁ μὲν ΒΗ τῷ Α, ὁ δὲ ΕΘ τῷ Δ,\nκαὶ οἱ ΒΗ, ΕΘ ἄρα τοῖς Α, Δ ἴσοι. διὰ τὰ αὐτὰ δὴ καὶ\nοἱ ΗΓ, ΘΖ τοῖς Α, Δ. ὅσοι ἄρα εἰσὶν ἐν τῷ ΒΓ ἀριθμοὶ\nἴσοι τῷ Α, τοσοῦτοί εἰσι καὶ ἐν τοῖς ΒΓ, ΕΖ ἴσοι τοῖς\nα, Δ. ὁσαπλασίων ἄρα ἐστὶν ὁ ΒΓ τοῦ Α, τοσαυταπλασίων\nἐστὶ καὶ συναμφότερος ὁ ΒΓ, ΕΖ συναμφοτέρου\nτοῦ Α, Δ. ὃ ἄρα μέρος ἐστὶν ὁ Α τοῦ ΒΓ, τὸ αὐτὸ μέρος\nἐστὶ καὶ συναμφότερος ὁ Α, Δ συναμφοτέρου τοῦ ΒΓ,\nΕΖ· ὅπερ ἔδει δεῖξαι.\nἐὰν ἀριθμὸς ἀριθμοῦ μέρη ᾖ, καὶ ἕτερος ἑτέρου τὰ\nαὐτὰ μέρη ᾖ, καὶ συναμφότερος συναμφοτέρου τὰ αὐτὰ\nμέρη ἔσται, ὅπερ ὁ εἷς τοῦ ἑνός.\nἀριθμὸς γὰρ ὁ ΑΒ ἀριθμοῦ τοῦ Γ μέρη ἔστω, καὶ\nἕτερος ὁ ΔΕ ἑτέρου τοῦ Ζ τὰ αὐτὰ μέρη, ἅπερ ὁ ΑΒ τοῦ\nΓ· λέγω, ὅτι καὶ συναμφότερος ὁ ΑΒ, ΔΕ συναμφοτέρου\nτοῦ Γ, Ζ τὰ αὐτὰ μέρη ἐστίν, ἅπερ ὁ ΑΒ τοῦ Γ.\nἐπεὶ γάρ, ἃ μέρη ἐστὶν ὁ ΑΒ τοῦ Γ, τὰ αὐτὰ μέρη καὶ\nὁ ΔΕ τοῦ Ζ, ὅσα ἄρα ἐστὶν ἐν τῷ ΑΒ μέρη τοῦ Γ, τοσαῦτά\nἐστι καὶ ἐν τῷ ΔΕ μέρη τοῦ Ζ. διῃρήσθω ὁ μὲν\nΑΒ εἰς τὰ τοῦ Γ μέρη τὰ ΑΗ, ΗΒ, ὁ δὲ ΔΕ εἰς τὰ τοῦ\nΖ μέρη τὰ ΔΘ, ΘΕ· ἔσται δὴ ἴσον τὸ\nπλῆθος τῶν ΑΗ, ΗΒ τῷ πλήθει τῶν ΔΘ,\nΘΕ. καὶ ἐπεί, ὃ μέρος ἐστὶν ὁ ΑΗ τοῦ Γ,\nτὸ αὐτὸ μέρος ἐστὶ καὶ ὁ ΔΘ τοῦ Ζ, ὃ\nἄρα μέρος ἐστὶν ὁ ΑΗ τοῦ Γ, τὸ αὐτὸ μέρος\nἐστὶ καὶ συναμφότερος ὁ ΑΗ, ΔΘ συναμφοτέρου\nτοῦ Γ, Ζ. διὰ τὰ αὐτὰ δὴ καὶ ὃ μέρος ἐστὶν\nὁ ΗΒ τοῦ Γ, τὸ αὐτὸ μέρος ἐστὶ καὶ συναμφότερος ὁ\n\nΗΒ, ΘΕ συναμφοτέρου τοῦ Γ, Ζ. ἃ ἄρα μέρη ἐστὶν ὁ\nΑΒ τοῦ Γ, τὰ αὐτὰ μέρη ἐστὶ καὶ συναμφότερος ὁ ΑΒ,\nΔΕ συναμφοτέρου τοῦ Γ, Ζ· ὅπερ ἔδει δεῖξαι.\nἐὰν ἀριθμὸς ἀριθμοῦ μέρος ᾖ, ὅπερ ἀφαιρεθεὶς ἀφαιρεθέντος,\nκαὶ ὁ λοιπὸς τοῦ λοιποῦ τὸ αὐτὸ μέρος ἔσται,\nὅπερ ὁ ὅλος τοῦ ὅλου.\nἀριθμὸς γὰρ ὁ ΑΒ ἀριθμοῦ τοῦ ΓΔ μέρος ἔστω, ὅπερ\nἀφαιρεθεὶς ὁ ΑΕ ἀφαιρεθέντος τοῦ ΓΖ· λέγω, ὅτι καὶ\nλοιπὸς ὁ ΕΒ λοιποῦ τοῦ ΖΔ τὸ αὐτὸ μέρος ἐστίν, ὅπερ\nὅλος ὁ ΑΒ ὅλου τοῦ ΓΔ.\nὃ γὰρ μέρος ἐστὶν ὁ ΑΕ τοῦ ΓΖ, τὸ αὐτὸ μέρος ἔστω\nκαὶ ὁ ΕΒ τοῦ ΓΗ. καὶ ἐπεί, ὃ μέρος ἐστὶν ὁ ΑΕ τοῦ\n\nΓΖ, τὸ αὐτὸ μέρος ἐστὶ καὶ ὁ ΕΒ τοῦ ΓΗ, ὃ ἄρα μέρος\nἐστὶν ὁ ΑΕ τοῦ ΓΖ, τὸ αὐτὸ μέρος ἐστὶ καὶ ὁ ΑΒ τοῦ\nΗΖ. ὃ δὲ μέρος ἐστὶν ὁ ΑΕ τοῦ ΓΖ, τὸ αὐτὸ μέρος\nὑπόκειται καὶ ὁ ΑΒ τοῦ ΓΔ· ὃ ἄρα μέρος ἐστὶ καὶ ὁ ΑΒ\nτοῦ ΗΖ, τὸ αὐτὸ μέρος ἐστὶ καὶ τοῦ ΓΔ· ἴσος ἄρα ἐστὶν\nὁ ΗΖ τῷ ΓΔ. κοινὸς ἀφῃρήσθω ὁ ΓΖ· λοιπὸς ἄρα ὁ\nΗΓ λοιπῷ τῷ ΖΔ ἐστιν ἴσος. καὶ ἐπεί, ὃ μέρος ἐστὶν ὁ\nΑΕ τοῦ ΓΖ, τὸ αὐτὸ μέρος ἐστὶ καὶ ὁ ΕΒ τοῦ ΗΓ, ἴσος\nδὲ ὁ ΗΓ τῷ ΖΔ, ὃ ἄρα μέρος ἐστὶν ὁ ΑΕ τοῦ ΓΖ, τὸ\nαὐτὸ μέρος ἐστὶ καὶ ὁ ΕΒ τοῦ ΖΔ. ἀλλὰ ὃ μέρος ἐστὶν ὁ\n\nΑΕ τοῦ ΓΖ, τὸ αὐτὸ μέρος ἐστὶ καὶ ὁ ΑΒ τοῦ ΓΔ· καὶ\nλοιπὸς ἄρα ὁ ΕΒ λοιποῦ τοῦ ΖΔ τὸ αὐτὸ μέρος ἐστίν,\nὅπερ ὅλος ὁ ΑΒ ὅλου τοῦ ΓΔ· ὅπερ ἔδει δεῖξαι.\nἐὰν ἀριθμὸς ἀριθμοῦ μέρη ᾖ, ἅπερ ἀφαιρεθεὶς ἀφαιρεθέντος,\nκαὶ ὁ λοιπὸς τοῦ λοιποῦ τὰ αὐτὰ μέρη ἔσται,\nἅπερ ὁ ὅλος τοῦ ὅλου.\nἀριθμὸς γὰρ ὁ ΑΒ ἀριθμοῦ τοῦ ΓΔ μέρη ἔστω, ἅπερ\nἀφαιρεθεὶς ὁ ΑΕ ἀφαιρεθέντος τοῦ ΓΖ· λέγω, ὅτι καὶ\nλοιπὸς ὁ ΕΒ λοιποῦ τοῦ ΖΔ τὰ αὐτὰ μέρη ἐστίν, ἅπερ\nὅλος ὁ ΑΒ ὅλου τοῦ ΓΔ.\nκείσθω γὰρ τῷ ΑΒ ἴσος ὁ ΗΘ. ἃ ἄρα μέρη ἐστὶν ὁ\nΗΘ τοῦ ΓΔ, τὰ αὐτὰ μέρη ἐστὶ καὶ ὁ ΑΕ τοῦ ΓΖ.\n\nδιῃρήσθω ὁ μὲν ΗΘ εἰς τὰ τοῦ ΓΔ\nμέρη τὰ ΗΚ, ΚΘ, ὁ δὲ ΑΕ εἰς τὰ\nτοῦ ΓΖ μέρη τὰ ΑΛ, ΛΕ· ἔσται δὴ\nἴσον τὸ πλῆθος τῶν ΗΚ, ΚΘ τῷ\nπλήθει τῶν ΑΛ, ΛΕ. καὶ ἐπεί, ὃ\nμέρος ἐστὶν ὁ ΗΚ τοῦ ΓΔ, τὸ αὐτὸ\nμέρος ἐστὶ καὶ ὁ ΑΛ τοῦ ΓΖ, μείζων δὲ ὁ ΓΔ τοῦ ΓΖ,\nμείζων ἄρα καὶ ὁ ΗΚ τοῦ ΑΛ. κείσθω τῷ ΑΛ ἴσος ὁ\nΗΜ. ὃ ἄρα μέρος ἐστὶν ὁ ΗΚ τοῦ ΓΔ, τὸ αὐτὸ μέρος ἐστὶ\nκαὶ ὁ ΗΜ τοῦ ΓΖ· καὶ λοιπὸς ἄρα ὁ ΜΚ λοιποῦ τοῦ ΖΔ\nτὸ αὐτὸ μέρος ἐστίν, ὅπερ ὅλος ὁ ΗΚ ὅλου τοῦ ΓΔ. πάλιν\nἐπεί, ὃ μέρος ἐστὶν ὁ ΚΘ τοῦ ΓΔ, τὸ αὐτὸ μέρος ἐστὶ καὶ\nὁ ΕΛ τοῦ ΓΖ, μείζων δὲ ὁ ΓΔ τοῦ ΓΖ, μείζων ἄρα καὶ ὁ\nΘΚ τοῦ ΕΛ. κείσθω τῷ ΕΛ ἴσος ὁ ΚΝ. ὃ ἄρα μέρος\nἐστὶν ὁ ΚΘ τοῦ ΓΔ, τὸ αὐτὸ μέρος ἐστὶ καὶ ὁ ΚΝ τοῦ\n\nΓΖ· καὶ λοιπὸς ἄρα ὁ ΝΘ λοιποῦ τοῦ ΖΔ τὸ αὐτὸ μέρος\nἐστίν, ὅπερ ὅλος ὁ ΚΘ ὅλου τοῦ ΓΔ. ἐδείχθη δὲ καὶ\nλοιπὸς ὁ ΜΚ λοιποῦ τοῦ ΖΔ τὸ αὐτὸ μέρος ὤν, ὅπερ ὅλος\nὁ ΗΚ ὅλου τοῦ ΓΔ· καὶ συναμφότερος ἄρα ὁ ΜΚ, ΝΘ\nτοῦ ΔΖ τὰ αὐτὰ μέρη ἐστίν, ἅπερ ὅλος ὁ ΘΗ ὅλου\nτοῦ ΓΔ. ἴσος δὲ συναμφότερος μὲν ὁ ΜΚ, ΝΘ τῷ ΕΒ,\nὁ δὲ ΘΗ τῷ ΒΑ· καὶ λοιπὸς ἄρα ὁ ΕΒ λοιποῦ τοῦ ΖΔ\nτὰ αὐτὰ μέρη ἐστίν, ἅπερ ὅλος ὁ ΑΒ ὅλου τοῦ ΓΔ· ὅπερ\nἔδει δεῖξαι.\nἐὰν ἀριθμὸς ἀριθμοῦ μέρος ᾖ, καὶ ἕτερος ἑτέρου τὸ\nαὐτὸ μέρος ᾖ, καὶ ἐναλλάξ, ὃ μέρος ἐστὶν ἢ μέρη ὁ πρῶτος\nτοῦ τρίτου, τὸ αὐτὸ μέρος ἔσται ἢ τὰ αὐτὰ μέρη καὶ ὁ\nδεύτερος τοῦ τετάρτου.\n\n\nἀριθμὸς γὰρ ὁ Α ἀριθμοῦ τοῦ ΒΓ μέρος ἔστω, καὶ\nἕτερος ὁ Δ ἑτέρου τοῦ ΕΖ τὸ αὐτὸ μέρος, ὅπερ ὁ Α τοῦ\nΒΓ· λέγω, ὅτι καὶ ἐναλλάξ, ὃ μέρος ἐστὶν ὁ Α τοῦ Δ\nἢ μέρη, τὸ αὐτὸ μέρος ἐστὶ καὶ ὁ ΒΓ τοῦ ΕΖ ἢ μέρη.\nἐπεὶ γὰρ ὃ μέρος ἐστὶν ὁ Α τοῦ ΒΓ, τὸ αὐτὸ μέρος ἐστὶ\n\nκαὶ ὁ Δ τοῦ ΕΖ, ὅσοι ἄρα εἰσὶν ἐν τῷ\nΒΓ ἀριθμοὶ ἴσοι τῷ Α, τοσοῦτοί εἰσι\nκαὶ ἐν τῷ ΕΖ ἴσοι τῷ Δ. διῃρήσθω ὁ\nμὲν ΒΓ εἰς τοὺς τῷ Α ἴσους τοὺς ΒΗ,\nΗΓ, ὁ δὲ ΕΖ εἰς τοὺς τῷ Δ ἴσους\nτοὺς ΕΘ, ΘΖ· ἔσται δὴ ἴσον τὸ πλῆθος\nτῶν ΒΗ, ΗΓ τῷ πλήθει τῶν ΕΘ,\nΘΖ.\nκαὶ ἐπεὶ ἴσοι εἰσὶν οἱ ΒΗ, ΗΓ ἀριθμοὶ ἀλλήλοις, εἰσὶ\nδὲ καὶ οἱ ΕΘ, ΘΖ ἀριθμοὶ ἴσοι ἀλλήλοις, καί ἐστιν ἴσον\nτὸ πλῆθος τῶν ΒΗ, ΗΓ τῷ πλήθει τῶν ΕΘ, ΘΖ, ὃ\nἄρα μέρος ἐστὶν ὁ ΒΗ τοῦ ΕΘ ἢ μέρη, τὸ αὐτὸ μέρος\nἐστὶ καὶ ὁ ΗΓ τοῦ ΘΖ ἢ τὰ αὐτὰ μέρη· ὥστε καὶ ὃ μέρος\nἐστὶν ὁ ΒΗ τοῦ ΕΘ ἢ μέρη, τὸ αὐτὸ μέρος ἐστὶ καὶ\nσυναμφότερος ὁ ΒΓ συναμφοτέρου τοῦ ΕΖ ἢ τὰ αὐτὰ\nμέρη. ἴσος δὲ ὁ μὲν ΒΗ τῷ Α, ὁ δὲ ΕΘ τῷ Δ· ὃ ἄρα\nμέρος ἐστὶν ὁ Α τοῦ Δ ἢ μέρη, τὸ αὐτὸ μέρος ἐστὶ καὶ\nὁ ΒΓ τοῦ ΕΖ ἢ τὰ αὐτὰ μέρη· ὅπερ ἔδει δεῖξαι.\nἐὰν ἀριθμὸς ἀριθμοῦ μέρη ᾖ, καὶ ἕτερος ἑτέρου τὰ\nαὐτὰ μέρη ᾖ, καὶ ἐναλλάξ, ἃ μέρη ἐστὶν ὁ πρῶτος τοῦ\nτρίτου ἢ μέρος, τὰ αὐτὰ μέρη ἔσται καὶ ὁ δεύτερος τοῦ\nτετάρτου ἢ τὸ αὐτὸ μέρος.\n\n\nἀριθμὸς γὰρ ὁ ΑΒ ἀριθμοῦ τοῦ Γ μέρη ἔστω, καὶ\nἕτερος ὁ ΔΕ ἑτέρου τοῦ Ζ τὰ αὐτὰ μέρη· λέγω, ὅτι καὶ\nἐναλλάξ, ἃ μέρη ἐστὶν ὁ ΑΒ τοῦ ΔΕ ἢ μέρος, τὰ αὐτὰ\nμέρη ἐστὶ καὶ ὁ Γ τοῦ Ζ ἢ τὸ αὐτὸ μέρος.\n\nἐπεὶ γάρ, ἃ μέρη ἐστὶν ὁ ΑΒ τοῦ Γ,\nτὰ αὐτὰ μέρη ἐστὶ καὶ ὁ ΔΕ τοῦ Ζ, ὅσα\nἄρα ἐστὶν ἐν τῷ ΑΒ μέρη τοῦ Γ, τοσαῦτα\nκαὶ ἐν τῷ ΔΕ μέρη τοῦ Ζ. διῃρήσθω ὁ μὲν\nΑΒ εἰς τὰ τοῦ Γ μέρη τὰ ΑΗ, ΗΒ, ὁ δὲ\nΔΕ εἰς τὰ τοῦ Ζ μέρη τὰ ΔΘ, ΘΕ· ἔσται\nδὴ ἴσον τὸ πλῆθος τῶν ΑΗ, ΗΒ τῷ πλήθει\nτῶν ΔΘ, ΘΕ. καὶ ἐπεί, ὃ μέρος ἐστὶν\nὁ ΑΗ τοῦ Γ, τὸ αὐτὸ μέρος ἐστὶ καὶ ὁ ΔΘ τοῦ Ζ, καὶ\nἐναλλάξ, ὃ μέρος ἐστὶν ὁ ΑΗ τοῦ ΔΘ ἢ μέρη, τὸ αὐτὸ\nμέρος ἐστὶ καὶ ὁ Γ τοῦ Ζ ἢ τὰ αὐτὰ μέρη. διὰ τὰ αὐτὰ δὴ\nκαί, ὃ μέρος ἐστὶν ὁ ΗΒ τοῦ ΘΕ ἢ μέρη, τὸ αὐτὸ μέρος\nἐστὶ καὶ ὁ Γ τοῦ Ζ ἢ τὰ αὐτὰ μέρη· ὥστε καί ὃ μέρος\nἐστὶν ὁ ΑΗ τοῦ ΔΘ ἢ μέρη, τὸ αὐτὸ μέρος ἐστὶ καὶ ὁ\nΗΒ τοῦ ΘΕ ἢ τὰ αὐτὰ μέρη· καὶ ὃ ἄρα μέρος ἐστὶν ὁ\nΑΗ τοῦ ΔΘ ἢ μέρη, τὸ αὐτὸ μέρος ἐστὶ καὶ ὁ ΑΒ τοῦ\n\nΔΕ ἢ τὰ αὐτὰ μέρη· ἀλλʼ ὃ μέρος ἐστὶν ὁ ΑΗ τοῦ ΔΘ\nἢ μέρη, τὸ αὐτὸ μέρος ἐδείχθη καὶ ὁ Γ τοῦ Ζ ἢ τὰ αὐτὰ\nμέρη, καὶ ἃ ἄρα μέρη ἐστὶν ὁ ΑΒ τοῦ ΔΕ ἢ μέρος, τὰ\nαὐτὰ μέρη ἐστὶ καὶ ὁ Γ τοῦ Ζ ἢ τὸ αὐτὸ μέρος· ὅπερ ἔδει\nδεῖξαι.\nἐὰν ᾖ ὡς ὅλος πρὸς ὅλον, οὕτως ἀφαιρεθεὶς πρὸς\nἀφαιρεθέντα, καὶ ὁ λοιπὸς πρὸς τὸν λοιπὸν ἔσται, ὡς\nὅλος πρὸς ὅλον.\nἔστω ὡς ὅλος ὁ ΑΒ πρὸς ὅλον τὸν ΓΔ, οὕτως ἀφαιρεθεὶς\nὁ ΑΕ πρὸς ἀφαιρεθέντα τὸν ΓΖ· λέγω, ὅτι καὶ\nλοιπὸς ὁ ΕΒ πρὸς λοιπὸν τὸν ΖΔ ἐστιν, ὡς ὅλος ὁ ΑΒ\nπρὸς ὅλον τὸν ΓΔ.\n\nἐπεί ἐστιν ὡς ὁ ΑΒ πρὸς τὸν ΓΔ, οὕτως ὁ\nΑΕ πρὸς τὸν ΓΖ, ὃ ἄρα μέρος ἐστὶν ὁ ΑΒ τοῦ\n\nΓΔ ἢ μέρη, τὸ αὐτὸ μέρος ἐστὶ καὶ ὁ ΑΕ τοῦ\nΓΖ ἢ τὰ αὐτὰ μέρη. καὶ λοιπὸς ἄρα ὁ ΕΒ λοιποῦ\nτοῦ ΖΔ τὸ αὐτὸ μέρος ἐστὶν ἢ μέρη, ἅπερ ὁ\nΑΒ τοῦ ΓΔ. ἔστιν ἄρα ὡς ὁ ΕΒ πρὸς τὸν ΖΔ,\nοὕτως ὁ ΑΒ πρὸς τὸν ΓΔ· ὅπερ ἔδει δεῖξαι.\nἐὰν ὦσιν ὁποσοιοῦν ἀριθμοὶ ἀνάλογον, ἔσται ὡς εἷς\nτῶν ἡγουμένων πρὸς ἕνα τῶν ἑπομένων, οὕτως ἅπαντες\nοἱ ἡγούμενοι πρὸς ἅπαντας τοὺς ἑπομένους.\nἔστωσαν ὁποσοιοῦν ἀριθμοὶ ἀνάλογον οἱ Α, Β, Γ, Δ,\nὡς ὁ Α πρὸς τὸν Β, οὕτως ὁ Γ πρὸς τὸν Δ· λέγω, ὅτι ἐστὶν\nὡς ὁ Α πρὸς τὸν Β, οὕτως οἱ Α, Γ πρὸς τοὺς Β, Δ.\nἐπεὶ γάρ ἐστιν ὡς ὁ Α πρὸς τὸν Β, οὕτως ὁ Γ πρὸς\nτὸν Δ, ὃ ἄρα μέρος ἐστὶν ὁ Α τοῦ Β ἢ μέρη,\nτὸ αὐτὸ μέρος ἐστὶ καὶ ὁ Γ τοῦ Δ ἢ μέρη.\nκαὶ συναμφότερος ἄρα ὁ Α, Γ συναμφοτέρου\nτοῦ Β, Δ τὸ αὐτὸ μέρος ἐστὶν ἢ τὰ\nαὐτὰ μέρη, ἅπερ ὁ Α τοῦ Β. ἔστιν ἄρα ὡς\nὁ Α πρὸς τὸν Β, οὕτως οἱ Α, Γ πρὸς τοὺς\nΒ, Δ· ὅπερ ἔδει δεῖξαι.\nἐὰν τέσσαρες ἀριθμοὶ ἀνάλογον ὦσιν, καὶ ἐναλλὰξ\nἀνάλογον ἔσονται.\nἔστωσαν τέσσαρες ἀριθμοὶ ἀνάλογον οἱ Α, Β, Γ, Δ,\nὡς ὁ Α πρὸς τὸν Β, οὕτως ὁ Γ πρὸς τὸν Δ· λέγω, ὅτι καὶ\nἐναλλὰξ ἀνάλογον ἔσονται, ὡς ὁ Α πρὸς τὸν Γ, οὕτως ὁ Β\nπρὸς τὸν Δ.\n\nἐπεὶ γάρ ἐστιν ὡς ὁ Α πρὸς τὸν Β, οὕτως ὁ\nΓ πρὸς τὸν Δ, ὃ ἄρα μέρος ἐστὶν ὁ Α τοῦ Β\nἢ μέρη, τὸ αὐτὸ μέρος ἐστὶ καὶ ὁ Γ τοῦ Δ ἢ\nτὰ αὐτὰ μέρη. ἐναλλὰξ ἄρα, ὃ μέρος ἐστὶν ὁ Α\nτοῦ Γ ἢ μέρη, τὸ αὐτὸ μέρος ἐστὶ καὶ ὁ Β τοῦ\nΔ ἢ τὰ αὐτὰ μέρη. ἔστιν ἄρα ὡς ὁ Α πρὸς τὸν\nΓ, οὕτως ὁ Β πρὸς τὸν Δ· ὅπερ ἔδει δεῖξαι.\nἐὰν ὦσιν ὁποσοιοῦν ἀριθμοὶ καὶ ἄλλοι αὐτοῖς ἴσοι τὸ\nπλῆθος σύνδυο λαμβανόμενοι καὶ ἐν τῷ αὐτῷ λόγῳ, καὶ\nδιʼ ἴσου ἐν τῷ αὐτῷ λόγῳ ἔσονται.\nἔστωσαν ὁποσοιοῦν ἀριθμοὶ οἱ Α, Β, Γ καὶ ἄλλοι\nαὐτοῖς ἴσοι τὸ πλῆθος σύνδυο λαμβανόμενοι ἐν τῷ αὐτῷ\nλόγῳ οἱ Δ, Ε, Ζ, ὡς μὲν ὁ Α πρὸς τὸν Β, οὕτως ὁ Δ πρὸς\nτὸν Ε, ὡς δὲ ὁ Β πρὸς τὸν Γ, οὕτως ὁ Ε πρὸς τὸν Ζ· λέγω,\nὅτι καὶ διʼ ἴσου ἐστὶν ὡς ὁ Α πρὸς τὸν Γ, οὕτως ὁ Δ πρὸς\nτὸν Ζ.\n\n\nἐπεὶ γάρ ἐστιν ὡς ὁ Α πρὸς τὸν Β, οὕτως ὁ Δ πρὸς τὸν\nΕ, ἐναλλὰξ ἄρα ἐστὶν ὡς ὁ Α πρὸς τὸν Δ, οὕτως ὁ Β πρὸς\nτὸν Ε. πάλιν, ἐπεί ἐστιν ὡς ὁ Β πρὸς τὸν Γ, οὕτως ὁ Ε\nπρὸς τὸν Ζ, ἐναλλὰξ ἄρα ἐστὶν ὡς ὁ Β πρὸς τὸν Ε, οὕτως\nὁ Γ πρὸς τὸν Ζ. ὡς δὲ ὁ Β πρὸς τὸν Ε, οὕτως ὁ Α πρὸς τὸν\nδ· καὶ ὡς ἄρα ὁ Α πρὸς τὸν Δ, οὕτως ὁ Γ πρὸς τὸν Ζ·\nἐναλλὰξ ἄρα ἐστὶν ὡς ὁ Α πρὸς τὸν Γ, οὕτως ὁ Δ πρὸς\nτὸν Ζ· ὅπερ ἔδει δεῖξαι.\nἐὰν μονὰς ἀριθμόν τινα μετρῇ, ἰσάκις δὲ ἕτερος\nἀριθμὸς ἄλλον τινὰ ἀριθμὸν μετρῇ, καὶ ἐναλλὰξ ἰσάκις ἡ\nμονὰς τὸν τρίτον ἀριθμὸν μετρήσει καὶ ὁ δεύτερος τὸν\nτέταρτον.\n\n\nμονὰς γὰρ ἡ Α ἀριθμόν τινα τὸν ΒΓ μετρείτω,\nἰσάκις δὲ ἕτερος ἀριθμὸς ὁ Δ ἄλλον τινὰ ἀριθμὸν τὸν\nΕΖ μετρείτω· λέγω, ὅτι καὶ ἐναλλὰξ ἰσάκις ἡ Α μονὰς\nτὸν Δ ἀριθμὸν μετρεῖ καὶ ὁ ΒΓ τὸν ΕΖ.\n\nἐπεὶ γὰρ ἰσάκις ἡ Α μονὰς τὸν ΒΓ ἀριθμὸν μετρεῖ\nκαὶ ὁ Δ τὸν ΕΖ, ὅσαι ἄρα εἰσὶν ἐν τῷ ΒΓ μονάδες,\nτοσοῦτοί εἰσι καὶ ἐν τῷ ΕΖ ἀριθμοὶ ἴσοι τῷ Δ. διῃρήσθω\nὁ μὲν ΒΓ εἰς τὰς ἐν ἑαυτῷ μονάδας τὰς ΒΗ, ΗΘ, ΘΓ,\nὁ δὲ ΕΖ εἰς τοὺς τῷ Δ ἴσους τοὺς ΕΚ, ΚΛ, ΛΖ. ἔσται\nδὴ ἴσον τὸ πλῆθος τῶν ΒΗ, ΗΘ, ΘΓ τῷ πλήθει τῶν\n\nΕΚ, ΚΛ, ΛΖ. καὶ ἐπεὶ ἴσαι εἰσὶν αἱ ΒΗ, ΗΘ, ΘΓ\nμονάδες ἀλλήλαις, εἰσὶ δὲ καὶ οἱ ΕΚ, ΚΛ, ΛΖ ἀριθμοὶ\nἴσοι ἀλλήλοις, καί ἐστιν ἴσον τὸ πλῆθος τῶν ΒΗ, ΗΘ,\nΘΓ μονάδων τῷ πλήθει τῶν ΕΚ, ΚΛ, ΛΖ ἀριθμῶν,\nἔσται ἄρα ὡς ἡ ΒΗ μονὰς πρὸς τὸν ΕΚ ἀριθμόν, οὕτως\nἡ ΗΘ μονὰς πρὸς τὸν ΚΛ ἀριθμὸν καὶ ἡ ΘΓ μονὰς πρὸς\nτὸν ΛΖ ἀριθμόν. ἔσται ἄρα καὶ ὡς εἷς τῶν ἡγουμένων\nπρὸς ἕνα τῶν ἑπομένων, οὕτως ἅπαντες οἱ ἡγούμενοι\nπρὸς ἅπαντας τοὺς ἑπομένους· ἔστιν ἄρα ὡς ἡ ΒΗ μονὰς\nπρὸς τὸν ΕΚ ἀριθμόν, οὕτως ὁ ΒΓ πρὸς τὸν ΕΖ. ἴση δὲ\nἡ ΒΗ μονὰς τῇ Α μονάδι, ὁ δὲ ΕΚ ἀριθμὸς τῷ Δ ἀριθμῷ.\nἔστιν ἄρα ὡς ἡ Α μονὰς πρὸς τὸν Δ ἀριθμόν, οὕτως ὁ ΒΓ\nπρὸς τὸν ΕΖ. ἰσάκις ἄρα ἡ Α μονὰς τὸν Δ ἀριθμὸν μετρεῖ\nκαὶ ὁ ΒΓ τὸν ΕΖ· ὅπερ ἔδει δεῖξαι.\nἐὰν δύο ἀριθμοὶ πολλαπλασιάσαντες ἀλλήλους ποιῶσί\nτινας, οἱ γενόμενοι ἐξ αὐτῶν ἴσοι ἀλλήλοις ἔσονται.\n\nἔστωσαν δύο ἀριθμοὶ οἱ Α,\nΒ, καὶ ὁ μὲν Α τὸν Β πολλαπλασιάσας\nτὸν Γ ποιείτω, ὁ δὲ\nΒ τὸν Α πολλαπλασιάσας τὸν Δ\nποιείτω· λέγω, ὅτι ἴσος ἐστὶν\nὁ Γ τῷ Δ.\nἐπεὶ γὰρ ὁ Α τὸν Β πολλαπλασιάσας τὸν Γ πεποίηκεν,\nὁ Β ἄρα τὸν Γ μετρεῖ κατὰ τὰς ἐν τῷ Α μονάδας. μετρεῖ\nδὲ καὶ ἡ Ε μονὰς τὸν Α ἀριθμὸν κατὰ τὰς ἐν αὐτῷ\nμονάδας· ἰσάκις ἄρα ἡ Ε μονὰς τὸν Α ἀριθμὸν μετρεῖ καὶ\nὁ Β τὸν Γ. ἐναλλὰξ ἄρα ἰσάκις ἡ Ε μονὰς τὸν Β ἀριθμὸν\nμετρεῖ καὶ ὁ Α τὸν Γ. πάλιν, ἐπεὶ ὁ Β τὸν Α πολλαπλασιάσας\nτὸν Δ πεποίηκεν, ὁ Α ἄρα τὸν Δ μετρεῖ κατὰ\nτὰς ἐν τῷ Β μονάδας. μετρεῖ δὲ καὶ ἡ Ε μονὰς τὸν Β\nκατὰ τὰς ἐν αὐτῷ μονάδας· ἰσάκις ἄρα ἡ Ε μονὰς τὸν Β\nἀριθμὸν μετρεῖ καὶ ὁ Α τὸν Δ. ἰσάκις δὲ ἡ Ε μονὰς τὸν Β\nἀριθμὸν ἐμέτρει καὶ ὁ Α τὸν Γ· ἰσάκις ἄρα ὁ Α ἑκάτερον\nτῶν Γ, Δ μετρεῖ. ἴσος ἄρα ἐστὶν ὁ Γ τῷ Δ· ὅπερ ἔδει\nδεῖξαι.\nἐὰν ἀριθμὸς δύο ἀριθμοὺς πολλαπλασιάσας ποιῇ\nτινας, οἱ γενόμενοι ἐξ αὐτῶν τὸν αὐτὸν ἕξουσι λόγον τοῖς\nπολλαπλασιασθεῖσιν.\nἀριθμὸς γὰρ ὁ Α δύο ἀριθμοὺς τοὺς Β, Γ πολλαπλασιάσας\nτοὺς Δ, Ε ποιείτω· λέγω, ὅτι ἐστὶν ὡς ὁ Β\nπρὸς τὸν Γ, οὕτως ὁ Δ πρὸς τὸν Ε.\n\nἐπεὶ γὰρ ὁ Α τὸν Β πολλαπλασιάσας τὸν Δ πεποίηκεν,\nὁ Β ἄρα τὸν Δ μετρεῖ κατὰ τὰς ἐν τῷ Α μονάδας. μετρεῖ\nδὲ καὶ ἡ Ζ μονὰς τὸν Α ἀριθμὸν κατὰ τὰς ἐν αὐτῷ μονάδας·\nἰσάκις ἄρα ἡ Ζ μονὰς τὸν Α ἀριθμὸν μετρεῖ καὶ ὁ Β\nτὸν Δ. ἔστιν ἄρα ὡς ἡ Ζ μονὰς πρὸς τὸν Α ἀριθμόν, οὕτως\nὁ Β πρὸς τὸν Δ. διὰ τὰ αὐτὰ δὴ καὶ ὡς ἡ Ζ μονὰς πρὸς\nτὸν Α ἀριθμόν, οὕτως ὁ Γ πρὸς τὸν Ε· καὶ ὡς ἄρα ὁ Β\nπρὸς τὸν Δ, οὕτως ὁ Γ πρὸς τὸν Ε. ἐναλλὰξ ἄρα ἐστὶν ὡς\nὁ Β πρὸς τὸν Γ, οὕτως ὁ Δ πρὸς τὸν Ε· ὅπερ ἔδει δεῖξαι.\nἐὰν δύο ἀριθμοὶ ἀριθμόν τινα πολλαπλασιάσαντες\nποιῶσί τινας, οἱ γενόμενοι ἐξ αὐτῶν τὸν αὐτὸν ἕξουσι\nλόγον τοῖς πολλαπλασιάσασιν.\nδύο γὰρ ἀριθμοὶ οἱ Α, Β ἀριθμόν τινα τὸν Γ πολλαπλασιάσαντες\nτοὺς Δ, Ε ποιείτωσαν· λέγω, ὅτι ἐστὶν\nὡς ὁ Α πρὸς τὸν Β, οὕτως ὁ Δ πρὸς τὸν Ε.\nἐπεὶ γὰρ ὁ Α τὸν Γ πολλαπλασιάσας τὸν Δ πεποίηκεν,\nκαὶ ὁ Γ ἄρα τὸν Α πολλαπλασιάσας τὸν Δ πεποίηκεν. διὰ\nτὰ αὐτὰ δὴ καὶ ὁ Γ τὸν Β πολλαπλασιάσας τὸν Ε πεποίηκεν.\nἀριθμὸς δὴ ὁ Γ δύο\nἀριθμοὺς τοὺς Α, Β πολλαπλασιάσας\nτοὺς Δ, Ε πεποίηκεν.\nἔστιν ἄρα ὡς ὁ Α πρὸς\nτὸν Β, οὕτως ὁ Δ πρὸς τὸν\nε· ὅπερ ἔδει δεῖξαι.\nἐὰν τέσσαρες ἀριθμοὶ ἀνάλογον ὦσιν, ὁ ἐκ πρώτου καὶ\nτετάρτου γενόμενος ἀριθμὸς ἴσος ἔσται τῷ ἐκ δευτέρου καὶ\nτρίτου γενομένῳ ἀριθμῷ· καὶ ἐὰν ὁ ἐκ πρώτου καὶ τετάρτου\nγενόμενος ἀριθμὸς ἴσος ᾖ τῷ ἐκ δευτέρου καὶ τρίτου,\nοἱ τέσσαρες ἀριθμοὶ ἀνάλογον ἔσονται.\nἔστωσαν τέσσαρες ἀριθμοὶ ἀνάλογον\nοἱ Α, Β, Γ, Δ, ὡς ὁ Α πρὸς\nτὸν Β, οὕτως ὁ Γ πρὸς τὸν Δ, καὶ\nὁ μὲν Α τὸν Δ πολλαπλασιάσας\nτὸν Ε ποιείτω, ὁ δὲ Β τὸν Γ πολλαπλασιάσας\nτὸν Ζ ποιείτω· λέγω,\nὅτι ἴσος ἐστὶν ὁ Ε τῷ Ζ.\nὁ γὰρ Α τὸν Γ πολλαπλασιάσας\nτὸν Η ποιείτω. ἐπεὶ οὖν ὁ Α τὸν Γ\nπολλαπλασιάσας τὸν Η πεποίηκεν,\nτὸν δὲ Δ πολλαπλασιάσας τὸν Ε πεποίηκεν, ἀριθμὸς δὴ ὁ\nΑ δύο ἀριθμοὺς τοὺς Γ, Δ πολλαπλασιάσας τοὺς Η, Ε\nπεποίηκεν. ἔστιν ἄρα ὡς ὁ Γ πρὸς τὸν Δ, οὕτως ὁ Η\nπρὸς τὸν Ε. ἀλλʼ ὡς ὁ Γ πρὸς τὸν Δ, οὕτως ὁ Α πρὸς\nτὸν Β· καὶ ὡς ἄρα ὁ Α πρὸς τὸν Β, οὕτως ὁ Η πρὸς τὸν\nΕ. πάλιν, ἐπεὶ ὁ Α τὸν Γ πολλαπλασιάσας τὸν Η πεποίηκεν,\nἀλλὰ μὴν καὶ ὁ Β τὸν Γ πολλαπλασιάσας τὸν Ζ\nπεποίηκεν, δύο δὴ ἀριθμοὶ οἱ Α, Β ἀριθμόν τινα τὸν Γ\nπολλαπλασιάσαντες τοὺς Η, Ζ πεποιήκασιν. ἔστιν ἄρα\nὡς ὁ Α πρὸς τὸν Β, οὕτως ὁ Η πρὸς τὸν Ζ. ἀλλὰ μὴν καὶ\nὡς ὁ Α πρὸς τὸν Β, οὕτως ὁ Η πρὸς τὸν Ε· καὶ ὡς ἄρα\nὁ Η πρὸς τὸν Ε, οὕτως ὁ Η πρὸς τὸν Ζ. ὁ Η ἄρα πρὸς\nἑκάτερον τῶν Ε, Ζ τὸν αὐτὸν ἔχει λόγον· ἴσος ἄρα ἐστὶν\nὁ Ε τῷ Ζ.\n\n\nἔστω δὴ πάλιν ἴσος ὁ Ε τῷ Ζ· λέγω, ὅτι ἐστὶν ὡς ὁ Α\nπρὸς τὸν Β, οὕτως ὁ Γ πρὸς τὸν Δ.\nτῶν γὰρ αὐτῶν κατασκευασθέντων, ἐπεὶ ἴσος ἐστὶν ὁ\nΕ τῷ Ζ, ἔστιν ἄρα ὡς ὁ Η πρὸς τὸν Ε, οὕτως ὁ Η πρὸς\nτὸν Ζ. ἀλλʼ ὡς μὲν ὁ Η πρὸς τὸν Ε, οὕτως ὁ Γ πρὸς τὸν\nδ, ὡς δὲ ὁ Η πρὸς τὸν Ζ, οὕτως ὁ Α πρὸς τὸν Β. καὶ ὡς\nἄρα ὁ Α πρὸς τὸν Β, οὕτως ὁ Γ πρὸς τὸν Δ· ὅπερ ἔδει\nδεῖξαι.\nοἱ ἐλάχιστοι ἀριθμοὶ τῶν τὸν αὐτὸν λόγον ἐχόντων\nαὐτοῖς μετροῦσι τοὺς τὸν αὐτὸν λόγον ἔχοντας ἰσάκις ὅ τε\nμείζων τὸν μείζονα καὶ ὁ ἐλάσσων τὸν ἐλάσσονα.\nἔστωσαν γὰρ ἐλάχιστοι ἀριθμοὶ τῶν τὸν αὐτὸν\nλόγον ἐχόντων τοῖς Α, Β οἱ ΓΔ, ΕΖ· λέγω,\nὅτι ἰσάκις ὁ ΓΔ τὸν Α μετρεῖ καὶ ὁ ΕΖ τὸν Β.\nὁ ΓΔ γὰρ τοῦ Α οὔκ ἐστι μέρη. εἰ γὰρ δυνατόν,\nἔστω· καὶ ὁ ΕΖ ἄρα τοῦ Β τὰ αὐτὰ μέρη\nἐστίν, ἅπερ ὁ ΓΔ τοῦ Α. ὅσα ἄρα ἐστὶν ἐν τῷ\n\nΓΔ μέρη τοῦ Α, τοσαῦτά ἐστι καὶ ἐν τῷ ΕΖ μέρη\nτοῦ Β. διῃρήσθω ὁ μὲν ΓΔ εἰς τὰ τοῦ Α μέρη\nτὰ ΓΗ, ΗΔ, ὁ δὲ ΕΖ εἰς τὰ τοῦ Β μέρη τὰ\nΕΘ, ΘΖ· ἔσται δὴ ἴσον τὸ πλῆθος τῶν ΓΗ,\nΗΔ τῷ πλήθει τῶν ΕΘ, ΘΖ. καὶ ἐπεὶ ἴσοι\nεἰσὶν οἱ ΓΗ, ΗΔ ἀριθμοὶ ἀλλήλοις, εἰσὶ δὲ καὶ\nοἱ ΕΘ, ΘΖ ἀριθμοὶ ἴσοι ἀλλήλοις, καί ἐστιν\nἴσον τὸ πλῆθος τῶν ΓΗ, ΗΔ τῷ πλήθει τῶν\nΕΘ, ΘΖ, ἔστιν ἄρα ὡς ὁ ΓΗ πρὸς τὸν ΕΘ, οὕτως ὁ\nΗΔ πρὸς τὸν ΘΖ. ἔσται ἄρα καὶ ὡς εἷς τῶν ἡγουμένων\nπρὸς ἕνα τῶν ἑπομένων, οὕτως ἅπαντες οἱ ἡγούμενοι πρὸς\nἅπαντας τοὺς ἑπομένους. ἔστιν ἄρα ὡς ὁ ΓΗ πρὸς τὸν\nΕΘ, οὕτως ὁ ΓΔ πρὸς τὸν ΕΖ· οἱ ΓΗ, ΕΘ ἄρα τοῖς\nΓΔ, ΕΖ ἐν τῷ αὐτῷ λόγῳ εἰσὶν ἐλάσσονες ὄντες αὐτῶν·\nὅπερ ἐστὶν ἀδύνατον· ὑπόκεινται γὰρ οἱ ΓΔ, ΕΖ ἐλάχιστοι\nτῶν τὸν αὐτὸν λόγον ἐχόντων αὐτοῖς. οὐκ ἄρα μέρη\nἐστὶν ὁ ΓΔ τοῦ Α· μέρος ἄρα. καὶ ὁ ΕΖ τοῦ Β τὸ αὐτὸ\nμέρος ἐστίν, ὅπερ ὁ ΓΔ τοῦ Α· ἰσάκις ἄρα ὁ ΓΔ τὸν Α\nμετρεῖ καὶ ὁ ΕΖ τὸν Β· ὅπερ ἔδει δεῖξαι.\nοἱ πρῶτοι πρὸς ἀλλήλους ἀριθμοὶ ἐλάχιστοί εἰσι τῶν\nτὸν αὐτὸν λόγον ἐχόντων αὐτοῖς.\n\nἔστωσαν πρῶτοι πρὸς ἀλλήλους ἀριθμοὶ\nοἱ Α, Β· λέγω, ὅτι οἱ Α, Β ἐλάχιστοί εἰσι\nτῶν τὸν αὐτὸν λόγον ἐχόντων αὐτοῖς.\nεἰ γὰρ μή, ἔσονταί τινες τῶν Α, Β ἐλάσσονες\nἀριθμοὶ ἐν τῷ αὐτῷ λόγῳ ὄντες\nτοῖς Α, Β. ἔστωσαν οἱ Γ, Δ.\nἐπεὶ οὖν οἱ ἐλάχιστοι ἀριθμοὶ τῶν τὸν\nαὐτὸν λόγον ἐχόντων 2αὐτοῖς2 μετροῦσι τοὺς\nτὸν αὐτὸν λόγον ἔχοντας ἰσάκις ὅ τε μείζων\nτὸν μείζονα καὶ ὁ ἐλάττων τὸν ἐλάττονα,\nτουτέστιν ὅ τε ἡγούμενος τὸν ἡγούμενον καὶ ὁ ἑπόμενος\nτὸν ἑπόμενον, ἰσάκις ἄρα ὁ Γ τὸν Α μετρεῖ καὶ ὁ Δ τὸν Β.\nὁσάκις δὴ ὁ Γ τὸν Α μετρεῖ, τοσαῦται μονάδες ἔστωσαν\nἐν τῷ Ε. καὶ ὁ Δ ἄρα τὸν Β μετρεῖ κατὰ τὰς ἐν τῷ Ε\nμονάδας. καὶ ἐπεὶ ὁ Γ τὸν Α μετρεῖ κατὰ τὰς ἐν τῷ Ε\nμονάδας, καὶ ὁ Ε ἄρα τὸν Α μετρεῖ κατὰ τὰς ἐν τῷ Γ\nμονάδας. διὰ τὰ αὐτὰ δὴ ὁ Ε καὶ τὸν Β μετρεῖ κατὰ τὰς\nἐν τῷ Δ μονάδας. ὁ Ε ἄρα τοὺς Α, Β μετρεῖ πρώτους\nὄντας πρὸς ἀλλήλους· ὅπερ ἐστὶν ἀδύνατον. οὐκ ἄρα\nἔσονταί τινες τῶν Α, Β ἐλάσσονες ἀριθμοὶ ἐν τῷ αὐτῷ\nλόγῳ ὄντες τοῖς Α, Β. οἱ Α, Β ἄρα ἐλάχιστοί εἰσι τῶν τὸν\nαὐτὸν λόγον ἐχόντων αὐτοῖς· ὅπερ ἔδει δεῖξαι.\nοἱ ἐλάχιστοι ἀριθμοὶ τῶν τὸν αὐτὸν λόγον ἐχόντων\nαὐτοῖς πρῶτοι πρὸς ἀλλήλους εἰσίν.\nἔστωσαν ἐλάχιστοι ἀριθμοὶ τῶν τὸν αὐτὸν λόγον\nἐχόντων αὐτοῖς οἱ Α, Β· λέγω, ὅτι οἱ Α, Β πρῶτοι πρὸς\nἀλλήλους εἰσίν.\nεἰ γὰρ μή εἰσι πρῶτοι πρὸς ἀλλήλους,\nμετρήσει τις αὐτοὺς ἀριθμός. μετρείτω,\nκαὶ ἔστω ὁ Γ. καὶ ὁσάκις μὲν ὁ Γ τὸν\nΑ μετρεῖ, τοσαῦται μονάδες ἔστωσαν ἐν\nτῷ Δ, ὁσάκις δὲ ὁ Γ τὸν Β μετρεῖ, τοσαῦται\nμονάδες ἔστωσαν ἐν τῷ Ε.\nἐπεὶ ὁ Γ τὸν Α μετρεῖ κατὰ τὰς ἐν τῷ Δ μονάδας, ὁ Γ\nἄρα τὸν Δ πολλαπλασιάσας τὸν Α πεποίηκεν. διὰ τὰ\nαὐτὰ δὴ καὶ ὁ Γ τὸν Ε πολλαπλασιάσας τὸν Β πεποίηκεν.\nἀριθμὸς δὴ ὁ Γ δύο ἀριθμοὺς τοὺς Δ, Ε πολλαπλασιάσας\nτοὺς Α, Β πεποίηκεν· ἔστιν ἄρα ὡς ὁ Δ πρὸς τὸν Ε,\nοὕτως ὁ Α πρὸς τὸν Β· οἱ Δ, Ε ἄρα τοῖς Α, Β ἐν τῷ αὐτῷ\nλόγῳ εἰσὶν ἐλάσσονες ὄντες αὐτῶν· ὅπερ ἐστὶν ἀδύνατον.\nοὐκ ἄρα τοὺς Α, Β ἀριθμοὺς ἀριθμός τις μετρήσει. οἱ\nα, Β ἄρα πρῶτοι πρὸς ἀλλήλους εἰσίν· ὅπερ ἔδει δεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, ὁ τὸν ἕνα\nαὐτῶν μετρῶν ἀριθμὸς πρὸς τὸν λοιπὸν πρῶτος ἔσται.\n\nἔστωσαν δύο ἀριθμοὶ πρῶτοι πρὸς ἀλλήλους\nοἱ Α, Β, τὸν δὲ Α μετρείτω τις\nἀριθμὸς ὁ Γ· λέγω, ὅτι καὶ οἱ Γ, Β πρῶτοι\nπρὸς ἀλλήλους εἰσίν.\nεἰ γὰρ μή εἰσιν οἱ Γ, Β πρῶτοι πρὸς ἀλλήλους,\nμετρήσει τις τοὺς Γ, Β ἀριθμός.\nμετρείτω, καὶ ἔστω ὁ Δ. ἐπεὶ ὁ Δ τὸν Γ\nμετρεῖ, ὁ δὲ Γ τὸν Α μετρεῖ, καὶ ὁ Δ ἄρα\nτὸν Α μετρεῖ. μετρεῖ δὲ καὶ τὸν Β· ὁ Δ ἄρα τοὺς Α, Β\nμετρεῖ πρώτους ὄντας πρὸς ἀλλήλους· ὅπερ ἐστὶν ἀδύνατον.\nοὐκ ἄρα τοὺς Γ, Β ἀριθμοὺς ἀριθμός τις μετρήσει.\nοἱ Γ, Β ἄρα πρῶτοι πρὸς ἀλλήλους εἰσίν· ὅπερ ἔδει δεῖξαι.\nἐὰν δύο ἀριθμοὶ πρός τινα ἀριθμὸν πρῶτοι ὦσιν, καὶ\nὁ ἐξ αὐτῶν γενόμενος πρὸς τὸν αὐτὸν πρῶτος ἔσται.\nδύο γὰρ ἀριθμοὶ οἱ Α, Β πρός τινα\nἀριθμὸν τὸν Γ πρῶτοι ἔστωσαν, καὶ ὁ\nα τὸν Β πολλαπλασιάσας τὸν Δ ποιείτω·\nλέγω, ὅτι οἱ Γ, Δ πρῶτοι πρὸς ἀλλήλους\nεἰσίν.\nεἰ γὰρ μή εἰσιν οἱ Γ, Δ πρῶτοι πρὸς\nἀλλήλους, μετρήσει τις τοὺς Γ, Δ ἀριθμός.\nμετρείτω, καὶ ἔστω ὁ Ε. καὶ ἐπεὶ\nοἱ Γ, Α πρῶτοι πρὸς ἀλλήλους εἰσίν, τὸν δὲ Γ μετρεῖ τις\nἀριθμὸς ὁ Ε, οἱ Α, Ε ἄρα πρῶτοι πρὸς ἀλλήλους εἰσίν.\nὁσάκις δὴ ὁ Ε τὸν Δ μετρεῖ, τοσαῦται μονάδες ἔστωσαν\nἐν τῷ Ζ· καὶ ὁ Ζ ἄρα τὸν Δ μετρεῖ κατὰ τὰς ἐν τῷ Ε μονάδας.\nὁ Ε ἄρα τὸν Ζ πολλαπλασιάσας τὸν Δ πεποίηκεν. ἀλλὰ\nμὴν καὶ ὁ Α τὸν Β πολλαπλασιάσας τὸν Δ πεποίηκεν· ἴσος\nἄρα ἐστὶν ὁ ἐκ τῶν Ε, Ζ τῷ ἐκ τῶν Α, Β. ἐὰν δὲ ὁ ὑπὸ\nτῶν ἄκρων ἴσος ᾖ τῷ ὑπὸ τῶν μέσων, οἱ τέσσαρες ἀριθμοὶ\nἀνάλογόν εἰσιν· ἔστιν ἄρα ὡς ὁ Ε πρὸς τὸν Α, οὕτως ὁ Β\nπρὸς τὸν Ζ. οἱ δὲ Α, Ε πρῶτοι, οἱ δὲ πρῶτοι καὶ ἐλάχιστοι,\nοἱ δὲ ἐλάχιστοι ἀριθμοὶ τῶν τὸν αὐτὸν λόγον ἐχόντων\nαὐτοῖς μετροῦσι τοὺς τὸν αὐτὸν λόγον ἔχοντας ἰσάκις\nὅ τε μείζων τὸν μείζονα καὶ ὁ ἐλάσσων τὸν ἐλάσσονα,\nτουτέστιν ὅ τε ἡγούμενος τὸν ἡγούμενον καὶ ὁ ἑπόμενος\nτὸν ἑπόμενον· ὁ Ε ἄρα τὸν Β μετρεῖ. μετρεῖ δὲ καὶ τὸν Γ·\nὁ Ε ἄρα τοὺς Β, Γ μετρεῖ πρώτους ὄντας πρὸς ἀλλήλους·\nὅπερ ἐστὶν ἀδύνατον. οὐκ ἄρα τοὺς Γ, Δ ἀριθμοὺς ἀριθμός\nτις μετρήσει. οἱ Γ, Δ ἄρα πρῶτοι πρὸς ἀλλήλους εἰσίν·\nὅπερ ἔδει δεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, ὁ ἐκ τοῦ\nἑνὸς αὐτῶν γενόμενος πρὸς τὸν λοιπὸν πρῶτος ἔσται.\n\nἔστωσαν δύο ἀριθμοὶ πρῶτοι πρὸς ἀλλήλους\nοἱ Α, Β, καὶ ὁ Α ἑαυτὸν πολλαπλασιάσας\nτὸν Γ ποιείτω· λέγω, ὅτι οἱ Β, Γ πρῶτοι\nπρὸς ἀλλήλους εἰσίν.\nκείσθω γὰρ τῷ Α ἴσος ὁ Δ. ἐπεὶ οἱ Α, Β\nπρῶτοι πρὸς ἀλλήλους εἰσίν, ἴσος δὲ ὁ Α τῷ\nΔ, καὶ οἱ Δ, Β ἄρα πρῶτοι πρὸς ἀλλήλους εἰσίν.\nἑκάτερος ἄρα τῶν Δ, Α πρὸς τὸν Β πρῶτός ἐστιν·\nκαὶ ὁ ἐκ τῶν Δ, Α ἄρα γενόμενος πρὸς τὸν Β πρῶτος\nἔσται. ὁ δὲ ἐκ τῶν Δ, Α γενόμενος ἀριθμός ἐστιν ὁ Γ.\nοἱ Γ, Β ἄρα πρῶτοι πρὸς ἀλλήλους εἰσίν· ὅπερ ἔδει δεῖξαι.\nἐὰν δύο ἀριθμοὶ πρὸς δύο ἀριθμοὺς ἀμφότεροι πρὸς\nἑκάτερον πρῶτοι ὦσιν, καὶ οἱ ἐξ αὐτῶν γενόμενοι πρῶτοι\nπρὸς ἀλλήλους ἔσονται.\nδύο γὰρ ἀριθμοὶ οἱ Α, Β πρὸς δύο ἀριθμοὺς τοὺς\nΓ, Δ ἀμφότεροι πρὸς ἑκάτερον πρῶτοι ἔστωσαν, καὶ ὁ μὲν\nΑ τὸν Β πολλαπλασιάσας τὸν Ε ποιείτω, ὁ δὲ Γ τὸν Δ\nπολλαπλασιάσας τὸν Ζ ποιείτω· λέγω, ὅτι οἱ Ε, Ζ πρῶτοι\nπρὸς ἀλλήλους εἰσίν.\n\n\nἐπεὶ γὰρ ἑκάτερος τῶν Α, Β πρὸς τὸν Γ πρῶτός ἐστιν,\nκαὶ ὁ ἐκ τῶν Α, Β ἄρα γενόμενος πρὸς τὸν Γ πρῶτος\nἔσται. ὁ δὲ ἐκ τῶν Α, Β γενόμενός ἐστιν ὁ Ε· οἱ Ε, Γ ἄρα\nπρῶτοι πρὸς ἀλλήλους εἰσίν. διὰ τὰ αὐτὰ δὴ καὶ οἱ Δ, Ε\nπρῶτοι πρὸς ἀλλήλους εἰσίν. ἑκάτερος ἄρα τῶν Γ, Δ\nπρὸς τὸν Ε πρῶτός ἐστιν. καὶ ὁ ἐκ τῶν Γ, Δ ἄρα γενόμενος\nπρὸς τὸν Ε πρῶτος ἔσται. ὁ δὲ ἐκ τῶν Γ, Δ γενόμενός\nἐστιν ὁ Ζ. οἱ Ε, Ζ ἄρα πρῶτοι πρὸς ἀλλήλους εἰσίν· ὅπερ\nἔδει δεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, καὶ\nπολλαπλασιάσας ἑκάτερος ἑαυτὸν ποιῇ τινα, οἱ γενόμενοι\nἐξ αὐτῶν πρῶτοι πρὸς ἀλλήλους ἔσονται, κἂν οἱ ἐξ ἀρχῆς\nτοὺς γενομένους πολλαπλασιάσαντες ποιῶσί τινας, κἀκεῖνοι\nπρῶτοι πρὸς ἀλλήλους ἔσονται καὶ ἀεὶ περὶ τοὺς\nἄκρους τοῦτο συμβαίνει.\nἔστωσαν δύο ἀριθμοὶ πρῶτοι πρὸς ἀλλήλους οἱ Α,\nΒ, καὶ ὁ Α ἑαυτὸν μὲν πολλαπλασιάσας τὸν Γ ποιείτω,\nτὸν δὲ Γ πολλαπλασιάσας τὸν Δ ποιείτω, ὁ δὲ Β ἑαυτὸν\nμὲν πολλαπλασιάσας τὸν Ε ποιείτω, τὸν δὲ Ε πολλαπλασιάσας\nτὸν Ζ ποιείτω· λέγω, ὅτι οἵ τε Γ, Ε καὶ οἱ Δ, Ζ\nπρῶτοι πρὸς ἀλλήλους εἰσίν.\n\nἐπεὶ γὰρ οἱ Α, Β πρῶτοι πρὸς ἀλλήλους\nεἰσίν, καὶ ὁ Α ἑαυτὸν πολλαπλασιάσας τὸν\nΓ πεποίηκεν, οἱ Γ, Β ἄρα πρῶτοι πρὸς\nἀλλήλους εἰσίν. ἐπεὶ οὖν οἱ Γ, Β πρῶτοι\nπρὸς ἀλλήλους εἰσίν, καὶ ὁ Β ἑαυτὸν πολλαπλασιάσας\nτὸν Ε πεποίηκεν, οἱ Γ, Ε\nἄρα πρῶτοι πρὸς ἀλλήλους εἰσίν. πάλιν,\nἐπεὶ οἱ Α, Β πρῶτοι πρὸς ἀλλήλους εἰσίν,\nκαὶ ὁ Β ἑαυτὸν πολλαπλασιάσας τὸν Ε πεποίηκεν, οἱ Α, Ε\nἄρα πρῶτοι πρὸς ἀλλήλους εἰσίν. ἐπεὶ οὖν δύο ἀριθμοὶ οἱ Α,\nΓ πρὸς δύο ἀριθμοὺς τοὺς Β, Ε ἀμφότεροι πρὸς ἑκάτερον\nπρῶτοί εἰσιν, καὶ ὁ ἐκ τῶν Α, Γ ἄρα γενόμενος πρὸς τὸν ἐκ\nτῶν Β, Ε πρῶτός ἐστιν. καί ἐστιν ὁ μὲν ἐκ τῶν Α, Γ ὁ Δ,\nὁ δὲ ἐκ τῶν Β, Ε ὁ Ζ. οἱ Δ, Ζ ἄρα πρῶτοι πρὸς ἀλλήλους\nεἰσίν· ὅπερ ἔδει δεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, καὶ\nσυναμφότερος πρὸς ἑκάτερον αὐτῶν πρῶτος ἔσται· καὶ\nἐὰν συναμφότερος πρὸς ἕνα τινὰ αὐτῶν πρῶτος ᾖ, καὶ οἱ\nἐξ ἀρχῆς ἀριθμοὶ πρῶτοι πρὸς ἀλλήλους ἔσονται.\n\n\nΣυγκείσθωσαν γὰρ δύο ἀριθμοὶ πρῶτοι πρὸς ἀλλήλους\nοἱ ΑΒ, ΒΓ· λέγω, ὅτι καὶ συναμφότερος ὁ ΑΓ πρὸς\nἑκάτερον τῶν ΑΒ, ΒΓ πρῶτός ἐστιν.\nεἰ γὰρ μή εἰσιν οἱ ΓΑ, ΑΒ πρῶτοι πρὸς ἀλλήλους,\nμετρήσει τις τοὺς ΓΑ, ΑΒ ἀριθμός. μετρείτω, καὶ\nἔστω ὁ Δ. ἐπεὶ οὖν ὁ Δ τοὺς ΓΑ, ΑΒ μετρεῖ, καὶ λοιπὸν\nἄρα τὸν ΒΓ μετρήσει. μετρεῖ δὲ καὶ τὸν ΒΑ· ὁ Δ ἄρα\nτοὺς ΑΒ, ΒΓ μετρεῖ πρώτους ὄντας πρὸς ἀλλήλους·\nὅπερ ἐστὶν ἀδύνατον. οὐκ ἄρα τοὺς ΓΑ, ΑΒ ἀριθμοὺς\nἀριθμός τις μετρήσει· οἱ ΓΑ, ΑΒ ἄρα πρῶτοι πρὸς\nἀλλήλους εἰσίν. διὰ τὰ αὐτὰ δὴ καὶ\nοἱ ΑΓ, ΓΒ πρῶτοι πρὸς ἀλλήλους\nεἰσίν. ὁ ΓΑ ἄρα πρὸς ἑκάτερον τῶν\nΑΒ, ΒΓ πρῶτός ἐστιν.\nἔστωσαν δὴ πάλιν οἱ ΓΑ, ΑΒ πρῶτοι πρὸς ἀλλήλους·\nλέγω, ὅτι καὶ οἱ ΑΒ, ΒΓ πρῶτοι πρὸς ἀλλήλους εἰσίν.\nεἰ γὰρ μή εἰσιν οἱ ΑΒ, ΒΓ πρῶτοι πρὸς ἀλλήλους,\nμετρήσει τις τοὺς ΑΒ, ΒΓ ἀριθμός. μετρείτω, καὶ ἔστω\nὁ Δ. καὶ ἐπεὶ ὁ Δ ἑκάτερον τῶν ΑΒ, ΒΓ μετρεῖ, καὶ ὅλον\nἄρα τὸν ΓΑ μετρήσει. μετρεῖ δὲ καὶ τὸν ΑΒ· ὁ Δ ἄρα\nτοὺς ΓΑ, ΑΒ μετρεῖ πρώτους ὄντας πρὸς ἀλλήλους· ὅπερ\nἐστὶν ἀδύνατον. οὐκ ἄρα τοὺς ΑΒ, ΒΓ ἀριθμοὺς ἀριθμός\nτις μετρήσει. οἱ ΑΒ, ΒΓ ἄρα πρῶτοι πρὸς ἀλλήλους\nεἰσίν· ὅπερ ἔδει δεῖξαι.\nἅπας πρῶτος ἀριθμὸς πρὸς ἅπαντα ἀριθμόν, ὃν μὴ\nμετρεῖ, πρῶτός ἐστιν.\nἔστω πρῶτος ἀριθμὸς ὁ Α καὶ τὸν Β μὴ μετρείτω·\nλέγω, ὅτι οἱ Β, Α πρῶτοι πρὸς ἀλλήλους εἰσίν.\n\n\n\nεἰ γὰρ μή εἰσιν οἱ Β, Α πρῶτοι\nπρὸς ἀλλήλους, μετρήσει τις αὐτοὺς\nἀριθμός. μετρείτω ὁ Γ. ἐπεὶ ὁ Γ τὸν\nΒ μετρεῖ, ὁ δὲ Α τὸν Β οὐ μετρεῖ, ὁ Γ\nἄρα τῷ Α οὔκ ἐστιν ὁ αὐτός. καὶ ἐπεὶ\nὁ Γ τοὺς Β, Α μετρεῖ, καὶ τὸν Α ἄρα μετρεῖ πρῶτον ὄντα\nμὴ ὢν αὐτῷ ὁ αὐτός· ὅπερ ἐστὶν ἀδύνατον. οὐκ ἄρα τοὺς\nΒ, Α μετρήσει τις ἀριθμός. οἱ Α, Β ἄρα πρῶτοι πρὸς\nἀλλήλους εἰσίν· ὅπερ ἔδει δεῖξαι.\nἐὰν δύο ἀριθμοὶ πολλαπλασιάσαντες ἀλλήλους ποιῶσί\nτινα, τὸν δὲ γενόμενον ἐξ αὐτῶν μετρῇ τις πρῶτος\nἀριθμός, καὶ ἕνα τῶν ἐξ ἀρχῆς μετρήσει.\nδύο γὰρ ἀριθμοὶ οἱ Α, Β πολλαπλασιάσαντες\nἀλλήλους τὸν Γ\nποιείτωσαν, τὸν δὲ Γ μετρείτω τις\nπρῶτος ἀριθμὸς ὁ Δ· λέγω, ὅτι ὁ\nΔ ἕνα τῶν Α, Β μετρεῖ.\nτὸν γὰρ Α μὴ μετρείτω· καί\nἐστι πρῶτος ὁ Δ· οἱ Α, Δ ἄρα πρῶτοι\nπρὸς ἀλλήλους εἰσίν. καὶ ὁσάκις ὁ Δ τὸν Γ μετρεῖ, τοσαῦται\nμονάδες ἔστωσαν ἐν τῷ Ε. ἐπεὶ οὖν ὁ Δ τὸν Γ\nμετρεῖ κατὰ τὰς ἐν τῷ Ε μονάδας, ὁ Δ ἄρα τὸν Ε πολλαπλασιάσας\nτὸν Γ πεποίηκεν. ἀλλὰ μὴν καὶ ὁ Α τὸν\nβ πολλαπλασιάσας τὸν Γ πεποίηκεν· ἴσος ἄρα ἐστὶν ὁ ἐκ\nτῶν Δ, Ε τῷ ἐκ τῶν Α, Β. ἔστιν ἄρα ὡς ὁ Δ πρὸς τὸν Α,\nοὕτως ὁ Β πρὸς τὸν Ε. οἱ δὲ Δ, Α πρῶτοι, οἱ δὲ πρῶτοι\nκαὶ ἐλάχιστοι, οἱ δὲ ἐλάχιστοι μετροῦσι τοὺς τὸν αὐτὸν\nλόγον ἔχοντας ἰσάκις ὅ τε μείζων τὸν μείζονα καὶ ὁ\nἐλάσσων τὸν ἐλάσσονα, τουτέστιν ὅ τε ἡγούμενος τὸν\nἡγούμενον καὶ ὁ ἑπόμενος τὸν ἑπόμενον· ὁ Δ ἄρα τὸν\nΒ μετρεῖ. ὁμοίως δὴ δείξομεν, ὅτι καὶ ἐὰν τὸν Β μὴ μετρῇ,\nτὸν Α μετρήσει. ὁ Δ ἄρα ἕνα τῶν Α, Β μετρεῖ· ὅπερ ἔδει\nδεῖξαι.\nἅπας σύνθετος ἀριθμὸς ὑπὸ πρώτου τινὸς ἀριθμοῦ\nμετρεῖται.\nἔστω σύνθετος ἀριθμὸς ὁ Α· λέγω, ὅτι ὁ Α ὑπὸ\nπρώτου τινὸς ἀριθμοῦ μετρεῖται.\n\n\n\nʼἐπεὶ γὰρ σύνθετός ἐστιν ὁ Α, μετρήσει\nτις αὐτὸν ἀριθμός. μετρείτω, καὶ ἔστω ὁ\nΒ. καὶ εἰ μὲν πρῶτός ἐστιν ὁ Β, γεγονὸς\nἂν εἴη τὸ ἐπιταχθέν. εἰ δὲ σύνθετος, μετρήσει\nτις αὐτὸν ἀριθμός. μετρείτω, καὶ ἔστω ὁ Γ. καὶ ἐπεὶ\nὁ Γ τὸν Β μετρεῖ, ὁ δὲ Β τὸν Α μετρεῖ, καὶ ὁ Γ ἄρα τὸν Α\nμετρεῖ. καὶ εἰ μὲν πρῶτός ἐστιν ὁ Γ, γεγονὸς ἂν εἴη τὸ\nἐπιταχθέν. εἰ δὲ σύνθετος, μετρήσει τις αὐτὸν ἀριθμός.\nτοιαύτης δὴ γινομένης ἐπισκέψεως ληφθήσεταί τις πρῶτος\nἀριθμός, ὃς μετρήσει. εἰ γὰρ οὐ ληφθήσεται, μετρήσουσι\nτὸν Α ἀριθμὸν ἄπειροι ἀριθμοί, ὧν ἕτερος ἑτέρου ἐλάσσων\nἐστίν· ὅπερ ἐστὶν ἀδύνατον ἐν ἀριθμοῖς. ληφθήσεταί τις\nἄρα πρῶτος ἀριθμός, ὃς μετρήσει τὸν πρὸ ἑαυτοῦ, ὃς καὶ\nτὸν Α μετρήσει.\nἅπας ἄρα σύνθετος ἀριθμὸς ὑπὸ πρώτου τινὸς ἀριθμοῦ\nμετρεῖται· ὅπερ ἔδει δεῖξαι.\nἅπας ἀριθμὸς ἤτοι πρῶτός ἐστιν ἢ ὑπὸ πρώτου τινὸς\nἀριθμοῦ μετρεῖται.\nἔστω ἀριθμὸς ὁ Α· λέγω, ὅτι ὁ Α ἤτοι πρῶτός ἐστιν\nἢ ὑπὸ πρώτου τινὸς ἀριθμοῦ μετρεῖται.\n\n\nεἰ μὲν οὖν πρῶτός ἐστιν ὁ Α, γεγονὸς ἂν εἴη\nτὸ ἐπιταχθέν. εἰ δὲ σύνθετος, μετρήσει τις αὐτὸν\nπρῶτος ἀριθμός.\nἅπας ἄρα ἀριθμὸς ἤτοι πρῶτός ἐστιν ἢ ὑπὸ\nπρώτου τινὸς ἀριθμοῦ μετρεῖται· ὅπερ ἔδει δεῖξαι.\nἀριθμῶν δοθέντων ὁποσωνοῦν εὑρεῖν τοὺς ἐλαχίστους\nτῶν τὸν αὐτὸν λόγον ἐχόντων αὐτοῖς.\nἔστωσαν οἱ δοθέντες ὁποσοιοῦν ἀριθμοὶ οἱ Α, Β, Γ·\nδεῖ δὴ εὑρεῖν τοὺς ἐλαχίστους τῶν τὸν αὐτὸν λόγον ἐχόντων\nτοῖς Α, Β, Γ.\nοἱ Α, Β, Γ γὰρ ἤτοι πρῶτοι πρὸς ἀλλήλους εἰσὶν\nἢ οὔ. εἰ μὲν οὖν οἱ Α, Β, Γ πρῶτοι πρὸς ἀλλήλους εἰσίν,\nἐλάχιστοί εἰσι τῶν τὸν αὐτὸν λόγον ἐχόντων αὐτοῖς.\n\nεἰ δὲ οὔ, εἰλήφθω τῶν Α, Β, Γ τὸ μέγιστον κοινὸν\nμέτρον ὁ Δ, καὶ ὁσάκις ὁ Δ ἕκαστον τῶν Α, Β, Γ μετρεῖ,\nτοσαῦται μονάδες ἔστωσαν ἐν ἑκάστῳ τῶν Ε, Ζ, Η. καὶ\nἕκαστος ἄρα τῶν Ε, Ζ, Η ἕκαστον τῶν Α, Β, Γ μετρεῖ κατὰ\nτὰς ἐν τῷ Δ μονάδας. οἱ Ε, Ζ, Η ἄρα τοὺς Α, Β, Γ ἰσάκις\nμετροῦσιν· οἱ Ε, Ζ, Η ἄρα τοῖς Α, Β, Γ ἐν τῷ αὐτῷ λόγῳ\nεἰσίν. λέγω δή, ὅτι καὶ ἐλάχιστοι. εἰ γὰρ μή εἰσιν οἱ Ε,\nΖ, Η ἐλάχιστοι τῶν τὸν αὐτὸν λόγον ἐχόντων τοῖς Α, Β,\nΓ, ἔσονται τινες τῶν Ε, Ζ, Η ἐλάσσονες ἀριθμοὶ ἐν\nτῷ αὐτῷ λόγῳ ὄντες τοῖς Α, Β, Γ. ἔστωσαν οἱ Θ, Κ, Λ·\nἰσάκις ἄρα ὁ Θ τὸν Α μετρεῖ καὶ ἑκάτερος τῶν Κ, Λ\nἑκάτερον τῶν Β, Γ. ὁσάκις δὲ ὁ Θ τὸν Α μετρεῖ, τοσαῦται\nμονάδες ἔστωσαν ἐν τῷ Μ· καὶ ἑκάτερος ἄρα τῶν Κ, Λ\nἑκάτερον τῶν Β, Γ μετρεῖ κατὰ τὰς ἐν τῷ Μ μονάδας.\nκαὶ ἐπεὶ ὁ Θ τὸν Α μετρεῖ κατὰ τὰς ἐν τῷ Μ μονάδας,\nκαὶ ὁ Μ ἄρα τὸν Α μετρεῖ κατὰ τὰς ἐν τῷ Θ μονάδας. διὰ\nτὰ αὐτὰ δὴ ὁ Μ καὶ ἑκάτερον τῶν Β, Γ μετρεῖ κατὰ τὰς\nἐν ἑκατέρῳ τῶν Κ, Λ μονάδας· ὁ Μ ἄρα τοὺς Α, Β, Γ\nμετρεῖ. καὶ ἐπεὶ ὁ Θ τὸν Α μετρεῖ κατὰ τὰς ἐν τῷ Μ\nμονάδας, ὁ Θ ἄρα τὸν Μ πολλαπλασιάσας τὸν Α πεποίηκεν.\nδιὰ τὰ αὐτὰ δὴ καὶ ὁ Ε τὸν Δ πολλαπλασιάσας τὸν Α\nπεποίηκεν. ἴσος ἄρα ἐστὶν ὁ ἐκ τῶν Ε, Δ τῷ ἐκ τῶν Θ,\nΜ. ἔστιν ἄρα ὡς ὁ Ε πρὸς τὸν Θ, οὕτως ὁ Μ πρὸς τὸν Δ.\nμείζων δὲ ὁ Ε τοῦ Θ· μείζων ἄρα καὶ ὁ Μ τοῦ Δ. καὶ μετρεῖ\nτοὺς Α, Β, Γ· ὅπερ ἐστὶν ἀδύνατον· ὑπόκειται γὰρ ὁ Δ\nτῶν Α, Β, Γ τὸ μέγιστον κοινὸν μέτρον. οὐκ ἄρα ἔσονταί\nτινες τῶν Ε, Ζ, Η ἐλάσσονες ἀριθμοὶ ἐν τῷ αὐτῷ λόγῳ\nὄντες τοῖς Α, Β, Γ. οἱ Ε, Ζ, Η ἄρα ἐλάχιστοί εἰσι τῶν\nτὸν αὐτὸν λόγον ἐχόντων τοῖς Α, Β, Γ· ὅπερ ἔδει δεῖξαι.\nδύο ἀριθμῶν δοθέντων εὑρεῖν, ὃν ἐλάχιστον μετροῦσιν\nἀριθμόν.\nἔστωσαν οἱ δοθέντες δύο ἀριθμοὶ οἱ Α, Β· δεῖ δὴ\nεὑρεῖν, ὃν ἐλάχιστον μετροῦσιν ἀριθμόν.\n\n\nοἱ Α, Β γὰρ ἤτοι πρῶτοι πρὸς ἀλλήλους εἰσὶν ἢ οὔ.\nἔστωσαν πρότερον οἱ Α, Β πρῶτοι πρὸς ἀλλήλους, καὶ\nὁ Α τὸν Β πολλαπλασιάσας τὸν Γ ποιείτω· καὶ ὁ Β ἄρα\nτὸν Α πολλαπλασιάσας τὸν Γ πεποίηκεν. οἱ Α, Β ἄρα\nτὸν Γ μετροῦσιν. λέγω δή, ὅτι καὶ ἐλάχιστον. εἰ γὰρ μή,\nμετρήσουσί τινα ἀριθμὸν οἱ Α, Β ἐλάσσονα ὄντα τοῦ Γ.\nμετρείτωσαν τὸν Δ. καὶ ὁσάκις ὁ Α τὸν Δ μετρεῖ, τοσαῦται\nμονάδες ἔστωσαν ἐν τῷ Ε, ὁσάκις δὲ ὁ Β τὸν Δ μετρεῖ,\nτοσαῦται μονάδες ἔστωσαν ἐν τῷ Ζ· ὁ μὲν Α ἄρα τὸν Ε\nπολλαπλασιάσας τὸν Δ πεποίηκεν, ὁ δὲ Β τὸν Ζ πολλαπλασιάσας\nτὸν Δ πεποίηκεν· ἴσος ἄρα ἐστὶν ὁ ἐκ τῶν Α,\nΕ τῷ ἐκ τῶν Β, Ζ. ἔστιν ἄρα ὡς ὁ Α πρὸς τὸν Β, οὕτως\nὁ Ζ πρὸς τὸν Ε. οἱ δὲ Α, Β πρῶτοι, οἱ δὲ πρῶτοι καὶ\nἐλάχιστοι, οἱ δὲ ἐλάχιστοι μετροῦσι τοὺς τὸν αὐτὸν λόγον\nἔχοντας ἰσάκις ὅ τε μείζων τὸν μείζονα καὶ ὁ ἐλάσσων τὸν\nἐλάσσονα· ὁ Β ἄρα τὸν Ε μετρεῖ, ὡς ἑπόμενος ἑπόμενον.\nκαὶ ἐπεὶ ὁ Α τοὺς Β, Ε πολλαπλασιάσας τοὺς Γ, Δ πεποίηκεν,\nἔστιν ἄρα ὡς ὁ Β πρὸς τὸν Ε, οὕτως ὁ Γ πρὸς\nτὸν Δ. μετρεῖ δὲ ὁ Β τὸν Ε· μετρεῖ ἄρα καὶ ὁ Γ τὸν Δ\nὁ μείζων τὸν ἐλάσσονα· ὅπερ ἐστὶν ἀδύνατον. οὐκ ἄρα\nοἱ Α, Β μετροῦσί τινα ἀριθμὸν ἐλάσσονα ὄντα τοῦ Γ. ὁ Γ\nἄρα ἐλάχιστος ὢν ὑπὸ τῶν Α, Β μετρεῖται.\n\nμὴ ἔστωσαν δὴ οἱ Α, Β πρῶτοι πρὸς ἀλλήλους, καὶ\nεἰλήφθωσαν ἐλάχιστοι ἀριθμοὶ τῶν τὸν αὐτὸν λόγον\nἐχόντων τοῖς Α, Β οἱ Ζ, Ε· ἴσος ἄρα ἐστὶν ὁ ἐκ τῶν Α, Ε\nτῷ ἐκ τῶν Β, Ζ. καὶ ὁ Α τὸν Ε πολλαπλασιάσας τὸν Γ\nποιείτω· καὶ ὁ Β ἄρα τὸν Ζ πολλαπλασιάσας τὸν Γ\nπεποίηκεν· οἱ Α, Β ἄρα τὸν Γ μετροῦσιν. λέγω δή, ὅτι καὶ\nἐλάχιστον. εἰ γὰρ μή, μετρήσουσί τινα ἀριθμὸν οἱ Α, Β\nἐλάσσονα ὄντα τοῦ Γ. μετρείτωσαν τὸν Δ. καὶ ὁσάκις\nμὲν ὁ Α τὸν Δ μετρεῖ, τοσαῦται μονάδες ἔστωσαν ἐν\nτῷ Η, ὁσάκις δὲ ὁ Β τὸν Δ μετρεῖ, τοσαῦται μονάδες\nἔστωσαν ἐν τῷ Θ. ὁ μὲν Α ἄρα τὸν Η πολλαπλασιάσας\nτὸν Δ πεποίηκεν, ὁ δὲ Β τὸν Θ πολλαπλασιάσας τὸν Δ\nπεποίηκεν. ἴσος ἄρα ἐστὶν ὁ ἐκ τῶν Α, Η τῷ ἐκ τῶν Β, Θ·\nἔστιν ἄρα ὡς ὁ Α πρὸς τὸν Β, οὕτως ὁ Θ πρὸς τὸν Η.\nὡς δὲ ὁ Α πρὸς τὸν Β, οὕτως ὁ Ζ πρὸς τὸν Ε· καὶ ὡς\nἄρα ὁ Ζ πρὸς τὸν Ε, οὕτως ὁ Θ πρὸς τὸν Η. οἱ δὲ Ζ,\nΕ ἐλάχιστοι, οἱ δὲ ἐλάχιστοι μετροῦσι τοὺς τὸν αὐτὸν\nλόγον ἔχοντας ἰσάκις ὅ τε μείζων τὸν μείζονα καὶ ὁ\nἐλάσσων τὸν ἐλάσσονα· ὁ Ε ἄρα τὸν Η μετρεῖ. καὶ ἐπεὶ\nὁ Α τοὺς Ε, Η πολλαπλασιάσας τοὺς Γ, Δ πεποίηκεν,\nἔστιν ἄρα ὡς ὁ Ε πρὸς τὸν Η, οὕτως ὁ Γ πρὸς τὸν Δ.\nὁ δὲ Ε τὸν Η μετρεῖ· καὶ ὁ Γ ἄρα τὸν Δ μετρεῖ ὁ μείζων\nτὸν ἐλάσσονα· ὅπερ ἐστὶν ἀδύνατον. οὐκ ἄρα οἱ Α, Β\nμετρήσουσί τινα ἀριθμὸν ἐλάσσονα ὄντα τοῦ Γ. ὁ Γ ἄρα\nἐλάχιστος ὢν ὑπὸ τῶν Α, Β μετρεῖται· ὅπερ ἔδει δεῖξαι.\nἐὰν δύο ἀριθμοὶ ἀριθμόν τινα μετρῶσιν, καὶ ὁ ἐλάχιστος\nὑπʼ αὐτῶν μετρούμενος τὸν αὐτὸν μετρήσει.\nδύο γὰρ ἀριθμοὶ οἱ Α, Β ἀριθμόν τινα τὸν ΓΔ μετρείτωσαν,\nἐλάχιστον δὲ τὸν Ε· λέγω, ὅτι καὶ ὁ Ε τὸν ΓΔ\nμετρεῖ.\nεἰ γὰρ οὐ μετρεῖ ὁ Ε τὸν ΓΔ, ὁ Ε τὸν ΔΖ μετρῶν\nλειπέτω ἑαυτοῦ ἐλάσσονα τὸν ΓΖ. καὶ ἐπεὶ οἱ Α, Β τὸν\nΕ μετροῦσιν, ὁ δὲ Ε τὸν ΔΖ μετρεῖ, καὶ οἱ Α, Β ἄρα τὸν\nΔΖ μετρήσουσιν. μετροῦσι δὲ καὶ ὅλον τὸν ΓΔ· καὶ\nλοιπὸν ἄρα τὸν ΓΖ μετρήσουσιν ἐλάσσονα ὄντα τοῦ Ε·\nὅπερ ἐστὶν ἀδύνατον. οὐκ ἄρα οὐ μετρεῖ ὁ Ε τὸν ΓΔ·\nμετρεῖ ἄρα· ὅπερ ἔδει δεῖξαι.\nτριῶν ἀριθμῶν δοθέντων εὑρεῖν, ὃν ἐλάχιστον μετροῦσιν\nἀριθμόν.\nἔστωσαν οἱ δοθέντες τρεῖς ἀριθμοὶ οἱ Α, Β, Γ· δεῖ\nδὴ εὑρεῖν, ὃν ἐλάχιστον μετροῦσιν ἀριθμόν.\n\n\nεἰλήφθω γὰρ ὑπὸ δύο τῶν Α, Β ἐλάχιστος μετρούμενος\nὁ Δ. ὁ δὴ Γ τὸν Δ ἤτοι μετρεῖ ἢ οὐ μετρεῖ. μετρείτω\nπρότερον. μετροῦσι δὲ καὶ οἱ Α, Β τὸν Δ· οἱ Α, Β, Γ\nἄρα τὸν Δ μετροῦσιν. λέγω δή, ὅτι καὶ ἐλάχιστον. εἰ γὰρ\nμή, μετρήσουσιν τινα ἀριθμὸν οἱ Α, Β, Γ ἐλάσσονα ὄντα\nτοῦ Δ. μετρείτωσαν τὸν Ε. ἐπεὶ οἱ Α, Β, Γ τὸν Ε μετροῦσιν,\nκαὶ οἱ Α, Β ἄρα τὸν Ε μετροῦσιν. καὶ ὁ ἐλάχιστος ἄρα\nὑπὸ τῶν Α, Β μετρούμενος τὸν Ε μετρήσει. ἐλάχιστος\nδὲ ὑπὸ τῶν Α, Β μετρούμενός ἐστιν ὁ Δ· ὁ Δ ἄρα τὸν Ε\nμετρήσει ὁ μείζων τὸν ἐλάσσονα· ὅπερ ἐστὶν ἀδύνατον.\nοὐκ ἄρα οἱ Α, Β, Γ μετρήσουσί τινα ἀριθμὸν ἐλάσσονα\nὄντα τοῦ Δ· οἱ Α, Β, Γ ἄρα ἐλάχιστον τὸν Δ μετροῦσιν.\n\nμὴ μετρείτω δὴ πάλιν ὁ Γ τὸν Δ, καὶ εἰλήφθω ὑπὸ\nτῶν Γ, Δ ἐλάχιστος μετρούμενος ἀριθμὸς ὁ Ε. ἐπεὶ οἱ\nΑ, Β τὸν Δ μετροῦσιν, ὁ δὲ Δ τὸν Ε μετρεῖ, καὶ οἱ Α, Β\nἄρα τὸν Ε μετροῦσιν. μετρεῖ δὲ καὶ ὁ Γ\nτὸν Ε· καὶ οἱ\nΑ, Β, Γ ἄρα τὸν Ε μετροῦσιν. λέγω δή, ὅτι καὶ ἐλάχιστον.\nεἰ γὰρ μή, μετρήσουσί τινα οἱ Α, Β, Γ ἐλάσσονα ὄντα τοῦ\nΕ. μετρείτωσαν τὸν Ζ. ἐπεὶ οἱ Α, Β, Γ τὸν Ζ μετροῦσιν,\nκαὶ οἱ Α, Β ἄρα τὸν Ζ μετροῦσιν· καὶ ὁ ἐλάχιστος ἄρα\nὑπὸ τῶν Α, Β μετρούμενος τὸν Ζ μετρήσει. ἐλάχιστος\nδὲ ὑπὸ τῶν Α, Β μετρούμενός ἐστιν ὁ Δ· ὁ Δ ἄρα τὸν Ζ\nμετρεῖ. μετρεῖ δὲ καὶ ὁ Γ τὸν Ζ· οἱ Δ, Γ ἄρα τὸν Ζ\nμετροῦσιν· ὥστε καὶ ὁ ἐλάχιστος ὑπὸ τῶν Δ, Γ μετρούμενος\nτὸν Ζ μετρήσει. ὁ δὲ ἐλάχιστος ὑπὸ τῶν Γ, Δ\nμετρούμενός ἐστιν ὁ Ε· ὁ Ε ἄρα τὸν Ζ μετρεῖ ὁ μείζων\nτὸν ἐλάσσονα· ὅπερ ἐστὶν ἀδύνατον. οὐκ ἄρα οἱ Α, Β, Γ\nμετρήσουσί τινα ἀριθμὸν ἐλάσσονα ὄντα τοῦ Ε. ὁ Ε ἄρα\nἐλάχιστος ὢν ὑπὸ τῶν Α, Β, Γ μετρεῖται· ὅπερ ἔδει\nδεῖξαι.\nἐὰν ἀριθμὸς ὑπό τινος ἀριθμοῦ μετρῆται, ὁ μετρούμενος\nὁμώνυμον μέρος ἕξει τῷ μετροῦντι.\nἀριθμὸς γὰρ ὁ Α ὑπό τινος ἀριθμοῦ τοῦ Β μετρείσθω·\nλέγω, ὅτι ὁ Α ὁμώνυμον μέρος ἔχει τῷ Β.\n\n\nὁσάκις γὰρ ὁ Β τὸν Α μετρεῖ, τοσαῦται μονάδες\nἔστωσαν ἐν τῷ Γ. ἐπεὶ ὁ Β τὸν Α μετρεῖ κατὰ τὰς ἐν τῷ\nΓ μονάδας, μετρεῖ δὲ καὶ ἡ Δ μονὰς τὸν Γ ἀριθμὸν κατὰ\nτὰς ἐν αὐτῷ μονάδας, ἰσάκις ἄρα ἡ Δ μονὰς τὸν Γ ἀριθμὸν\nμετρεῖ καὶ ὁ Β τὸν Α. ἐναλλὰξ ἄρα ἰσάκις ἡ Δ μονὰς τὸν Β\nἀριθμὸν μετρεῖ καὶ ὁ Γ τὸν Α· ὃ ἄρα μέρος ἐστὶν ἡ Δ\nμονὰς τοῦ Β ἀριθμοῦ, τὸ αὐτὸ μέρος ἐστὶ καὶ ὁ Γ τοῦ Α.\nἡ δὲ Δ μονὰς τοῦ Β ἀριθμοῦ μέρος ἐστὶν ὁμώνυμον αὐτῷ·\nκαὶ ὁ Γ ἄρα τοῦ Α μέρος ἐστὶν ὁμώνυμον τῷ Β. ὥστε ὁ Α\nμέρος ἔχει τὸν Γ ὁμώνυμον ὄντα τῷ Β· ὅπερ ἔδει δεῖξαι.\nἐὰν ἀριθμὸς μέρος ἔχῃ ὁτιοῦν, ὑπὸ ὁμωνύμου ἀριθμοῦ\nμετρηθήσεται τῷ μέρει.\n\nἀριθμὸς γὰρ ὁ Α μέρος ἐχέτω ὁτιοῦν τὸν Β, καὶ τῷ Β\nμέρει ὁμώνυμος ἔστω ἀριθμὸς ὁ Γ· λέγω, ὅτι ὁ Γ\nτὸν Α μετρεῖ.\nἐπεὶ γὰρ ὁ Β τοῦ Α μέρος ἐστὶν ὁμώνυμον τῷ Γ, ἔστι\nδὲ καὶ ἡ Δ μονὰς τοῦ Γ μέρος ὁμώνυμον αὐτῷ, ὃ ἄρα μέρος\nἐστὶν ἡ Δ μονὰς τοῦ Γ ἀριθμοῦ, τὸ αὐτὸ μέρος ἐστὶ καὶ ὁ\nΒ τοῦ Α· ἰσάκις ἄρα ἡ Δ μονὰς τὸν Γ ἀριθμὸν μετρεῖ καὶ\nὁ Β τὸν Α. ἐναλλὰξ ἄρα ἰσάκις ἡ Δ μονὰς τὸν Β ἀριθμὸν\nμετρεῖ καὶ ὁ Γ τὸν Α. ὁ Γ ἄρα τὸν Α μετρεῖ· ὅπερ ἔδει\nδεῖξαι.\nἀριθμὸν εὑρεῖν, ὃς ἐλάχιστος ὢν ἕξει τὰ δοθέντα μέρη.\nἔστω τὰ δοθέντα μέρη τὰ Α, Β, Γ· δεῖ δὴ ἀριθμὸν\nεὑρεῖν, ὃς ἐλάχιστος ὢν ἕξει τὰ Α, Β, Γ μέρη.\n\nἔστωσαν γὰρ τοῖς Α, Β, Γ\nμέρεσιν ὁμώνυμοι ἀριθμοὶ οἱ Δ,\nΕ, Ζ, καὶ εἰλήφθω ὑπὸ τῶν Δ,\nΕ, Ζ ἐλάχιστος μετρούμενος\nἀριθμὸς ὁ Η.\nὁ Η ἄρα ὁμώνυμα μέρη ἔχει\nτοῖς Δ, Ε, Ζ. τοῖς δὲ Δ, Ε, Ζ\nὁμώνυμα μέρη ἐστὶ τὰ Α, Β, Γ·\nὁ Η ἄρα ἔχει τὰ Α, Β, Γ μέρη. λέγω δή, ὅτι καὶ ἐλάχιστος\nὤν. εἰ γὰρ μή, ἔσται τις τοῦ Η ἐλάσσων ἀριθμός, ὃς ἕξει\nτὰ Α, Β, Γ μέρη. ἔστω ὁ Θ. ἐπεὶ ὁ Θ ἔχει τὰ Α, Β, Γ μέρη,\nὁ Θ ἄρα ὑπὸ ὁμωνύμων ἀριθμῶν μετρηθήσεται τοῖς Α, Β,\nΓ μέρεσιν. τοῖς δὲ Α, Β, Γ μέρεσιν ὁμώνυμοι ἀριθμοί εἰσιν\nοἱ Δ, Ε, Ζ· ὁ Θ ἄρα ὑπὸ τῶν Δ, Ε, Ζ μετρεῖται. καί\nἐστιν ἐλάσσων τοῦ Η· ὅπερ ἐστὶν ἀδύνατον. οὐκ ἄρα\nἔσται τις τοῦ Η ἐλάσσων ἀριθμός, ὃς ἕξει τὰ Α, Β, Γ\nμέρη· ὅπερ ἔδει δεῖξαι.\nἐὰν ὦσιν ὁσοιδηποτοῦν ἀριθμοὶ ἑξῆς ἀνάλογον, οἱ δὲ\nἄκροι αὐτῶν πρῶτοι πρὸς ἀλλήλους ὦσιν, ἐλάχιστοί εἰσι\nτῶν τὸν αὐτὸν λόγον ἐχόντων αὐτοῖς.\nἔστωσαν ὁποσοιοῦν ἀριθμοὶ ἑξῆς ἀνάλογον οἱ Α, Β, Γ,\nδ, οἱ δὲ ἄκροι αὐτῶν οἱ Α, Δ πρῶτοι πρὸς ἀλλήλους\nἔστωσαν· λέγω, ὅτι οἱ Α, Β, Γ, Δ ἐλάχιστοί εἰσι τῶν τὸν\nαὐτὸν λόγον ἐχόντων αὐτοῖς.\n\nεἰ γὰρ μή, ἔστωσαν ἐλάττονες τῶν Α, Β, Γ, Δ οἱ\nΕ, Ζ, Η, Θ ἐν τῷ αὐτῷ λόγῳ ὄντες αὐτοῖς. καὶ ἐπεὶ οἱ\nα, Β, Γ, Δ ἐν τῷ αὐτῷ λόγῳ εἰσὶ τοῖς Ε, Ζ, Η, Θ, καί\nἐστιν ἴσον τὸ πλῆθος τῶν Α, Β, Γ, Δ τῷ πλήθει τῶν\nΕ, Ζ, Η, Θ, διʼ ἴσου ἄρα ἐστὶν ὡς ὁ Α πρὸς τὸν Δ, ὁ Ε\nπρὸς τὸν Θ. οἱ δὲ Α, Δ πρῶτοι, οἱ δὲ πρῶτοι καὶ ἐλάχιστοι,\nοἱ δὲ ἐλάχιστοι ἀριθμοὶ μετροῦσι τοὺς τὸν αὐτὸν λόγον\nἔχοντας ἰσάκις ὅ τε μείζων τὸν μείζονα καὶ ὁ ἐλάσσων\nτὸν ἐλάσσονα, τουτέστιν ὅ τε ἡγούμενος τὸν ἡγούμενον\nκαὶ ὁ ἑπόμενος τὸν ἑπόμενον. μετρεῖ ἄρα ὁ Α τὸν Ε ὁ μείζων\nτὸν ἐλάσσονα· ὅπερ ἐστὶν ἀδύνατον. οὐκ ἄρα οἱ Ε, Ζ,\nΗ, Θ ἐλάσσονες ὄντες τῶν Α, Β, Γ, Δ ἐν τῷ αὐτῷ λόγῳ\nεἰσὶν αὐτοῖς. οἱ Α, Β, Γ, Δ ἄρα ἐλάχιστοί εἰσι τῶν τὸν\nαὐτὸν λόγον ἐχόντων αὐτοῖς· ὅπερ ἔδει δεῖξαι.\nἀριθμοὺς εὑρεῖν ἑξῆς ἀνάλογον ἐλαχίστους, ὅσους ἂν\nἐπιτάξῃ τις, ἐν τῷ δοθέντι λόγῳ.\nἔστω ὁ δοθεὶς λόγος ἐν ἐλαχίστοις ἀριθμοῖς ὁ τοῦ Α\nπρὸς τὸν Β· δεῖ δὴ ἀριθμοὺς εὑρεῖν ἑξῆς ἀνάλογον ἐλαχίστους,\nὅσους ἄν τις ἐπιτάξῃ, ἐν τῷ τοῦ Α πρὸς τὸν Β λόγῳ.\n\nἘπιτετάχθωσαν δὴ τέσσαρες, καὶ ὁ Α ἑαυτὸν πολλαπλασιάσας\nτὸν Γ ποιείτω, τὸν δὲ Β πολλαπλασιάσας τὸν\nΔ ποιείτω, καὶ ἔτι ὁ Β ἑαυτὸν πολλαπλασιάσας τὸν Ε\nποιείτω, καὶ ἔτι ὁ Α τοὺς Γ, Δ, Ε πολλαπλασιάσας τοὺς\nΖ, Η, Θ ποιείτω, ὁ δὲ Β τὸν Ε πολλαπλασιάσας τὸν Κ\nποιείτω.\nκαὶ ἐπεὶ ὁ Α ἑαυτὸν μὲν πολλαπλασιάσας τὸν Γ\nπεποίηκεν, τὸν δὲ Β πολλαπλασιάσας τὸν Δ πεποίηκεν,\nἔστιν ἄρα ὡς ὁ Α πρὸς τὸν Β, οὕτως ὁ Γ πρὸς τὸν Δ.\nπάλιν, ἐπεὶ ὁ μὲν Α τὸν Β πολλαπλασιάσας τὸν Δ πεποίηκεν,\nὁ δὲ Β ἑαυτὸν πολλαπλασιάσας τὸν Ε πεποίηκεν,\nἑκάτερος ἄρα τῶν Α, Β τὸν Β πολλαπλασιάσας ἑκάτερον\nτῶν Δ, Ε πεποίηκεν. ἔστιν ἄρα ὡς ὁ Α πρὸς τὸν Β, οὕτως\nὁ Δ πρὸς τὸν Ε. ἀλλʼ ὡς ὁ Α πρὸς τὸν Β, ὁ Γ πρὸς τὸν Δ·\nκαὶ ὡς ἄρα ὁ Γ πρὸς τὸν Δ, ὁ Δ πρὸς τὸν Ε. καὶ ἐπεὶ ὁ Α\nτοὺς Γ, Δ πολλαπλασιάσας τοὺς Ζ, Η πεποίηκεν, ἔστιν\nἄρα ὡς ὁ Γ πρὸς τὸν Δ, οὕτως ὁ Ζ πρὸς τὸν Η. ὡς δὲ ὁ\nΓ πρὸς τὸν Δ, οὕτως ἦν ὁ Α πρὸς τὸν Β· καὶ ὡς ἄρα ὁ Α\nπρὸς τὸν Β, ὁ Ζ πρὸς τὸν Η. πάλιν, ἐπεὶ ὁ Α τοὺς Δ, Ε\nπολλαπλασιάσας τοὺς Η, Θ πεποίηκεν, ἔστιν ἄρα ὡς ὁ\nΔ πρὸς τὸν Ε, ὁ Η πρὸς τὸν Θ. ἀλλʼ ὡς ὁ Δ πρὸς τὸν Ε,\nὁ Α πρὸς τὸν Β. καὶ ὡς ἄρα ὁ Α πρὸς τὸν Β, οὕτως ὁ Η\nπρὸς τὸν Θ. καὶ ἐπεὶ οἱ Α, Β τὸν Ε πολλαπλασιάσαντες\nτοὺς Θ, Κ πεποιήκασιν, ἔστιν ἄρα ὡς ὁ Α πρὸς τὸν Β,\nοὕτως ὁ Θ πρὸς τὸν Κ. ἀλλʼ ὡς ὁ Α πρὸς τὸν Β, οὕτως\nὅ τε Ζ πρὸς τὸν Η καὶ ὁ Η πρὸς τὸν Θ. καὶ ὡς ἄρα ὁ Ζ\nπρὸς τὸν Η, οὕτως ὅ τε Η πρὸς τὸν Θ καὶ ὁ Θ πρὸς τὸν Κ·\nοἱ Γ, Δ, Ε ἄρα καὶ οἱ Ζ, Η, Θ, Κ ἀνάλογόν εἰσιν ἐν τῷ\nτοῦ Α πρὸς τὸν Β λόγῳ. λέγω δή, ὅτι καὶ ἐλάχιστοι.\nἐπεὶ γὰρ οἱ Α, Β ἐλάχιστοί εἰσι τῶν τὸν αὐτὸν λόγον\nἐχόντων αὐτοῖς, οἱ δὲ ἐλάχιστοι τῶν τὸν αὐτὸν λόγον\nἐχόντων πρῶτοι πρὸς ἀλλήλους εἰσίν, οἱ Α, Β ἄρα πρῶτοι\nπρὸς ἀλλήλους εἰσίν. καὶ ἑκάτερος μὲν τῶν Α, Β ἑαυτὸν\nπολλαπλασιάσας ἑκάτερον τῶν Γ, Ε πεποίηκεν, ἑκάτερον\nδὲ τῶν Γ, Ε πολλαπλασιάσας ἑκάτερον τῶν Ζ, Κ πεποίηκεν·\nοἱ Γ, Ε ἄρα καὶ οἱ Ζ, Κ πρῶτοι πρὸς ἀλλήλους\nεἰσίν. ἐὰν δὲ ὦσιν ὁποσοιοῦν ἀριθμοὶ ἑξῆς ἀνάλογον, οἱ\nδὲ ἄκροι αὐτῶν πρῶτοι πρὸς ἀλλήλους ὦσιν, ἐλάχιστοί\nεἰσι τῶν τὸν αὐτὸν λόγον ἐχόντων αὐτοῖς. οἱ Γ, Δ, Ε\nἄρα καὶ οἱ Ζ, Η, Θ, Κ ἐλάχιστοί εἰσι τῶν τὸν αὐτὸν λόγον\nἐχόντων τοῖς Α, Β· ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι ἐὰν τρεῖς ἀριθμοὶ ἑξῆς ἀνάλογον\nἐλάχιστοι ὦσι τῶν τὸν αὐτὸν λόγον ἐχόντων αὐτοῖς,\nοἱ ἄκροι αὐτῶν τετράγωνοί εἰσιν, ἐὰν δὲ τέσσαρες, κύβοι.\nἐὰν ὦσιν ὁποσοιοῦν ἀριθμοὶ ἑξῆς ἀνάλογον ἐλάχιστοι\nτῶν τὸν αὐτὸν λόγον ἐχόντων αὐτοῖς, οἱ ἄκροι αὐτῶν\nπρῶτοι πρὸς ἀλλήλους εἰσίν.\nἔστωσαν ὁποσοιοῦν ἀριθμοὶ ἑξῆς ἀνάλογον ἐλάχιστοι\nτῶν τὸν αὐτὸν λόγον ἐχόντων αὐτοῖς οἱ Α, Β, Γ, Δ· λέγω,\nὅτι οἱ ἄκροι αὐτῶν οἱ Α, Δ πρῶτοι πρὸς ἀλλήλους εἰσίν.\nεἰλήφθωσαν γὰρ δύο\nμὲν ἀριθμοὶ ἐλάχιστοι ἐν\nτῷ τῶν Α, Β, Γ, Δ λόγῳ\nοἱ Ε, Ζ, τρεῖς δὲ οἱ Η,\nΘ, Κ, καὶ ἑξῆς ἑνὶ πλείους,\nἕως τὸ λαμβανόμενον\nπλῆθος ἴσον γένηται\nτῷ πλήθει τῶν Α, Β,\nΓ, Δ. εἰλήφθωσαν καὶ\nἔστωσαν οἱ Λ, Μ, Ν, Ξ.\nκαὶ ἐπεὶ οἱ Ε, Ζ ἐλάχιστοί εἰσι τῶν τὸν αὐτὸν λόγον\nἐχόντων αὐτοῖς, πρῶτοι πρὸς ἀλλήλους εἰσίν. καὶ ἐπεὶ\nἑκάτερος τῶν Ε, Ζ ἑαυτὸν μὲν πολλαπλασιάσας ἑκάτερον\nτῶν Η, Κ πεποίηκεν, ἑκάτερον δὲ τῶν Η, Κ πολλαπλασιάσας\nἑκάτερον τῶν Λ, Ξ πεποίηκεν, καὶ οἱ Η, Κ\nἄρα καὶ οἱ Λ, Ξ πρῶτοι πρὸς ἀλλήλους εἰσίν. καὶ ἐπεὶ οἱ\nΑ, Β, Γ, Δ ἐλάχιστοί εἰσι τῶν τὸν αὐτὸν λόγον ἐχόντων\nαὐτοῖς, εἰσὶ δὲ καὶ οἱ Λ, Μ, Ν, Ξ ἐλάχιστοι ἐν τῷ αὐτῷ\nλόγῳ ὄντες τοῖς Α, Β, Γ, Δ, καί ἐστιν ἴσον τὸ πλῆθος τῶν\nΑ, Β, Γ, Δ τῷ πλήθει τῶν Λ, Μ, Ν, Ξ, ἕκαστος ἄρα τῶν\nΑ, Β, Γ, Δ ἑκάστῳ τῶν Λ, Μ, Ν, Ξ ἴσος ἐστίν· ἴσος ἄρα\nἐστὶν ὁ μὲν Α τῷ Λ, ὁ δὲ Δ τῷ Ξ. καί εἰσιν οἱ Λ, Ξ πρῶτοι\nπρὸς ἀλλήλους. καὶ οἱ Α, Δ ἄρα πρῶτοι πρὸς ἀλλήλους\nεἰσίν· ὅπερ ἔδει δεῖξαι.\nλόγων δοθέντων ὁποσωνοῦν ἐν ἐλαχίστοις ἀριθμοῖς\nἀριθμοὺς εὑρεῖν ἑξῆς ἀνάλογον ἐλαχίστους ἐν τοῖς δοθεῖσι\nλόγοις.\nἔστωσαν οἱ δοθέντες λόγοι ἐν ἐλαχίστοις ἀριθμοῖς ὅ τε\nτοῦ Α πρὸς τὸν Β καὶ ὁ τοῦ Γ πρὸς τὸν Δ καὶ ἔτι ὁ τοῦ\nΕ πρὸς τὸν Ζ· δεῖ δὴ ἀριθμοὺς εὑρεῖν ἑξῆς ἀνάλογον\nἐλαχίστους ἔν τε τῷ τοῦ Α πρὸς τὸν Β λόγῳ καὶ ἐν τῷ\nτοῦ Γ πρὸς τὸν Δ καὶ ἔτι ἐν τῷ τοῦ Ε πρὸς τὸν Ζ.\nεἰλήφθω γὰρ ὁ ὑπὸ τῶν Β, Γ ἐλάχιστος μετρούμενος\nἀριθμὸς ὁ Η. καὶ ὁσάκις μὲν ὁ Β τὸν Η μετρεῖ, τοσαυτάκις\nκαὶ ὁ Α τὸν Θ μετρείτω, ὁσάκις δὲ ὁ Γ τὸν Η μετρεῖ,\nτοσαυτάκις καὶ ὁ Δ τὸν Κ μετρείτω. ὁ δὲ Ε τὸν Κ ἤτοι\nμετρεῖ ἢ οὐ μετρεῖ. μετρείτω πρότερον. καὶ ὁσάκις ὁ Ε\nτὸν Κ μετρεῖ, τοσαυτάκις καὶ ὁ Ζ τὸν Λ μετρείτω. καὶ\nἐπεὶ ἰσάκις ὁ Α τὸν Θ μετρεῖ καὶ ὁ Β τὸν Η, ἔστιν ἄρα\nὡς ὁ Α πρὸς τὸν Β, οὕτως ὁ Θ πρὸς τὸν Η. διὰ τὰ αὐτὰ\nδὴ καὶ ὡς ὁ Γ πρὸς τὸν Δ, οὕτως ὁ Η πρὸς τὸν Κ, καὶ ἔτι\nὡς ὁ Ε πρὸς τὸν Ζ, οὕτως ὁ Κ πρὸς τὸν Λ· οἱ Θ, Η, Κ, Λ\nἄρα ἑξῆς ἀνάλογόν εἰσιν ἔν τε τῷ τοῦ Α πρὸς τὸν Β καὶ\nἐν τῷ τοῦ Γ πρὸς τὸν Δ καὶ ἔτι ἐν τῷ τοῦ Ε πρὸς τὸν Ζ\nλόγῳ. λέγω δή, ὅτι καὶ ἐλάχιστοι. εἰ γὰρ μή εἰσιν οἱ Θ,\nΗ, Κ, Λ ἑξῆς ἀνάλογον ἐλάχιστοι ἔν τε τοῖς τοῦ Α πρὸς\nτὸν Β καὶ τοῦ Γ πρὸς τὸν Δ καὶ ἐν τῷ τοῦ Ε πρὸς τὸν\nΖ λόγοις, ἔστωσαν οἱ Ν, Ξ, Μ, Ο. καὶ ἐπεί ἐστιν ὡς ὁ Α\nπρὸς τὸν Β, οὕτως ὁ Ν πρὸς τὸν Ξ, οἱ δὲ Α, Β ἐλάχιστοι,\nοἱ δὲ ἐλάχιστοι μετροῦσι τοὺς τὸν αὐτὸν λόγον ἔχοντας\nἰσάκις ὅ τε μείζων τὸν μείζονα καὶ ὁ ἐλάσσων τὸν ἐλάσσονα,\nτουτέστιν ὅ τε ἡγούμενος τὸν ἡγούμενον καὶ ὁ ἑπόμενος\nτὸν ἑπόμενον, ὁ Β ἄρα τὸν Ξ μετρεῖ. διὰ τὰ αὐτὰ δὴ καὶ ὁ\nΓ τὸν Ξ μετρεῖ· οἱ Β, Γ ἄρα τὸν Ξ μετροῦσιν· καὶ ὁ\nἐλάχιστος ἄρα ὑπὸ τῶν Β, Γ μετρούμενος τὸν Ξ μετρήσει.\nἐλάχιστος δὲ ὑπὸ τῶν Β, Γ μετρεῖται ὁ Η· ὁ Η ἄρα τὸν Ξ\nμετρεῖ ὁ μείζων τὸν ἐλάσσονα· ὅπερ ἐστὶν ἀδύνατον. οὐκ\nἄρα ἔσονταί τινες τῶν Θ, Η, Κ, Λ ἐλάσσονες ἀριθμοὶ ἑξῆς\nἔν τε τῷ τοῦ Α πρὸς τὸν Β καὶ τῷ τοῦ Γ πρὸς τὸν Δ καὶ\nἔτι τῷ τοῦ Ε πρὸς τὸν Ζ λόγῳ.\nμὴ μετρείτω δὴ ὁ Ε τὸν Κ. καὶ εἰλήφθω ὑπὸ τῶν Ε, Κ\nἐλάχιστος μετρούμενος ἀριθμὸς ὁ Μ. καὶ ὁσάκις μὲν ὁ Κ\nτὸν Μ μετρεῖ, τοσαυτάκις καὶ ἑκάτερος τῶν Θ, Η ἑκάτερον\nτῶν Ν, Ξ μετρείτω, ὁσάκις δὲ ὁ Ε τὸν Μ μετρεῖ, τοσαυτάκις\nκαὶ ὁ Ζ τὸν Ο μετρείτω. ἐπεὶ ἰσάκις ὁ Θ τὸν Ν\nμετρεῖ καὶ ὁ Η τὸν Ξ, ἔστιν ἄρα ὡς ὁ Θ πρὸς τὸν Η, οὕτως\nὁ Ν πρὸς τὸν Ξ. ὡς δὲ ὁ Θ πρὸς τὸν Η, οὕτως ὁ Α πρὸς\nτὸν Β· καὶ ὡς ἄρα ὁ Α πρὸς τὸν Β, οὕτως ὁ Ν πρὸς τὸν\nξ. διὰ τὰ αὐτὰ δὴ καὶ ὡς ὁ Γ πρὸς τὸν Δ, οὕτως ὁ Ξ\nπρὸς τὸν Μ. πάλιν, ἐπεὶ ἰσάκις ὁ Ε τὸν Μ μετρεῖ καὶ ὁ Ζ\nτὸν Ο, ἔστιν ἄρα ὡς ὁ Ε πρὸς τὸν Ζ, οὕτως ὁ Μ πρὸς\nτὸν Ο· οἱ Ν, Ξ, Μ, Ο ἄρα ἑξῆς ἀνάλογόν εἰσιν ἐν τοῖς τοῦ\nτε Α πρὸς τὸν Β καὶ τοῦ Γ πρὸς τὸν Δ καὶ ἔτι τοῦ Ε\nπρὸς τὸν Ζ λόγοις. λέγω δή, ὅτι καὶ ἐλάχιστοι ἐν τοῖς ΑΒ,\nΓΔ, ΕΖ λόγοις. εἰ γὰρ μή, ἔσονταί τινες τῶν Ν, Ξ, Μ, Ο\nἐλάσσονες ἀριθμοὶ ἑξῆς ἀνάλογον ἐν τοῖς ΑΒ, ΓΔ, ΕΖ\nλόγοις. ἔστωσαν οἱ Π, Ρ, Σ, Τ. καὶ ἐπεί ἐστιν ὡς ὁ Π πρὸς\nτὸν Ρ, οὕτως ὁ Α πρὸς τὸν Β, οἱ δὲ Α, Β ἐλάχιστοι, οἱ δὲ\nἐλάχιστοι μετροῦσι τοὺς τὸν αὐτὸν λόγον ἔχοντας αὐτοῖς\nἰσάκις ὅ τε ἡγούμενος τὸν ἡγούμενον καὶ ὁ ἑπόμενος τὸν\nἑπόμενον, ὁ Β ἄρα τὸν Ρ μετρεῖ. διὰ τὰ αὐτὰ δὴ καὶ ὁ Γ\nτὸν Ρ μετρεῖ· οἱ Β, Γ ἄρα τὸν Ρ μετροῦσιν. καὶ ὁ ἐλάχιστος\nἄρα ὑπὸ τῶν Β, Γ μετρούμενος τὸν Ρ μετρήσει. ἐλάχιστος\nδὲ ὑπὸ τῶν Β, Γ μετρούμενός ἐστιν ὁ Η· ὁ Η ἄρα τὸν Ρ\nμετρεῖ. καί ἐστιν ὡς ὁ Η πρὸς τὸν Ρ, οὕτως ὁ Κ πρὸς τὸν\nΣ· καὶ ὁ Κ ἄρα τὸν Σ μετρεῖ. μετρεῖ δὲ καὶ ὁ Ε τὸν Σ·\nοἱ Ε, Κ ἄρα τὸν Σ μετροῦσιν. καὶ ὁ ἐλάχιστος ἄρα ὑπὸ\nτῶν Ε, Κ μετρούμενος τὸν Σ μετρήσει. ἐλάχιστος δὲ ὑπὸ\nτῶν Ε, Κ μετρούμενός ἐστιν ὁ Μ· ὁ Μ ἄρα τὸν Σ μετρεῖ\nὁ μείζων τὸν ἐλάσσονα· ὅπερ ἐστὶν ἀδύνατον. οὐκ ἄρα\nἔσονταί τινες τῶν Ν, Ξ, Μ, Ο ἐλάσσονες ἀριθμοὶ ἑξῆς\nἀνάλογον ἔν τε τοῖς τοῦ Α πρὸς τὸν Β καὶ τοῦ Γ πρὸς\nτὸν Δ καὶ ἔτι τοῦ Ε πρὸς τὸν Ζ λόγοις· οἱ Ν, Ξ, Μ, Ο\nἄρα ἑξῆς ἀνάλογον ἐλάχιστοί εἰσιν ἐν τοῖς ΑΒ, ΓΔ, ΕΖ\nλόγοις· ὅπερ ἔδει δεῖξαι.\nοἱ ἐπίπεδοι ἀριθμοὶ πρὸς ἀλλήλους λόγον ἔχουσι τὸν\nσυγκείμενον ἐκ τῶν πλευρῶν.\nἔστωσαν ἐπίπεδοι ἀριθμοὶ οἱ Α, Β, καὶ τοῦ μὲν Α\nπλευραὶ ἔστωσαν οἱ Γ, Δ ἀριθμοί, τοῦ δὲ Β οἱ Ε, Ζ· λέγω,\n\nὅτι ὁ Α πρὸς τὸν Β λόγον ἔχει\nτὸν συγκείμενον ἐκ τῶν πλευρῶν.\nλόγων γὰρ δοθέντων τοῦ τε\nὃν ἔχει ὁ Γ πρὸς τὸν Ε καὶ\nὁ Δ πρὸς τὸν Ζ εἰλήφθωσαν\nἀριθμοὶ ἑξῆς ἐλάχιστοι ἐν τοῖς\nΓΕ, ΔΖ λόγοις, οἱ Η, Θ, Κ,\nὥστε εἶναι ὡς μὲν τὸν Γ πρὸς\nτὸν Ε, οὕτως τὸν Η πρὸς τὸν\nθ, ὡς δὲ τὸν Δ πρὸς τὸν Ζ, οὕτως τὸν Θ πρὸς τὸν Κ.\nκαὶ ὁ Δ τὸν Ε πολλαπλασιάσας τὸν Λ ποιείτω.\nκαὶ ἐπεὶ ὁ Δ τὸν μὲν Γ πολλαπλασιάσας τὸν Α πεποίηκεν,\nτὸν δὲ Ε πολλαπλασιάσας τὸν Λ πεποίηκεν, ἔστιν\nἄρα ὡς ὁ Γ πρὸς τὸν Ε, οὕτως ὁ Α πρὸς τὸν Λ. ὡς\nδὲ ὁ Γ πρὸς τὸν Ε, οὕτως ὁ Η πρὸς τὸν Θ· καὶ ὡς\nἄρα ὁ Η πρὸς τὸν Θ, οὕτως ὁ Α πρὸς τὸν Λ. πάλιν, ἐπεὶ\nὁ Ε τὸν Δ πολλαπλασιάσας τὸν Λ πεποίηκεν, ἀλλὰ μὴν καὶ\nτὸν Ζ πολλαπλασιάσας τὸν Β πεποίηκεν, ἔστιν ἄρα ὡς ὁ Δ\nπρὸς τὸν Ζ, οὕτως ὁ Λ πρὸς τὸν Β. ἀλλʼ ὡς ὁ Δ πρὸς τὸν\nΖ, οὕτως ὁ Θ πρὸς τὸν Κ· καὶ ὡς ἄρα ὁ Θ πρὸς τὸν Κ,\nοὕτως ὁ Λ πρὸς τὸν Β. ἐδείχθη δὲ καὶ ὡς ὁ Η πρὸς τὸν\nΘ, οὕτως ὁ Α πρὸς τὸν Λ· διʼ ἴσου ἄρα ἐστὶν ὡς ὁ Η\nπρὸς τὸν Κ, οὕτως ὁ Α πρὸς τὸν Β, ὁ δὲ Η πρὸς τὸν Κ\nλόγον ἔχει τὸν συγκείμενον ἐκ τῶν πλευρῶν· καὶ ὁ Α ἄρα\nπρὸς τὸν Β λόγον ἔχει τὸν συγκείμενον ἐκ τῶν πλευρῶν·\nὅπερ ἔδει δεῖξαι.\nἐὰν ὦσιν ὁποσοιοῦν ἀριθμοὶ ἑξῆς ἀνάλογον, ὁ δὲ πρῶτος\nτὸν δεύτερον μὴ μετρῇ, οὐδὲ ἄλλος οὐδεὶς οὐδένα μετρήσει.\nἔστωσαν ὁποσοιοῦν ἀριθμοὶ\nἑξῆς ἀνάλογον οἱ Α, Β, Γ,\nδ, Ε, ὁ δὲ Α τὸν Β μὴ μετρείτω·\nλέγω, ὅτι οὐδὲ ἄλλος\nοὐδεὶς οὐδένα μετρήσει.\nὅτι μὲν οὖν οἱ Α, Β, Γ,\nΔ, Ε ἑξῆς ἀλλήλους οὐ μετροῦσιν,\nφανερόν· οὐδὲ γὰρ\nὁ Α τὸν Β μετρεῖ. λέγω δή,\nὅτι οὐδὲ ἄλλος οὐδεὶς οὐδένα\nμετρήσει. εἰ γὰρ δυνατόν, μετρείτω ὁ Α τὸν Γ. καὶ ὅσοι\nεἰσὶν οἱ Α, Β, Γ, τοσοῦτοι εἰλήφθωσαν ἐλάχιστοι ἀριθμοὶ\nτῶν τὸν αὐτὸν λόγον ἐχόντων τοῖς Α, Β, Γ οἱ Ζ, Η, Θ.\nκαὶ ἐπεὶ οἱ Ζ, Η, Θ ἐν τῷ αὐτῷ λόγῳ εἰσὶ τοῖς Α, Β,\nΓ, καί ἐστιν ἴσον τὸ πλῆθος τῶν Α, Β, Γ τῷ πλήθει τῶν\nΖ, Η, Θ, διʼ ἴσου ἄρα ἐστὶν ὡς ὁ Α πρὸς τὸν Γ, οὕτως ὁ Ζ\nπρὸς τὸν Θ. καὶ ἐπεί ἐστιν ὡς ὁ Α πρὸς τὸν Β, οὕτως ὁ Ζ\nπρὸς τὸν Η, οὐ μετρεῖ δὲ ὁ Α τὸν Β, οὐ μετρεῖ ἄρα οὐδὲ ὁ Ζ\nτὸν Η· οὐκ ἄρα μονάς ἐστιν ὁ Ζ· ἡ γὰρ μονὰς πάντα ἀριθμὸν\nμετρεῖ. καί εἰσιν οἱ Ζ, Θ πρῶτοι πρὸς ἀλλήλους οὐδὲ\nὁ Ζ ἄρα τὸν Θ μετρεῖ. καί ἐστιν ὡς ὁ Ζ πρὸς τὸν Θ, οὕτως\nὁ Α πρὸς τὸν Γ· οὐδὲ ὁ Α ἄρα τὸν Γ μετρεῖ. ὁμοίως δὴ\nδείξομεν, ὅτι οὐδὲ ἄλλος οὐδεὶς οὐδένα μετρήσει· ὅπερ ἔδει\nδεῖξαι.\nἐὰν ὦσιν ὁποσοιοῦν ἀριθμοὶ ἑξῆς ἀνάλογον, ὁ δὲ\nπρῶτος τὸν ἔσχατον μετρῇ, καὶ τὸν δεύτερον μετρήσει.\nἔστωσαν ὁποσοιοῦν ἀριθμοὶ ἑξῆς ἀνάλογον οἱ Α, Β, Γ,\nΔ, ὁ δὲ Α τὸν Δ μετρείτω· λέγω, ὅτι καὶ ὁ Α τὸν Β μετρεῖ.\n\n\n\nεἰ γὰρ οὐ μετρεῖ ὁ Α τὸν Β, οὐδὲ\nἄλλος οὐδεὶς οὐδένα μετρήσει· μετρεῖ δὲ\nὁ Α τὸν Δ. μετρεῖ ἄρα καὶ ὁ Α τὸν Β·\nὅπερ ἔδει δεῖξαι.\nἐὰν δύο ἀριθμῶν μεταξὺ κατὰ τὸ συνεχὲς ἀνάλογον\nἐμπίπτωσιν ἀριθμοί, ὅσοι εἰς αὐτοὺς μεταξὺ κατὰ τὸ\nσυνεχὲς ἀνάλογον ἐμπίπτουσιν ἀριθμοί, τοσοῦτοι καὶ\nεἰς τοὺς τὸν αὐτὸν λόγον ἔχοντας αὐτοῖς μεταξὺ κατὰ\nτὸ συνεχὲς ἀνάλογον ἐμπεσοῦνται.\nδύο γὰρ ἀριθμῶν τῶν Α, Β μεταξὺ κατὰ τὸ συνεχὲς\nἀνάλογον ἐμπιπτέτωσαν\nἀριθμοὶ οἱ Γ, Δ, καὶ πεποιήσθω\nὡς ὁ Α πρὸς\nτὸν Β, οὕτως ὁ Ε πρὸς\nτὸν Ζ· λέγω, ὅτι ὅσοι εἰς\nτοὺς Α, Β μεταξὺ κατὰ\nτὸ συνεχὲς ἀνάλογον ἐμπεπτώκασιν\nἀριθμοί, τοσοῦτοι\nκαὶ εἰς τοὺς Ε, Ζ\nμεταξὺ κατὰ τὸ συνεχὲς\nἀνάλογον ἐμπεσοῦνται.\nὅσοι γάρ εἰσι τῷ πλήθει οἱ Α, Β, Γ, Δ, τοσοῦτοι\nεἰλήφθωσαν ἐλάχιστοι ἀριθμοὶ τῶν τὸν αὐτὸν λόγον\nἐχόντων τοῖς Α, Γ, Δ, Β οἱ Η, Θ, Κ, Λ· οἱ ἄρα ἄκροι\nαὐτῶν οἱ Η, Λ πρῶτοι πρὸς ἀλλήλους εἰσίν. καὶ ἐπεὶ οἱ\nΑ, Γ, Δ, Β τοῖς Η, Θ, Κ, Λ ἐν τῷ αὐτῷ λόγῳ εἰσίν, καί\nἐστιν ἴσον τὸ πλῆθος τῶν Α, Γ, Δ, Β τῷ πλήθει τῶν\nΗ, Θ, Κ, Λ, διʼ ἴσου ἄρα ἐστὶν ὡς ὁ Α πρὸς τὸν Β, οὕτως\nὁ Η πρὸς τὸν Λ. ὡς δὲ ὁ Α πρὸς τὸν Β, οὕτως ὁ Ε πρὸς\nτὸν Ζ· καὶ ὡς ἄρα ὁ Η πρὸς τὸν Λ, οὕτως ὁ Ε πρὸς\nτὸν Ζ. οἱ δὲ Η, Λ πρῶτοι, οἱ δὲ πρῶτοι καὶ ἐλάχιστοι, οἱ\nδὲ ἐλάχιστοι ἀριθμοὶ μετροῦσι τοὺς τὸν αὐτὸν λόγον\nἔχοντας ἰσάκις ὅ τε μείζων τὸν μείζονα καὶ ὁ ἐλάσσων\nτὸν ἐλάσσονα, τουτέστιν ὅ τε ἡγούμενος τὸν ἡγούμενον\nκαὶ ὁ ἑπόμενος τὸν ἑπόμενον. ἰσάκις ἄρα ὁ Η τὸν Ε μετρεῖ\nκαὶ ὁ Λ τὸν Ζ. ὁσάκις δὴ ὁ Η τὸν Ε μετρεῖ, τοσαυτάκις\nκαὶ ἑκάτερος τῶν Θ, Κ ἑκάτερον τῶν Μ, Ν μετρείτω·\nοἱ Η, Θ, Κ, Λ ἄρα τοὺς Ε, Μ, Ν, Ζ ἰσάκις μετροῦσιν.\nοἱ Η, Θ, Κ, Λ ἄρα τοῖς Ε, Μ, Ν, Ζ ἐν τῷ αὐτῷ λόγῳ\nεἰσίν. ἀλλὰ οἱ Η, Θ, Κ, Λ τοῖς Α, Γ, Δ, Β ἐν τῷ αὐτῷ\nλόγῳ εἰσίν· καὶ οἱ Α, Γ, Δ, Β ἄρα τοῖς Ε, Μ, Ν, Ζ ἐν τῷ\nαὐτῷ λόγῳ εἰσίν. οἱ δὲ Α, Γ, Δ, Β ἑξῆς ἀνάλογόν εἰσιν·\nκαὶ οἱ Ε, Μ, Ν, Ζ ἄρα ἑξῆς ἀνάλογόν εἰσιν. ὅσοι ἄρα εἰς\nτοὺς Α, Β μεταξὺ κατὰ τὸ συνεχὲς ἀνάλογον ἐμπεπτώκασιν\nἀριθμοί, τοσοῦτοι καὶ εἰς τοὺς Ε, Ζ μεταξὺ κατὰ\nτὸ συνεχὲς ἀνάλογον ἐμπεπτώκασιν ἀριθμοί· ὅπερ ἔδει\nδεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, καὶ εἰς\nαὐτοὺς μεταξὺ κατὰ τὸ συνεχὲς ἀνάλογον ἐμπίπτωσιν\nἀριθμοί, ὅσοι εἰς αὐτοὺς μεταξὺ κατὰ τὸ συνεχὲς ἀνάλογον\nἐμπίπτουσιν ἀριθμοί, τοσοῦτοι καὶ ἑκατέρου αὐτῶν καὶ\nμονάδος μεταξὺ κατὰ τὸ συνεχὲς ἀνάλογον ἐμπεσοῦνται.\nἔστωσαν δύο ἀριθμοὶ πρῶτοι πρὸς ἀλλήλους οἱ Α, Β\nκαὶ εἰς αὐτοὺς μεταξὺ κατὰ τὸ συνεχὲς ἀνάλογον ἐμπιπτέτωσαν\nοἱ Γ, Δ, καὶ ἐκκείσθω ἡ Ε μονάς· λέγω, ὅτι ὅσοι\nεἰς τοὺς Α, Β μεταξὺ κατὰ τὸ συνεχὲς ἀνάλογον ἐμπεπτώκασιν\nἀριθμοί, τοσοῦτοι καὶ ἑκατέρου τῶν Α, Β καὶ τῆς\nμονάδος μεταξὺ κατὰ τὸ συνεχὲς ἀνάλογον ἐμπεσοῦνται.\nεἰλήφθωσαν γὰρ δύο μὲν ἀριθμοὶ ἐλάχιστοι ἐν τῷ\nτῶν Α, Γ, Δ, Β λόγῳ ὄντες οἱ Ζ, Η, τρεῖς δὲ οἱ Θ, Κ, Λ,\nκαὶ ἀεὶ ἑξῆς ἑνὶ πλείους, ἕως ἂν ἴσον γένηται τὸ πλῆθος\nαὐτῶν τῷ πλήθει τῶν Α, Γ, Δ, Β. εἰλήφθωσαν, καὶ\nἔστωσαν οἱ Μ, Ν, Ξ, Ο. φανερὸν δή, ὅτι ὁ μὲν Ζ ἑαυτὸν\nπολλαπλασιάσας τὸν Θ πεποίηκεν, τὸν δὲ Θ πολλαπλασιάσας\nτὸν Μ πεποίηκεν, καὶ ὁ Η ἑαυτὸν μὲν πολλαπλασιάσας\nτὸν Λ πεποίηκεν, τὸν δὲ Λ πολλαπλασιάσας τὸν Ο\nπεποίηκεν. καὶ ἐπεὶ οἱ Μ, Ν, Ξ, Ο ἐλάχιστοί εἰσι τῶν τὸν\nαὐτὸν λόγον ἐχόντων τοῖς Ζ, Η, εἰσὶ δὲ καὶ οἱ Α, Γ, Δ, Β\nἐλάχιστοι τῶν τὸν αὐτὸν λόγον ἐχόντων τοῖς Ζ, Η, καί ἐστιν\nἴσον τὸ πλῆθος τῶν Μ, Ν, Ξ, Ο τῷ πλήθει τῶν Α, Γ, Δ, Β,\nἕκαστος ἄρα τῶν Μ, Ν, Ξ, Ο ἑκάστῳ τῶν Α, Γ, Δ, Β\nἴσος ἐστίν· ἴσος ἄρα ἐστὶν ὁ μὲν Μ τῷ Α, ὁ δὲ Ο τῷ Β.\nκαὶ ἐπεὶ ὁ Ζ ἑαυτὸν πολλαπλασιάσας τὸν Θ πεποίηκεν,\nὁ Ζ ἄρα τὸν Θ μετρεῖ κατὰ τὰς ἐν τῷ Ζ μονάδας. μετρεῖ\nδὲ καὶ ἡ Ε μονὰς τὸν Ζ κατὰ τὰς ἐν αὐτῷ μονάδας·\nἰσάκις ἄρα ἡ Ε μονὰς τὸν Ζ ἀριθμὸν μετρεῖ καὶ ὁ Ζ τὸν Θ.\nἔστιν ἄρα ὡς ἡ Ε μονὰς πρὸς τὸν Ζ ἀριθμόν, οὕτως ὁ Ζ\nπρὸς τὸν Θ. πάλιν, ἐπεὶ ὁ Ζ τὸν Θ πολλαπλασιάσας τὸν\nΜ πεποίηκεν, ὁ Θ ἄρα τὸν Μ μετρεῖ κατὰ τὰς ἐν τῷ Ζ\nμονάδας. μετρεῖ δὲ καὶ ἡ Ε μονὰς τὸν Ζ ἀριθμὸν κατὰ\nτὰς ἐν αὐτῷ μονάδας· ἰσάκις ἄρα ἡ Ε μονὰς τὸν Ζ\nἀριθμὸν μετρεῖ καὶ ὁ Θ τὸν Μ. ἔστιν ἄρα ὡς ἡ Ε μονὰς\nπρὸς τὸν Ζ ἀριθμόν, οὕτως ὁ Θ πρὸς τὸν Μ. ἐδείχθη δὲ\nκαὶ ὡς ἡ Ε μονὰς πρὸς τὸν Ζ ἀριθμόν, οὕτως ὁ Ζ πρὸς\nτὸν Θ· καὶ ὡς ἄρα ἡ Ε μονὰς πρὸς τὸν Ζ ἀριθμόν, οὕτως\nὁ Ζ πρὸς τὸν Θ καὶ ὁ Θ πρὸς τὸν Μ. ἴσος δὲ ὁ Μ τῷ Α·\nἔστιν ἄρα ὡς ἡ Ε μονὰς πρὸς τὸν Ζ ἀριθμόν, οὕτως ὁ Ζ\nπρὸς τὸν Θ καὶ ὁ Θ πρὸς τὸν Α. διὰ τὰ αὐτὰ δὴ καὶ ὡς\nἡ Ε μονὰς πρὸς τὸν Η ἀριθμόν, οὕτως ὁ Η πρὸς τὸν Λ\nκαὶ ὁ Λ πρὸς τὸν Β. ὅσοι ἄρα εἰς τοὺς Α, Β μεταξὺ κατὰ\nτὸ συνεχὲς ἀνάλογον ἐμπεπτώκασιν ἀριθμοί, τοσοῦτοι καὶ\nἑκατέρου τῶν Α, Β καὶ μονάδος τῆς Ε μεταξὺ κατὰ τὸ\nσυνεχὲς ἀνάλογον ἐμπεπτώκασιν ἀριθμοί· ὅπερ ἔδει δεῖξαι.\nἐὰν δύο ἀριθμῶν ἑκατέρου καὶ μονάδος μεταξὺ κατὰ\nτὸ συνεχὲς ἀνάλογον ἐμπίπτωσιν ἀριθμοί, ὅσοι ἑκατέρου\nαὐτῶν καὶ μονάδος μεταξὺ κατὰ τὸ συνεχὲς ἀνάλογον\nἐμπίπτουσιν ἀριθμοί, τοσοῦτοι καὶ εἰς αὐτοὺς μεταξὺ\nκατὰ τὸ συνεχὲς ἀνάλογον ἐμπεσοῦνται.\nδύο γὰρ ἀριθμῶν τῶν Α, Β\nκαὶ μονάδος τῆς Γ μεταξὺ κατὰ τὸ\nσυνεχὲς ἀνάλογον ἐμπιπτέτωσαν\nἀριθμοὶ οἵ τε Δ, Ε καὶ οἱ Ζ,\nη· λέγω, ὅτι ὅσοι ἑκατέρου τῶν\nΑ, Β καὶ μονάδος τῆς Γ μεταξὺ\nκατὰ τὸ συνεχὲς ἀνάλογον ἐμπεπτώκασιν\nἀριθμοί, τοσοῦτοι\nκαὶ εἰς τοὺς Α, Β μεταξὺ κατὰ τὸ\nσυνεχὲς ἀνάλογον ἐμπεσοῦνται.\nὁ Δ γὰρ τὸν Ζ πολλαπλασιάσας τὸν Θ ποιείτω,\nἑκάτερος δὲ τῶν Δ, Ζ τὸν Θ πολλαπλασιάσας ἑκάτερον\nτῶν Κ, Λ ποιείτω.\nκαὶ ἐπεί ἐστιν ὡς ἡ Γ μονὰς πρὸς τὸν Δ ἀριθμόν,\nοὕτως ὁ Δ πρὸς τὸν Ε, ἰσάκις ἄρα ἡ Γ μονὰς τὸν Δ\nἀριθμὸν μετρεῖ καὶ ὁ Δ τὸν Ε. ἡ δὲ Γ μονὰς τὸν Δ ἀριθμὸν\nμετρεῖ κατὰ τὰς ἐν τῷ Δ μονάδας· καὶ ὁ Δ ἄρα ἀριθμὸς\nτὸν Ε μετρεῖ κατὰ τὰς ἐν τῷ Δ μονάδας· ὁ Δ ἄρα ἑαυτὸν\nπολλαπλασιάσας τὸν Ε πεποίηκεν. πάλιν, ἐπεί ἐστιν ὡς\nἡ Γ\nμονὰς πρὸς τὸν Δ ἀριθμὸν, οὕτως ὁ Ε πρὸς τὸν Α,\nἰσάκις ἄρα ἡ Γ μονὰς τὸν Δ ἀριθμὸν μετρεῖ καὶ ὁ Ε τὸν\nΑ. ἡ δὲ Γ μονὰς τὸν Δ ἀριθμὸν μετρεῖ κατὰ τὰς ἐν τῷ Δ\nμονάδας· καὶ ὁ Ε ἄρα τὸν Α μετρεῖ κατὰ τὰς ἐν τῷ Δ\nμονάδας· ὁ Δ ἄρα τὸν Ε πολλαπλασιάσας τὸν Α πεποίηκεν.\nδιὰ τὰ αὐτὰ δὴ καὶ ὁ μὲν Ζ ἑαυτὸν πολλαπλασιάσας τὸν Η\nπεποίηκεν, τὸν δὲ Η πολλαπλασιάσας τὸν Β πεποίηκεν.\nκαὶ ἐπεὶ ὁ Δ ἑαυτὸν μὲν πολλαπλασιάσας τὸν Ε πεποίηκεν,\nτὸν δὲ Ζ πολλαπλασιάσας τὸν Θ πεποίηκεν, ἔστιν ἄρα\nὡς ὁ Δ πρὸς τὸν Ζ, οὕτως ὁ Ε πρὸς τὸν Θ. διὰ τὰ αὐτὰ δὴ\nκαὶ ὡς ὁ Δ πρὸς τὸν Ζ, οὕτως ὁ Θ πρὸς τὸν Η. καὶ ὡς\nἄρα ὁ Ε πρὸς τὸν Θ, οὕτως ὁ Θ πρὸς τὸν Η. πάλιν, ἐπεὶ\nὁ Δ ἑκάτερον τῶν Ε, Θ πολλαπλασιάσας ἑκάτερον τῶν\nΑ, Κ πεποίηκεν, ἔστιν ἄρα ὡς ὁ Ε πρὸς τὸν Θ, οὕτως\nὁ Α πρὸς τὸν Κ. ἀλλʼ ὡς ὁ Ε πρὸς τὸν Θ, οὕτως ὁ Δ\nπρὸς τὸν Ζ· καὶ ὡς ἄρα ὁ Δ πρὸς τὸν Ζ, οὕτως ὁ Α\nπρὸς τὸν Κ. πάλιν, ἐπεὶ ἑκάτερος τῶν Δ, Ζ τὸν Θ\nπολλαπλασιάσας ἑκάτερον τῶν Κ, Λ πεποίηκεν, ἔστιν ἄρα\nὡς ὁ Δ πρὸς τὸν Ζ, οὕτως ὁ Κ πρὸς τὸν Λ. ἀλλʼ ὡς\nὁ Δ πρὸς τὸν Ζ, οὕτως ὁ Α πρὸς τὸν Κ· καὶ ὡς ἄρα\nὁ Α πρὸς τὸν Κ, οὕτως ὁ Κ πρὸς τὸν Λ. ἔτι ἐπεὶ ὁ\nΖ ἑκάτερον τῶν Θ, Η πολλαπλασιάσας ἑκάτερον τῶν\nΛ, Β πεποίηκεν, ἔστιν ἄρα ὡς ὁ Θ πρὸς τὸν Η, οὕτως\nὁ Λ πρὸς τὸν Β. ὡς δὲ ὁ Θ πρὸς τὸν Η, οὕτως ὁ Δ\nπρὸς τὸν Ζ· καὶ ὡς ἄρα ὁ Δ πρὸς τὸν Ζ, οὕτως ὁ Λ πρὸς\nτὸν Β. ἐδείχθη δὲ καὶ ὡς ὁ Δ πρὸς τὸν Ζ, οὕτως ὅ τε Α\nπρὸς τὸν Κ καὶ ὁ Κ πρὸς τὸν Λ· καὶ ὡς ἄρα ὁ Α πρὸς τὸν\nΚ, οὕτως ὁ Κ πρὸς τὸν Λ καὶ ὁ Λ πρὸς τὸν Β. οἱ Α, Κ,\nΛ, Β ἄρα κατὰ τὸ συνεχὲς ἑξῆς εἰσιν ἀνάλογον. ὅσοι\nἄρα ἑκατέρου τῶν Α, Β καὶ τῆς Γ μονάδος μεταξὺ κατὰ\nτὸ συνεχὲς ἀνάλογον ἐμπίπτουσιν ἀριθμοί, τοσοῦτοι καὶ\nεἰς τοὺς Α, Β μεταξὺ κατὰ τὸ συνεχὲς ἐμπεσοῦνται·\nὅπερ ἔδει δεῖξαι.\nδύο τετραγώνων ἀριθμῶν εἷς μέσος ἀνάλογόν ἐστιν\nἀριθμός, καὶ ὁ τετράγωνος πρὸς τὸν τετράγωνον διπλασίονα\nλόγον ἔχει ἤπερ ἡ πλευρὰ πρὸς τὴν πλευράν.\nἔστωσαν τετράγωνοι ἀριθμοὶ οἱ Α, Β, καὶ τοῦ μὲν Α\nπλευρὰ ἔστω ὁ Γ, τοῦ δὲ Β ὁ Δ·\nλέγω, ὅτι τῶν Α, Β εἷς μέσος\nἀνάλογόν ἐστιν ἀριθμός, καὶ ὁ Α\nπρὸς τὸν Β διπλασίονα λόγον ἔχει\nἤπερ ὁ Γ πρὸς τὸν Δ.\n\n\nὁ Γ γὰρ τὸν Δ πολλαπλασιάσας τὸν Ε ποιείτω. καὶ\nἐπεὶ τετράγωνός ἐστιν ὁ Α, πλευρὰ δὲ αὐτοῦ ἐστιν ὁ Γ,\nὁ Γ ἄρα ἑαυτὸν πολλαπλασιάσας τὸν Α πεποίηκεν. διὰ\nτὰ αὐτὰ δὴ καὶ ὁ Δ ἑαυτὸν πολλαπλασιάσας τὸν Β\nπεποίηκεν. ἐπεὶ οὖν ὁ Γ ἑκάτερον τῶν Γ, Δ πολλαπλασιάσας\nἑκάτερον τῶν Α, Ε πεποίηκεν, ἔστιν ἄρα ὡς ὁ Γ\nπρὸς τὸν Δ, οὕτως ὁ Α πρὸς τὸν Ε. διὰ τὰ αὐτὰ δὴ καὶ\nὡς ὁ Γ πρὸς τὸν Δ, οὕτως ὁ Ε πρὸς τὸν Β. καὶ ὡς ἄρα\nὁ Α πρὸς τὸν Ε, οὕτως ὁ Ε πρὸς τὸν Β. τῶν Α, Β ἄρα\nεἷς μέσος ἀνάλογόν ἐστιν ἀριθμός.\n\n\nλέγω δή, ὅτι καὶ ὁ Α πρὸς τὸν Β διπλασίονα λόγον\nἔχει ἤπερ ὁ Γ πρὸς τὸν Δ. ἐπεὶ γὰρ τρεῖς ἀριθμοὶ ἀνάλογόν\nεἰσιν οἱ Α, Ε, Β, ὁ Α ἄρα πρὸς τὸν Β διπλασίονα λόγον\nἔχει ἤπερ ὁ Α πρὸς τὸν Ε. ὡς δὲ ὁ Α πρὸς τὸν Ε, οὕτως\nὁ Γ πρὸς τὸν Δ. ὁ Α ἄρα πρὸς τὸν Β διπλασίονα λόγον\nἔχει ἤπερ ἡ Γ πλευρὰ πρὸς τὴν Δ· ὅπερ ἔδει δεῖξαι.\nδύο κύβων ἀριθμῶν δύο μέσοι ἀνάλογόν εἰσιν ἀριθμοί,\nκαὶ ὁ κύβος πρὸς τὸν κύβον τριπλασίονα λόγον ἔχει ἤπερ\nἡ πλευρὰ πρὸς τὴν πλευράν.\nἔστωσαν κύβοι ἀριθμοὶ οἱ Α, Β καὶ τοῦ μὲν Α πλευρὰ\nἔστω ὁ Γ, τοῦ δὲ Β ὁ Δ· λέγω, ὅτι τῶν Α, Β δύο μέσοι\nἀνάλογόν εἰσιν ἀριθμοί, καὶ ὁ Α πρὸς τὸν Β τριπλασίονα\nλόγον ἔχει ἤπερ ὁ Γ πρὸς τὸν Δ.\nὁ γὰρ Γ ἑαυτὸν μὲν πολλαπλασιάσας τὸν Ε ποιείτω,\nτὸν δὲ Δ πολλαπλασιάσας τὸν Ζ ποιείτω, ὁ δὲ Δ ἑαυτὸν\nπολλαπλασιάσας τὸν Η ποιείτω, ἑκάτερος δὲ τῶν Γ, Δ\nτὸν Ζ πολλαπλασιάσας ἑκάτερον τῶν Θ, Κ ποιείτω.\nκαὶ ἐπεὶ κύβος ἐστὶν ὁ Α, πλευρὰ δὲ αὐτοῦ ὁ Γ, καὶ ὁ\nΓ ἑαυτὸν πολλαπλασιάσας τὸν Ε πεποίηκεν, ὁ Γ ἄρα\nἑαυτὸν μὲν πολλαπλασιάσας τὸν Ε πεποίηκεν, τὸν δὲ Ε\nπολλαπλασιάσας τὸν Α πεποίηκεν. διὰ τὰ αὐτὰ δὴ καὶ\nὁ Δ ἑαυτὸν μὲν πολλαπλασιάσας τὸν Η πεποίηκεν, τὸν δὲ\nΗ πολλαπλασιάσας τὸν Β πεποίηκεν. καὶ ἐπεὶ ὁ Γ ἑκάτερον\nτῶν Γ, Δ πολλαπλασιάσας ἑκάτερον τῶν Ε, Ζ πεποίηκεν,\nἔστιν ἄρα ὡς ὁ Γ πρὸς τὸν Δ, οὕτως ὁ Ε πρὸς τὸν Ζ.\nδιὰ τὰ αὐτὰ δὴ καὶ ὡς ὁ Γ πρὸς τὸν Δ, οὕτως ὁ Ζ πρὸς τὸν\nΗ. πάλιν, ἐπεὶ ὁ Γ ἑκάτερον τῶν Ε, Ζ πολλαπλασιάσας\nἑκάτερον τῶν Α, Θ πεποίηκεν, ἔστιν ἄρα ὡς ὁ Ε πρὸς\nτὸν Ζ, οὕτως ὁ Α πρὸς τὸν Θ. ὡς δὲ ὁ Ε πρὸς τὸν Ζ,\nοὕτως ὁ Γ πρὸς τὸν Δ· καὶ ὡς ἄρα ὁ Γ πρὸς τὸν Δ, οὕτως\nὁ Α πρὸς τὸν Θ. πάλιν, ἐπεὶ ἑκάτερος τῶν Γ, Δ τὸν Ζ\nπολλαπλασιάσας ἑκάτερον τῶν Θ, Κ πεποίηκεν, ἔστιν ἄρα\nὡς ὁ Γ πρὸς τὸν Δ, οὕτως ὁ Θ πρὸς τὸν Κ. πάλιν, ἐπεὶ\nὁ Δ ἑκάτερον τῶν Ζ, Η πολλαπλασιάσας ἑκάτερον τῶν\nΚ, Β πεποίηκεν, ἔστιν ἄρα ὡς ὁ Ζ πρὸς τὸν Η, οὕτως\nὁ Κ πρὸς τὸν Β. ὡς δὲ ὁ Ζ πρὸς τὸν Η, οὕτως ὁ Γ πρὸς\nτὸν Δ· καὶ ὡς ἄρα ὁ Γ πρὸς τὸν Δ, οὕτως ὅ τε Α πρὸς\nτὸν Θ καὶ ὁ Θ πρὸς τὸν Κ καὶ ὁ Κ πρὸς τὸν Β. τῶν Α, Β\nἄρα δύο μέσοι ἀνάλογόν εἰσιν οἱ Θ, Κ.\nλέγω δή, ὅτι καὶ ὁ Α πρὸς τὸν Β τριπλασίονα λόγον\nἔχει ἤπερ ὁ Γ πρὸς τὸν Δ. ἐπεὶ γὰρ τέσσαρες ἀριθμοὶ ἀνάλογόν\nεἰσιν οἱ Α, Θ, Κ, Β, ὁ Α ἄρα πρὸς τὸν Β τριπλασίονα\nλόγον ἔχει ἤπερ ὁ Α πρὸς τὸν Θ. ὡς δὲ ὁ Α πρὸς τὸν\nΘ, οὕτως ὁ Γ πρὸς τὸν Δ· καὶ ὁ Α\nἄρα πρὸς τὸν Β τριπλασίονα\nλόγον ἔχει ἤπερ ὁ Γ πρὸς τὸν Δ. ὅπερ ἔδει δεῖξαι.\nἐὰν ὦσιν ὁσοιδηποτοῦν ἀριθμοὶ ἑξῆς ἀνάλογον, καὶ\nπολλαπλασιάσας ἕκαστος ἑαυτὸν ποιῇ τινα, οἱ γενόμενοι\nἐξ αὐτῶν ἀνάλογον ἔσονται· καὶ ἐὰν οἱ ἐξ ἀρχῆς τοὺς\nγενομένους πολλαπλασιάσαντες ποιῶσί τινας, καὶ αὐτοὶ\nἀνάλογον ἔσονται καὶ ἀεὶ περὶ τοὺς ἄκρους τοῦτο\nσυμβαίνει.\nἔστωσαν ὁποσοιοῦν ἀριθμοὶ ἑξῆς ἀνάλογον, οἱ Α, Β,\nΓ, ὡς ὁ Α πρὸς τὸν Β, οὕτως ὁ Β πρὸς τὸν Γ, καὶ οἱ\nΑ, Β, Γ ἑαυτοὺς μὲν πολλαπλασιάσαντες τοὺς Δ, Ε, Ζ\nποιείτωσαν, τοὺς δὲ Δ, Ε, Ζ πολλαπλασιάσαντες τοὺς\nΗ, Θ, Κ ποιείτωσαν· λέγω, ὅτι οἵ τε Δ, Ε, Ζ καὶ οἱ\nΗ, Θ, Κ ἑξῆς ἀνάλογόν εἰσιν.\nὁ μὲν γὰρ Α τὸν Β πολλαπλασιάσας τὸν Λ ποιείτω,\nἑκάτερος δὲ τῶν Α, Β τὸν Λ πολλαπλασιάσας ἑκάτερον\nτῶν Μ, Ν ποιείτω. καὶ πάλιν ὁ μὲν Β τὸν Γ πολλαπλασιάσας\nτὸν Ξ ποιείτω, ἑκάτερος δὲ τῶν Β, Γ τὸν Ξ\nπολλαπλασιάσας ἑκάτερον τῶν Ο, Π ποιείτω.\nὁμοίως δὴ τοῖς ἐπάνω δείξομεν, ὅτι οἱ Δ, Λ, Ε καὶ οἱ\nΗ, Μ, Ν, Θ ἑξῆς εἰσιν ἀνάλογον ἐν τῷ τοῦ Α πρὸς τὸν Β\nλόγῳ, καὶ ἔτι οἱ Ε, Ξ, Ζ καὶ οἱ Θ, Ο, Π, Κ ἑξῆς εἰσιν\nἀνάλογον ἐν τῷ τοῦ Β πρὸς τὸν Γ λόγῳ. καί ἐστιν ὡς ὁ Α\nπρὸς τὸν Β, οὕτως ὁ Β πρὸς τὸν Γ· καὶ οἱ Δ, Λ, Ε ἄρα\nτοῖς Ε, Ξ, Ζ ἐν τῷ αὐτῷ λόγῳ εἰσὶ καὶ ἔτι οἱ Η, Μ, Ν, Θ\nτοῖς Θ, Ο, Π, Κ. καί ἐστιν ἴσον τὸ μὲν τῶν Δ, Λ, Ε\nπλῆθος τῷ τῶν Ε, Ξ, Ζ πλήθει, τὸ δὲ τῶν Η, Μ, Ν, Θ\nτῷ τῶν Θ, Ο, Π, Κ· διʼ ἴσου ἄρα ἐστὶν ὡς μὲν ὁ Δ πρὸς\nτὸν Ε, οὕτως ὁ Ε πρὸς τὸν Ζ, ὡς δὲ ὁ Η πρὸς τὸν Θ,\nοὕτως ὁ Θ πρὸς τὸν Κ· ὅπερ ἔδει δεῖξαι.\nἐὰν τετράγωνος τετράγωνον μετρῇ, καὶ ἡ πλευρὰ\nτὴν πλευρὰν μετρήσει· καὶ ἐὰν ἡ πλευρὰ τὴν πλευρὰν\nμετρῇ, καὶ ὁ τετράγωνος τὸν τετράγωνον μετρήσει.\nἔστωσαν τετράγωνοι ἀριθμοὶ οἱ\nα, Β, πλευραὶ δὲ αὐτῶν ἔστωσαν\nοἱ Γ, Δ, ὁ δὲ Α τὸν Β μετρείτω·\nλέγω, ὅτι καὶ ὁ Γ τὸν Δ μετρεῖ.\n\n\nὁ Γ γὰρ τὸν Δ πολλαπλασιάσας τὸν Ε ποιείτω· οἱ Α,\nΕ, Β ἄρα ἑξῆς ἀνάλογόν εἰσιν ἐν τῷ τοῦ Γ πρὸς τὸν Δ\nλόγῳ. καὶ ἐπεὶ οἱ Α, Ε, Β ἑξῆς ἀνάλογόν εἰσιν, καὶ μετρεῖ\nὁ Α τὸν Β, μετρεῖ ἄρα καὶ ὁ Α τὸν Ε. καί ἐστιν ὡς ὁ Α πρὸς\nτὸν Ε, οὕτως ὁ Γ πρὸς τὸν Δ· μετρεῖ ἄρα καὶ ὁ Γ τὸν Δ.\nπάλιν δὴ ὁ Γ τὸν Δ μετρείτω· λέγω, ὅτι καὶ ὁ Α τὸν Β\nμετρεῖ.\n\n\nτῶν γὰρ αὐτῶν κατασκευασθέντων ὁμοίως δείξομεν,\nὅτι οἱ Α, Ε, Β ἑξῆς ἀνάλογόν εἰσιν ἐν τῷ τοῦ Γ πρὸς τὸν\nΔ λόγῳ. καὶ ἐπεί ἐστιν ὡς ὁ Γ πρὸς τὸν Δ, οὕτως ὁ Α\nπρὸς τὸν Ε, μετρεῖ δὲ ὁ Γ τὸν Δ, μετρεῖ ἄρα καὶ ὁ Α\nτὸν Ε. καί εἰσιν οἱ Α, Ε, Β ἑξῆς ἀνάλογον· μετρεῖ ἄρα\nκαὶ ὁ Α τὸν Β.\nἐὰν ἄρα τετράγωνος τετράγωνον μετρῇ, καὶ ἡ πλευρὰ\nτὴν πλευρὰν μετρήσει· καὶ ἐὰν ἡ πλευρὰ τὴν πλευρὰν\nμετρῇ, καὶ ὁ τετράγωνος τὸν τετράγωνον μετρήσει· ὅπερ\nἔδει δεῖξαι.\nἐὰν κύβος ἀριθμὸς κύβον ἀριθμὸν μετρῇ, καὶ ἡ πλευρὰ\nτὴν πλευρὰν μετρήσει· καὶ ἐὰν ἡ πλευρὰ τὴν πλευρὰν\nμετρῇ, καὶ ὁ κύβος τὸν κύβον μετρήσει.\nκύβος γὰρ ἀριθμὸς ὁ Α κύβον τὸν Β μετρείτω, καὶ\nτοῦ μὲν Α πλευρὰ ἔστω ὁ Γ, τοῦ δὲ Β ὁ Δ· λέγω, ὅτι ὁ\nΓ τὸν Δ μετρεῖ.\nὁ Γ γὰρ ἑαυτὸν πολλαπλασιάσας τὸν Ε ποιείτω, ὁ δὲ\nΔ ἑαυτὸν πολλαπλασιάσας τὸν Η ποιείτω, καὶ ἔτι ὁ Γ\nτὸν Δ πολλαπλασιάσας τὸν Ζ\nποιείτω, ἑκάτερος δὲ\nτῶν Γ, Δ τὸν Ζ πολλαπλασιάσας ἑκάτερον τῶν Θ, Κ\nποιείτω. φανερὸν δή, ὅτι οἱ Ε, Ζ,\nΗ καὶ οἱ Α, Θ, Κ, Β ἑξῆς ἀνάλογόν\nεἰσιν ἐν τῷ τοῦ Γ πρὸς\nτὸν Δ λόγῳ. καὶ ἐπεὶ οἱ Α, Θ,\nκ, Β ἑξῆς ἀνάλογόν εἰσιν, καὶ\nμετρεῖ ὁ Α τὸν Β, μετρεῖ ἄρα καὶ\nτὸν Θ. καί ἐστιν ὡς ὁ Α πρὸς τὸν\nΘ, οὕτως ὁ Γ πρὸς τὸν Δ· μετρεῖ\nἄρα καὶ ὁ Γ τὸν Δ.\n\n\nἀλλὰ δὴ μετρείτω ὁ Γ τὸν Δ· λέγω, ὅτι καὶ ὁ Α τὸν Β\nμετρήσει.\nτῶν γὰρ αὐτῶν κατασκευασθέντων ὁμοίως δὴ δείξομεν,\nὅτι οἱ Α, Θ, Κ, Β ἑξῆς ἀνάλογόν εἰσιν ἐν τῷ τοῦ Γ πρὸς\nτὸν Δ λόγῳ. καὶ ἐπεὶ ὁ Γ τὸν Δ μετρεῖ, καί ἐστιν ὡς\nὁ Γ πρὸς τὸν Δ, οὕτως ὁ Α πρὸς τὸν Θ, καὶ ὁ Α ἄρα τὸν Θ\nμετρεῖ· ὥστε καὶ τὸν Β μετρεῖ ὁ Α· ὅπερ ἔδει δεῖξαι.\nἐὰν τετράγωνος ἀριθμὸς τετράγωνον ἀριθμὸν μὴ\nμετρῇ, οὐδὲ ἡ πλευρὰ τὴν πλευρὰν μετρήσει· κἂν ἡ\nπλευρὰ τὴν πλευρὰν μὴ μετρῇ, οὐδὲ ὁ τετράγωνος τὸν\nτετράγωνον μετρήσει.\n\n\n\n῎ἔστωσαν τετράγωνοι ἀριθμοὶ οἱ Α,\nΒ, πλευραὶ δὲ αὐτῶν ἔστωσαν οἱ Γ,\nΔ, καὶ μὴ μετρείτω ὁ Α τὸν Β· λέγω,\nὅτι οὐδὲ ὁ Γ τὸν Δ μετρεῖ.\nεἰ γὰρ μετρεῖ ὁ Γ τὸν Δ, μετρήσει\nκαὶ ὁ Α τὸν Β. οὐ μετρεῖ δὲ ὁ Α τὸν Β· οὐδὲ ἄρα\nὁ Γ τὸν Δ μετρήσει.\nμὴ μετρείτω δὴ πάλιν ὁ Γ τὸν Δ· λέγω, ὅτι οὐδὲ ὁ Α\nτὸν Β μετρήσει.\nεἰ γὰρ μετρεῖ ὁ Α τὸν Β, μετρήσει καὶ ὁ Γ τὸν Δ.\nοὐ μετρεῖ δὲ ὁ Γ τὸν Δ· οὐδʼ ἄρα ὁ Α τὸν Β μετρήσει·\nὅπερ ἔδει δεῖξαι.\nἐὰν κύβος ἀριθμὸς κύβον ἀριθμὸν μὴ μετρῇ, οὐδὲ ἡ\nπλευρὰ τὴν πλευρὰν μετρήσει· κἂν ἡ πλευρὰ τὴν πλευρὰν\nμὴ μετρῇ, οὐδὲ ὁ κύβος τὸν κύβον μετρήσει.\n\nκύβος γὰρ ἀριθμὸς ὁ Α κύβον\nἀριθμὸν τὸν Β μὴ μετρείτω, καὶ\nτοῦ μὲν Α πλευρὰ ἔστω ὁ Γ, τοῦ δὲ\nΒ ὁ Δ· λέγω, ὅτι ὁ Γ τὸν Δ οὐ\nμετρήσει.\nεἰ γὰρ μετρεῖ ὁ Γ τὸν Δ, καὶ ὁ Α τὸν Β μετρήσει. οὐ\nμετρεῖ δὲ ὁ Α τὸν Β· οὐδʼ ἄρα ὁ Γ τὸν Δ μετρεῖ.\nἀλλὰ δὴ μὴ μετρείτω ὁ Γ τὸν Δ· λέγω, ὅτι οὐδὲ ὁ Α\nτὸν Β μετρήσει.\nεἰ γὰρ ὁ Α τὸν Β μετρεῖ, καὶ ὁ Γ τὸν Δ μετρήσει.\nοὐ μετρεῖ δὲ ὁ Γ τὸν Δ· οὐδʼ ἄρα ὁ Α τὸν Β μετρήσει·\nὅπερ ἔδει δεῖξαι.\nδύο ὁμοίων ἐπιπέδων ἀριθμῶν εἷς μέσος ἀνάλογόν\nἐστιν ἀριθμός· καὶ ὁ ἐπίπεδος πρὸς τὸν ἐπίπεδον διπλασίονα\nλόγον ἔχει ἤπερ ἡ ὁμόλογος πλευρὰ πρὸς τὴν\nὁμόλογον πλευράν.\n\n\nἔστωσαν δύο ὅμοιοι ἐπίπεδοι ἀριθμοὶ οἱ Α, Β, καὶ\nτοῦ μὲν Α πλευραὶ ἔστωσαν οἱ Γ, Δ ἀριθμοί, τοῦ δὲ Β\nοἱ Ε, Ζ. καὶ ἐπεὶ ὅμοιοι ἐπίπεδοί εἰσιν οἱ ἀνάλογον ἔχοντες\nτὰς πλευράς, ἔστιν ἄρα ὡς ὁ Γ πρὸς τὸν Δ, οὕτως ὁ Ε\nπρὸς τὸν Ζ. λέγω οὖν, ὅτι τῶν Α, Β εἷς μέσος ἀνάλογόν\nἐστιν ἀριθμός, καὶ ὁ Α πρὸς τὸν Β διπλασίονα λόγον ἔχει\nἤπερ ὁ Γ πρὸς τὸν Ε ἢ ὁ Δ πρὸς τὸν Ζ, τουτέστιν ἤπερ ἡ\nὁμόλογος πλευρὰ πρὸς τὴν ὁμόλογον πλευράν.\nκαὶ ἐπεί ἐστιν ὡς ὁ Γ πρὸς τὸν Δ, οὕτως ὁ Ε πρὸς τὸν\nΖ, ἐναλλὰξ ἄρα ἐστὶν ὡς ὁ Γ πρὸς τὸν Ε, ὁ Δ πρὸς τὸν Ζ.\nκαὶ ἐπεὶ ἐπίπεδός ἐστιν ὁ Α, πλευραὶ δὲ αὐτοῦ οἱ Γ, Δ,\nὁ Δ ἄρα τὸν Γ πολλαπλασιάσας τὸν Α πεποίηκεν. διὰ\nτὰ αὐτὰ δὴ καὶ ὁ Ε τὸν Ζ πολλαπλασιάσας τὸν Β πεποίηκεν.\nὁ Δ δὴ τὸν Ε πολλαπλασιάσας τὸν Η ποιείτω.\nκαὶ ἐπεὶ ὁ Δ τὸν μὲν Γ πολλαπλασιάσας τὸν Α πεποίηκεν,\nτὸν δὲ Ε πολλαπλασιάσας τὸν Η πεποίηκεν, ἔστιν ἄρα\nὡς ὁ Γ πρὸς τὸν Ε, οὕτως ὁ Α πρὸς τὸν Η. ἀλλʼ ὡς ὁ Γ\nπρὸς τὸν Ε, οὕτως ὁ Δ πρὸς τὸν Ζ· καὶ ὡς ἄρα ὁ Δ\nπρὸς τὸν Ζ, οὕτως ὁ Α πρὸς τὸν Η. πάλιν, ἐπεὶ ὁ Ε τὸν\nμὲν Δ πολλαπλασιάσας τὸν Η πεποίηκεν, τὸν δὲ Ζ\nπολλαπλασιάσας τὸν Β πεποίηκεν, ἔστιν ἄρα ὡς ὁ Δ πρὸς\nτὸν Ζ, οὕτως ὁ Η πρὸς τὸν Β. ἐδείχθη δὲ καὶ ὡς ὁ Δ πρὸς\nτὸν Ζ, οὕτως ὁ Α πρὸς τὸν Η· καὶ ὡς ἄρα ὁ Α πρὸς τὸν Η,\nοὕτως ὁ Η πρὸς τὸν Β. οἱ Α, Η, Β ἄρα ἑξῆς ἀνάλογόν\nεἰσιν. τῶν Α, Β ἄρα εἷς μέσος ἀνάλογόν ἐστιν ἀριθμός.\n\n\nλέγω δή, ὅτι καὶ ὁ Α πρὸς τὸν Β διπλασίονα λόγον\nἔχει ἤπερ ἡ ὁμόλογος πλευρὰ πρὸς τὴν ὁμόλογον πλευράν,\nτουτέστιν ἤπερ ὁ Γ πρὸς τὸν Ε ἢ ὁ Δ πρὸς τὸν Ζ. ἐπεὶ γὰρ\nοἱ Α, Η, Β ἑξῆς ἀνάλογόν εἰσιν, ὁ Α πρὸς τὸν Β διπλασίονα\nλόγον ἔχει ἤπερ πρὸς τὸν Η. καί ἐστιν ὡς ὁ Α πρὸς\nτὸν Η, οὕτως ὅ τε Γ πρὸς τὸν Ε καὶ ὁ Δ πρὸς τὸν Ζ. καὶ\nὁ Α ἄρα πρὸς τὸν Β διπλασίονα λόγον ἔχει ἤπερ ὁ Γ πρὸς\nτὸν Ε ἢ ὁ Δ πρὸς τὸν Ζ· ὅπερ ἔδει δεῖξαι.\nδύο ὁμοίων στερεῶν ἀριθμῶν δύο μέσοι ἀνάλογον\nἐμπίπτουσιν ἀριθμοί· καὶ ὁ στερεὸς πρὸς τὸν ὅμοιον\nστερεὸν τριπλασίονα λόγον ἔχει ἤπερ ἡ ὁμόλογος πλευρὰ\nπρὸς τὴν ὁμόλογον πλευράν.\n\n\nἔστωσαν δύο ὅμοιοι στερεοὶ οἱ Α, Β, καὶ τοῦ μὲν Α\nπλευραὶ ἔστωσαν οἱ Γ, Δ, Ε, τοῦ δὲ Β οἱ Ζ, Η, Θ. καὶ\nἐπεὶ ὅμοιοι στερεοί εἰσιν οἱ ἀνάλογον ἔχοντες τὰς πλευράς,\nἔστιν ἄρα ὡς μὲν ὁ Γ πρὸς τὸν Δ, οὕτως ὁ Ζ πρὸς τὸν Η,\nὡς δὲ ὁ Δ πρὸς τὸν Ε, οὕτως ὁ Η πρὸς τὸν Θ. λέγω, ὅτι\nτῶν Α, Β δύο μέσοι ἀνάλογον ἐμπίπτουσιν ἀριθμοί, καὶ\nὁ Α πρὸς τὸν Β τριπλασίονα λόγον ἔχει ἤπερ ὁ Γ πρὸς\nτὸν Ζ καὶ ὁ Δ πρὸς τὸν Η καὶ ἔτι ὁ Ε πρὸς τὸν Θ.\nὁ Γ γὰρ τὸν Δ πολλαπλασιάσας τὸν Κ ποιείτω, ὁ δὲ\nΖ τὸν Η πολλαπλασιάσας τὸν Λ ποιείτω. καὶ ἐπεὶ οἱ\nΓ, Δ τοῖς Ζ, Η ἐν τῷ αὐτῷ λόγῳ εἰσίν, καὶ ἐκ μὲν τῶν\nΓ, Δ ἐστιν ὁ Κ, ἐκ δὲ τῶν Ζ, Η ὁ Λ, οἱ Κ, Λ\nἄρα ὅμοιοι\nἐπίπεδοί εἰσιν ἀριθμοί· τῶν Κ, Λ ἄρα εἷς μέσος ἀνάλογόν\nἐστιν ἀριθμός. ἔστω ὁ Μ. ὁ Μ ἄρα ἐστὶν ὁ ἐκ τῶν Δ, Ζ,\nὡς ἐν τῷ πρὸ τούτου θεωρήματι ἐδείχθη. καὶ ἐπεὶ ὁ Δ\nτὸν μὲν Γ πολλαπλασιάσας τὸν Κ πεποίηκεν, τὸν δὲ Ζ\nπολλαπλασιάσας τὸν Μ πεποίηκεν, ἔστιν ἄρα ὡς ὁ Γ\nπρὸς τὸν Ζ, οὕτως ὁ Κ πρὸς τὸν Μ. ἀλλʼ ὡς ὁ Κ πρὸς τὸν\nΜ, ὁ Μ πρὸς τὸν Λ. οἱ Κ, Μ, Λ ἄρα ἑξῆς εἰσιν ἀνάλογον\nἐν τῷ τοῦ Γ πρὸς τὸν Ζ λόγῳ. καὶ ἐπεί ἐστιν ὡς ὁ Γ πρὸς\nτὸν Δ, οὕτως ὁ Ζ πρὸς τὸν Η, ἐναλλὰξ ἄρα ἐστὶν ὡς ὁ Γ\nπρὸς τὸν Ζ, οὕτως ὁ Δ πρὸς τὸν Η. διὰ τὰ αὐτὰ δὴ καὶ\nὡς ὁ Δ πρὸς τὸν Η, οὕτως ὁ Ε πρὸς τὸν Θ. οἱ Κ, Μ, Λ\nἄρα ἑξῆς εἰσιν ἀνάλογον ἔν τε τῷ τοῦ Γ πρὸς τὸν Ζ λόγῳ\nκαὶ τῷ τοῦ Δ πρὸς τὸν Η καὶ ἔτι τῷ τοῦ Ε πρὸς τὸν Θ.\nἑκάτερος δὴ τῶν Ε, Θ τὸν Μ πολλαπλασιάσας ἑκάτερον\nτῶν Ν, Ξ ποιείτω. καὶ ἐπεὶ στερεός ἐστιν ὁ Α, πλευραὶ δὲ\nαὐτοῦ εἰσιν οἱ Γ, Δ, Ε, ὁ Ε ἄρα τὸν ἐκ τῶν Γ, Δ πολλαπλασιάσας\nτὸν Α πεποίηκεν. ὁ δὲ ἐκ τῶν Γ, Δ ἐστιν ὁ Κ·\nὁ Ε ἄρα τὸν Κ πολλαπλασιάσας τὸν Α πεποίηκεν. διὰ τὰ\nαὐτὰ δὴ καὶ ὁ Θ τὸν Λ πολλαπλασιάσας τὸν Β πεποίηκεν.\nκαὶ ἐπεὶ ὁ Ε τὸν Κ πολλαπλασιάσας τὸν Α πεποίηκεν,\nἀλλὰ μὴν καὶ τὸν Μ πολλαπλασιάσας τὸν Ν πεποίηκεν,\nἔστιν ἄρα ὡς ὁ Κ πρὸς τὸν Μ, οὕτως ὁ Α πρὸς τὸν Ν.\nὡς δὲ ὁ Κ πρὸς τὸν Μ, οὕτως ὅ τε Γ πρὸς τὸν Ζ καὶ ὁ Δ\nπρὸς τὸν Η καὶ ἔτι ὁ Ε πρὸς τὸν Θ· καὶ ὡς ἄρα ὁ Γ πρὸς\nτὸν Ζ καὶ ὁ Δ πρὸς τὸν Η καὶ ὁ Ε πρὸς τὸν Θ, οὕτως ὁ Α\nπρὸς τὸν Ν. πάλιν, ἐπεὶ ἑκάτερος τῶν Ε, Θ τὸν Μ πολλαπλασιάσας\nἑκάτερον τῶν Ν, Ξ πεποίηκεν, ἔστιν ἄρα\nὡς ὁ Ε πρὸς τὸν Θ, οὕτως ὁ Ν πρὸς τὸν Ξ. ἀλλʼ ὡς ὁ Ε\nπρὸς τὸν Θ, οὕτως ὅ τε Γ πρὸς τὸν Ζ καὶ ὁ Δ πρὸς τὸν\nΗ· καὶ ὡς ἄρα ὁ Γ πρὸς τὸν Ζ καὶ ὁ Δ πρὸς τὸν Η\nκαὶ ὁ Ε πρὸς τὸν Θ, οὕτως ὅ τε Α πρὸς τὸν Ν καὶ ὁ Ν\nπρὸς τὸν Ξ. πάλιν, ἐπεὶ ὁ Θ τὸν Μ πολλαπλασιάσας τὸν\nΞ πεποίηκεν, ἀλλὰ μὴν καὶ τὸν Λ πολλαπλασιάσας τὸν Β\nπεποίηκεν, ἔστιν ἄρα ὡς ὁ Μ πρὸς τὸν Λ, οὕτως ὁ Ξ\nπρὸς τὸν Β. ἀλλʼ ὡς ὁ Μ πρὸς τὸν Λ, οὕτως ὅ τε Γ πρὸς\nτὸν Ζ καὶ ὁ Δ πρὸς τὸν Η καὶ ὁ Ε πρὸς τὸν Θ. καὶ ὡς\nἄρα ὁ Γ πρὸς τὸν Ζ καὶ ὁ Δ πρὸς τὸν Η καὶ ὁ Ε πρὸς τὸν\nΘ, οὕτως οὐ μόνον ὁ Ξ πρὸς τὸν Β, ἀλλὰ καὶ ὁ Α πρὸς τὸν\nν καὶ ὁ Ν πρὸς τὸν Ξ. οἱ Α, Ν, Ξ, Β ἄρα ἑξῆς εἰσιν\nἀνάλογον ἐν τοῖς εἰρημένοις τῶν πλευρῶν λόγοις.\nλέγω, ὅτι καὶ ὁ Α πρὸς τὸν Β τριπλασίονα λόγον ἔχει\nἤπερ ἡ ὁμόλογος πλευρὰ πρὸς τὴν ὁμόλογον πλευράν,\nτουτέστιν ἤπερ ὁ Γ ἀριθμὸς πρὸς τὸν Ζ ἢ ὁ Δ πρὸς τὸν Η\nκαὶ ἔτι ὁ Ε πρὸς τὸν Θ. ἐπεὶ γὰρ τέσσαρες ἀριθμοὶ\nἑξῆς ἀνάλογόν εἰσιν οἱ Α, Ν, Ξ, Β, ὁ Α ἄρα πρὸς τὸν Β\nτριπλασίονα λόγον ἔχει ἤπερ ὁ Α πρὸς τὸν Ν. ἀλλʼ ὡς\nὁ Α πρὸς τὸν Ν, οὕτως ἐδείχθη ὅ τε Γ πρὸς τὸν Ζ καὶ\nὁ Δ πρὸς τὸν Η καὶ ἔτι ὁ Ε πρὸς τὸν Θ. καὶ ὁ Α ἄρα πρὸς\nτὸν Β τριπλασίονα λόγον ἔχει ἤπερ ἡ ὁμόλογος πλευρὰ\nπρὸς τὴν ὁμόλογον πλευράν, τουτέστιν ἤπερ ὁ Γ ἀριθμὸς\nπρὸς τὸν Ζ καὶ ὁ Δ πρὸς τὸν Η καὶ ἔτι ὁ Ε πρὸς τὸν Θ·\nὅπερ ἔδει δεῖξαι.\nἐὰν δύο ἀριθμῶν εἷς μέσος ἀνάλογον ἐμπίπτῃ ἀριθμός,\nὅμοιοι ἐπίπεδοι ἔσονται οἱ ἀριθμοί.\nδύο γὰρ ἀριθμῶν τῶν Α, Β εἷς μέσος ἀνάλογον\nἐμπιπτέτω ἀριθμὸς ὁ Γ· λέγω, ὅτι οἱ Α, Β ὅμοιοι\nἐπίπεδοί εἰσιν ἀριθμοί.\nεἰλήφθωσαν γὰρ ἐλάχιστοι ἀριθμοὶ τῶν τὸν αὐτὸν\nλόγον ἐχόντων τοῖς Α, Γ οἱ Δ, Ε· ἰσάκις ἄρα ὁ Δ τὸν Α\nμετρεῖ καὶ ὁ Ε τὸν Γ. ὁσάκις δὴ ὁ Δ τὸν Α μετρεῖ,\nτοσαῦται μονάδες ἔστωσαν ἐν\nτῷ Ζ· ὁ Ζ ἄρα τὸν Δ πολλαπλασιάσας\nτὸν Α πεποίηκεν.\nὥστε ὁ Α ἐπίπεδός ἐστιν, πλευραὶ\nδὲ αὐτοῦ οἱ Δ, Ζ. πάλιν,\nἐπεὶ οἱ Δ, Ε ἐλάχιστοί εἰσι τῶν\nτὸν αὐτὸν λόγον ἐχόντων τοῖς\nΓ, Β, ἰσάκις ἄρα ὁ Δ τὸν Γ μετρεῖ καὶ ὁ Ε τὸν Β. ὁσάκις δὴ ὁ\nΕ τὸν Β μετρεῖ, τοσαῦται μονάδες ἔστωσαν ἐν τῷ Η. ὁ Ε\nἄρα τὸν Β μετρεῖ κατὰ τὰς ἐν τῷ Η μονάδας· ὁ Η ἄρα\nτὸν Ε πολλαπλασιάσας τὸν Β πεποίηκεν. ὁ Β ἄρα ἐπίπεδός\nἐστι, πλευραὶ δὲ αὐτοῦ εἰσιν οἱ Ε, Η. οἱ Α, Β ἄρα ἐπίπεδοί\nεἰσιν ἀριθμοί. λέγω δή, ὅτι καὶ ὅμοιοι. ἐπεὶ γὰρ ὁ Ζ τὸν\nμὲν Δ πολλαπλασιάσας τὸν Α πεποίηκεν, τὸν δὲ Ε\nπολλαπλασιάσας τὸν Γ πεποίηκεν, ἔστιν ἄρα ὡς ὁ Δ\nπρὸς τὸν Ε, οὕτως ὁ Α πρὸς τὸν Γ, τουτέστιν ὁ Γ πρὸς\nτὸν Β. πάλιν, ἐπεὶ ὁ Ε ἑκάτερον τῶν Ζ, Η πολλαπλασιάσας\nτοὺς Γ, Β πεποίηκεν, ἔστιν ἄρα ὡς ὁ Ζ πρὸς τὸν Η, οὕτως\nὁ Γ πρὸς τὸν Β. ὡς δὲ ὁ Γ πρὸς τὸν Β, οὕτως ὁ Δ πρὸς\nτὸν Ε· καὶ ὡς ἄρα ὁ Δ πρὸς τὸν Ε, οὕτως ὁ Ζ πρὸς τὸν Η.\nκαὶ ἐναλλὰξ ὡς ὁ Δ πρὸς τὸν Ζ, οὕτως ὁ Ε πρὸς τὸν Η.\nοἱ Α, Β ἄρα ὅμοιοι ἐπίπεδοί εἰσιν ἀριθμοί· αἱ γὰρ πλευραὶ\nαὐτῶν ἀνάλογόν εἰσιν· ὅπερ ἔδει δεῖξαι.\nἐὰν δύο ἀριθμῶν δύο μέσοι ἀνάλογον ἐμπίπτωσιν ἀριθμοί,\nὅμοιοι στερεοί εἰσιν οἱ ἀριθμοί.\nδύο γὰρ ἀριθμῶν τῶν Α, Β δύο μέσοι ἀνάλογον ἐμπιπτέτωσαν\nἀριθμοὶ οἱ Γ, Δ· λέγω, ὅτι οἱ Α, Β ὅμοιοι στερεοί\nεἰσιν.\nεἰλήφθωσαν γὰρ ἐλάχιστοι ἀριθμοὶ τῶν τὸν αὐτὸν\nλόγον ἐχόντων τοῖς Α, Γ, Δ τρεῖς οἱ Ε, Ζ, Η· οἱ ἄρα\nἄκροι αὐτῶν οἱ Ε, Η πρῶτοι πρὸς ἀλλήλους εἰσίν. καὶ\nἐπεὶ τῶν Ε, Η εἷς μέσος ἀνάλογον ἐμπέπτωκεν ἀριθμὸς\nὁ Ζ, οἱ Ε, Η ἄρα ἀριθμοὶ ὅμοιοι ἐπίπεδοί εἰσιν. ἔστωσαν\nοὖν τοῦ μὲν Ε πλευραὶ οἱ Θ, Κ, τοῦ δὲ Η οἱ Λ, Μ. φανερὸν\nἄρα ἐστὶν ἐκ τοῦ πρὸ τούτου, ὅτι οἱ Ε, Ζ, Η ἑξῆς εἰσιν\nἀνάλογον ἔν τε τῷ τοῦ Θ πρὸς τὸν Λ λόγῳ καὶ τῷ τοῦ Κ\nπρὸς τὸν Μ. καὶ ἐπεὶ οἱ Ε, Ζ, Η ἐλάχιστοί εἰσι τῶν τὸν\nαὐτὸν λόγον ἐχόντων τοῖς Α, Γ, Δ, καί ἐστιν ἴσον τὸ\nπλῆθος τῶν Ε, Ζ, Η τῷ πλήθει τῶν Α, Γ, Δ, διʼ ἴσου\nἄρα ἐστὶν ὡς ὁ Ε πρὸς τὸν Η, οὕτως ὁ Α πρὸς τὸν Δ. οἱ δὲ\nΕ, Η πρῶτοι, οἱ δὲ πρῶτοι καὶ ἐλάχιστοι, οἱ δὲ ἐλάχιστοι\nμετροῦσι τοὺς τὸν αὐτὸν λόγον ἔχοντας αὐτοῖς ἰσάκις ὅ\nτε μείζων τὸν μείζονα καὶ ὁ ἐλάσσων τὸν ἐλάσσονα,\nτουτέστιν ὅ τε ἡγούμενος τὸν ἡγούμενον καὶ ὁ ἑπόμενος\nτὸν ἑπόμενον· ἰσάκις ἄρα ὁ Ε τὸν Α μετρεῖ καὶ ὁ Η τὸν\nΔ. ὁσάκις δὴ ὁ Ε τὸν Α μετρεῖ, τοσαῦται μονάδες ἔστωσαν\nἐν τῷ Ν. ὁ Ν ἄρα τὸν Ε πολλαπλασιάσας τὸν Α\nπεποίηκεν. ὁ δὲ Ε ἐστιν ὁ ἐκ τῶν Θ, Κ· ὁ Ν ἄρα τὸν\nἐκ τῶν Θ, Κ πολλαπλασιάσας τὸν Α πεποίηκεν. στερεὸς\nἄρα ἐστὶν ὁ Α, πλευραὶ δὲ αὐτοῦ εἰσιν οἱ Θ, Κ, Ν. πάλιν,\nἐπεὶ οἱ Ε, Ζ, Η ἐλάχιστοί εἰσι τῶν τὸν αὐτὸν λόγον\nἐχόντων τοῖς Γ, Δ, Β, ἰσάκις ἄρα ὁ Ε τὸν Γ μετρεῖ καὶ\nὁ Η τὸν Β. ὁσάκις δὴ ὁ Ε τὸν Γ μετρεῖ, τοσαῦται μονάδες\nἔστωσαν ἐν τῷ Ξ. ὁ Η ἄρα τὸν Β μετρεῖ κατὰ τὰς ἐν\nτῷ Ξ μονάδας· ὁ Ξ ἄρα τὸν Η πολλαπλασιάσας τὸν Β\nπεποίηκεν. ὁ δὲ Η ἐστιν ὁ ἐκ τῶν Λ, Μ· ὁ Ξ ἄρα τὸν ἐκ\nτῶν Λ, Μ πολλαπλασιάσας τὸν Β πεποίηκεν. στερεὸς\nἄρα ἐστὶν ὁ Β, πλευραὶ δὲ αὐτοῦ εἰσιν οἱ Λ, Μ, Ξ· οἱ\nΑ, Β ἄρα στερεοί εἰσιν.\nλέγω δή, ὅτι καὶ ὅμοιοι. ἐπεὶ γὰρ οἱ Ν, Ξ τὸν Ε\nπολλαπλασιάσαντες τοὺς Α, Γ πεποιήκασιν, ἔστιν ἄρα\nὡς ὁ Ν πρὸς τὸν Ξ, ὁ Α πρὸς τὸν Γ, τουτέστιν ὁ Ε πρὸς\nτὸν Ζ. ἀλλʼ ὡς ὁ Ε πρὸς τὸν Ζ, ὁ Θ πρὸς τὸν Λ καὶ ὁ Κ\nπρὸς τὸν Μ· καὶ ὡς ἄρα ὁ Θ πρὸς τὸν Λ, οὕτως ὁ Κ πρὸς\nτὸν Μ καὶ ὁ Ν πρὸς τὸν Ξ. καί εἰσιν οἱ μὲν Θ, Κ, Ν πλευραὶ\nτοῦ Α, οἱ δὲ Ξ, Λ, Μ πλευραὶ τοῦ Β. οἱ Α, Β ἄρα\nἀριθμοὶ ὅμοιοι στερεοί εἰσιν· ὅπερ ἔδει δεῖξαι.\nἐὰν τρεῖς ἀριθμοὶ ἑξῆς ἀνάλογον ὦσιν, ὁ δὲ πρῶτος\nτετράγωνος ᾖ, καὶ ὁ τρίτος τετράγωνος ἔσται.\n\nἔστωσαν τρεῖς ἀριθμοὶ ἑξῆς ἀνάλογον\nοἱ Α, Β, Γ, ὁ δὲ πρῶτος ὁ Α τετράγωνος\nἔστω· λέγω, ὅτι καὶ ὁ τρίτος ὁ Γ τετράγωνός\nἐστιν.\nἐπεὶ γὰρ τῶν Α, Γ εἷς μέσος ἀνάλογόν ἐστιν ἀριθμὸς\nὁ Β, οἱ Α, Γ ἄρα ὅμοιοι ἐπίπεδοί εἰσιν. τετράγωνος δὲ ὁ\nΑ· τετράγωνος ἄρα καὶ ὁ Γ· ὅπερ ἔδει δεῖξαι.\nἐὰν τέσσαρες ἀριθμοὶ ἑξῆς ἀνάλογον ὦσιν, ὁ δὲ πρῶτος\nκύβος ᾖ, καὶ ὁ τέταρτος κύβος ἔσται.\n\nἔστωσαν τέσσαρες ἀριθμοὶ ἑξῆς ἀνάλογον\nοἱ Α, Β, Γ, Δ, ὁ δὲ Α κύβος\nἔστω· λέγω, ὅτι καὶ ὁ Δ κύβος ἐστίν.\nἐπεὶ γὰρ τῶν Α, Δ δύο μέσοι ἀνάλογόν\nεἰσιν ἀριθμοὶ οἱ Β, Γ, οἱ Α, Δ\nἄρα ὅμοιοί εἰσι στερεοὶ ἀριθμοί. κύβος δὲ ὁ Α· κύβος ἄρα\nκαὶ ὁ Δ· ὅπερ ἔδει δεῖξαι.\nἐὰν δύο ἀριθμοὶ πρὸς ἀλλήλους λόγον ἔχωσιν, ὃν\nτετράγωνος ἀριθμὸς πρὸς τετράγωνον ἀριθμόν, ὁ δὲ\nπρῶτος τετράγωνος ᾖ, καὶ ὁ δεύτερος τετράγωνος ἔσται.\nδύο γὰρ ἀριθμοὶ οἱ Α, Β πρὸς ἀλλήλους λόγον ἐχέτωσαν,\nὃν τετράγωνος ἀριθμὸς ὁ Γ πρὸς τετράγωνον ἀριθμὸν\nτὸν Δ, ὁ δὲ Α τετράγωνος ἔστω· λέγω, ὅτι καὶ ὁ Β τετράγωνός\nἐστιν.\nἐπεὶ γὰρ οἱ Γ, Δ τετράγωνοί εἰσιν, οἱ Γ, Δ ἄρα ὅμοιοι\nἐπίπεδοί εἰσιν. τῶν Γ, Δ ἄρα εἷς μέσος\nἀνάλογον ἐμπίπτει ἀριθμός. καί\nἐστιν ὡς ὁ Γ πρὸς τὸν Δ, ὁ Α πρὸς\nτὸν Β· καὶ τῶν Α, Β ἄρα εἷς μέσος\nἀνάλογον ἐμπίπτει ἀριθμός. καί ἐστιν\nὁ Α τετράγωνος· καὶ ὁ Β ἄρα τετράγωνός ἐστιν· ὅπερ ἔδει\nδεῖξαι.\nἐὰν δύο ἀριθμοὶ πρὸς ἀλλήλους λόγον ἔχωσιν, ὃν\nκύβος ἀριθμὸς πρὸς κύβον ἀριθμόν, ὁ δὲ πρῶτος κύβος ᾖ,\nκαὶ ὁ δεύτερος κύβος ἔσται.\nδύο γὰρ ἀριθμοὶ οἱ Α, Β πρὸς ἀλλήλους λόγον ἐχέτωσαν,\nὃν κύβος ἀριθμὸς ὁ Γ πρὸς κύβον ἀριθμὸν τὸν Δ,\nκύβος δὲ ἔστω ὁ Α· λέγω δή, ὅτι καὶ ὁ Β κύβος ἐστίν.\nἐπεὶ γὰρ οἱ Γ, Δ κύβοι εἰσίν, οἱ Γ, Δ ὅμοιοι στερεοί\nεἰσιν· τῶν Γ, Δ ἄρα δύο μέσοι ἀνάλογον ἐμπίπτουσιν\nἀριθμοί. ὅσοι δὲ εἰς τοὺς Γ, Δ μεταξὺ κατὰ τὸ συνεχὲς\nἀνάλογον ἐμπίπτουσιν, τοσοῦτοι καὶ εἰς τοὺς τὸν αὐτὸν\nλόγον ἔχοντας αὐτοῖς· ὥστε καὶ τῶν Α, Β δύο μέσοι\nἀνάλογον ἐμπίπτουσιν ἀριθμοί. ἐμπιπτέτωσαν οἱ Ε, Ζ.\nἐπεὶ οὖν τέσσαρες ἀριθμοὶ οἱ Α, Ε, Ζ, Β ἑξῆς ἀνάλογόν\nεἰσιν, καί ἐστι κύβος ὁ Α, κύβος ἄρα καὶ ὁ Β· ὅπερ ἔδει\nδεῖξαι.\nοἱ ὅμοιοι ἐπίπεδοι ἀριθμοὶ πρὸς ἀλλήλους λόγον ἔχουσιν,\nὃν τετράγωνος ἀριθμὸς πρὸς τετράγωνον ἀριθμόν.\nἔστωσαν ὅμοιοι ἐπίπεδοι ἀριθμοὶ οἱ Α, Β· λέγω, ὅτι\nὁ Α πρὸς τὸν Β λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν.\nἐπεὶ γὰρ οἱ Α, Β ὅμοιοι ἐπίπεδοί εἰσιν, τῶν Α, Β\nἄρα εἷς μέσος ἀνάλογον ἐμπίπτει ἀριθμός. ἐμπιπτέτω καὶ\nἔστω ὁ Γ, καὶ εἰλήφθωσαν ἐλάχιστοι ἀριθμοὶ τῶν τὸν\nαὐτὸν λόγον ἐχόντων τοῖς Α, Γ, Β οἱ Δ, Ε, Ζ· οἱ ἄρα\nἄκροι αὐτῶν οἱ Δ, Ζ τετράγωνοί εἰσιν. καὶ ἐπεί ἐστιν ὡς\nὁ Δ πρὸς τὸν Ζ, οὕτως ὁ Α πρὸς τὸν Β, καί εἰσιν οἱ Δ, Ζ\nτετράγωνοι, ὁ Α ἄρα πρὸς τὸν Β λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ὅπερ ἔδει\nδεῖξαι.\nοἱ ὅμοιοι στερεοὶ ἀριθμοὶ πρὸς ἀλλήλους λόγον\nἔχουσιν, ὃν κύβος ἀριθμὸς πρὸς κύβον ἀριθμόν.\nἔστωσαν ὅμοιοι στερεοὶ ἀριθμοὶ οἱ Α, Β· λέγω, ὅτι\nὁ Α πρὸς τὸν Β λόγον ἔχει, ὃν κύβος ἀριθμὸς πρὸς κύβον\nἀριθμόν.\nἐπεὶ γὰρ οἱ Α, Β ὅμοιοι στερεοί εἰσιν, τῶν Α, Β ἄρα\nδύο μέσοι ἀνάλογον ἐμπίπτουσιν ἀριθμοί. ἐμπιπτέτωσαν\nοἱ Γ, Δ, καὶ εἰλήφθωσαν ἐλάχιστοι ἀριθμοὶ τῶν τὸν αὐτὸν\nλόγον ἐχόντων τοῖς Α, Γ, Δ, Β ἴσοι αὐτοῖς τὸ πλῆθος οἱ\nε, Ζ, Η, Θ· οἱ ἄρα ἄκροι αὐτῶν οἱ Ε, Θ κύβοι εἰσίν. καί\nἐστιν ὡς ὁ Ε πρὸς τὸν Θ, οὕτως ὁ Α πρὸς τὸν Β· καὶ ὁ Α\nἄρα πρὸς τὸν Β λόγον ἔχει, ὃν κύβος ἀριθμὸς πρὸς κύβον\nἀριθμόν· ὅπερ ἔδει δεῖξαι.\nἐὰν δύο ὅμοιοι ἐπίπεδοι ἀριθμοὶ πολλαπλασιάσαντες\nἀλλήλους ποιῶσί τινα, ὁ γενόμενος τετράγωνος ἔσται.\n\nἔστωσαν δύο ὅμοιοι ἐπίπεδοι\nἀριθμοὶ οἱ Α, Β, καὶ\nὁ Α τὸν Β πολλαπλασιάσας\nτὸν Γ ποιείτω· λέγω, ὅτι\nὁ Γ τετράγωνός ἐστιν.\nὁ γὰρ Α ἑαυτὸν πολλαπλασιάσας\nτὸν Δ ποιείτω. ὁ Δ ἄρα τετράγωνός ἐστιν.\nἐπεὶ οὖν ὁ Α ἑαυτὸν μὲν πολλαπλασιάσας τὸν Δ πεποίηκεν,\nτὸν δὲ Β πολλαπλασιάσας τὸν Γ πεποίηκεν, ἔστιν ἄρα ὡς\nὁ Α πρὸς τὸν Β, οὕτως ὁ Δ πρὸς τὸν Γ. καὶ ἐπεὶ οἱ Α, Β\nὅμοιοι ἐπίπεδοί εἰσιν ἀριθμοί, τῶν Α, Β ἄρα εἷς μέσος\nἀνάλογον ἐμπίπτει ἀριθμός. ἐὰν δὲ δύο ἀριθμῶν μεταξὺ\nκατὰ τὸ συνεχὲς ἀνάλογον ἐμπίπτωσιν ἀριθμοί, ὅσοι εἰς\nαὐτοὺς ἐμπίπτουσι, τοσοῦτοι καὶ εἰς τοὺς τὸν αὐτὸν λόγον\nἔχοντας· ὥστε καὶ τῶν Δ, Γ εἷς μέσος ἀνάλογον ἐμπίπτει\nἀριθμός. καί ἐστι τετράγωνος ὁ Δ· τετράγωνος ἄρα καὶ\nὁ Γ· ὅπερ ἔδει δεῖξαι.\nἐὰν δύο ἀριθμοὶ πολλαπλασιάσαντες ἀλλήλους ποιῶσι\nτετράγωνον, ὅμοιοι ἐπίπεδοί εἰσιν ἀριθμοί.\nἔστωσαν δύο ἀριθμοὶ οἱ Α, Β, καὶ ὁ Α τὸν Β πολλαπλασιάσας\nτετράγωνον τὸν Γ ποιείτω· λέγω, ὅτι οἱ Α, Β\nὅμοιοι ἐπίπεδοί εἰσιν ἀριθμοί.\nὁ γὰρ Α ἑαυτὸν πολλαπλασιάσας τὸν Δ ποιείτω· ὁ Δ\nἄρα τετράγωνός ἐστιν. καὶ ἐπεὶ ὁ Α ἑαυτὸν μὲν πολλαπλασιάσας\nτὸν Δ πεποίηκεν, τὸν δὲ Β\nπολλαπλασιάσας τὸν Γ πεποίηκεν, ἔστιν\nἄρα ὡς ὁ Α πρὸς τὸν Β, ὁ Δ πρὸς τὸν\nΓ. καὶ ἐπεὶ ὁ Δ τετράγωνός ἐστιν, ἀλλὰ\nκαὶ ὁ Γ, οἱ Δ, Γ ἄρα ὅμοιοι ἐπίπεδοί\nεἰσιν. τῶν Δ, Γ ἄρα εἷς μέσος ἀνάλογον\nἐμπίπτει. καί ἐστιν ὡς ὁ Δ πρὸς τὸν Γ, οὕτως ὁ Α πρὸς\nτὸν Β· καὶ τῶν Α, Β ἄρα εἷς μέσος ἀνάλογον ἐμπίπτει.\nἐὰν δὲ δύο ἀριθμῶν εἷς μέσος ἀνάλογον ἐμπίπτῃ, ὅμοιοι\nἐπίπεδοί εἰσιν οἱ ἀριθμοί· οἱ ἄρα Α, Β ὅμοιοί εἰσιν ἐπίπεδοι·\nὅπερ ἔδει δεῖξαι.\nἐὰν κύβος ἀριθμὸς ἑαυτὸν πολλαπλασιάσας ποιῇ τινα,\nὁ γενόμενος κύβος ἔσται.\nκύβος γὰρ ἀριθμὸς ὁ Α ἑαυτὸν πολλαπλασιάσας τὸν Β\nποιείτω· λέγω, ὅτι ὁ Β κύβος ἐστίν.\n\n\nεἰλήφθω γὰρ τοῦ Α πλευρὰ ὁ Γ, καὶ ὁ Γ ἑαυτὸν πολλαπλασιάσας\nτὸν Δ ποιείτω. φανερὸν δή ἐστιν, ὅτι ὁ Γ τὸν Δ\nπολλαπλασιάσας τὸν Α πεποίηκεν. καὶ ἐπεὶ ὁ Γ ἑαυτὸν\nπολλαπλασιάσας τὸν Δ πεποίηκεν,\nὁ Γ ἄρα τὸν Δ μετρεῖ κατὰ τὰς ἐν\nαὑτῷ μονάδας. ἀλλὰ μὴν καὶ ἡ μονὰς\nτὸν Γ μετρεῖ κατὰ τὰς ἐν αὐτῷ\nμονάδας· ἔστιν ἄρα ὡς ἡ μονὰς\nπρὸς τὸν Γ, ὁ Γ πρὸς τὸν Δ. πάλιν, ἐπεὶ ὁ Γ τὸν Δ πολλαπλασιάσας\nτὸν Α πεποίηκεν, ὁ Δ ἄρα τὸν Α μετρεῖ κατὰ\nτὰς ἐν τῷ Γ μονάδας. μετρεῖ δὲ καὶ ἡ μονὰς τὸν Γ κατὰ\nτὰς ἐν αὐτῷ μονάδας· ἔστιν ἄρα ὡς ἡ μονὰς πρὸς τὸν Γ,\nὁ Δ πρὸς τὸν Α. ἀλλʼ ὡς ἡ μονὰς πρὸς τὸν Γ, ὁ Γ πρὸς\nτὸν Δ· καὶ ὡς ἄρα ἡ μονὰς πρὸς τὸν Γ, οὕτως ὁ Γ πρὸς\nτὸν Δ καὶ ὁ Δ πρὸς τὸν Α. τῆς ἄρα μονάδος καὶ τοῦ Α\nἀριθμοῦ δύο μέσοι ἀνάλογον κατὰ τὸ συνεχὲς ἐμπεπτώκασιν\nἀριθμοὶ οἱ Γ, Δ. πάλιν, ἐπεὶ ὁ Α ἑαυτὸν πολλαπλασιάσας\nτὸν Β πεποίηκεν, ὁ Α ἄρα τὸν Β μετρεῖ κατὰ τὰς\nἐν αὑτῷ μονάδας. μετρεῖ δὲ καὶ ἡ μονὰς τὸν Α κατὰ τὰς\nἐν αὐτῷ μονάδας· ἔστιν ἄρα ὡς ἡ μονὰς πρὸς τὸν Α, ὁ Α\nπρὸς τὸν Β. τῆς δὲ μονάδος καὶ τοῦ Α δύο μέσοι ἀνάλογον\nἐμπεπτώκασιν ἀριθμοί· καὶ τῶν Α, Β ἄρα δύο μέσοι ἀνάλογον\nἐμπεσοῦνται ἀριθμοί. ἐὰν δὲ δύο ἀριθμῶν δύο μέσοι\nἀνάλογον ἐμπίπτωσιν, ὁ δὲ πρῶτος κύβος ᾖ, καὶ ὁ δεύτερος\nκύβος ἔσται. καί ἐστιν ὁ Α κύβος· καὶ ὁ Β ἄρα κύβος\nἐστίν· ὅπερ ἔδει δεῖξαι.\nἐὰν κύβος ἀριθμὸς κύβον ἀριθμὸν πολλαπλασιάσας\nποιῇ τινα, ὁ γενόμενος κύβος ἔσται.\nκύβος γὰρ ἀριθμὸς ὁ Α κύβον ἀριθμὸν τὸν Β πολλαπλασιάσας\nτὸν Γ ποιείτω· λέγω, ὅτι ὁ Γ κύβος ἐστίν.\n\n\nὁ γὰρ Α ἑαυτὸν πολλαπλασιάσας\nτὸν Δ ποιείτω· ὁ Δ ἄρα\nκύβος ἐστίν. καὶ ἐπεὶ ὁ Α ἑαυτὸν\nμὲν πολλαπλασιάσας τὸν Δ πεποίηκεν,\nτὸν δὲ Β πολλαπλασιάσας\nτὸν Γ πεποίηκεν, ἔστιν ἄρα ὡς\nὁ Α πρὸς τὸν Β, οὕτως ὁ Δ πρὸς τὸν Γ. καὶ ἐπεὶ οἱ Α,\nΒ κύβοι εἰσίν, ὅμοιοι στερεοί εἰσιν οἱ Α, Β. τῶν Α, Β\nἄρα δύο μέσοι ἀνάλογον ἐμπίπτουσιν ἀριθμοί· ὥστε καὶ\nτῶν Δ, Γ δύο μέσοι ἀνάλογον ἐμπεσοῦνται ἀριθμοί. καί\nἐστι κύβος ὁ Δ· κύβος ἄρα καὶ ὁ Γ· ὅπερ ἔδει δεῖξαι.\nἐὰν κύβος ἀριθμὸς ἀριθμόν τινα πολλαπλασιάσας\nκύβον ποιῇ, καὶ ὁ πολλαπλασιασθεὶς κύβος ἔσται.\nκύβος γὰρ ἀριθμὸς ὁ Α ἀριθμόν τινα τὸν Β πολλαπλασιάσας\nκύβον τὸν Γ ποιείτω· λέγω, ὅτι ὁ Β κύβος\nἐστίν.\nὁ γὰρ Α ἑαυτὸν πολλαπλασιάσας τὸν Δ ποιείτω· κύβος\nἄρα ἐστίν ὁ Δ. καὶ ἐπεὶ ὁ Α ἑαυτὸν μὲν πολλαπλασιάσας\nτὸν Δ πεποίηκεν, τὸν δὲ Β πολλαπλασιάσας\nτὸν Γ πεποίηκεν, ἔστιν\nἄρα ὡς ὁ Α πρὸς τὸν Β, ὁ Δ πρὸς\nτὸν Γ. καὶ ἐπεὶ οἱ Δ, Γ κύβοι\nεἰσίν, ὅμοιοι στερεοί εἰσιν. τῶν\nΔ, Γ ἄρα δύο μέσοι ἀνάλογον ἐμπίπτουσιν ἀριθμοί. καί\nἐστιν ὡς ὁ Δ πρὸς τὸν Γ, οὕτως ὁ Α πρὸς τὸν Β· καὶ τῶν\nα, Β ἄρα δύο μέσοι ἀνάλογον ἐμπίπτουσιν ἀριθμοί. καί\nἐστι κύβος ὁ Α· κύβος ἄρα ἐστὶ καὶ ὁ Β· ὅπερ ἔδει δεῖξαι.\nἐὰν ἀριθμὸς ἑαυτὸν πολλαπλασιάσας κύβον ποιῇ, καὶ\nαὐτὸς κύβος ἔσται.\nἀριθμὸς γὰρ ὁ Α ἑαυτὸν πολλαπλασιάσας κύβον τὸν Β\nποιείτω· λέγω, ὅτι καὶ ὁ Α κύβος ἐστίν.\n\n\n\nʽὁ γὰρ Α τὸν Β πολλαπλασιάσας τὸν Γ\nποιείτω. ἐπεὶ οὖν ὁ Α ἑαυτὸν μὲν πολλαπλασιάσας\nτὸν Β πεποίηκεν, τὸν δὲ Β\nπολλαπλασιάσας τὸν Γ πεποίηκεν, ὁ Γ\nἄρα κύβος ἐστίν. καὶ ἐπεὶ ὁ Α ἑαυτὸν\nπολλαπλασιάσας τὸν Β πεποίηκεν, ὁ Α ἄρα τὸν Β μετρεῖ\nκατὰ τὰς ἐν αὑτῷ μονάδας. μετρεῖ δὲ καὶ ἡ μονὰς τὸν Α\nκατὰ τὰς ἐν αὐτῷ μονάδας. ἔστιν ἄρα ὡς ἡ μονὰς πρὸς\nτὸν Α, οὕτως ὁ Α πρὸς τὸν Β. καὶ ἐπεὶ ὁ Α τὸν Β\nπολλαπλασιάσας τὸν Γ πεποίηκεν, ὁ Β ἄρα τὸν Γ μετρεῖ\nκατὰ τὰς ἐν τῷ Α μονάδας. μετρεῖ δὲ καὶ ἡ μονὰς τὸν Α\nκατὰ τὰς ἐν αὐτῷ μονάδας. ἔστιν ἄρα ὡς ἡ μονὰς πρὸς τὸν\nΑ, οὕτως ὁ Β πρὸς τὸν Γ. ἀλλʼ ὡς ἡ μονὰς πρὸς τὸν Α,\nοὕτως ὁ Α πρὸς τὸν Β· καὶ ὡς ἄρα ὁ Α πρὸς τὸν Β, ὁ Β\nπρὸς τὸν Γ. καὶ ἐπεὶ οἱ Β, Γ κύβοι εἰσίν, ὅμοιοι στερεοί\nεἰσιν. τῶν Β, Γ ἄρα δύο μέσοι ἀνάλογόν εἰσιν ἀριθμοί. καί\nἐστιν ὡς ὁ Β πρὸς τὸν Γ, ὁ Α πρὸς τὸν Β. καὶ τῶν\nΑ, Β ἄρα δύο μέσοι ἀνάλογόν εἰσιν ἀριθμοί. καί ἐστι\nκύβος ὁ Β· κύβος ἄρα ἐστὶ καὶ ὁ Α· ὅπερ ἔδει δεῖξαι.\nἐὰν σύνθετος ἀριθμὸς ἀριθμόν τινα πολλαπλασιάσας\nποιῇ τινα, ὁ γενόμενος στερεὸς ἔσται.\nσύνθετος γὰρ ἀριθμὸς ὁ Α ἀριθμόν τινα τὸν Β πολλαπλασιάσας\nτὸν Γ ποιείτω· λέγω, ὅτι ὁ Γ στερεός ἐστιν.\n\n\nἐπεὶ γὰρ ὁ Α σύνθετός ἐστιν, ὑπὸ\nἀριθμοῦ τινος μετρηθήσεται. μετρείσθω\nὑπὸ τοῦ Δ, καὶ ὁσάκις ὁ Δ τὸν\nΑ μετρεῖ, τοσαῦται μονάδες ἔστωσαν\nἐν τῷ Ε. ἐπεὶ οὖν ὁ Δ τὸν Α μετρεῖ\nκατὰ τὰς ἐν τῷ Ε μονάδας, ὁ Ε ἄρα\nτὸν Δ πολλαπλασιάσας τὸν Α πεποίηκεν. καὶ ἐπεὶ ὁ Α τὸν\nΒ πολλαπλασιάσας τὸν Γ πεποίηκεν, ὁ δὲ Α ἐστιν ὁ ἐκ\nτῶν Δ, Ε, ὁ ἄρα ἐκ τῶν Δ, Ε τὸν Β πολλαπλασιάσας τὸν Γ\nπεποίηκεν. ὁ Γ ἄρα στερεός ἐστιν, πλευραὶ δὲ αὐτοῦ\nεἰσιν οἱ Δ, Ε, Β· ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nὦσιν, ὁ μὲν τρίτος ἀπὸ τῆς μονάδος τετράγωνος ἔσται\nκαὶ οἱ ἕνα διαλείποντες, ὁ δὲ τέταρτος κύβος καὶ οἱ δύο\nδιαλείποντες πάντες, ὁ δὲ ἕβδομος κύβος ἅμα καὶ τετράγωνος\nκαὶ οἱ πέντε διαλείποντες.\nἔστωσαν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nοἱ Α, Β, Γ, Δ, Ε, Ζ· λέγω, ὅτι ὁ μὲν τρίτος ἀπὸ τῆς\nμονάδος ὁ Β τετράγωνός ἐστι\nκαὶ οἱ ἕνα διαλείποντες πάντες,\nὁ δὲ τέταρτος ὁ Γ κύβος καὶ\nοἱ δύο διαλείποντες πάντες, ὁ\nδὲ ἕβδομος ὁ Ζ κύβος ἅμα καὶ\nτετράγωνος καὶ οἱ πέντε διαλείποντες\nπάντες.\n\n\nἐπεὶ γάρ ἐστιν ὡς ἡ μονὰς\nπρὸς τὸν Α, οὕτως ὁ Α πρὸς\nτὸν Β, ἰσάκις ἄρα ἡ μονὰς τὸν Α ἀριθμὸν μετρεῖ καὶ\nὁ Α τὸν Β. ἡ δὲ μονὰς τὸν Α ἀριθμὸν μετρεῖ κατὰ τὰς ἐν\nαὐτῷ μονάδας· καὶ ὁ Α ἄρα τὸν Β μετρεῖ κατὰ τὰς ἐν\nτῷ Α μονάδας. ὁ Α ἄρα ἑαυτὸν πολλαπλασιάσας τὸν Β\nπεποίηκεν· τετράγωνος ἄρα ἐστὶν ὁ Β. καὶ ἐπεὶ οἱ Β, Γ,\nΔ ἑξῆς ἀνάλογόν εἰσιν, ὁ δὲ Β τετράγωνός ἐστιν, καὶ ὁ Δ\nἄρα τετράγωνός ἐστιν. διὰ τὰ αὐτὰ δὴ καὶ ὁ Ζ τετράγωνός\nἐστιν. ὁμοίως δὴ δείξομεν, ὅτι καὶ οἱ ἕνα διαλείποντες\nπάντες τετράγωνοί εἰσιν. λέγω δή, ὅτι καὶ ὁ τέταρτος\nἀπὸ τῆς μονάδος ὁ Γ κύβος ἐστὶ καὶ οἱ δύο διαλείποντες\nπάντες. ἐπεὶ γάρ ἐστιν ὡς ἡ μονὰς πρὸς τὸν Α, οὕτως ὁ Β\nπρὸς τὸν Γ, ἰσάκις ἄρα ἡ μονὰς τὸν Α ἀριθμὸν μετρεῖ καὶ\nὁ Β τὸν Γ. ἡ δὲ μονὰς τὸν Α ἀριθμὸν μετρεῖ κατὰ τὰς\nἐν τῷ Α μονάδας· καὶ ὁ Β ἄρα τὸν Γ μετρεῖ κατὰ τὰς ἐν\nτῷ Α μονάδας· ὁ Α ἄρα τὸν Β πολλαπλασιάσας τὸν Γ\nπεποίηκεν. ἐπεὶ οὖν ὁ Α ἑαυτὸν μὲν πολλαπλασιάσας τὸν Β\nπεποίηκεν, τὸν δὲ Β πολλαπλασιάσας τὸν Γ πεποίηκεν,\nκύβος ἄρα ἐστὶν ὁ Γ. καὶ ἐπεὶ οἱ Γ, Δ, Ε, Ζ ἑξῆς ἀνάλογόν\nεἰσιν, ὁ δὲ Γ κύβος ἐστίν, καὶ ὁ Ζ ἄρα κύβος ἐστίν.\nἐδείχθη δὲ καὶ τετράγωνος· ὁ ἄρα ἕβδομος ἀπὸ τῆς\nμονάδος κύβος τέ ἐστι καὶ τετράγωνος. ὁμοίως δὴ δείξομεν,\nὅτι καὶ οἱ πέντε διαλείποντες πάντες κύβοι τέ εἰσι καὶ\nτετράγωνοι· ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἑξῆς κατὰ τὸ συνεχὲς\nἀριθμοὶ ἀνάλογον ὦσιν, ὁ δὲ μετὰ τὴν μονάδα τετράγωνος\nᾖ, καὶ οἱ λοιποὶ πάντες τετράγωνοι ἔσονται. καὶ ἐὰν ὁ\nμετὰ τὴν μονάδα κύβος ᾖ, καὶ οἱ λοιποὶ πάντες κύβοι\nἔσονται.\nἔστωσαν ἀπὸ μονάδος ἑξῆς ἀνάλογον ὁσοιδηποτοῦν\nἀριθμοὶ οἱ Α, Β, Γ, Δ, Ε, Ζ, ὁ δὲ μετὰ τὴν μονάδα ὁ Α\nτετράγωνος ἔστω· λέγω, ὅτι καὶ οἱ λοιποὶ πάντες τετράγωνοι\nἔσονται.\n\n\nὅτι μὲν οὖν ὁ τρίτος ἀπὸ τῆς μονάδος ὁ Β τετράγωνός\nἐστι καὶ οἱ ἕνα διαλείποντες πάντες, δέδεικται· λέγω\nδή, ὅτι καὶ οἱ λοιποὶ πάντες τετράγωνοί εἰσιν. ἐπεὶ γὰρ\nοἱ Α, Β, Γ ἑξῆς ἀνάλογόν εἰσιν, καί ἐστιν ὁ Α τετράγωνος,\nκαὶ ὁ Γ\nἄρα τετράγωνός ἐστιν. πάλιν, ἐπεὶ καὶ οἱ\nβ, Γ, Δ ἑξῆς ἀνάλογόν εἰσιν, καί ἐστιν ὁ Β τετράγωνος,\nκαὶ ὁ Δ\nἄρα τετράγωνός ἐστιν. ὁμοίως δὴ δείξομεν, ὅτι\nκαὶ οἱ λοιποὶ πάντες τετράγωνοί εἰσιν.\nἀλλὰ δὴ ἔστω ὁ Α κύβος· λέγω, ὅτι καὶ οἱ λοιποὶ\nπάντες κύβοι εἰσίν.\n\n\nὅτι μὲν οὖν ὁ τέταρτος ἀπὸ τῆς μονάδος ὁ Γ κύβος\nἐστὶ καὶ οἱ δύο διαλείποντες πάντες, δέδεικται· λέγω\nδή, ὅτι καὶ οἱ λοιποὶ πάντες κύβοι εἰσίν. ἐπεὶ γάρ ἐστιν\nὡς ἡ μονὰς πρὸς τὸν Α, οὕτως ὁ Α πρὸς τὸν Β, ἰσάκις\nἄρα ἡ μονὰς τὸν Α μετρεῖ καὶ ὁ Α τὸν Β. ἡ δὲ μονὰς τὸν Α\nμετρεῖ κατὰ τὰς ἐν αὐτῷ μονάδας· καὶ ὁ Α ἄρα τὸν Β\nμετρεῖ κατὰ τὰς ἐν αὑτῷ μονάδας· ὁ Α ἄρα ἑαυτὸν\nπολλαπλασιάσας τὸν Β πεποίηκεν. καί ἐστιν ὁ Α κύβος.\nἐὰν δὲ κύβος ἀριθμὸς ἑαυτὸν πολλαπλασιάσας ποιῇ τινα,\nὁ γενόμενος κύβος ἐστίν· καὶ ὁ Β ἄρα κύβος ἐστίν. καὶ ἐπεὶ\nτέσσαρες ἀριθμοὶ οἱ Α, Β, Γ, Δ ἑξῆς ἀνάλογόν εἰσιν,\nκαί ἐστιν ὁ Α κύβος, καὶ ὁ Δ ἄρα κύβος ἐστίν. διὰ τὰ\nαὐτὰ δὴ καὶ ὁ Ε κύβος ἐστίν, καὶ ὁμοίως οἱ λοιποὶ πάντες\nκύβοι εἰσίν· ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nὦσιν, ὁ δὲ μετὰ τὴν μονάδα μὴ ᾖ τετράγωνος, οὐδʼ ἄλλος\nοὐδεὶς τετράγωνος ἔσται χωρὶς τοῦ τρίτου ἀπὸ τῆς\nμονάδος καὶ τῶν ἕνα διαλειπόντων πάντων. καὶ ἐὰν ὁ μετὰ\nτὴν μονάδα κύβος μὴ ᾖ, οὐδὲ ἄλλος οὐδεὶς κύβος ἔσται\nχωρὶς τοῦ τετάρτου ἀπὸ τῆς μονάδος καὶ τῶν δύο διαλειπόντων\nπάντων.\nἔστωσαν ἀπὸ μονάδος ἑξῆς ἀνάλογον ὁσοιδηποτοῦν\nἀριθμοὶ οἱ Α, Β, Γ, Δ, Ε, Ζ, ὁ δὲ μετὰ τὴν μονάδα ὁ Α\nμὴ ἔστω τετράγωνος· λέγω, ὅτι οὐδὲ ἄλλος οὐδεὶς τετράγωνος\nἔσται χωρὶς τοῦ τρίτου ἀπὸ τῆς μονάδος καὶ τῶν\nἕνα διαλειπόντων.\n\nεἰ γὰρ δυνατόν, ἔστω ὁ Γ\nτετράγωνος. ἔστι δὲ καὶ ὁ Β\nτετράγωνος· οἱ Β, Γ ἄρα\nπρὸς ἀλλήλους λόγον ἔχουσιν,\nὃν τετράγωνος ἀριθμὸς πρὸς\nτετράγωνον ἀριθμόν. καί ἐστιν\nὡς ὁ Β πρὸς τὸν Γ, ὁ Α\nπρὸς τὸν Β· οἱ Α, Β ἄρα\nπρὸς ἀλλήλους λόγον ἔχουσιν, ὃν τετράγωνος ἀριθμὸς\nπρὸς τετράγωνον ἀριθμόν· ὥστε οἱ Α, Β ὅμοιοι ἐπίπεδοί\nεἰσιν. καί ἐστι τετράγωνος ὁ Β· τετράγωνος ἄρα ἐστὶ καὶ\nὁ Α· ὅπερ οὐχ ὑπέκειτο. οὐκ ἄρα ὁ Γ τετράγωνός ἐστιν.\nὁμοίως δὴ δείξομεν, ὅτι οὐδʼ ἄλλος οὐδεὶς τετράγωνός ἐστι\nχωρὶς τοῦ τρίτου ἀπὸ τῆς μονάδος καὶ τῶν ἕνα διαλειπόντων.\nἀλλὰ δὴ μὴ ἔστω ὁ Α κύβος. λέγω, ὅτι οὐδʼ ἄλλος\nοὐδεὶς κύβος ἔσται χωρὶς τοῦ τετάρτου ἀπὸ τῆς μονάδος\nκαὶ τῶν δύο διαλειπόντων.\nεἰ γὰρ δυνατόν, ἔστω ὁ Δ κύβος. ἔστι δὲ καὶ ὁ Γ\nκύβος· τέταρτος γάρ ἐστιν ἀπὸ τῆς μονάδος. καί ἐστιν ὡς\nὁ Γ πρὸς τὸν Δ, ὁ Β πρὸς τὸν Γ· καὶ ὁ Β ἄρα πρὸς τὸν Γ\nλόγον ἔχει, ὃν κύβος πρὸς κύβον. καί ἐστιν ὁ Γ κύβος·\nκαὶ ὁ Β ἄρα κύβος ἐστίν. καὶ ἐπεί ἐστιν ὡς ἡ μονὰς πρὸς\nτὸν Α, ὁ Α πρὸς τὸν Β, ἡ δὲ μονὰς τὸν Α μετρεῖ κατὰ τὰς\nἐν αὐτῷ μονάδας, καὶ ὁ Α ἄρα τὸν Β μετρεῖ κατὰ τὰς ἐν\nαὑτῷ μονάδας· ὁ Α ἄρα ἑαυτὸν πολλαπλασιάσας κύβον\nτὸν Β πεποίηκεν. ἐὰν δὲ ἀριθμὸς ἑαυτὸν πολλαπλασιάσας\nκύβον ποιῇ, καὶ αὐτὸς κύβος ἔσται. κύβος ἄρα καὶ ὁ Α·\nὅπερ οὐχ ὑπόκειται. οὐκ ἄρα ὁ Δ κύβος ἐστίν. ὁμοίως\nδὴ δείξομεν, ὅτι οὐδʼ ἄλλος οὐδεὶς κύβος ἐστὶ χωρὶς τοῦ\nτετάρτου ἀπὸ τῆς μονάδος καὶ τῶν δύο διαλειπόντων·\nὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nὦσιν, ὁ ἐλάττων τὸν μείζονα μετρεῖ κατά τινα τῶν\nὑπαρχόντων ἐν τοῖς ἀνάλογον ἀριθμοῖς.\nἔστωσαν ἀπὸ μονάδος τῆς Α ὁποσοιοῦν ἀριθμοὶ ἑξῆς\nἀνάλογον οἱ Β, Γ, Δ, Ε· λέγω, ὅτι τῶν Β, Γ, Δ, Ε ὁ\nἐλάχιστος ὁ Β τὸν Ε μετρεῖ κατά τινα τῶν Γ, Δ.\nἐπεὶ γάρ ἐστιν ὡς ἡ Α μονὰς\nπρὸς τὸν Β, οὕτως ὁ Δ πρὸς τὸν Ε,\nἰσάκις ἄρα ἡ Α μονὰς τὸν Β ἀριθμὸν\nμετρεῖ καὶ ὁ Δ τὸν Ε· ἐναλλὰξ ἄρα\nἰσάκις ἡ Α μονὰς τὸν Δ μετρεῖ καὶ\nὁ Β τὸν Ε. ἡ δὲ Α μονὰς τὸν Δ μετρεῖ\nκατὰ τὰς ἐν αὐτῷ μονάδας· καὶ ὁ Β\nἄρα τὸν Ε μετρεῖ κατὰ τὰς ἐν τῷ Δ μονάδας· ὥστε ὁ\nἐλάσσων ὁ Β τὸν μείζονα τὸν Ε μετρεῖ κατά τινα ἀριθμὸν\nτῶν ὑπαρχόντων ἐν τοῖς ἀνάλογον ἀριθμοῖς.\nΠόρισμα\nΚαὶ φανερόν, ὅτι ἣν ἔχει τάξιν ὁ μετρῶν ἀπὸ μονάδος,\nτὴν αὐτὴν ἔχει καὶ ὁ καθʼ ὃν μετρεῖ ἀπὸ τοῦ μετρουμένου\nἐπὶ τὸ πρὸ αὐτοῦ. ¯ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nὦσιν, ὑφʼ ὅσων ἂν ὁ ἔσχατος πρώτων ἀριθμῶν μετρῆται,\nὑπὸ τῶν αὐτῶν καὶ ὁ παρὰ τὴν μονάδα μετρηθήσεται.\nἔστωσαν ἀπὸ μονάδος ὁποσοιδηποτοῦν ἀριθμοὶ ἀνάλογον\nοἱ Α, Β, Γ, Δ· λέγω, ὅτι ὑφʼ ὅσων ἂν ὁ Δ πρώτων\nἀριθμῶν μετρῆται, ὑπὸ τῶν αὐτῶν καὶ ὁ Α μετρηθήσεται.\n\nμετρείσθω γὰρ ὁ Δ\nὑπό τινος πρώτου ἀριθμοῦ\nτοῦ Ε· λέγω, ὅτι ὁ\nε τὸν Α μετρεῖ. μὴ γάρ·\nκαί ἐστιν ὁ Ε πρῶτος,\nἅπας δὲ πρῶτος ἀριθμὸς\nπρὸς ἅπαντα, ὃν μὴ μετρεῖ,\nπρῶτός ἐστιν· οἱ Ε, Α ἄρα πρῶτοι πρὸς ἀλλήλους\nεἰσίν. καὶ ἐπεὶ ὁ Ε τὸν Δ μετρεῖ, μετρείτω αὐτὸν κατὰ\nτὸν Ζ· ὁ Ε ἄρα τὸν Ζ πολλαπλασιάσας τὸν Δ πεποίηκεν.\nπάλιν, ἐπεὶ ὁ Α τὸν Δ μετρεῖ κατὰ τὰς ἐν τῷ Γ μονάδας,\nὁ Α ἄρα τὸν Γ πολλαπλασιάσας τὸν Δ πεποίηκεν. ἀλλὰ μὴν\nκαὶ ὁ Ε τὸν Ζ πολλαπλασιάσας τὸν Δ πεποίηκεν· ὁ ἄρα ἐκ\nτῶν Α, Γ ἴσος ἐστὶ τῷ ἐκ τῶν Ε, Ζ. ἔστιν ἄρα ὡς ὁ Α\nπρὸς τὸν Ε, ὁ Ζ πρὸς τὸν Γ. οἱ δὲ Α, Ε πρῶτοι, οἱ δὲ\nπρῶτοι καὶ ἐλάχιστοι, οἱ δὲ ἐλάχιστοι μετροῦσι τοὺς τὸν\nαὐτὸν λόγον ἔχοντας ἰσάκις ὅ τε ἡγούμενος τὸν ἡγούμενον\nκαὶ ὁ ἑπόμενος τὸν ἑπόμενον· μετρεῖ ἄρα ὁ Ε τὸν Γ.\nμετρείτω αὐτὸν κατὰ τὸν Η· ὁ Ε ἄρα τὸν Η πολλαπλασιάσας\nτὸν Γ πεποίηκεν. ἀλλὰ μὴν διὰ τὸ πρὸ τούτου καὶ ὁ\nΑ τὸν Β πολλαπλασιάσας τὸν Γ πεποίηκεν. ὁ ἄρα ἐκ τῶν\nΑ, Β ἴσος ἐστὶ τῷ ἐκ τῶν Ε, Η. ἔστιν ἄρα ὡς ὁ Α πρὸς\nτὸν Ε, ὁ Η πρὸς τὸν Β. οἱ δὲ Α, Ε πρῶτοι, οἱ δὲ πρῶτοι\nκαὶ ἐλάχιστοι, οἱ δὲ ἐλάχιστοι ἀριθμοὶ μετροῦσι τοὺς\nτὸν αὐτὸν λόγον ἔχοντας αὐτοῖς ἰσάκις ὅ τε ἡγούμενος\nτὸν ἡγούμενον καὶ ὁ ἑπόμενος τὸν ἑπόμενον· μετρεῖ ἄρα\nὁ Ε τὸν Β. μετρείτω αὐτὸν κατὰ τὸν Θ· ὁ Ε ἄρα τὸν Θ\nπολλαπλασιάσας τὸν Β πεποίηκεν. ἀλλὰ μὴν καὶ ὁ Α ἑαυτὸν\nπολλαπλασιάσας τὸν Β πεποίηκεν· ὁ ἄρα ἐκ τῶν\nΕ, Θ ἴσος ἐστὶ τῷ ἀπὸ τοῦ Α. ἔστιν ἄρα ὡς ὁ Ε πρὸς τὸν\nΑ, ὁ Α πρὸς τὸν Θ. οἱ δὲ Α, Ε πρῶτοι, οἱ δὲ πρῶτοι καὶ\nἐλάχιστοι, οἱ δὲ ἐλάχιστοι μετροῦσι τοὺς τὸν αὐτὸν λόγον\nἔχοντας ἰσάκις ὅ τε ἡγούμενος τὸν ἡγούμενον καὶ ὁ\nἑπόμενος τὸν ἑπόμενον· μετρεῖ ἄρα ὁ Ε τὸν Α ὡς ἡγούμενος\nἡγούμενον. ἀλλὰ μὴν καὶ οὐ μετρεῖ· ὅπερ ἀδύνατον. οὐκ\nἄρα οἱ Ε, Α πρῶτοι πρὸς ἀλλήλους εἰσίν. σύνθετοι ἄρα.\nοἱ δὲ σύνθετοι ὑπὸ πρώτου ἀριθμοῦ τινος μετροῦνται.\nκαὶ ἐπεὶ ὁ Ε πρῶτος ὑπόκειται, ὁ δὲ πρῶτος ὑπὸ ἑτέρου\nἀριθμοῦ οὐ μετρεῖται ἢ ὑφʼ ἑαυτοῦ, ὁ Ε ἄρα τοὺς Α, Ε\nμετρεῖ· ὥστε ὁ Ε τὸν Α μετρεῖ. μετρεῖ δὲ καὶ τὸν Δ· ὁ Ε\nἄρα τοὺς Α, Δ μετρεῖ. ὁμοίως δὴ δείξομεν, ὅτι ὑφʼ ὅσων\nἂν ὁ Δ πρώτων ἀριθμῶν μετρῆται, ὑπὸ τῶν αὐτῶν καὶ\nὁ Α μετρηθήσεται· ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nὦσιν, ὁ δὲ μετὰ τὴν μονάδα πρῶτος ᾖ, ὁ μέγιστος ὑπʼ\nοὐδενὸς ἄλλου μετρηθήσεται παρὲξ τῶν ὑπαρχόντων ἐν\nτοῖς ἀνάλογον ἀριθμοῖς.\n\n\nἔστωσαν ἀπὸ μονάδος ὁποσοιοῦν ἀριθμοὶ ἑξῆς ἀνάλογον\nοἱ Α, Β, Γ, Δ, ὁ δὲ μετὰ τὴν μονάδα ὁ Α πρῶτος ἔστω·\nλέγω, ὅτι ὁ μέγιστος αὐτῶν ὁ Δ ὑπʼ οὐδενὸς ἄλλου\nμετρηθήσεται παρὲξ τῶν Α, Β, Γ.\nεἰ γὰρ δυνατόν, μετρείσθω ὑπὸ τοῦ Ε, καὶ ὁ Ε μηδενὶ\nτῶν Α, Β, Γ ἔστω ὁ αὐτός. φανερὸν δή, ὅτι ὁ Ε πρῶτος\nοὔκ ἐστιν. εἰ γὰρ ὁ Ε πρῶτός ἐστι καὶ μετρεῖ τὸν Δ, καὶ\nτὸν Α μετρήσει πρῶτον ὄντα μὴ ὢν αὐτῷ ὁ αὐτός· ὅπερ\nἐστὶν ἀδύνατον. οὐκ ἄρα ὁ Ε πρῶτός ἐστιν. σύνθετος ἄρα.\nπᾶς δὲ σύνθετος ἀριθμὸς ὑπὸ πρώτου τινὸς ἀριθμοῦ\nμετρεῖται· ὁ Ε ἄρα ὑπὸ πρώτου τινὸς ἀριθμοῦ μετρεῖται.\nλέγω δή, ὅτι ὑπʼ οὐδενὸς ἄλλου πρώτου μετρηθήσεται\nπλὴν τοῦ Α. εἰ γὰρ ὑφʼ ἑτέρου μετρεῖται ὁ Ε, ὁ δὲ Ε\nτὸν Δ μετρεῖ, κἀκεῖνος ἄρα τὸν Δ μετρήσει· ὥστε καὶ\nτὸν Α μετρήσει πρῶτον ὄντα μὴ ὢν αὐτῷ ὁ αὐτός· ὅπερ\nἐστὶν ἀδύνατον. ὁ Α ἄρα τὸν Ε μετρεῖ. καὶ ἐπεὶ ὁ Ε τὸν\nΔ μετρεῖ, μετρείτω αὐτὸν κατὰ τὸν Ζ. λέγω, ὅτι ὁ Ζ\nοὐδενὶ τῶν Α, Β, Γ ἐστιν ὁ αὐτός. εἰ γὰρ ὁ Ζ ἑνὶ τῶν\nΑ, Β, Γ ἐστιν ὁ αὐτὸς καὶ μετρεῖ τὸν Δ κατὰ τὸν Ε, καὶ\nεἷς ἄρα τῶν Α, Β, Γ τὸν Δ μετρεῖ κατὰ τὸν Ε. ἀλλὰ εἷς\nτῶν Α, Β, Γ τὸν Δ μετρεῖ κατά τινα τῶν Α, Β, Γ· καὶ ὁ\nΕ ἄρα ἑνὶ τῶν Α, Β, Γ ἐστιν ὁ αὐτός· ὅπερ οὐχ ὑπόκειται.\nοὐκ ἄρα ὁ Ζ ἑνὶ τῶν Α, Β, Γ ἐστιν ὁ αὐτός. ὁμοίως δὴ\nδείξομεν, ὅτι μετρεῖται ὁ Ζ ὑπὸ τοῦ Α, δεικνύντες πάλιν,\nὅτι ὁ Ζ οὔκ ἐστι πρῶτος. εἰ γάρ, καὶ μετρεῖ τὸν Δ, καὶ τὸν\nα μετρήσει πρῶτον ὄντα μὴ ὢν αὐτῷ ὁ αὐτός· ὅπερ ἐστὶν\nἀδύνατον· οὐκ ἄρα πρῶτός ἐστιν ὁ Ζ· σύνθετος ἄρα. ἅπας\nδὲ σύνθετος ἀριθμὸς ὑπὸ πρώτου τινὸς ἀριθμοῦ μετρεῖται·\nὁ Ζ ἄρα ὑπὸ πρώτου τινὸς ἀριθμοῦ μετρεῖται. λέγω\nδή, ὅτι ὑφʼ ἑτέρου πρώτου οὐ μετρηθήσεται πλὴν τοῦ\nα. εἰ γὰρ ἕτερός τις πρῶτος τὸν Ζ μετρεῖ, ὁ δὲ Ζ τὸν\nΔ μετρεῖ, κἀκεῖνος ἄρα τὸν Δ μετρήσει· ὥστε καὶ τὸν Α\nμετρήσει πρῶτον ὄντα μὴ ὢν αὐτῷ ὁ αὐτός· ὅπερ ἐστὶν\nἀδύνατον. ὁ Α ἄρα τὸν Ζ μετρεῖ. καὶ ἐπεὶ ὁ Ε τὸν Δ μετρεῖ\nκατὰ τὸν Ζ, ὁ Ε ἄρα τὸν Ζ πολλαπλασιάσας τὸν Δ\nπεποίηκεν. ἀλλὰ μὴν καὶ ὁ Α τὸν Γ πολλαπλασιάσας\nτὸν Δ πεποίηκεν· ὁ ἄρα ἐκ τῶν Α, Γ ἴσος ἐστὶ τῷ ἐκ\nτῶν Ε, Ζ. ἀνάλογον ἄρα ἐστὶν ὡς ὁ Α πρὸς τὸν Ε, οὕτως\nὁ Ζ πρὸς τὸν Γ. ὁ δὲ Α τὸν Ε μετρεῖ· καὶ ὁ Ζ ἄρα τὸν Γ\nμετρεῖ. μετρείτω αὐτὸν κατὰ τὸν Η. ὁμοίως δὴ δείξομεν,\nὅτι ὁ Η οὐδενὶ τῶν Α, Β ἐστιν ὁ αὐτός, καὶ ὅτι μετρεῖται\nὑπὸ τοῦ Α. καὶ ἐπεὶ ὁ Ζ τὸν Γ μετρεῖ κατὰ τὸν Η, ὁ Ζ\nἄρα τὸν Η πολλαπλασιάσας τὸν Γ πεποίηκεν. ἀλλὰ μὴν\nκαὶ ὁ Α τὸν Β πολλαπλασιάσας τὸν Γ πεποίηκεν· ὁ ἄρα\nἐκ τῶν Α, Β ἴσος ἐστὶ τῷ ἐκ τῶν Ζ, Η. ἀνάλογον ἄρα ὡς\nὁ Α πρὸς τὸν Ζ, ὁ Η πρὸς τὸν Β. μετρεῖ δὲ ὁ Α τὸν Ζ· μετρεῖ\nἄρα καὶ ὁ Η τὸν Β. μετρείτω αὐτὸν κατὰ τὸν Θ.\nὁμοίως δὴ δείξομεν, ὅτι ὁ Θ τῷ Α οὐκ ἔστιν ὁ αὐτός.\nκαὶ ἐπεὶ ὁ Η τὸν Β μετρεῖ κατὰ τὸν Θ, ὁ Η ἄρα τὸν Θ\nπολλαπλασιάσας τὸν Β πεποίηκεν. ἀλλὰ μὴν καὶ ὁ Α\nἑαυτὸν πολλαπλασιάσας τὸν Β πεποίηκεν· ὁ ἄρα ὑπὸ\nΘ, Η ἴσος ἐστὶ τῷ ἀπὸ τοῦ Α τετραγώνῳ. ἔστιν ἄρα ὡς\nὁ Θ πρὸς τὸν Α, ὁ Α πρὸς τὸν Η. μετρεῖ δὲ ὁ Α τὸν Η·\nμετρεῖ ἄρα καὶ ὁ Θ τὸν Α πρῶτον ὄντα μὴ ὢν αὐτῷ ὁ\nαὐτός· ὅπερ ἄτοπον. οὐκ ἄρα ὁ μέγιστος ὁ Δ ὑπὸ ἑτέρου\nἀριθμοῦ μετρηθήσεται παρὲξ τῶν Α, Β, Γ· ὅπερ ἔδει\nδεῖξαι.\nἐὰν ἐλάχιστος ἀριθμὸς ὑπὸ πρώτων ἀριθμῶν μετρῆται,\nὑπʼ οὐδενὸς ἄλλου πρώτου ἀριθμοῦ μετρηθήσεται παρὲξ\nτῶν ἐξ ἀρχῆς μετρούντων.\nἐλάχιστος γὰρ ἀριθμὸς ὁ Α ὑπὸ πρώτων ἀριθμῶν\nτῶν Β, Γ, Δ μετρείσθω· λέγω, ὅτι ὁ Α ὑπʼ οὐδενὸς ἄλλου\nπρώτου ἀριθμοῦ μετρηθήσεται παρὲξ τῶν Β, Γ, Δ.\nεἰ γὰρ δυνατόν, μετρείσθω ὑπὸ πρώτου τοῦ Ε, καὶ\nὁ Ε μηδενὶ τῶν Β, Γ, Δ ἔστω ὁ αὐτός. καὶ ἐπεὶ ὁ Ε τὸν Α\nμετρεῖ, μετρείτω αὐτὸν κατὰ τὸν Ζ· ὁ Ε ἄρα τὸν Ζ\nπολλαπλασιάσας τὸν Α πεποίηκεν.\nκαὶ μετρεῖται ὁ Α ὑπὸ πρώτων\nἀριθμῶν τῶν Β, Γ, Δ. ἐὰν δὲ δύο\nἀριθμοὶ πολλαπλασιάσαντες ἀλλήλους\nποιῶσί τινα, τὸν δὲ γενόμενον\nἐξ αὐτῶν μετρῇ τις πρῶτος ἀριθμός, καὶ ἕνα τῶν\nἐξ ἀρχῆς μετρήσει· οἱ Β, Γ, Δ ἄρα ἕνα τῶν Ε, Ζ μετρήσουσιν.\nτὸν μὲν οὖν Ε οὐ μετρήσουσιν· ὁ γὰρ Ε πρῶτός\nἐστι καὶ οὐδενὶ τῶν Β, Γ, Δ ὁ αὐτός. τὸν Ζ ἄρα μετροῦσιν\nἐλάσσονα ὄντα τοῦ Α· ὅπερ ἀδύνατον. ὁ γὰρ Α ὑπόκειται\nἐλάχιστος ὑπὸ τῶν Β, Γ, Δ μετρούμενος. οὐκ ἄρα\nτὸν Α μετρήσει πρῶτος ἀριθμὸς παρὲξ τῶν Β, Γ, Δ·\nὅπερ ἔδει δεῖξαι.\nἐὰν τρεῖς ἀριθμοὶ ἑξῆς ἀνάλογον ὦσιν ἐλάχιστοι τῶν\nτὸν αὐτὸν λόγον ἐχόντων αὐτοῖς, δύο ὁποιοιοῦν συντεθέντες\nπρὸς τὸν λοιπὸν πρῶτοί εἰσιν.\nἔστωσαν τρεῖς ἀριθμοὶ ἑξῆς ἀνάλογον ἐλάχιστοι τῶν\nτὸν αὐτὸν λόγον ἐχόντων αὐτοῖς οἱ Α, Β, Γ· λέγω, ὅτι\nτῶν Α, Β, Γ δύο ὁποιοιοῦν συντεθέντες πρὸς τὸν λοιπὸν\nπρῶτοί εἰσιν, οἱ μὲν Α, Β πρὸς τὸν Γ, οἱ δὲ Β, Γ πρὸς\nτὸν Α καὶ ἔτι οἱ Α, Γ πρὸς τὸν Β.\nεἰλήφθωσαν γὰρ ἐλάχιστοι ἀριθμοὶ τῶν τὸν αὐτὸν\nλόγον ἐχόντων τοῖς Α, Β, Γ δύο οἱ ΔΕ, ΕΖ. φανερὸν δή,\nὅτι ὁ μὲν ΔΕ ἑαυτὸν πολλαπλασιάσας τὸν Α πεποίηκεν,\nτὸν δὲ ΕΖ πολλαπλασιάσας τὸν Β\nπεποίηκεν, καὶ ἔτι ὁ ΕΖ ἑαυτὸν\nπολλαπλασιάσας τὸν Γ πεποίηκεν.\nκαὶ ἐπεὶ οἱ ΔΕ, ΕΖ ἐλάχιστοί\nεἰσιν, πρῶτοι πρὸς ἀλλήλους εἰσίν.\nἐὰν δὲ δύο ἀριθμοί πρῶτοι πρὸς ἀλλήλους ὦσιν, καὶ\nσυναμφότερος πρὸς ἑκάτερον πρῶτός ἐστιν· καὶ ὁ ΔΖ\nἄρα πρὸς ἑκάτερον τῶν ΔΕ, ΕΖ πρῶτός ἐστιν. ἀλλὰ μὴν\nκαὶ ὁ ΔΕ πρὸς τὸν ΕΖ πρῶτός ἐστιν· οἱ ΔΖ, ΔΕ ἄρα\nπρὸς τὸν ΕΖ πρῶτοί εἰσιν. ἐὰν δὲ δύο ἀριθμοὶ πρός τινα\nἀριθμὸν πρῶτοι ὦσιν, καὶ ὁ ἐξ αὐτῶν γενόμενος πρὸς τὸν\nλοιπὸν πρῶτός ἐστιν· ὥστε ὁ ἐκ τῶν ΖΔ, ΔΕ πρὸς τὸν\nΕΖ πρῶτός ἐστιν· ὥστε καὶ ὁ ἐκ τῶν ΖΔ, ΔΕ πρὸς τὸν\nἀπὸ τοῦ ΕΖ πρῶτός ἐστιν. ἐὰν γὰρ δύο ἀριθμοὶ πρῶτοι\nπρὸς ἀλλήλους ὦσιν, ὁ ἐκ τοῦ ἑνὸς αὐτῶν γενόμενος πρὸς\nτὸν λοιπὸν πρῶτός ἐστιν. ἀλλʼ ὁ ἐκ τῶν ΖΔ, ΔΕ ὁ ἀπὸ\nτοῦ ΔΕ ἐστι μετὰ τοῦ ἐκ τῶν ΔΕ, ΕΖ· ὁ ἄρα ἀπὸ τοῦ ΔΕ\nμετὰ τοῦ ἐκ τῶν ΔΕ, ΕΖ πρὸς τὸν ἀπὸ τοῦ ΕΖ πρῶτός\nἐστιν. καί ἐστιν ὁ μὲν ἀπὸ τοῦ ΔΕ ὁ Α, ὁ δὲ ἐκ τῶν ΔΕ, ΕΖ\nὁ Β, ὁ δὲ ἀπὸ τοῦ ΕΖ ὁ Γ· οἱ Α, Β ἄρα συντεθέντες πρὸς\nτὸν Γ πρῶτοί εἰσιν. ὁμοίως δὴ δείξομεν, ὅτι καὶ οἱ Β, Γ\nπρὸς τὸν Α πρῶτοί εἰσιν. λέγω δή, ὅτι καὶ οἱ Α, Γ πρὸς\nτὸν Β πρῶτοί εἰσιν. ἐπεὶ γὰρ ὁ ΔΖ πρὸς ἑκάτερον τῶν\n\nΔΕ, ΕΖ πρῶτός ἐστιν, καὶ ὁ ἀπὸ τοῦ ΔΖ πρὸς τὸν ἐκ\nτῶν ΔΕ, ΕΖ πρῶτός ἐστιν. ἀλλὰ τῷ ἀπὸ τοῦ ΔΖ ἴσοι\nεἰσὶν οἱ ἀπὸ τῶν ΔΕ, ΕΖ μετὰ τοῦ δὶς ἐκ τῶν ΔΕ, ΕΖ·\nκαὶ οἱ ἀπὸ τῶν ΔΕ, ΕΖ ἄρα μετὰ τοῦ δὶς ὑπὸ τῶν ΔΕ,\nΕΖ πρὸς τὸν ὑπὸ τῶν ΔΕ, ΕΖ πρῶτοί εἰσι. διελόντι οἱ\nἀπὸ τῶν ΔΕ, ΕΖ μετὰ τοῦ ἅπαξ ὑπὸ ΔΕ, ΕΖ πρὸς τὸν\nὑπὸ ΔΕ, ΕΖ πρῶτοί εἰσιν. ἔτι διελόντι οἱ ἀπὸ τῶν ΔΕ,\nΕΖ ἄρα πρὸς τὸν ὑπὸ ΔΕ, ΕΖ πρῶτοί εἰσιν. καί ἐστιν\nὁ μὲν ἀπὸ τοῦ ΔΕ ὁ Α, ὁ δὲ ὑπὸ τῶν ΔΕ, ΕΖ ὁ Β, ὁ δὲ\nἀπὸ τοῦ ΕΖ ὁ Γ. οἱ Α, Γ ἄρα συντεθέντες πρὸς τὸν Β\nπρῶτοί εἰσιν· ὅπερ ἔδει δεῖξαι.\nἐὰν δύο ἀριθμοὶ πρῶτοι πρὸς ἀλλήλους ὦσιν, οὐκ\nἔσται ὡς ὁ πρῶτος πρὸς τὸν δεύτερον, οὕτως ὁ δεύτερος\nπρὸς ἄλλον τινά.\nδύο γὰρ ἀριθμοὶ οἱ Α, Β πρῶτοι πρὸς ἀλλήλους\nἔστωσαν· λέγω, ὅτι οὐκ ἔστιν ὡς ὁ Α πρὸς τὸν Β, οὕτως\nὁ Β πρὸς ἄλλον τινά.\nεἰ γὰρ δυνατόν, ἔστω ὡς ὁ Α πρὸς τὸν Β, ὁ Β πρὸς\nτὸν Γ. οἱ δὲ Α, Β πρῶτοι, οἱ δὲ πρῶτοι καὶ ἐλάχιστοι, οἱ\nδὲ ἐλάχιστοι ἀριθμοὶ μετροῦσι τοὺς τὸν\nαὐτὸν λόγον ἔχοντας ἰσάκις ὅ τε ἡγούμενος\nτὸν ἡγούμενον καὶ ὁ ἑπόμενος\nτὸν ἑπόμενον· μετρεῖ ἄρα ὁ Α τὸν Β\nὡς ἡγούμενος ἡγούμενον. μετρεῖ δὲ καὶ\nἑαυτόν· ὁ Α ἄρα τοὺς Α, Β μετρεῖ πρώτους ὄντας πρὸς\nἀλλήλους· ὅπερ ἄτοπον. οὐκ ἄρα ἔσται ὡς ὁ Α πρὸς τὸν Β,\nοὕτως ὁ Β πρὸς τὸν Γ· ὅπερ ἔδει δεῖξαι.\nἐὰν ὦσιν ὁσοιδηποτοῦν ἀριθμοὶ ἑξῆς ἀνάλογον, οἱ\nδὲ ἄκροι αὐτῶν πρῶτοι πρὸς ἀλλήλους ὦσιν, οὐκ ἔσται\nὡς ὁ πρῶτος πρὸς τὸν δεύτερον, οὕτως ὁ ἔσχατος πρὸς\nἄλλον τινά.\n\n\nἔστωσαν ὁσοιδηποτοῦν ἀριθμοὶ ἑξῆς ἀνάλογον οἱ\nΑ, Β, Γ, Δ, οἱ δὲ ἄκροι αὐτῶν οἱ Α, Δ πρῶτοι πρὸς\nἀλλήλους ἔστωσαν· λέγω, ὅτι οὐκ ἔστιν ὡς ὁ Α πρὸς τὸν\nΒ, οὕτως ὁ Δ πρὸς ἄλλον τινά.\n\nεἰ γὰρ δυνατόν, ἔστω ὡς ὁ Α πρὸς τὸν Β, οὕτως ὁ Δ\nπρὸς τὸν Ε· ἐναλλὰξ ἄρα ἐστὶν ὡς ὁ Α πρὸς τὸν Δ, ὁ Β\nπρὸς τὸν Ε. οἱ δὲ Α, Δ πρῶτοι, οἱ δὲ πρῶτοι καὶ ἐλάχιστοι,\nοἱ δὲ ἐλάχιστοι ἀριθμοὶ μετροῦσι τοὺς τὸν αὐτὸν λόγον\nἔχοντας ἰσάκις ὅ τε ἡγούμενος τὸν ἡγούμενον καὶ ὁ\nἑπόμενος τὸν ἑπόμενον. μετρεῖ ἄρα ὁ Α τὸν Β. καί ἐστιν\nὡς ὁ Α πρὸς τὸν Β, ὁ Β πρὸς τὸν Γ. καὶ ὁ Β ἄρα τὸν Γ\nμετρεῖ· ὥστε καὶ ὁ Α τὸν Γ μετρεῖ. καὶ ἐπεί ἐστιν ὡς\nὁ Β πρὸς τὸν Γ, ὁ Γ πρὸς τὸν Δ, μετρεῖ δὲ ὁ Β τὸν Γ,\nμετρεῖ ἄρα καὶ ὁ Γ τὸν Δ. ἀλλʼ ὁ Α τὸν Γ ἐμέτρει· ὥστε\nὁ Α καὶ τὸν Δ μετρεῖ. μετρεῖ δὲ καὶ ἑαυτόν. ὁ Α ἄρα τοὺς\nα, Δ μετρεῖ πρώτους ὄντας πρὸς ἀλλήλους· ὅπερ ἐστὶν\nἀδύνατον. οὐκ ἄρα ἔσται ὡς ὁ Α πρὸς τὸν Β, οὕτως ὁ Δ\nπρὸς ἄλλον τινά· ὅπερ ἔδει δεῖξαι.\nδύο ἀριθμῶν δοθέντων ἐπισκέψασθαι, εἰ δυνατόν ἐστιν\nαὐτοῖς τρίτον ἀνάλογον προσευρεῖν.\nἔστωσαν οἱ δοθέντες δύο ἀριθμοὶ οἱ Α, Β, καὶ δέον\nἔστω ἐπισκέψασθαι, εἰ δυνατόν ἐστιν αὐτοῖς τρίτον\nἀνάλογον προσευρεῖν.\n\nοἱ δὴ Α, Β ἤτοι πρῶτοι πρὸς ἀλλήλους εἰσὶν ἢ οὔ.\nκαὶ εἰ πρῶτοι πρὸς ἀλλήλους εἰσίν, δέδεικται, ὅτι ἀδύνατόν\nἐστιν αὐτοῖς τρίτον ἀνάλογον προσευρεῖν.\nἀλλὰ δὴ μὴ ἔστωσαν οἱ Α, Β πρῶτοι πρὸς ἀλλήλους,\nκαὶ ὁ Β ἑαυτὸν πολλαπλασιάσας τὸν Γ ποιείτω· ὁ Α δὴ\nτὸν Γ ἤτοι μετρεῖ ἢ οὐ μετρεῖ. μετρείτω πρότερον κατὰ\nτὸν Δ· ὁ Α ἄρα τὸν Δ πολλαπλασιάσας τὸν Γ πεποίηκεν.\nἀλλὰ μὴν καὶ ὁ Β ἑαυτὸν πολλαπλασιάσας τὸν Γ πεποίηκεν·\nὁ ἄρα ἐκ τῶν Α, Δ ἴσος ἐστὶ τῷ ἀπὸ τοῦ Β. ἔστιν ἄρα ὡς\nὁ Α πρὸς τὸν Β, ὁ Β πρὸς τὸν Δ· τοῖς Α, Β ἄρα τρίτος\nἀριθμὸς ἀνάλογον προσηύρηται ὁ Δ.\nἀλλὰ δὴ μὴ μετρείτω ὁ Α τὸν Γ· λέγω, ὅτι τοῖς\nΑ, Β ἀδύνατόν ἐστι τρίτον ἀνάλογον προσευρεῖν ἀριθμόν.\nεἰ γὰρ δυνατόν, προσηυρήσθω ὁ Δ. ὁ ἄρα ἐκ τῶν Α, Δ\nἴσος ἐστὶ τῷ ἀπὸ τοῦ Β. ὁ δὲ ἀπὸ τοῦ Β ἐστιν ὁ Γ· ὁ ἄρα\nἐκ τῶν Α, Δ ἴσος ἐστὶ τῷ Γ. ὥστε ὁ Α τὸν Δ πολλαπλασιάσας\nτὸν Γ πεποίηκεν· ὁ Α ἄρα τὸν Γ μετρεῖ κατὰ τὸν Δ.\nἀλλὰ μὴν ὑπόκειται καὶ μὴ μετρῶν· ὅπερ ἄτοπον. οὐκ\nἄρα δυνατόν ἐστι τοῖς Α, Β τρίτον ἀνάλογον προσευρεῖν\nἀριθμόν, ὅταν ὁ Α τὸν Γ μὴ μετρῇ· ὅπερ ἔδει δεῖξαι.\nτριῶν ἀριθμῶν δοθέντων ἐπισκέψασθαι, πότε δυνατόν\nἐστιν αὐτοῖς τέταρτον ἀνάλογον προσευρεῖν.\nἔστωσαν οἱ δοθέντες τρεῖς ἀριθμοὶ οἱ Α, Β, Γ, καὶ\nδέον ἔστω ἐπισκέψασθαι, πότε δυνατόν ἐστιν αὐτοῖς\nτέταρτον ἀνάλογον προσευρεῖν.\nἤτοι οὖν οὔκ εἰσιν ἑξῆς ἀνάλογον, καὶ οἱ ἄκροι αὐτῶν\nπρῶτοι πρὸς ἀλλήλους εἰσίν, ἢ ἑξῆς εἰσιν ἀνάλογον, καὶ\nοἱ ἄκροι αὐτῶν οὔκ εἰσι πρῶτοι πρὸς ἀλλήλους, ἢ οὔτε\nἑξῆς εἰσιν ἀνάλογον, οὔτε οἱ ἄκροι αὐτῶν πρῶτοι πρὸς\nἀλλήλους εἰσίν, ἢ καὶ ἑξῆς εἰσιν ἀνάλογον, καὶ οἱ ἄκροι\nαὐτῶν πρῶτοι πρὸς ἀλλήλους εἰσίν.\nεἰ μὲν οὖν οἱ Α, Β, Γ ἑξῆς εἰσιν ἀνάλογον, καὶ οἱ ἄκροι\nαὐτῶν οἱ Α, Γ πρῶτοι πρὸς ἀλλήλους εἰσίν, δέδεικται,\nὅτι ἀδύνατόν ἐστιν αὐτοῖς τέταρτον ἀνάλογον προσευρεῖν\nἀριθμόν. μὴ ἔστωσαν δὴ οἱ Α, Β, Γ ἑξῆς ἀνάλογον τῶν\nἄκρων πάλιν ὄντων πρώτων πρὸς ἀλλήλους. λέγω, ὅτι\nκαὶ οὕτως ἀδύνατόν ἐστιν αὐτοῖς τέταρτον ἀνάλογον\nπροσευρεῖν. εἰ γὰρ δυνατόν, προσευρήσθω ὁ Δ, ὥστε\nεἶναι ὡς τὸν Α πρὸς τὸν Β, τὸν Γ πρὸς τὸν Δ, καὶ γεγονέτω\nὡς ὁ Β πρὸς τὸν Γ, ὁ Δ πρὸς τὸν Ε. καὶ ἐπεί ἐστιν ὡς μὲν\nὁ Α πρὸς τὸν Β, ὁ Γ πρὸς τὸν Δ, ὡς δὲ ὁ Β πρὸς τὸν Γ,\nὁ Δ πρὸς τὸν Ε, διʼ ἴσου ἄρα ὡς ὁ Α πρὸς τὸν Γ, ὁ Γ\nπρὸς τὸν Ε. οἱ δὲ Α, Γ πρῶτοι, οἱ δὲ\nπρῶτοι καὶ ἐλάχιστοι, οἱ δὲ ἐλάχιστοι\nμετροῦσι τοὺς τὸν αὐτὸν λόγον ἔχοντας\nὅ τε ἡγούμενος τὸν ἡγούμενον\nκαὶ ὁ ἑπόμενος τὸν ἑπόμενον. μετρεῖ\nἄρα ὁ Α τὸν Γ ὡς ἡγούμενος ἡγούμενον.\nμετρεῖ δὲ καὶ ἑαυτόν· ὁ Α\nἄρα τοὺς Α, Γ μετρεῖ πρώτους ὄντας πρὸς ἀλλήλους· ὅπερ\nἐστὶν ἀδύνατον. οὐκ ἄρα τοῖς Α, Β, Γ δυνατόν ἐστι\nτέταρτον ἀνάλογον προσευρεῖν.\nἀλλὰ δὴ πάλιν ἔστωσαν οἱ Α, Β, Γ ἑξῆς ἀνάλογον, οἱ\nδὲ Α, Γ μὴ ἔστωσαν πρῶτοι πρὸς ἀλλήλους. λέγω, ὅτι\nδυνατόν ἐστιν αὐτοῖς τέταρτον ἀνάλογον προσευρεῖν. ὁ γὰρ\nΒ τὸν Γ πολλαπλασιάσας τὸν Δ ποιείτω· ὁ Α ἄρα τὸν Δ\nἤτοι μετρεῖ ἢ οὐ μετρεῖ. μετρείτω αὐτὸν πρότερον κατὰ\nτὸν Ε· ὁ Α ἄρα τὸν Ε πολλαπλασιάσας τὸν Δ πεποίηκεν.\nἀλλὰ μὴν καὶ ὁ Β τὸν Γ πολλαπλασιάσας τὸν Δ πεποίηκεν·\nὁ ἄρα ἐκ τῶν Α, Ε ἴσος ἐστὶ τῷ ἐκ τῶν Β, Γ. ἀνάλογον\nἄρα ἐστὶν ὡς ὁ Α πρὸς τὸν Β, ὁ Γ πρὸς τὸν Ε· τοῖς\nΑ, Β, Γ ἄρα τέταρτος ἀνάλογον προσηύρηται ὁ Ε.\nἀλλὰ δὴ μὴ μετρείτω ὁ Α τὸν Δ· λέγω, ὅτι ἀδύνατόν\nἐστι τοῖς Α, Β, Γ τέταρτον ἀνάλογον προσευρεῖν ἀριθμόν.\nεἰ γὰρ δυνατόν, προσευρήσθω ὁ Ε· ὁ ἄρα ἐκ τῶν Α, Ε\nἴσος ἐστὶ τῷ ἐκ τῶν Β, Γ. ἀλλὰ ὁ ἐκ τῶν Β, Γ ἐστιν ὁ Δ·\nκαὶ ὁ ἐκ τῶν Α, Ε ἄρα ἴσος ἐστὶ τῷ Δ. ὁ Α ἄρα τὸν Ε πολλαπλασιάσας\nτὸν Δ πεποίηκεν· ὁ Α ἄρα τὸν Δ μετρεῖ κατὰ\nτὸν Ε· ὥστε μετρεῖ ὁ Α τὸν Δ. ἀλλὰ καὶ οὐ μετρεῖ· ὅπερ\nἄτοπον. οὐκ ἄρα δυνατόν ἐστι τοῖς Α, Β, Γ τέταρτον\nἀνάλογον προσευρεῖν ἀριθμόν, ὅταν ὁ Α τὸν Δ μὴ μετρῇ.\nἀλλὰ δὴ οἱ Α, Β, Γ μήτε ἑξῆς ἔστωσαν ἀνάλογον μήτε\nοἱ ἄκροι πρῶτοι πρὸς ἀλλήλους. καὶ ὁ Β τὸν Γ πολλαπλασιάσας\nτὸν Δ ποιείτω. ὁμοίως δὴ δειχθήσεται, ὅτι εἰ μὲν\nμετρεῖ ὁ Α τὸν Δ, δυνατόν ἐστιν αὐτοῖς ἀνάλογον προσευρεῖν,\nεἰ δὲ οὐ μετρεῖ, ἀδύνατον· ὅπερ ἔδει δεῖξαι.\nοἱ πρῶτοι ἀριθμοὶ πλείους εἰσὶ παντὸς τοῦ προτεθέντος\nπλήθους πρώτων ἀριθμῶν.\nἔστωσαν οἱ προτεθέντες πρῶτοι ἀριθμοὶ οἱ Α, Β, Γ·\nλέγω, ὅτι τῶν Α, Β, Γ πλείους εἰσὶ πρῶτοι ἀριθμοί.\n\n\nεἰλήφθω γὰρ ὁ ὑπὸ τῶν Α, Β, Γ ἐλάχιστος μετρούμενος\nκαὶ ἔστω ὁ ΔΕ, καὶ προσκείσθω τῷ ΔΕ μονὰς ἡ\nΔΖ. ὁ δὴ ΕΖ ἤτοι πρῶτός ἐστιν ἢ οὔ. ἔστω πρότερον\nπρῶτος· εὑρημένοι ἄρα εἰσὶ πρῶτοι ἀριθμοὶ οἱ Α, Β, Γ,\nΕΖ πλείους τῶν Α, Β, Γ.\n\n\nἀλλὰ δὴ μὴ ἔστω ὁ ΕΖ πρῶτος· ὑπὸ πρώτου ἄρα\nτινὸς ἀριθμοῦ μετρεῖται. μετρείσθω ὑπὸ πρώτου τοῦ Η·\nλέγω, ὅτι ὁ Η οὐδενὶ τῶν Α, Β, Γ ἐστιν ὁ αὐτός. εἰ γὰρ\nδυνατόν, ἔστω. οἱ δὲ Α, Β, Γ τὸν ΔΕ μετροῦσιν· καὶ ὁ Η\nἄρα τὸν ΔΕ μετρήσει. μετρεῖ δὲ καὶ τὸν ΕΖ· καὶ λοιπὴν\nτὴν ΔΖ μονάδα μετρήσει ὁ Η ἀριθμὸς ὤν· ὅπερ ἄτοπον.\nοὐκ ἄρα ὁ Η ἑνὶ τῶν Α, Β, Γ ἐστιν ὁ αὐτός. καὶ ὑπόκειται\nπρῶτος. εὑρημένοι ἄρα εἰσὶ πρῶτοι ἀριθμοὶ πλείους τοῦ\nπροτεθέντος πλήθους τῶν Α, Β, Γ οἱ Α, Β, Γ, Η· ὅπερ\nἔδει δεῖξαι.\nἐὰν ἄρτιοι ἀριθμοὶ ὁποσοιοῦν συντεθῶσιν, ὁ ὅλος\nἄρτιός ἐστιν.\nΣυγκείσθωσαν γὰρ ἄρτιοι ἀριθμοὶ ὁποσοιοῦν οἱ ΑΒ,\nΒΓ, ΓΔ, ΔΕ· λέγω, ὅτι ὅλος ὁ ΑΕ ἄρτιός ἐστιν.\n\n\nἐπεὶ γὰρ ἕκαστος τῶν ΑΒ, ΒΓ, ΓΔ, ΔΕ ἄρτιός ἐστιν,\nἔχει μέρος ἥμισυ· ὥστε καὶ ὅλος ὁ ΑΕ ἔχει μέρος ἥμισυ.\nἄρτιος δὲ ἀριθμός ἐστιν ὁ δίχα διαιρούμενος· ἄρτιος ἄρα\nἐστὶν ὁ ΑΕ· ὅπερ ἔδει δεῖξαι.\nἐὰν περισσοὶ ἀριθμοὶ ὁποσοιοῦν συντεθῶσιν, τὸ δὲ\nπλῆθος αὐτῶν ἄρτιον ᾖ, ὁ ὅλος ἄρτιος ἔσται.\nΣυγκείσθωσαν γὰρ περισσοὶ ἀριθμοὶ ὁσοιδηποτοῦν\nἄρτιοι τὸ πλῆθος οἱ ΑΒ, ΒΓ, ΓΔ, ΔΕ· λέγω, ὅτι ὅλος ὁ\n\nΑΕ ἄρτιός ἐστιν.\n\nἐπεὶ γὰρ ἕκαστος τῶν ΑΒ, ΒΓ, ΓΔ, ΔΕ περιττός\nἐστιν, ἀφαιρεθείσης μονάδος ἀφʼ ἑκάστου ἕκαστος τῶν\nλοιπῶν ἄρτιος ἔσται· ὥστε καὶ ὁ συγκείμενος ἐξ αὐτῶν\nἄρτιος ἔσται. ἔστι δὲ καὶ τὸ πλῆθος τῶν μονάδων ἄρτιον.\nκαὶ ὅλος ἄρα ὁ ΑΕ ἄρτιός ἐστιν· ὅπερ ἔδει δεῖξαι.\nἐὰν περισσοὶ ἀριθμοὶ ὁποσοιοῦν συντεθῶσιν, τὸ δὲ\nπλῆθος αὐτῶν περισσὸν ᾖ, καὶ ὁ ὅλος περισσὸς ἔσται.\nΣυγκείσθωσαν γὰρ ὁποσοιοῦν περισσοὶ ἀριθμοί, ὧν\nτὸ πλῆθος περισσὸν ἔστω, οἱ ΑΒ, ΒΓ, ΓΔ· λέγω, ὅτι\nκαὶ ὅλος ὁ ΑΔ περισσός ἐστιν.\n\n\nἀφῃρήσθω ἀπὸ τοῦ ΓΔ μονὰς ἡ ΔΕ· λοιπὸς ἄρα ὁ ΓΕ\nἄρτιός ἐστιν. ἔστι δὲ καὶ ὁ ΓΑ ἄρτιος· καὶ ὅλος ἄρα ὁ\nΑΕ ἄρτιός ἐστιν. καί ἐστι μονὰς ἡ ΔΕ. περισσὸς ἄρα\nἐστὶν ὁ ΑΔ· ὅπερ ἔδει δεῖξαι.\nἐὰν ἀπὸ ἀρτίου ἀριθμοῦ ἄρτιος ἀφαιρεθῇ, ὁ λοιπὸς\nἄρτιος ἔσται.\nἀπὸ γὰρ ἀρτίου τοῦ ΑΒ ἄρτιος ἀφῃρήσθω ὁ ΒΓ· λέγω,\nὅτι ὁ λοιπὸς ὁ ΓΑ ἄρτιός ἐστιν.\n\n\nἐπεὶ γὰρ ὁ ΑΒ ἄρτιός ἐστιν, ἔχει μέρος ἥμισυ. διὰ\nτὰ αὐτὰ δὴ καὶ ὁ ΒΓ ἔχει μέρος ἥμισυ· ὥστε καὶ λοιπὸς\nὁ ΓΑ ἔχει μέρος ἥμισυ ἄρτιος ἄρα ἐστὶν ὁ ΑΓ· ὅπερ\nἔδει δεῖξαι.\nἐὰν ἀπὸ ἀρτίου ἀριθμοῦ περισσὸς ἀφαιρεθῇ, ὁ λοιπὸς\nπερισσὸς ἔσται.\nἀπὸ γὰρ ἀρτίου τοῦ ΑΒ περισσὸς ἀφῃρήσθω ὁ ΒΓ·\nλέγω, ὅτι ὁ λοιπὸς ὁ ΓΑ περισσός ἐστιν.\n\n\nἀφῃρήσθω γὰρ ἀπὸ τοῦ ΒΓ μονὰς ἡ ΓΔ· ὁ ΔΒ ἄρα\nἄρτιός ἐστιν. ἔστι δὲ καὶ ὁ ΑΒ ἄρτιος· καὶ λοιπὸς ἄρα\nὁ ΑΔ ἄρτιός ἐστιν. καί ἐστι μονὰς ἡ ΓΔ· ὁ ΓΑ ἄρα\nπερισσός ἐστιν· ὅπερ ἔδει δεῖξαι.\nἐὰν ἀπὸ περισσοῦ ἀριθμοῦ περισσὸς ἀφαιρεθῇ, ὁ\nλοιπὸς ἄρτιος ἔσται.\nἀπὸ γὰρ περισσοῦ τοῦ ΑΒ περισσὸς ἀφῃρήσθω ὁ ΒΓ·\nλέγω, ὅτι ὁ λοιπὸς ὁ ΓΑ ἄρτιός ἐστιν.\n\n\nἐπεὶ γὰρ ὁ ΑΒ περισσός ἐστιν, ἀφῃρήσθω μονὰς ἡ\nΒΔ· λοιπὸς ἄρα ὁ ΑΔ ἄρτιός ἐστιν. διὰ τὰ αὐτὰ δὴ καὶ\nὁ ΓΔ ἄρτιός ἐστιν· ὥστε καὶ λοιπὸς ὁ ΓΑ ἄρτιός ἐστιν·\nὅπερ ἔδει δεῖξαι.\nἐὰν ἀπὸ περισσοῦ ἀριθμοῦ ἄρτιος ἀφαιρεθῇ, ὁ λοιπὸς\nπερισσὸς ἔσται.\nἀπὸ γὰρ περισσοῦ τοῦ ΑΒ ἄρτιος ἀφῃρήσθω ὁ ΒΓ·\nλέγω, ὅτι ὁ λοιπὸς ὁ ΓΑ περισσός ἐστιν.\n\n\nἀφῃρήσθω γὰρ μονὰς ἡ ΑΔ· ὁ ΔΒ ἄρα ἄρτιός ἐστιν.\nἔστι δὲ καὶ ὁ ΒΓ ἄρτιος· καὶ λοιπὸς ἄρα ὁ ΓΔ ἄρτιός\nἐστιν. περισσὸς ἄρα ὁ ΓΑ· ὅπερ ἔδει δεῖξαι.\nἐὰν περισσὸς ἀριθμὸς ἄρτιον πολλαπλασιάσας ποιῇ\nτινα, ὁ γενόμενος ἄρτιος ἔσται.\nπερισσὸς γὰρ ἀριθμὸς ὁ Α ἄρτιον τὸν Β πολλαπλασιάσας\nτὸν Γ ποιείτω· λέγω, ὅτι ὁ Γ ἄρτιός ἐστιν.\n\n\n\nʼἐπεὶ γὰρ ὁ Α τὸν Β πολλαπλασιάσας\nτὸν Γ πεποίηκεν, ὁ Γ ἄρα σύγκειται ἐκ\nτοσούτων ἴσων τῷ Β, ὅσαι εἰσὶν ἐν τῷ Α\nμονάδες. καί ἐστιν ὁ Β ἄρτιος· ὁ Γ ἄρα\nσύγκειται ἐξ ἀρτίων. ἐὰν δὲ ἄρτιοι ἀριθμοὶ\nὁποσοιοῦν συντεθῶσιν, ὁ ὅλος ἄρτιός ἐστιν. ἄρτιος ἄρα\nἐστὶν ὁ Γ· ὅπερ ἔδει δεῖξαι.\nἐὰν περισσὸς ἀριθμὸς περισσὸν ἀριθμὸν πολλαπλασιάσας\nποιῇ τινα, ὁ γενόμενος περισσὸς ἔσται.\n\nπερισσὸς γὰρ ἀριθμὸς ὁ Α\nπερισσὸν τὸν Β πολλαπλασιάσας\nτὸν Γ ποιείτω· λέγω, ὅτι ὁ Γ περισσός\nἐστιν.\nἐπεὶ γὰρ ὁ Α τὸν Β πολλαπλασιάσας τὸν Γ πεποίηκεν,\nὁ Γ ἄρα σύγκειται ἐκ τοσούτων ἴσων τῷ Β, ὅσαι εἰσὶν\nἐν τῷ Α μονάδες. καί ἐστιν ἑκάτερος τῶν Α, Β περισσός·\nὁ Γ ἄρα σύγκειται ἐκ περισσῶν ἀριθμῶν, ὧν τὸ πλῆθος\nπερισσόν ἐστιν. ὥστε ὁ Γ περισσός ἐστιν· ὅπερ ἔδει\nδεῖξαι.\nἐὰν περισσὸς ἀριθμὸς ἄρτιον ἀριθμὸν μετρῇ, καὶ τὸν\nἥμισυν αὐτοῦ μετρήσει.\nπερισσὸς γὰρ ἀριθμὸς ὁ Α ἄρτιον τὸν Β μετρείτω·\nλέγω, ὅτι καὶ τὸν ἥμισυν αὐτοῦ μετρήσει.\n\n\nἐπεὶ γὰρ ὁ Α τὸν Β μετρεῖ, μετρείτω αὐτὸν κατὰ τὸν Γ·\nλέγω, ὅτι ὁ Γ οὐκ ἔστι περισσός. εἰ γὰρ δυνατόν, ἔστω. καὶ\nἐπεὶ ὁ Α τὸν Β μετρεῖ κατὰ τὸν Γ, ὁ Α ἄρα τὸν Γ πολλαπλασιάσας\nτὸν Β πεποίηκεν. ὁ Β ἄρα σύγκειται\nἐκ περισσῶν ἀριθμῶν, ὧν τὸ πλῆθος περισσόν\nἐστιν. ὁ Β ἄρα περισσός ἐστιν· ὅπερ\nἄτοπον· ὑπόκειται γὰρ ἄρτιος. οὐκ ἄρα ὁ Γ\nπερισσός ἐστιν· ἄρτιος ἄρα ἐστὶν ὁ Γ. ὥστε ὁ\nΑ τὸν Β μετρεῖ ἀρτιάκις. διὰ δὴ τοῦτο καὶ\nτὸν ἥμισυν αὐτοῦ μετρήσει· ὅπερ ἔδει δεῖξαι.\nἐὰν περισσὸς ἀριθμὸς πρός τινα ἀριθμὸν πρῶτος ᾖ, καὶ\nπρὸς τὸν διπλασίονα αὐτοῦ πρῶτος ἔσται.\nπερισσὸς γὰρ ἀριθμὸς ὁ Α πρός τινα ἀριθμὸν τὸν Β\nπρῶτος ἔστω, τοῦ δὲ Β διπλασίων ἔστω ὁ Γ· λέγω, ὅτι\nὁ Α\nκαὶ πρὸς τὸν Γ πρῶτός ἐστιν.\n\nεἰ γὰρ μή εἰσιν οἱ Α, Γ πρῶτοι,\nμετρήσει τις αὐτοὺς ἀριθμός. μετρείτω,\nκαὶ ἔστω ὁ Δ. καί ἐστιν ὁ Α περισσός·\nπερισσὸς ἄρα καὶ ὁ Δ. καὶ ἐπεὶ ὁ Δ\nπερισσὸς ὢν τὸν Γ μετρεῖ, καί ἐστιν\nὁ Γ ἄρτιος, καὶ τὸν ἥμισυν ἄρα τοῦ Γ\nμετρήσει ὁ Δ. τοῦ δὲ Γ ἥμισύ ἐστιν ὁ Β· ὁ Δ ἄρα τὸν Β\nμετρεῖ. μετρεῖ δὲ καὶ τὸν Α. ὁ Δ ἄρα τοὺς Α, Β μετρεῖ\nπρώτους ὄντας πρὸς ἀλλήλους· ὅπερ ἐστὶν ἀδύνατον. οὐκ\nἄρα ὁ Α πρὸς τὸν Γ πρῶτος οὔκ ἐστιν. οἱ Α, Γ ἄρα πρῶτοι\nπρὸς ἀλλήλους εἰσίν· ὅπερ ἔδει δεῖξαι.\nτῶν ἀπὸ δυάδος διπλασιαζομένων ἀριθμῶν ἕκαστος\nἀρτιάκις ἄρτιός ἐστι μόνον.\nἀπὸ γὰρ δυάδος τῆς Α δεδιπλασιάσθωσαν ὁσοιδηποτοῦν\nἀριθμοὶ οἱ Β, Γ, Δ· λέγω, ὅτι οἱ Β, Γ, Δ ἀρτιάκις ἄρτιοί\nεἰσι μόνον.\n\nὅτι μὲν οὖν ἕκαστος τῶν Β, Γ, Δ ἀρτιάκις ἄρτιός\nἐστιν, φανερόν· ἀπὸ γὰρ δυάδος ἐστὶ διπλασιασθείς.\nλέγω, ὅτι καὶ μόνον. ἐκκείσθω γὰρ μονάς. ἐπεὶ οὖν ἀπὸ\nμονάδος ὁποσοιοῦν ἀριθμοὶ ἑξῆς ἀνάλογόν εἰσιν, ὁ δὲ μετὰ\nτὴν μονάδα ὁ Α πρῶτός ἐστιν, ὁ μέγιστος τῶν Α, Β, Γ, Δ\nὁ Δ ὑπʼ οὐδενὸς ἄλλου μετρηθήσεται παρὲξ τῶν Α, Β, Γ.\nκαί ἐστιν ἕκαστος τῶν Α, Β, Γ ἄρτιος· ὁ Δ ἄρα ἀρτιάκις\nἄρτιός ἐστι μόνον. ὁμοίως δὴ δείξομεν, ὅτι καὶ ἑκάτερος\nτῶν Β, Γ ἀρτιάκις ἄρτιός ἐστι μόνον· ὅπερ ἔδει δεῖξαι.\nἐὰν ἀριθμὸς τὸν ἥμισυν ἔχῃ περισσόν, ἀρτιάκις περισσός\nἐστι μόνον.\nἀριθμὸς γὰρ ὁ Α τὸν ἥμισυν ἐχέτω περισσόν· λέγω,\nὅτι ὁ Α ἀρτιάκις περισσός ἐστι μόνον.\n\n\nὅτι μὲν οὖν ἀρτιάκις περισσός ἐστιν, φανερόν· ὁ γὰρ\nἥμισυς αὐτοῦ περισσὸς ὢν μετρεῖ αὐτὸν ἀρτιάκις. λέγω\nδή, ὅτι καὶ μόνον. εἰ γὰρ ἔσται ὁ Α καὶ ἀρτιάκις ἄρτιος,\nμετρηθήσεται ὑπὸ ἀρτίου κατὰ ἄρτιον ἀριθμόν· ὥστε\nκαὶ ὁ ἥμισυς αὐτοῦ μετρηθήσεται ὑπὸ ἀρτίου ἀριθμοῦ\nπερισσὸς ὤν· ὅπερ ἐστὶν ἄτοπον. ὁ Α ἄρα ἀρτιάκις\nπερισσός ἐστι μόνον· ὅπερ ἔδει δεῖξαι.\nἐὰν ἀριθμὸς μήτε τῶν ἀπὸ δυάδος διπλασιαζομένων\nᾖ μήτε τὸν ἥμισυν ἔχῃ περισσόν, ἀρτιάκις τε ἄρτιός ἐστι\nκαὶ ἀρτιάκις περισσός.\nἀριθμὸς γὰρ ὁ Α μήτε τῶν ἀπὸ δυάδος διπλασιαζομένων\nἔστω μήτε τὸν ἥμισυν ἐχέτω περισσόν· λέγω,\nὅτι ὁ Α ἀρτιάκις τέ ἐστιν ἄρτιος καὶ ἀρτιάκις περισσός.\n\nὅτι μὲν οὖν ὁ Α ἀρτιάκις ἐστὶν ἄρτιος, φανερόν· τὸν\nγὰρ ἥμισυν οὐκ ἔχει περισσόν. λέγω δή, ὅτι καὶ ἀρτιάκις\nπερισσός ἐστιν. ἐὰν γὰρ τὸν Α τέμνωμεν δίχα καὶ τὸν\nἥμισυν αὐτοῦ δίχα καὶ τοῦτο ἀεὶ ποιῶμεν, καταντήσομεν\nεἴς τινα ἀριθμὸν περισσόν, ὃς μετρήσει τὸν Α κατὰ\nἄρτιον ἀριθμόν. εἰ γὰρ οὔ, καταντήσομεν εἰς δυάδα, καὶ\nἔσται ὁ Α τῶν ἀπὸ δυάδος διπλασιαζομένων· ὅπερ οὐχ\nὑπόκειται. ὥστε ὁ Α ἀρτιάκις περισσός ἐστιν. ἐδείχθη δὲ\nκαὶ ἀρτιάκις ἄρτιος. ὁ Α ἄρα ἀρτιάκις τε ἄρτιός ἐστι καὶ\nἀρτιάκις περισσός· ὅπερ ἔδει δεῖξαι.\nἐὰν ὦσιν ὁσοιδηποτοῦν ἀριθμοὶ ἑξῆς ἀνάλογον,\nἀφαιρεθῶσι δὲ ἀπό τε τοῦ δευτέρου καὶ τοῦ ἐσχάτου ἴσοι\nτῷ πρώτῳ, ἔσται ὡς ἡ τοῦ δευτέρου ὑπεροχὴ πρὸς τὸν\nπρῶτον, οὕτως ἡ τοῦ ἐσχάτου ὑπεροχὴ πρὸς τοὺς πρὸ\nἑαυτοῦ πάντας.\nἔστωσαν ὁποσοιδηποτοῦν ἀριθμοὶ ἑξῆς ἀνάλογον οἱ\nΑ, ΒΓ, Δ, ΕΖ ἀρχόμενοι ἀπὸ ἐλαχίστου τοῦ Α, καὶ\nἀφῃρήσθω ἀπὸ τοῦ ΒΓ καὶ τοῦ ΕΖ τῷ Α ἴσος ἑκάτερος\nτῶν ΒΗ, ΖΘ· λέγω, ὅτι ἐστὶν ὡς ὁ ΗΓ πρὸς τὸν Α,\nοὕτως ὁ ΕΘ πρὸς τοὺς Α, ΒΓ, Δ.\nκείσθω γὰρ τῷ μὲν ΒΓ ἴσος ὁ ΖΚ, τῷ δὲ Δ ἴσος ὁ\nΖΛ. καὶ ἐπεὶ ὁ ΖΚ τῷ ΒΓ ἴσος ἐστίν, ὧν ὁ ΖΘ τῷ ΒΗ\nἴσος ἐστίν, λοιπὸς ἄρα ὁ ΘΚ λοιπῷ τῷ ΗΓ ἐστιν ἴσος.\nκαὶ ἐπεί ἐστιν ὡς ὁ ΕΖ πρὸς τὸν Δ, οὕτως ὁ Δ πρὸς τὸν\n\nΒΓ καὶ ὁ ΒΓ πρὸς τὸν Α, ἴσος δὲ ὁ μὲν Δ τῷ ΖΛ, ὁ δὲ\nΒΓ τῷ ΖΚ, ὁ δὲ Α τῷ ΖΘ, ἔστιν ἄρα ὡς ὁ ΕΖ πρὸς\nτὸν ΖΛ, οὕτως ὁ ΛΖ πρὸς τὸν ΖΚ καὶ ὁ ΖΚ πρὸς τὸν\nΖΘ. διελόντι, ὡς ὁ ΕΛ πρὸς τὸν ΛΖ, οὕτως ὁ ΛΚ πρὸς\nτὸν ΖΚ καὶ ὁ ΚΘ πρὸς τὸν ΖΘ. ἔστιν ἄρα καὶ ὡς εἷς\nτῶν ἡγουμένων πρὸς ἕνα τῶν ἑπομένων, οὕτως ἅπαντες\nοἱ ἡγούμενοι πρὸς ἅπαντας τοὺς ἑπομένους· ἔστιν ἄρα\nὡς ὁ ΚΘ πρὸς τὸν ΖΘ, οὕτως οἱ ΕΛ, ΛΚ, ΚΘ πρὸς τοὺς\nΛΖ, ΖΚ, ΘΖ. ἴσος δὲ ὁ μὲν ΚΘ τῷ ΓΗ, ὁ δὲ ΖΘ τῷ\nΑ, οἱ δὲ ΛΖ, ΖΚ, ΘΖ τοῖς Δ, ΒΓ, Α· ἔστιν ἄρα ὡς\nὁ ΓΗ πρὸς τὸν Α, οὕτως ὁ ΕΘ πρὸς τοὺς Δ, ΒΓ, Α.\nἔστιν ἄρα ὡς ἡ τοῦ δευτέρου ὑπεροχὴ πρὸς τὸν πρῶτον,\nοὕτως ἡ τοῦ ἐσχάτου ὑπεροχὴ πρὸς τοὺς πρὸ ἑαυτοῦ\nπάντας· ὅπερ ἔδει δεῖξαι.\nἐὰν ἀπὸ μονάδος ὁποσοιοῦν ἀριθμοὶ ἑξῆς ἐκτεθῶσιν\nἐν τῇ διπλασίονι ἀναλογίᾳ, ἕως οὗ ὁ σύμπας συντεθεὶς\nπρῶτος γένηται, καὶ ὁ σύμπας ἐπὶ τὸν\nἔσχατον πολλαπλασιασθεὶς ποιῇ τινα,\nὁ γενόμενος τέλειος ἔσται.\nἀπὸ γὰρ μονάδος ἐκκείσθωσαν\nὁσοιδηποτοῦν ἀριθμοὶ ἐν τῇ διπλασίονι\nἀναλογίᾳ, ἕως οὗ ὁ σύμπας συντεθεὶς πρῶτος\nγένηται, οἱ Α, Β, Γ, Δ, καὶ τῷ σύμπαντι ἴσος ἔστω\nὁ Ε, καὶ ὁ Ε τὸν Δ πολλαπλασιάσας τὸν ΖΗ ποιείτω.\nλέγω, ὅτι ὁ ΖΗ τέλειός ἐστιν.\n\nὅσοι γάρ εἰσιν οἱ Α, Β, Γ, Δ τῷ πλήθει, τοσοῦτοι\nἀπὸ τοῦ Ε εἰλήφθωσαν ἐν τῇ διπλασίονι ἀναλογίᾳ οἱ\nΕ, ΘΚ, Λ, Μ· διʼ ἴσου ἄρα ἐστὶν ὡς ὁ Α πρὸς τὸν Δ,\nοὕτως ὁ Ε πρὸς τὸν Μ. ὁ ἄρα ἐκ τῶν Ε, Δ ἴσος ἐστὶ τῷ\nἐκ τῶν Α, Μ. καί ἐστιν ὁ ἐκ τῶν Ε, Δ ὁ ΖΗ· καὶ ὁ ἐκ\nτῶν Α, Μ ἄρα ἐστὶν ὁ ΖΗ. ὁ Α ἄρα τὸν Μ πολλαπλασιάσας\nτὸν ΖΗ πεποίηκεν· ὁ Μ ἄρα τὸν ΖΗ μετρεῖ κατὰ\nτὰς ἐν τῷ Α μονάδας. καί ἐστι δυὰς ὁ Α· διπλάσιος ἄρα\nἐστὶν ὁ ΖΗ τοῦ Μ. εἰσὶ δὲ καὶ οἱ Μ, Λ, ΘΚ, Ε ἑξῆς\nδιπλάσιοι ἀλλήλων· οἱ Ε, ΘΚ, Λ, Μ, ΖΗ ἄρα ἑξῆς\nἀνάλογόν εἰσιν ἐν τῇ διπλασίονι ἀναλογίᾳ. ἀφῃρήσθω δὴ\nἀπὸ τοῦ δευτέρου τοῦ ΘΚ καὶ τοῦ ἐσχάτου τοῦ ΖΗ τῷ\nπρώτῳ τῷ Ε ἴσος ἑκάτερος τῶν ΘΝ, ΖΞ· ἔστιν ἄρα ὡς\nἡ τοῦ δευτέρου ἀριθμοῦ ὑπεροχὴ πρὸς τὸν πρῶτον, οὕτως\nἡ τοῦ ἐσχάτου ὑπεροχὴ πρὸς τοὺς πρὸ ἑαυτοῦ πάντας.\nἔστιν ἄρα ὡς ὁ ΝΚ πρὸς τὸν Ε, οὕτως ὁ ΞΗ πρὸς τοὺς\nΜ, Λ, ΚΘ, Ε. καί ἐστιν ὁ ΝΚ ἴσος τῷ Ε· καὶ ὁ ΞΗ\nἄρα ἴσος ἐστὶ τοῖς Μ, Λ, ΘΚ, Ε. ἔστι δὲ καὶ ὁ ΖΞ τῷ Ε\nἴσος, ὁ δὲ Ε τοῖς Α, Β, Γ, Δ καὶ τῇ μονάδι. ὅλος ἄρα ὁ\nΖΗ ἴσος ἐστὶ τοῖς τε Ε, ΘΚ, Λ, Μ καὶ τοῖς Α, Β, Γ, Δ\nκαὶ τῇ μονάδι· καὶ μετρεῖται ὑπʼ αὐτῶν. λέγω, ὅτι καὶ ὁ\nΖΗ ὑπʼ οὐδενὸς ἄλλου μετρηθήσεται παρὲξ τῶν Α, Β,\nΓ, Δ, Ε, ΘΚ, Λ, Μ καὶ τῆς μονάδος. εἰ γὰρ δυνατόν,\nμετρείτω τις τὸν ΖΗ ὁ Ο, καὶ ὁ Ο μηδενὶ τῶν Α, Β, Γ,\nΔ, Ε, ΘΚ, Λ, Μ ἔστω ὁ αὐτός. καὶ ὁσάκις ὁ Ο τὸν ΖΗ\nμετρεῖ, τοσαῦται μονάδες ἔστωσαν ἐν τῷ Π· ὁ Π ἄρα τὸν\nΟ πολλαπλασιάσας τὸν ΖΗ πεποίηκεν. ἀλλὰ μὴν καὶ ὁ Ε\nτὸν Δ πολλαπλασιάσας τὸν ΖΗ πεποίηκεν· ἔστιν ἄρα ὡς ὁ\nε πρὸς τὸν Π, ὁ Ο πρὸς τὸν Δ. καὶ ἐπεὶ ἀπὸ μονάδος ἑξῆς\nἀνάλογόν εἰσιν οἱ Α, Β, Γ, Δ, ὁ Δ ἄρα ὑπʼ οὐδενὸς ἄλλου\nἀριθμοῦ μετρηθήσεται παρὲξ τῶν Α, Β, Γ. καὶ ὑπόκειται\nὁ Ο οὐδενὶ τῶν Α, Β, Γ ὁ αὐτός· οὐκ ἄρα μετρήσει ὁ Ο\nτὸν Δ. ἀλλʼ ὡς ὁ Ο πρὸς τὸν Δ, ὁ Ε πρὸς τὸν Π· οὐδὲ ὁ Ε\nἄρα τὸν Π μετρεῖ. καί ἐστιν ὁ Ε πρῶτος· πᾶς δὲ πρῶτος\nἀριθμὸς πρὸς ἅπαντα, ὃν μὴ μετρεῖ, πρῶτος ἐστιν.\nοἱ Ε, Π ἄρα πρῶτοι πρὸς ἀλλήλους εἰσίν. οἱ δὲ πρῶτοι καὶ\nἐλάχιστοι, οἱ δὲ ἐλάχιστοι μετροῦσι τοὺς τὸν αὐτὸν λόγον\nἔχοντας ἰσάκις ὅ τε ἡγούμενος τὸν ἡγούμενον καὶ ὁ\nἑπόμενος τὸν ἑπόμενον· καί ἐστιν ὡς ὁ Ε πρὸς τὸν Π,\nὁ Ο πρὸς τὸν Δ· ἰσάκις ἄρα ὁ Ε τὸν Ο μετρεῖ καὶ ὁ Π τὸν\nΔ· ἰσάκις ἄρα ὁ Ε τὸν Ο μετρεῖ καὶ ὁ Π τὸν Δ. ὁ δὲ Δ\nὑπʼ οὐδενὸς ἄλλου μετρεῖται παρὲξ τῶν Α, Β, Γ· ὁ Π\nἄρα ἑνὶ τῶν Α, Β, Γ ἐστιν ὁ αὐτός. ἔστω τῷ Β ὁ αὐτός.\nκαὶ ὅσοι εἰσὶν οἱ Β, Γ, Δ τῷ πλήθει τοσοῦτοι εἰλήφθωσαν\nἀπὸ τοῦ Ε οἱ Ε, ΘΚ, Λ. καί εἰσιν οἱ Ε, ΘΚ, Λ τοῖς Β,\nΓ, Δ ἐν τῷ αὐτῷ λόγῳ· διʼ ἴσου ἄρα ἐστὶν ὡς ὁ Β πρὸς\nτὸν Δ, ὁ Ε πρὸς τὸν Λ. ὁ ἄρα ἐκ τῶν Β, Λ ἴσος ἐστὶ τῷ\nἐκ τῶν Δ, Ε· ἀλλʼ ὁ ἐκ τῶν Δ, Ε ἴσος ἐστὶ τῷ ἐκ τῶν\nπ, Ο· καὶ ὁ ἐκ τῶν Π, Ο ἄρα ἴσος ἐστὶ τῷ ἐκ τῶν Β, Λ.\nἔστιν ἄρα ὡς ὁ Π πρὸς τὸν Β, ὁ Λ πρὸς τὸν Ο. καί ἐστιν ὁ Π\nτῷ Β ὁ αὐτός· καὶ ὁ Λ ἄρα τῷ Ο ἐστιν ὁ αὐτός· ὅπερ\nἀδύνατον· ὁ γὰρ Ο ὑπόκειται μηδενὶ τῶν ἐκκειμένων ὁ\nαὐτός. οὐκ ἄρα τὸν ΖΗ μετρήσει τις ἀριθμὸς παρὲξ τῶν\nα, Β, Γ, Δ, Ε, ΘΚ, Λ, Μ καὶ τῆς μονάδος. καὶ ἐδείχθη\nὁ ΖΗ τοῖς Α, Β, Γ, Δ, Ε, ΘΚ, Λ, Μ καὶ τῇ μονάδι ἴσος.\nτέλειος δὲ ἀριθμός ἐστιν ὁ τοῖς ἑαυτοῦ μέρεσιν ἴσος ὤν·\nτέλειος ἄρα ἐστὶν ὁ ΖΗ· ὅπερ ἔδει δεῖξαι.\nσύμμετρα μεγέθη λέγεται τὰ τῷ αὐτῷ μέτρῳ\nμετρούμενα, ἀσύμμετρα δέ, ὧν μηδὲν ἐνδέχεται κοινὸν\nμέτρον γενέσθαι.\nεὐθεῖαι δυνάμει σύμμετροί εἰσιν, ὅταν τὰ ἀπʼ\nαὐτῶν τετράγωνα τῷ αὐτῷ χωρίῳ μετρῆται, ἀσύμμετροι\nδέ, ὅταν τοῖς ἀπʼ αὐτῶν τετραγώνοις μηδὲν ἐνδέχηται\nχωρίον κοινὸν μέτρον γενέσθαι.\nτούτων ὑποκειμένων δείκνυται, ὅτι τῇ προτεθείσῃ\nεὐθείᾳ ὑπάρχουσιν εὐθεῖαι πλήθει ἄπειροι σύμμετροί τε\nκαὶ ἀσύμμετροι αἱ μὲν μήκει μόνον, αἱ δὲ καὶ δυνάμει.\nκαλείσθω οὖν ἡ μὲν προτεθεῖσα εὐθεῖα ῥητή, καὶ αἱ\nταύτῃ σύμμετροι εἴτε μήκει καὶ δυνάμει εἴτε δυνάμει\nμόνον ῥηταί, αἱ δὲ ταύτῃ ἀσύμμετροι ἄλογοι καλείσθωσαν.\nκαὶ τὸ μὲν ἀπὸ τῆς προτεθείσης εὐθείας τετράγωνον\nῥητόν, καὶ τὰ τούτῳ σύμμετρα ῥητά, τὰ δὲ τούτῳ ἀσύμμετρα\nἄλογα καλείσθω, καὶ αἱ δυνάμεναι αὐτὰ ἄλογοι, εἰ\nμὲν τετράγωνα εἴη, αὐταὶ αἱ πλευραί, εἰ δὲ ἕτερά τινα\nεὐθύγραμμα, αἱ ἴσα αὐτοῖς τετράγωνα ἀναγράφουσαι.\nδύο μεγεθῶν ἀνίσων ἐκκειμένων, ἐὰν ἀπὸ τοῦ μείζονος\nἀφαιρεθῇ μεῖζον ἢ τὸ ἥμισυ καὶ τοῦ καταλειπομένου\nμεῖζον ἢ τὸ ἥμισυ, καὶ τοῦτο ἀεὶ γίγνηται, λειφθήσεταί τι\nμέγεθος, ὃ ἔσται ἔλασσον τοῦ ἐκκειμένου ἐλάσσονος μεγέθους.\n\n\nἔστω δύο μεγέθη ἄνισα τὰ ΑΒ, Γ, ὧν μεῖζον τὸ ΑΒ·\nλέγω, ὅτι, ἐὰν ἀπὸ τοῦ ΑΒ ἀφαιρεθῇ μεῖζον ἢ τὸ ἥμισυ\nκαὶ τοῦ καταλειπομένου μεῖζον ἢ τὸ ἥμισυ, καὶ τοῦτο\nἀεὶ γίγνηται, λειφθήσεταί τι μέγεθος, ὃ ἔσται ἔλασσον\nτοῦ Γ μεγέθους.\nτὸ Γ γὰρ πολλαπλασιαζόμενον ἔσται ποτὲ τοῦ ΑΒ\nμεῖζον. πεπολλαπλασιάσθω, καὶ ἔστω τὸ ΔΕ τοῦ μὲν Γ\nπολλαπλάσιον, τοῦ δὲ ΑΒ μεῖζον, καὶ διῃρήσθω τὸ ΔΕ\nεἰς τὰ τῷ Γ ἴσα τὰ ΔΖ,\n\nΖΗ, ΗΕ, καὶ ἀφῃρήσθω\nἀπὸ μὲν τοῦ ΑΒ μεῖζον ἢ τὸ\nἥμισυ τὸ ΒΘ, ἀπὸ δὲ τοῦ ΑΘ\nμεῖζον ἢ τὸ ἥμισυ τὸ ΘΚ, καὶ τοῦτο ἀεὶ γιγνέσθω, ἕως\nἂν αἱ ἐν τῷ ΑΒ διαιρέσεις ἰσοπληθεῖς γένωνται ταῖς ἐν τῷ\n\nΔΕ διαιρέσεσιν.\nἔστωσαν οὖν αἱ ΑΚ, ΚΘ, ΘΒ διαιρέσεις ἰσοπληθεῖς\nοὖσαι ταῖς ΔΖ, ΖΗ, ΗΕ· καὶ ἐπεὶ μεῖζόν ἐστι τὸ ΔΕ\nτοῦ ΑΒ, καὶ ἀφῄρηται ἀπὸ μὲν τοῦ ΔΕ ἔλασσον τοῦ\nἡμίσεος τὸ ΕΗ, ἀπὸ δὲ τοῦ ΑΒ μεῖζον ἢ τὸ ἥμισυ τὸ ΒΘ,\nλοιπὸν ἄρα τὸ ΗΔ λοιποῦ τοῦ ΘΑ μεῖζόν ἐστιν. καὶ ἐπεὶ\nμεῖζόν ἐστι τὸ ΗΔ τοῦ ΘΑ, καὶ ἀφῄρηται τοῦ μὲν ΗΔ\nἥμισυ τὸ ΗΖ, τοῦ δὲ ΘΑ μεῖζον ἢ τὸ ἥμισυ τὸ ΘΚ, λοιπὸν\nἄρα τὸ ΔΖ λοιποῦ τοῦ ΑΚ μεῖζόν ἐστιν. ἴσον δὲ τὸ ΔΖ\nτῷ Γ· καὶ τὸ Γ ἄρα τοῦ ΑΚ μεῖζόν ἐστιν. ἔλασσον ἄρα\nτὸ ΑΚ τοῦ Γ.\nκαταλείπεται ἄρα ἀπὸ τοῦ ΑΒ μεγέθους τὸ ΑΚ μέγεθος\nἔλασσον ὂν τοῦ ἐκκειμένου ἐλάσσονος μεγέθους τοῦ Γ·\nὅπερ ἔδει δεῖξαι. ¯ὁμοίως δὲ δειχθήσεται, κἂν ἡμίση ᾖ τὰ\nἀφαιρούμενα.\nἐὰν δύο μεγεθῶν ἐκκειμένων ἀνίσων ἀνθυφαιρουμένου\nἀεὶ τοῦ ἐλάσσονος ἀπὸ τοῦ μείζονος τὸ καταλειπόμενον\nμηδέποτε καταμετρῇ τὸ πρὸ ἑαυτοῦ, ἀσύμμετρα ἔσται τὰ\nμεγέθη.\n\n\nδύο γὰρ μεγεθῶν ὄντων ἀνίσων τῶν ΑΒ, ΓΔ καὶ\nἐλάσσονος τοῦ ΑΒ ἀνθυφαιρουμένου ἀεὶ τοῦ ἐλάσσονος\nἀπὸ τοῦ μείζονος τὸ περιλειπόμενον μηδέποτε καταμετρείτω\nτὸ πρὸ ἑαυτοῦ·\nλέγω, ὅτι ἀσύμμετρά\nἐστι τὰ ΑΒ,\nΓΔ μεγέθη.\nεἰ γάρ ἐστι σύμμετρα, μετρήσει τι αὐτὰ μέγεθος.\nμετρείτω, εἰ δυνατόν, καὶ ἔστω τὸ Ε· καὶ τὸ μὲν ΑΒ τὸ\nΖΔ καταμετροῦν λειπέτω ἑαυτοῦ ἔλασσον τὸ ΓΖ, τὸ δὲ\n\nΓΖ τὸ ΒΗ καταμετροῦν λειπέτω ἑαυτοῦ ἔλασσον τὸ ΑΗ,\nκαὶ τοῦτο ἀεὶ γινέσθω, ἕως οὗ λειφθῇ τι μέγεθος, ὅ ἐστιν\nἔλασσον τοῦ Ε. γεγονέτω, καὶ λελείφθω τὸ ΑΗ ἔλασσον\nτοῦ Ε. ἐπεὶ οὖν τὸ Ε τὸ ΑΒ μετρεῖ, ἀλλὰ τὸ ΑΒ τὸ ΔΖ\nμετρεῖ, καὶ τὸ Ε ἄρα τὸ ΖΔ μετρήσει. μετρεῖ δὲ καὶ ὅλον τὸ\n\nΓΔ· καὶ λοιπὸν ἄρα τὸ ΓΖ μετρήσει. ἀλλὰ τὸ ΓΖ τὸ ΒΗ\nμετρεῖ· καὶ τὸ Ε ἄρα τὸ ΒΗ μετρεῖ. μετρεῖ δὲ καὶ ὅλον τὸ\nΑΒ· καὶ λοιπὸν ἄρα τὸ ΑΗ μετρήσει, τὸ μεῖζον τὸ ἔλασσον.\nὅπερ ἐστὶν ἀδύνατον. οὐκ ἄρα τὰ ΑΒ, ΓΔ μεγέθη\nμετρήσει τι μέγεθος· ἀσύμμετρα ἄρα ἐστὶ τὰ ΑΒ, ΓΔ\nμεγέθη.\nἐὰν ἄρα δύο μεγεθῶν ἀνίσων, καὶ τὰ ἑξῆς.\nδύο μεγεθῶν συμμέτρων δοθέντων τὸ μέγιστον αὐτῶν\nκοινὸν μέτρον εὑρεῖν.\nἔστω τὰ δοθέντα δύο μεγέθη σύμμετρα τὰ ΑΒ, ΓΔ,\nὧν ἔλασσον τὸ ΑΒ· δεῖ δὴ τῶν ΑΒ, ΓΔ τὸ μέγιστον\nκοινὸν μέτρον εὑρεῖν.\nτὸ ΑΒ γὰρ μέγεθος ἤτοι μετρεῖ τὸ ΓΔ ἢ οὔ. εἰ μὲν\nοὖν μετρεῖ, μετρεῖ δὲ καὶ ἑαυτό, τὸ ΑΒ ἄρα τῶν ΑΒ, ΓΔ\n\nκοινὸν μέτρον ἐστίν· καὶ φανερόν, ὅτι καὶ μέγιστον. μεῖζον\nγὰρ τοῦ ΑΒ μεγέθους τὸ ΑΒ οὐ μετρήσει.\n\n\nμὴ μετρείτω δὴ τὸ ΑΒ τὸ ΓΔ. καὶ ἀνθυφαιρουμένου\nἀεὶ τοῦ ἐλάσσονος ἀπὸ τοῦ μείζονος, τὸ περιλειπόμενον\nμετρήσει ποτὲ τὸ πρὸ ἑαυτοῦ διὰ τὸ μὴ εἶναι ἀσύμμετρα\nτὰ ΑΒ, ΓΔ· καὶ τὸ μὲν ΑΒ τὸ ΕΔ καταμετροῦν λειπέτω\nἑαυτοῦ ἔλασσον τὸ ΕΓ, τὸ δὲ ΕΓ τὸ ΖΒ καταμετροῦν\nλειπέτω ἑαυτοῦ ἔλασσον τὸ ΑΖ, τὸ δὲ ΑΖ τὸ ΓΕ\nμετρείτω.\nἐπεὶ οὖν τὸ ΑΖ τὸ ΓΕ μετρεῖ, ἀλλὰ τὸ ΓΕ τὸ ΖΒ\nμετρεῖ, καὶ τὸ ΑΖ ἄρα τὸ ΖΒ μετρήσει. μετρεῖ δὲ καὶ\nἑαυτό· καὶ ὅλον ἄρα τὸ ΑΒ μετρήσει τὸ ΑΖ. ἀλλὰ τὸ ΑΒ\nτὸ ΔΕ μετρεῖ· καὶ τὸ ΑΖ ἄρα τὸ ΕΔ μετρήσει. μετρεῖ\nδὲ καὶ τὸ ΓΕ· καὶ ὅλον ἄρα τὸ ΓΔ μετρεῖ· τὸ ΑΖ ἄρα\nτῶν ΑΒ, ΓΔ κοινὸν μέτρον ἐστίν. λέγω δή, ὅτι καὶ\nμέγιστον. εἰ γὰρ μή, ἔσται τι μέγεθος μεῖζον τοῦ ΑΖ, ὃ\nμετρήσει τὰ ΑΒ, ΓΔ. ἔστω τὸ Η. ἐπεὶ οὖν τὸ Η τὸ ΑΒ\nμετρεῖ, ἀλλὰ τὸ ΑΒ τὸ ΕΔ μετρεῖ, καὶ τὸ Η ἄρα τὸ ΕΔ\nμετρήσει. μετρεῖ δὲ καὶ ὅλον τὸ ΓΔ· καὶ λοιπὸν ἄρα τὸ\nΓΕ μετρήσει τὸ Η. ἀλλὰ τὸ ΓΕ τὸ ΖΒ μετρεῖ· καὶ τὸ Η\nἄρα τὸ ΖΒ μετρήσει. μετρεῖ δὲ καὶ ὅλον τὸ ΑΒ, καὶ λοιπὸν\nτὸ ΑΖ μετρήσει, τὸ μεῖζον τὸ ἔλασσον· ὅπερ ἐστὶν\nἀδύνατον. οὐκ ἄρα μεῖζόν τι μέγεθος τοῦ ΑΖ τὰ ΑΒ,\nΓΔ μετρήσει· τὸ ΑΖ ἄρα τῶν ΑΒ, ΓΔ τὸ μέγιστον\nκοινὸν μέτρον ἐστίν.\nδύο ἄρα μεγεθῶν συμμέτρων δοθέντων τῶν ΑΒ, ΓΔ\nτὸ μέγιστον κοινὸν μέτρον ηὕρηται· ὅπερ ἔδει δεῖξαι.\n\n\nΠόρισμα\nἐκ δὴ τούτου φανερόν, ὅτι, ἐὰν μέγεθος δύο μεγέθη\nμετρῇ, καὶ τὸ μέγιστον αὐτῶν κοινὸν μέτρον μετρήσει.\nτριῶν μεγεθῶν συμμέτρων δοθέντων τὸ μέγιστον\nαὐτῶν κοινὸν μέτρον εὑρεῖν.\nἔστω τὰ δοθέντα τρία μεγέθη σύμμετρα τὰ Α, Β, Γ·\nδεῖ δὴ τῶν Α, Β, Γ τὸ μέγιστον κοινὸν μέτρον εὑρεῖν.\n\n\nεἰλήφθω γὰρ δύο τῶν Α, Β τὸ μέγιστον κοινὸν μέτρον,\nκαὶ ἔστω τὸ Δ· τὸ δὴ Δ τὸ Γ ἤτοι μετρεῖ ἢ οὔ μετρεῖ.\nμετρείτω πρότερον. ἐπεὶ οὖν τὸ Δ τὸ Γ μετρεῖ, μετρεῖ δὲ\nκαὶ τὰ Α, Β, τὸ Δ ἄρα τὰ Α, Β, Γ\nμετρεῖ· τὸ Δ ἄρα τῶν Α, Β, Γ κοινὸν\nμέτρον ἐστίν. καὶ φανερόν, ὅτι καὶ\nμέγιστον· μεῖζον γὰρ τοῦ Δ μεγέθους\nτὰ Α, Β οὐ μετρεῖ.\nμὴ μετρείτω δὴ τὸ Δ τὸ Γ. λέγω πρῶτον, ὅτι σύμμετρά\nἐστι τὰ Γ, Δ. ἐπεὶ γὰρ σύμμετρά ἐστι τὰ Α, Β, Γ, μετρήσει\nτι αὐτὰ μέγεθος, ὃ δηλαδὴ καὶ τὰ Α, Β μετρήσει· ὥστε\nκαὶ τὸ τῶν Α, Β μέγιστον κοινὸν μέτρον τὸ Δ μετρήσει.\nμετρεῖ δὲ καὶ τὸ Γ· ὥστε τὸ εἰρημένον μέγεθος μετρήσει\nτὰ Γ, Δ· σύμμετρα ἄρα ἐστὶ τὰ Γ, Δ. εἰλήφθω οὖν αὐτῶν\nτὸ μέγιστον κοινὸν μέτρον, καὶ ἔστω τὸ Ε. ἐπεὶ οὖν τὸ Ε\nτὸ Δ μετρεῖ, ἀλλὰ τὸ Δ τὰ Α, Β μετρεῖ, καὶ τὸ Ε ἄρα τὰ\nΑ, Β μετρήσει. μετρεῖ δὲ καὶ τὸ Γ. τὸ Ε ἄρα τὰ Α, Β, Γ\nμετρεῖ· τὸ Ε ἄρα τῶν Α, Β, Γ κοινόν ἐστι μέτρον. λέγω\nδή, ὅτι καὶ μέγιστον. εἰ γὰρ δυνατόν, ἔστω τι τοῦ Ε μεῖζον\nμέγεθος τὸ Ζ, καὶ μετρείτω τὰ Α, Β, Γ. καὶ ἐπεὶ τὸ Ζ\nτὰ Α, Β, Γ μετρεῖ, καὶ τὰ Α, Β ἄρα μετρήσει καὶ τὸ τῶν\nΑ, Β μέγιστον κοινὸν μέτρον μετρήσει. τὸ δὲ τῶν Α, Β\nμέγιστον κοινὸν μέτρον ἐστὶ τὸ Δ· τὸ Ζ ἄρα τὸ Δ μετρεῖ.\nμετρεῖ δὲ καὶ τὸ Γ· τὸ Ζ ἄρα τὰ Γ, Δ μετρεῖ· καὶ τὸ τῶν\nΓ, Δ ἄρα μέγιστον κοινὸν μέτρον μετρήσει τὸ Ζ. ἔστι δὲ τὸ\nε· τὸ Ζ ἄρα τὸ Ε μετρήσει, τὸ μεῖζον τὸ ἔλασσον· ὅπερ\nἐστὶν ἀδύνατον. οὐκ ἄρα μεῖζόν τι τοῦ Ε μεγέθους\nμέγεθος τὰ Α, Β, Γ μετρεῖ· τὸ Ε ἄρα τῶν Α, Β, Γ τὸ\nμέγιστον κοινὸν μέτρον ἐστίν, ἐὰν μὴ μετρῇ τὸ Δ τὸ Γ,\nἐὰν δὲ μετρῇ, αὐτὸ τὸ Δ.\n\n\nτριῶν ἄρα μεγεθῶν συμμέτρων δοθέντων τὸ μέγιστον\nκοινὸν μέτρον ηὕρηται ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι, ἐὰν μέγεθος τρία μεγέθη\nμετρῇ, καὶ τὸ μέγιστον αὐτῶν κοινὸν μέτρον μετρήσει.\n\n\nὁμοίως δὴ καὶ ἐπὶ πλειόνων τὸ μέγιστον κοινὸν μέτρον\nληφθήσεται, καὶ τὸ πόρισμα προχωρήσει. ὅπερ ἔδει\nδεῖξαι.\nτὰ σύμμετρα μεγέθη πρὸς ἄλληλα λόγον ἔχει, ὃν\nἀριθμὸς πρὸς ἀριθμόν.\nἔστω σύμμετρα μεγέθη τὰ Α, Β· λέγω, ὅτι τὸ Α πρὸς\nτὸ Β λόγον ἔχει, ὃν ἀριθμὸς πρὸς ἀριθμόν.\n\n\nἐπεὶ γὰρ σύμμετρά ἐστι τὰ Α, Β, μετρήσει τι αὐτὰ\nμέγεθος. μετρείτω, καὶ ἔστω τὸ Γ. καὶ ὁσάκις τὸ Γ τὸ Α\nμετρεῖ τοσαῦται μονάδες ἔστωσαν ἐν τῷ Δ, ὁσάκις δὲ\nτὸ Γ τὸ Β μετρεῖ, τοσαῦται μονάδες ἔστωσαν ἐν τῷ Ε.\nἐπεὶ οὖν τὸ Γ τὸ Α μετρεῖ κατὰ τὰς ἐν τῷ Δ μονάδας,\nμετρεῖ δὲ καὶ ἡ μονὰς τὸν Δ κατὰ τὰς ἐν αὐτῷ μονάδας,\nἰσάκις ἄρα ἡ μονὰς τὸν Δ μετρεῖ ἀριθμὸν καὶ τὸ Γ μέγεθος\nτὸ Α· ἔστιν ἄρα ὡς τὸ Γ πρὸς\nτὸ Α, οὕτως ἡ μονὰς πρὸς\nτὸν Δ· ἀνάπαλιν ἄρα, ὡς τὸ Α\nπρὸς τὸ Γ, οὕτως ὁ Δ πρὸς\nτὴν μονάδα. πάλιν ἐπεὶ τὸ Γ τὸ Β μετρεῖ κατὰ τὰς ἐν τῷ Ε\nμονάδας, μετρεῖ δὲ καὶ ἡ μονὰς τὸν Ε κατὰ τὰς ἐν αὐτῷ\nμονάδας, ἰσάκις ἄρα ἡ μονὰς τὸν Ε μετρεῖ καὶ τὸ Γ τὸ Β·\nἔστιν ἄρα ὡς τὸ Γ πρὸς τὸ Β, οὕτως ἡ μονὰς πρὸς τὸν Ε.\nἐδείχθη δὲ καὶ ὡς τὸ Α πρὸς τὸ Γ, ὁ Δ πρὸς τὴν μονάδα·\nδιʼ ἴσου ἄρα ἐστὶν ὡς τὸ Α πρὸς τὸ Β, οὕτως ὁ Δ ἀριθμὸς\nπρὸς τὸν Ε.\nτὰ ἄρα σύμμετρα μεγέθη τὰ Α, Β πρὸς ἄλληλα λόγον\nἔχει, ὃν ἀριθμὸς ὁ Δ πρὸς ἀριθμὸν τὸν Ε· ὅπερ ἔδει\nδεῖξαι.\n\n\nἐὰν δύο μεγέθη πρὸς ἄλληλα λόγον ἔχῃ, ὃν ἀριθμὸς\nπρὸς ἀριθμόν, σύμμετρα ἔσται τὰ μεγέθη.\nδύο γὰρ μεγέθη τὰ Α, Β πρὸς ἄλληλα λόγον ἐχέτω,\nὃν ἀριθμὸς ὁ Δ πρὸς ἀριθμὸν τὸν Ε· λέγω, ὅτι σύμμετρά\nἐστι τὰ Α, Β μεγέθη.\nὅσαι γάρ εἰσιν ἐν τῷ Δ μονάδες, εἰς τοσαῦτα ἴσα\nδιῃρήσθω τὸ Α, καὶ ἑνὶ αὐτῶν ἴσον ἔστω τὸ Γ· ὅσαι δέ\nεἰσιν ἐν τῷ Ε μονάδες, ἐκ τοσούτων μεγεθῶν ἴσων τῷ Γ\nσυγκείσθω τὸ Ζ.\n\n\nἐπεὶ οὖν, ὅσαι εἰσὶν ἐν τῷ Δ μονάδες, τοσαῦτά εἰσι καὶ\nἐν τῷ Α μεγέθη ἴσα τῷ Γ, ὃ ἄρα μέρος ἐστὶν ἡ μονὰς\nτοῦ Δ, τὸ αὐτὸ μέρος ἐστὶ καὶ τὸ Γ τοῦ Α· ἔστιν ἄρα ὡς\nτὸ Γ πρὸς τὸ Α, οὕτως ἡ μονὰς πρὸς τὸν Δ. μετρεῖ δὲ ἡ\nμονὰς τὸν Δ ἀριθμόν· μετρεῖ ἄρα καὶ τὸ Γ τὸ Α. καὶ ἐπεί\nἐστιν ὡς τὸ Γ πρὸς τὸ Α, οὕτως ἡ μονὰς πρὸς τὸν Δ\nἀριθμόν, ἀνάπαλιν ἄρα ὡς τὸ Α πρὸς τὸ Γ, οὕτως ὁ Δ\nἀριθμὸς πρὸς τὴν μονάδα. πάλιν ἐπεί, ὅσαι εἰσὶν ἐν τῷ\nΕ μονάδες, τοσαῦτά εἰσι καὶ ἐν τῷ Ζ ἴσα τῷ Γ, ἔστιν ἄρα\nὡς τὸ Γ πρὸς τὸ Ζ, οὕτως ἡ μονὰς πρὸς τὸν Ε\nἀριθμόν.\nἐδείχθη δὲ καὶ ὡς τὸ Α πρὸς τὸ Γ, οὕτως ὁ Δ πρὸς τὴν\nμονάδα· διʼ ἴσου ἄρα ἐστὶν ὡς τὸ Α πρὸς τὸ Ζ, οὕτως ὁ Δ\nπρὸς τὸν Ε. ἀλλʼ ὡς ὁ Δ πρὸς τὸν Ε, οὕτως ἐστὶ τὸ Α\nπρὸς τὸ Β· καὶ ὡς ἄρα τὸ Α πρὸς τὸ Β, οὕτως καὶ πρὸς\nτὸ Ζ. τὸ Α ἄρα πρὸς ἑκάτερον τῶν Β, Ζ τὸν αὐτὸν ἔχει\nλόγον· ἴσον ἄρα ἐστὶ τὸ Β τῷ Ζ. μετρεῖ δὲ τὸ Γ τὸ Ζ·\nμετρεῖ ἄρα καὶ τὸ Β. ἀλλὰ μὴν καὶ τὸ Α· τὸ Γ ἄρα τὰ\nΑ, Β μετρεῖ. σύμμετρον ἄρα ἐστὶ τὸ Α τῷ Β.\nἐὰν ἄρα δύο μεγέθη πρὸς ἄλληλα, καὶ τὰ ἑξῆς.\nΠόρισμα\n\n\nἐκ δὴ τούτου φανερόν, ὅτι, ἐὰν ὦσι δύο ἀριθμοί, ὡς\nοἱ Δ, Ε, καὶ εὐθεῖα, ὡς ἡ Α, δύνατόν ἐστι ποιῆσαι ὡς ὁ Δ\nἀριθμὸς πρὸς τὸν Ε ἀριθμόν, οὕτως τὴν εὐθεῖαν πρὸς\nεὐθεῖαν. ἐὰν δὲ καὶ τῶν Α, Ζ μέση ἀνάλογον ληφθῇ, ὡς\nἡ Β, ἔσται ὡς ἡ Α πρὸς τὴν Ζ, οὕτως τὸ ἀπὸ τῆς Α πρὸς\nτὸ ἀπὸ τῆς Β, τουτέστιν ὡς ἡ πρώτη πρὸς τὴν τρίτην,\nοὕτως τὸ ἀπὸ τῆς πρώτης πρὸς τὸ ἀπὸ τῆς δευτέρας τὸ\nὅμοιον καὶ ὁμοίως ἀναγραφόμενον. ἀλλʼ ὡς ἡ Α πρὸς τὴν\nΖ, οὕτως ἐστὶν ὁ Δ ἀριθμὸς πρὸς τὸν Ε ἀριθμόν· γέγονεν\nἄρα καὶ ὡς ὁ Δ ἀριθμὸς πρὸς τὸν Ε ἀριθμόν, οὕτως τὸ ἀπὸ\nτῆς Α εὐθείας πρὸς τὸ ἀπὸ τῆς Β εὐθείας· ὅπερ ἔδει\nδεῖξαι.\nτὰ ἀσύμμετρα μεγέθη πρὸς ἄλληλα λόγον οὐκ ἔχει,\nὃν ἀριθμὸς πρὸς ἀριθμόν.\nἔστω ἀσύμμετρα μεγέθη τὰ Α, Β· λέγω, ὅτι τὸ Α\nπρὸς τὸ Β λόγον οὐκ ἔχει, ὃν ἀριθμὸς πρὸς ἀριθμόν.\n\n\n\nεἰ γὰρ ἔχει τὸ Α πρὸς τὸ Β λόγον, ὃν ἀριθμὸς\nπρὸς ἀριθμόν, σύμμετρον ἔσται τὸ Α τῷ Β.\nοὐκ ἔστι δέ· οὐκ ἄρα τὸ Α πρὸς τὸ Β λόγον ἔχει,\nὃν ἀριθμὸς πρὸς ἀριθμόν.\nτὰ ἄρα ἀσύμμετρα μεγέθη πρὸς ἄλληλα λόγον οὐκ ἔχει,\nκαὶ τὰ ἑξῆς.\nἐὰν δύο μεγέθη πρὸς ἄλληλα λόγον μὴ ἔχῃ, ὃν ἀριθμὸς\nπρὸς ἀριθμόν, ἀσύμμετρα ἔσται τὰ μεγέθη.\n\nδύο γὰρ μεγέθη τὰ Α, Β πρὸς ἄλληλα λόγον\nμὴ ἐχέτω, ὃν ἀριθμὸς πρὸς ἀριθμόν· λέγω, ὅτι\nἀσύμμετρά ἐστι τὰ Α, Β μεγέθη.\nεἰ γὰρ ἔσται σύμμετρα, τὸ Α πρὸς τὸ Β λόγον ἕξει, ὃν\nἀριθμὸς πρὸς ἀριθμόν. οὐκ ἔχει δέ. ἀσύμμετρα ἄρα ἐστὶ\nτὰ Α, Β μεγέθη.\nἐὰν ἄρα δύο μεγέθη πρὸς ἄλληλα, καὶ τὰ ἑξῆς.\nτὰ ἀπὸ τῶν μήκει συμμέτρων εὐθειῶν τετράγωνα πρὸς\nἄλληλα λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· καὶ τὰ τετράγωνα τὰ πρὸς ἄλληλα λόγον\nἔχοντα, ὃν τετράγωνος ἀριθμὸς πρὸς τετράγωνον ἀριθμόν,\nκαὶ τὰς πλευρὰς ἕξει μήκει συμμέτρους. τὰ δὲ ἀπὸ\nτῶν μήκει ἀσυμμέτρων εὐθειῶν τετράγωνα πρὸς ἄλληλα\nλόγον οὐκ ἔχει, ὅνπερ τετράγωνος ἀριθμὸς πρὸς τετράγωνον\nἀριθμόν· καὶ τὰ τετράγωνα τὰ πρὸς ἄλληλα λόγον\nμὴ ἔχοντα, ὃν τετράγωνος ἀριθμὸς πρὸς τετράγωνον\nἀριθμόν, οὐδὲ τὰς πλευρὰς ἕξει μήκει συμμέτρους.\nἔστωσαν γὰρ αἱ Α, Β μήκει σύμμετροι· λέγω, ὅτι τὸ\nἀπὸ τῆς Α τετράγωνον πρὸς τὸ ἀπὸ τῆς Β τετράγωνον\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν.\n\n\nἐπεὶ γὰρ σύμμετρός ἐστιν ἡ Α τῇ Β μήκει, ἡ Α ἄρα\nπρὸς τὴν Β λόγον ἔχει, ὃν ἀριθμὸς πρὸς ἀριθμόν. ἐχέτω,\nὃν ὁ Γ πρὸς τὸν Δ. ἐπεὶ οὖν ἐστιν ὡς ἡ Α πρὸς τὴν Β,\nοὕτως ὁ Γ πρὸς τὸν Δ, ἀλλὰ τοῦ μὲν τῆς Α πρὸς τὴν Β\nλόγου διπλασίων ἐστὶν ὁ τοῦ ἀπὸ τῆς Α τετραγώνου πρὸς\nτὸ ἀπὸ τῆς Β τετράγωνον· τὰ γὰρ ὅμοια σχήματα ἐν\nδιπλασίονι λόγῳ ἐστὶ τῶν ὁμολόγων πλευρῶν· τοῦ δὲ\nτοῦ Γ\nἀριθμοῦ πρὸς τὸν Δ\nἀριθμὸν\n\nλόγου διπλασίων ἐστὶν ὁ τοῦ\nἀπὸ τοῦ Γ τετραγώνου πρὸς τὸν\nἀπὸ τοῦ Δ τετράγωνον· δύο γὰρ\nτετραγώνων ἀριθμῶν εἷς μέσος\nἀνάλογόν ἐστιν ἀριθμός, καὶ ὁ τετράγωνος πρὸς τὸν\nτετράγωνον ἀριθμὸν διπλασίονα λόγον ἔχει, ἤπερ ἡ\nπλευρὰ πρὸς τὴν πλευράν· ἔστιν ἄρα καὶ ὡς τὸ ἀπὸ τῆς Α\nτετράγωνον πρὸς τὸ ἀπὸ τῆς Β τετράγωνον, οὕτως ὁ ἀπὸ\nτοῦ Γ τετράγωνος ἀριθμὸς πρὸς τὸν ἀπὸ τοῦ Δ\nἀριθμοῦ\nτετράγωνον ἀριθμόν.\nἀλλὰ δὴ ἔστω ὡς τὸ ἀπὸ τῆς Α τετράγωνον πρὸς τὸ\nἀπὸ τῆς Β, οὕτως ὁ ἀπὸ τοῦ Γ τετράγωνος πρὸς τὸν ἀπὸ\nτοῦ Δ\nτετράγωνον· λέγω, ὅτι σύμμετρός ἐστιν ἡ Α τῇ Β\nμήκει.\nἐπεὶ γάρ ἐστιν ὡς τὸ ἀπὸ τῆς Α τετράγωνον πρὸς τὸ\nἀπὸ τῆς Β\nτετράγωνον, οὕτως ὁ ἀπὸ τοῦ Γ τετράγωνος\nπρὸς τὸν ἀπὸ τοῦ Δ\nτετράγωνον, ἀλλʼ ὁ μὲν τοῦ ἀπὸ\nτῆς Α τετραγώνου πρὸς τὸ ἀπὸ τῆς Β\nτετράγωνον λόγος\nδιπλασίων ἐστὶ τοῦ τῆς Α πρὸς τὴν Β λόγου, ὁ δὲ τοῦ\nἀπὸ τοῦ Γ\nἀριθμοῦ τετραγώνου ἀριθμοῦ πρὸς τὸν ἀπὸ\nτοῦ Δ\nἀριθμοῦ τετράγωνον ἀριθμὸν λόγος διπλασίων\nἐστὶ τοῦ τοῦ Γ\nἀριθμοῦ πρὸς τὸν Δ\nἀριθμὸν λόγου,\nἔστιν ἄρα καὶ ὡς ἡ Α πρὸς τὴν Β, οὕτως ὁ Γ\nἀριθμὸς\nπρὸς τὸν Δ\nἀριθμόν. ἡ Α ἄρα πρὸς τὴν Β, λόγον ἔχει,\nὃν ἀριθμὸς ὁ Γ πρὸς ἀριθμὸν τὸν Δ· σύμμετρος ἄρα ἐστὶν\nἡ Α τῇ Β μήκει.\nἀλλὰ δὴ ἀσύμμετρος ἔστω ἡ Α τῇ Β μήκει· λέγω, ὅτι\nτὸ ἀπὸ τῆς Α τετράγωνον πρὸς τὸ ἀπὸ τῆς Β\nτετράγωνον\nλόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν.\nεἰ γὰρ ἔχει τὸ ἀπὸ τῆς Α τετράγωνον πρὸς τὸ ἀπὸ\nτῆς Β\nτετράγωνον λόγον, ὃν τετράγωνος ἀριθμὸς πρὸς\nτετράγωνον ἀριθμόν, σύμμετρος ἔσται ἡ Α τῇ Β. οὐκ\nἔστι δέ· οὐκ ἄρα τὸ ἀπὸ τῆς Α τετράγωνον πρὸς τὸ ἀπὸ\nτῆς Β\nτετράγωνον λόγον ἔχει, ὃν τετράγωνος ἀριθμὸς\nπρὸς τετράγωνον ἀριθμόν.\nπάλιν δὴ τὸ ἀπὸ τῆς Α τετράγωνον πρὸς τὸ ἀπὸ τῆς Β\n\nτετράγωνον λόγον μὴ ἐχέτω, ὃν τετράγωνος ἀριθμὸς\nπρὸς τετράγωνον ἀριθμόν· λέγω, ὅτι ἀσύμμετρός ἐστιν\nἡ Α τῇ Β μήκει.\nεἰ γάρ ἐστι σύμμετρος ἡ Α τῇ Β, ἕξει τὸ ἀπὸ τῆς Α\nπρὸς τὸ ἀπὸ τῆς Β λόγον, ὃν τετράγωνος ἀριθμὸς πρὸς\nτετράγωνον ἀριθμόν. οὐκ ἔχει δέ· οὐκ ἄρα σύμμετρός\nἐστιν ἡ Α τῇ Β μήκει.\nτὰ ἄρα ἀπὸ τῶν μήκει συμμέτρων, καὶ τὰ ἑξῆς.\nΠόρισμα\nκαὶ φανερὸν ἐκ τῶν δεδειγμένων ἔσται, ὅτι αἱ μήκει\nσύμμετροι πάντως καὶ δυνάμει, αἱ δὲ δυνάμει οὐ πάντως\nκαὶ μήκει [εἴπερ τὰ ἀπὸ τῶν μήκει συμμέτρων εὐθειῶν\nτετράγωνα λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν, τὰ δὲ λόγον ἔχοντα, ὃν ἀριθμὸς πρὸς\nἀριθμόν, σύμμετρά ἐστιν. ὥστε αἱ μήκει σύμμετροι\nεὐθεῖαι οὐ μόνον εἰσὶ μήκει σύμμετροι, ἀλλὰ καὶ\nδυνάμει.\nπάλιν ἐπεί, ὅσα τετράγωνα πρὸς ἄλληλα λόγον ἔχει, ὃν\nτετράγωνος ἀριθμὸς πρὸς τετράγωνον ἀριθμόν, μήκει\nἐδείχθη σύμμετρα καὶ δυνάμει ὄντα σύμμετρα τῷ τὰ\nτετράγωνα λόγον ἔχειν, ὃν ἀριθμὸς πρὸς ἀριθμόν, ὅσα ἄρα\nτετράγωνα λόγον οὐκ ἔχει, ὃν τετράγωνος ἀριθμὸς πρὸς\nτετράγωνον ἀριθμόν, ἀλλὰ ἁπλῶς, ὃν ἀριθμὸς πρὸς\nἀριθμόν, σύμμετρα μὲν ἔσται αὐτὰ τὰ τετράγωνα δυνάμει,\nοὐκέτι δὲ καὶ μήκει· ὥστε τὰ μὲν μήκει σύμμετρα πάντως\nκαὶ δυνάμει, τὰ δὲ δυνάμει οὐ πάντως καὶ μήκει, εἰ μὴ καὶ\nλόγον ἔχοιεν, ὃν τετράγωνος ἀριθμὸς πρὸς τετράγωνον\nἀριθμόν.\nλέγω δή, ὅτι καὶ αἱ μήκει ἀσύμμετροι οὐ πάντως\nκαὶ δυνάμει, ἐπειδήπερ αἱ δυνάμει σύμμετροι δύνανται\nλόγον μὴ ἔχειν, ὃν τετράγωνος ἀριθμὸς πρὸς τετράγωνον\nἀριθμόν, καὶ διὰ τοῦτο δυνάμει οὖσαι σύμμετροι μήκει\nεἰσὶν ἀσύμμετροι. ὥστε οὐχ αἱ τῷ μήκει ἀσύμμετροι\nπάντως καὶ δυνάμει, ἀλλὰ δύνανται μήκει οὖσαι\nἀσύμμετροι δυνάμει εἶναι καὶ ἀσύμμετροι καὶ σύμμετροι.\n\n\nαἱ δὲ δυνάμει ἀσύμμετροι πάντως καὶ μήκει ἀσύμμετροι·\nεἰ γὰρ εἰσι μήκει σύμμετροι, ἔσονται καὶ δυνάμει\nσύμμετροι. ὑπόκεινται δὲ καὶ ἀσύμμετροι· ὅπερ ἄτοπον.\nαἱ ἄρα δυνάμει ἀσύμμετροι πάντως καὶ μήκει].\nλῆμμα\n\n\nδέδεικται ἐν τοῖς ἀριθμητικοῖς, ὅτι οἱ ὅμοιοι ἐπίπεδοι\nἀριθμοὶ πρὸς ἀλλήλους λόγον ἔχουσιν, ὃν τετράγωνος\nἀριθμὸς πρὸς τετράγωνον ἀριθμόν, καὶ ὅτι, ἐὰν δύο\nἀριθμοὶ πρὸς ἀλλήλους λόγον ἔχωσιν, ὃν τετράγωνος\nἀριθμὸς πρὸς τετράγωνον ἀριθμόν, ὅμοιοί εἰσιν ἐπίπεδοι.\nκαὶ δῆλον ἐκ τούτων, ὅτι οἱ μὴ ὅμοιοι ἐπίπεδοι ἀριθμοί,\nτουτέστιν οἱ μὴ ἀνάλογον ἔχοντες τὰς πλευράς, πρὸς\nἀλλήλους λόγον οὐκ ἔχουσιν, ὃν τετράγωνος ἀριθμὸς\nπρὸς τετράγωνον ἀριθμόν. εἰ γὰρ ἕξουσιν, ὅμοιοι ἐπίπεδοι\nἔσονται· ὅπερ οὐχ ὑπόκειται. οἱ ἄρα μὴ ὅμοιοι ἐπίπεδοι\nπρὸς ἀλλήλους λόγον οὐκ ἔχουσιν, ὃν τετράγωνος ἀριθμὸς\nπρὸς τετράγωνον ἀριθμόν.\nτῇ προτεθείσῃ εὐθείᾳ προσευρεῖν δύο εὐθείας ἀσυμμέτρους,\nτὴν μὲν μήκει μόνον, τὴν δὲ καὶ δυνάμει.\nἔστω ἡ προτεθεῖσα εὐθεῖα ἡ Α· δεῖ δὴ τῇ Α προσευρεῖν\nδύο εὐθείας ἀσυμμέτρους, τὴν μὲν μήκει μόνον, τὴν δὲ καὶ\nδυνάμει.\nἘκκείσθωσαν γὰρ δύο ἀριθμοὶ οἱ Β, Γ πρὸς ἀλλήλους\nλόγον μὴ ἔχοντες, ὃν τετράγωνος ἀριθμὸς πρὸς τετράγωνον\nἀριθμόν, τουτέστι μὴ ὅμοιοι ἐπίπεδοι, καὶ γεγονέτω ὡς\nὁ Β πρὸς τὸν Γ, οὕτως τὸ ἀπὸ τῆς Α\nτετράγωνον πρὸς τὸ ἀπὸ τῆς Δ τετράγωνον·\nἐμάθομεν γάρ· σύμμετρον\nἄρα τὸ ἀπὸ τῆς Α τῷ ἀπὸ τῆς Δ.\nκαὶ ἐπεὶ ὁ Β πρὸς τὸν Γ λόγον οὐκ\nἔχει, ὃν τετράγωνος ἀριθμὸς πρὸς\nτετράγωνον ἀριθμόν, οὐδʼ ἄρα τὸ ἀπὸ\nτῆς Α πρὸς τὸ ἀπὸ τῆς Δ λόγον ἔχει, ὃν τετράγωνος ἀριθμὸς\nπρὸς τετράγωνον ἀριθμόν· ἀσύμμετρος ἄρα ἐστὶν ἡ\nΑ τῇ Δ μήκει. εἰλήφθω τῶν Α, Δ μέση ἀνάλογον ἡ Ε·\nἔστιν ἄρα ὡς ἡ Α πρὸς τὴν Δ, οὕτως τὸ ἀπὸ τῆς Α τετράγωνον\nπρὸς τὸ ἀπὸ τῆς Ε. ἀσύμμετρος δέ ἐστιν ἡ Α τῇ Δ\nμήκει· ἀσύμμετρον ἄρα ἐστὶ καὶ τὸ ἀπὸ τῆς Α τετράγωνον\nτῷ ἀπὸ τῆς Ε τετραγώνῳ· ἀσύμμετρος ἄρα ἐστὶν ἡ Α τῇ\nΕ δυνάμει.\nτῇ ἄρα προτεθείσῃ εὐθείᾳ τῇ Α προσεύρηνται δύο\nεὐθεῖαι ἀσύμμετροι αἱ Δ, Ε, μήκει μὲν μόνον ἡ Δ, δυνάμει\nδὲ καὶ μήκει δηλαδὴ ἡ Ε\nὅπερ ἔδει δεῖξαι.\nἐὰν τέσσαρα μεγέθη ἀνάλογον ᾖ, τὸ δὲ πρῶτον τῷ\nδευτέρῳ σύμμετρον ᾖ, καὶ τὸ τρίτον τῷ τετάρτῳ σύμμετρον\nἔσται· κἂν τὸ πρῶτον τῷ δευτέρῳ ἀσύμμετρον ᾖ, καὶ τὸ\nτρίτον τῷ τετάρτῳ ἀσύμμετρον ἔσται.\n\n\nἔστωσαν τέσσαρα μεγέθη ἀνάλογον τὰ Α, Β, Γ, Δ, ὡς\nτὸ Α πρὸς τὸ Β, οὕτως τὸ Γ πρὸς τὸ Δ, τὸ Α δὲ τῷ Β\nσύμμετρον ἔστω· λέγω, ὅτι καὶ τὸ Γ τῷ Δ σύμμετρον\nἔσται.\nἐπεὶ γὰρ σύμμετρόν ἐστι τὸ Α τῷ Β, τὸ Α ἄρα πρὸς\nτὸ Β λόγον ἔχει, ὃν ἀριθμὸς πρὸς ἀριθμόν. καί ἐστιν ὡς\nτὸ Α πρὸς τὸ Β, οὕτως τὸ Γ πρὸς τὸ Δ· καὶ τὸ Γ ἄρα πρὸς\nτὸ Δ λόγον ἔχει, ὃν ἀριθμὸς πρὸς ἀριθμόν· σύμμετρον ἄρα\nἐστὶ τὸ Γ τῷ Δ.\nἀλλὰ δὴ τὸ Α τῷ Β ἀσύμμετρον ἔστω· λέγω, ὅτι καὶ\nτὸ Γ τῷ Δ ἀσύμμετρον ἔσται. ἐπεὶ γὰρ ἀσύμμετρόν ἐστι\nτὸ Α τῷ Β, τὸ Α ἄρα πρὸς τὸ Β λόγον οὐκ ἔχει, ὃν\nἀριθμὸς πρὸς ἀριθμόν. καί ἐστιν ὡς τὸ Α πρὸς τὸ Β,\nοὕτως τὸ Γ πρὸς τὸ Δ· οὐδὲ τὸ Γ ἄρα πρὸς τὸ Δ λόγον\nἔχει, ὃν ἀριθμὸς πρὸς ἀριθμόν· ἀσύμμετρον ἄρα ἐστὶ τὸ Γ\nτῷ Δ.\nἐὰν ἄρα τέσσαρα μεγέθη, καὶ τὰ ἑξῆς.\nτὰ τῷ αὐτῷ μεγέθει σύμμετρα καὶ ἀλλήλοις ἐστὶ\nσύμμετρα.\nἑκάτερον γὰρ τῶν Α, Β τῷ Γ ἔστω σύμμετρον. λέγω,\nὅτι καὶ τὸ Α τῷ Β ἐστι σύμμετρον.\n\n\nἐπεὶ γὰρ σύμμετρόν ἐστι τὸ Α τῷ Γ, τὸ Α ἄρα πρὸς\nτὸ Γ λόγον ἔχει, ὃν ἀριθμὸς πρὸς ἀριθμόν. ἐχέτω, ὃν ὁ Δ\nπρὸς τὸν Ε. πάλιν, ἐπεὶ σύμμετρόν ἐστι τὸ Γ τῷ Β, τὸ Γ\nἄρα πρὸς τὸ Β λόγον ἔχει, ὃν ἀριθμὸς πρὸς ἀριθμόν.\nἐχέτω, ὃν ὁ Ζ πρὸς τὸν Η. καὶ λόγων δοθέντων ὁποσωνοῦν\nτοῦ τε, ὃν ἔχει ὁ Δ πρὸς τὸν Ε, καὶ ὁ Ζ πρὸς τὸν Η\nεἰλήφθωσαν ἀριθμοὶ ἑξῆς ἐν τοῖς δοθεῖσι λόγοις οἱ Θ, Κ,\nΛ· ὥστε εἶναι ὡς μὲν τὸν Δ πρὸς τὸν Ε, οὕτως τὸν Θ\nπρὸς τὸν Κ, ὡς δὲ τὸν Ζ πρὸς τὸν Η, οὕτως τὸν Κ πρὸς\nτὸν Λ.\n\n\nἐπεὶ οὖν ἐστιν ὡς τὸ Α πρὸς τὸ Γ, οὕτως ὁ Δ πρὸς\nτὸν Ε, ἀλλʼ ὡς ὁ Δ πρὸς τὸν Ε, οὕτως ὁ Θ πρὸς τὸν Κ,\nἔστιν ἄρα καὶ ὡς τὸ Α πρὸς τὸ Γ, οὕτως ὁ Θ πρὸς τὸν Κ.\nπάλιν, ἐπεί ἐστιν ὡς τὸ Γ πρὸς τὸ Β, οὕτως ὁ Ζ πρὸς τὸν\nΗ, ἀλλʼ ὡς ὁ Ζ πρὸς τὸν Η, οὕτως ὁ Κ πρὸς τὸν Λ, καὶ\nὡς ἄρα τὸ Γ πρὸς τὸ Β, οὕτως ὁ Κ πρὸς τὸν Λ. ἔστι δὲ\nκαὶ ὡς τὸ Α πρὸς τὸ Γ, οὕτως ὁ Θ πρὸς τὸν Κ· διʼ ἴσου\nἄρα ἐστὶν ὡς τὸ Α πρὸς τὸ Β, οὕτως ὁ Θ πρὸς τὸν Λ.\nτὸ Α ἄρα πρὸς τὸ Β λόγον ἔχει, ὃν ἀριθμὸς ὁ Θ πρὸς\nἀριθμὸν τὸν Λ· σύμμετρον ἄρα ἐστὶ τὸ Α τῷ Β.\n\n\nτὰ ἄρα τῷ αὐτῷ μεγέθει σύμμετρα καὶ ἀλλήλοις ἐστὶ\nσύμμετρα· ὅπερ ἔδει δεῖξαι.\nἐὰν ᾖ δύο μεγέθη σύμμετρα, τὸ δὲ ἕτερον αὐτῶν\nμεγέθει τινὶ ἀσύμμετρον ᾖ, καὶ τὸ λοιπὸν τῷ αὐτῷ ἀσύμμετρον\nἔσται.\nἔστω δύο μεγέθη σύμμετρα τὰ Α, Β, τὸ δὲ ἕτερον\nαὐτῶν τὸ Α ἄλλῳ τινὶ τῷ Γ ἀσύμμετρον ἔστω· λέγω, ὅτι\nκαὶ τὸ λοιπὸν τὸ Β τῷ Γ ἀσύμμετρόν\nἐστιν.\nεἰ γάρ ἐστι σύμμετρον τὸ Β τῷ Γ,\nἀλλὰ καὶ τὸ Α τῷ Β σύμμετρόν\nἐστιν, καὶ τὸ Α ἄρα τῷ Γ σύμμετρόν ἐστιν. ἀλλὰ καὶ\nἀσύμμετρον· ὅπερ ἀδύνατον. οὐκ ἄρα σύμμετρόν ἐστι τὸ\nΒ τῷ Γ· ἀσύμμετρον ἄρα.\nἐὰν ἄρα ᾖ δύο μεγέθη σύμμετρα, καὶ τὰ ἑξῆς.\nλῆμμα\n\n\nδύο δοθεισῶν εὐθειῶν ἀνίσων εὑρεῖν, τίνι μεῖζον\nδύναται ἡ μείζων τῆς ἐλάσσονος.\nἔστωσαν αἱ δοθεῖσαι δύο ἄνισοι εὐθεῖαι αἱ ΑΒ, Γ,\nὧν μείζων ἔστω ἡ ΑΒ· δεῖ δὴ εὑρεῖν, τίνι μεῖζον δύναται\nἡ ΑΒ τῆς Γ.\n\n\nγεγράφθω ἐπὶ τῆς ΑΒ ἡμικύκλιον τὸ ΑΔΒ, καὶ\nεἰς αὐτὸ ἐνηρμόσθω τῇ Γ ἴση ἡ ΑΔ, καὶ ἐπεζεύχθω ἡ ΔΒ.\nφανερὸν δή, ὅτι ὀρθή ἐστιν ἡ ὑπὸ ΑΔΒ γωνία, καὶ ὅτι\nἡ ΑΒ τῆς ΑΔ, τουτέστι τῆς Γ,\nμεῖζον δύναται τῇ ΔΒ.\n\n\nὁμοίως δὲ καὶ δύο δοθεισῶν\nεὐθειῶν ἡ δυναμένη αὐτὰς εὑρίσκεται\nοὕτως.\nἔστωσαν αἱ δοθεῖσαι δύο εὐθεῖαι αἱ ΑΔ, ΔΒ, καὶ δέον\nἔστω εὑρεῖν τὴν δυναμένην αὐτάς. κείσθωσαν γάρ, ὥστε\nὀρθὴν γωνίαν περιέχειν τὴν ὑπὸ ΑΔ, ΔΒ, καὶ ἐπεζεύχθω\nἡ ΑΒ· φανερὸν πάλιν, ὅτι ἡ τὰς ΑΔ, ΔΒ δυναμένη ἐστὶν\nἡ ΑΒ· ὅπερ ἔδει δεῖξαι.\nἐὰν τέσσαρες εὐθεῖαι ἀνάλογον ὦσιν, δύνηται δὲ ἡ\nπρώτη τῆς δευτέρας μεῖζον τῷ ἀπὸ συμμέτρου ἑαυτῇ\n\nμήκει, καὶ ἡ τρίτη τῆς τετάρτης μεῖζον δυνήσεται τῷ\nἀπὸ συμμέτρου ἑαυτῇ μήκει. καὶ ἐὰν ἡ πρώτη τῆς\nδευτέρας μεῖζον δύνηται τῷ ἀπὸ ἀσυμμέτρου ἑαυτῇ\nμήκει, καὶ ἡ τρίτη τῆς τετάρτης μεῖζον δυνήσεται τῷ\nἀπὸ ἀσυμμέτρου ἑαυτῇ μήκει.\nἔστωσαν τέσσαρες εὐθεῖαι ἀνάλογον αἱ Α, Β, Γ, Δ,\nὡς ἡ Α πρὸς τὴν Β, οὕτως ἡ Γ πρὸς τὴν Δ, καὶ ἡ Α μὲν τῆς\nβ μεῖζον δυνάσθω τῷ ἀπὸ τῆς Ε, ἡ δὲ Γ τῆς Δ μεῖζον\nδυνάσθω τῷ ἀπὸ τῆς Ζ· λέγω, ὅτι, εἴτε σύμμετρός ἐστιν\nἡ Α τῇ Ε, σύμμετρός ἐστι καὶ ἡ Γ τῇ Ζ, εἴτε ἀσύμμετρός\nἐστιν ἡ Α τῇ Ε, ἀσύμμετρός ἐστι καὶ ἡ Γ τῇ Ζ.\nἐπεὶ γάρ ἐστιν ὡς ἡ Α πρὸς τὴν Β,\nοὕτως ἡ Γ πρὸς τὴν Δ, ἔστιν ἄρα καὶ\nὡς τὸ ἀπὸ τῆς Α πρὸς τὸ ἀπὸ τῆς Β,\nοὕτως τὸ ἀπὸ τῆς Γ πρὸς τὸ ἀπὸ τῆς\nΔ. ἀλλὰ τῷ μὲν ἀπὸ τῆς Α ἴσα ἐστὶ\nτὰ ἀπὸ τῶν Ε, Β, τῷ δὲ ἀπὸ τῆς Γ\nἴσα ἐστὶ τὰ ἀπὸ τῶν Δ, Ζ. ἔστιν ἄρα\nὡς τὰ ἀπὸ τῶν Ε, Β πρὸς τὸ\nἀπὸ τῆς Β, οὕτως τὰ ἀπὸ τῶν Δ, Ζ πρὸς τὸ ἀπὸ τῆς Δ·\nδιελόντι ἄρα ἐστὶν ὡς τὸ ἀπὸ τῆς Ε πρὸς τὸ ἀπὸ τῆς Β,\nοὕτως τὸ ἀπὸ τῆς Ζ πρὸς τὸ ἀπὸ τῆς Δ· ἔστιν ἄρα καὶ ὡς\nἡ Ε πρὸς τὴν Β, οὕτως ἡ Ζ πρὸς τὴν Δ· ἀνάπαλιν ἄρα\nἐστὶν ὡς ἡ Β πρὸς τὴν Ε, οὕτως ἡ Δ πρὸς τὴν Ζ. ἔστι δὲ\nκαὶ ὡς ἡ Α πρὸς τὴν Β, οὕτως ἡ Γ πρὸς τὴν Δ· διʼ ἴσου\nἄρα ἐστὶν ὡς ἡ Α πρὸς τὴν Ε, οὕτως ἡ Γ πρὸς τὴν Ζ.\nεἴτε οὖν σύμμετρός ἐστιν ἡ Α τῇ Ε, σύμμετρός ἐστι καὶ\nἡ Γ τῇ Ζ, εἴτε ἀσύμμετρός ἐστιν ἡ Α τῇ Ε, ἀσύμμετρός\nἐστι καὶ ἡ Γ τῇ Ζ.\nἐὰν ἄρα, καὶ τὰ ἑξῆς.\nἐὰν δύο μεγέθη σύμμετρα συντεθῇ, καὶ τὸ ὅλον\nἑκατέρῳ αὐτῶν σύμμετρον ἔσται· κἂν τὸ ὅλον ἑνὶ αὐτῶν\nσύμμετρον ᾖ, καὶ τὰ ἐξ ἀρχῆς μεγέθη σύμμετρα ἔσται.\nΣυγκείσθω γὰρ δύο μεγέθη σύμμετρα τὰ ΑΒ, ΒΓ·\nλέγω, ὅτι καὶ ὅλον τὸ ΑΓ ἑκατέρῳ τῶν ΑΒ, ΒΓ ἐστι\nσύμμετρον.\nἐπεὶ γὰρ σύμμετρά ἐστι τὰ ΑΒ, ΒΓ, μετρήσει τι\nαὐτὰ μέγεθος. μετρείτω, καὶ ἔστω τὸ Δ. ἐπεὶ οὖν τὸ Δ τὰ\nΑΒ, ΒΓ μετρεῖ, καὶ ὅλον τὸ ΑΓ μετρήσει. μετρεῖ δὲ καὶ\n\nτὰ ΑΒ, ΒΓ. τὸ Δ ἄρα τὰ\nΑΒ, ΒΓ, ΑΓ μετρεῖ· σύμμετρον\nἄρα ἐστὶ τὸ ΑΓ\nἑκατέρῳ τῶν ΑΒ, ΒΓ.\nἀλλὰ δὴ τὸ ΑΓ ἔστω σύμμετρον τῷ ΑΒ· λέγω δή,\nὅτι καὶ τὰ ΑΒ, ΒΓ σύμμετρά ἐστιν.\nἐπεὶ γὰρ σύμμετρά ἐστι τὰ ΑΓ, ΑΒ, μετρήσει τι\nαὐτὰ μέγεθος. μετρείτω, καὶ ἔστω τὸ Δ. ἐπεὶ οὖν τὸ Δ\nτὰ ΓΑ, ΑΒ μετρεῖ, καὶ λοιπὸν ἄρα τὸ ΒΓ μετρήσει.\nμετρεῖ δὲ καὶ τὸ ΑΒ· τὸ Δ ἄρα τὰ ΑΒ, ΒΓ μετρήσει·\nσύμμετρα ἄρα ἐστὶ τὰ ΑΒ, ΒΓ.\nἐὰν ἄρα δύο μεγέθη, καὶ τὰ ἑξῆς.\nἐὰν δύο μεγέθη ἀσύμμετρα συντεθῇ, καὶ τὸ ὅλον\nἑκατέρῳ αὐτῶν ἀσύμμετρον ἔσται· κἂν τὸ ὅλον ἑνὶ αὐτῶν\nἀσύμμετρον ᾖ, καὶ τὰ ἐξ ἀρχῆς μεγέθη ἀσύμμετρα ἔσται.\nΣυγκείσθω γὰρ δύο μεγέθη ἀσύμμετρα τὰ ΑΒ, ΒΓ·\nλέγω, ὅτι καὶ ὅλον τὸ ΑΓ ἑκατέρῳ τῶν ΑΒ, ΒΓ ἀσύμμετρόν\nἐστιν.\nεἰ γὰρ μή ἐστιν ἀσύμμετρα τὰ ΓΑ, ΑΒ, μετρήσει τι\nαὐτὰ μέγεθος. μετρείτω, εἰ δυνατόν, καὶ ἔστω τὸ Δ.\nἐπεὶ οὖν τὸ Δ τὰ ΓΑ, ΑΒ μετρεῖ, καὶ λοιπὸν ἄρα τὸ ΒΓ\nμετρήσει. μετρεῖ δὲ καὶ τὸ ΑΒ· τὸ Δ ἄρα τὰ ΑΒ, ΒΓ\nμετρεῖ. σύμμετρα ἄρα ἐστὶ τὰ ΑΒ, ΒΓ· ὑπέκειντο δὲ καὶ\nἀσύμμετρα· ὅπερ ἐστὶν ἀδύνατον. οὐκ ἄρα τὰ\nΓΑ, ΑΒ μετρήσει τι μέγεθος· ἀσύμμετρα ἄρα\nἐστὶ τὰ ΓΑ, ΑΒ. ὁμοίως δὴ δείξομεν, ὅτι καὶ τὰ\n\nΑΓ, ΓΒ ἀσύμμετρά ἐστιν. τὸ ΑΓ ἄρα ἑκατέρῳ\nτῶν ΑΒ, ΒΓ ἀσύμμετρόν ἐστιν.\nἀλλὰ δὴ τὸ ΑΓ ἑνὶ τῶν ΑΒ, ΒΓ ἀσύμμετρον\nἔστω. ἔστω δὴ πρότερον τῷ ΑΒ· λέγω, ὅτι\nκαὶ τὰ ΑΒ, ΒΓ ἀσύμμετρά ἐστιν. εἰ γὰρ\nἔσται σύμμετρα, μετρήσει τι αὐτὰ μέγεθος. μετρείτω, καὶ\nἔστω τὸ Δ. ἐπεὶ οὖν τὸ Δ τὰ ΑΒ, ΒΓ μετρεῖ, καὶ ὅλον ἄρα\nτὸ ΑΓ μετρήσει. μετρεῖ δὲ καὶ τὸ ΑΒ· τὸ Δ ἄρα τὰ ΓΑ,\nΑΒ μετρεῖ. σύμμετρα ἄρα ἐστὶ τὰ ΓΑ, ΑΒ· ὑπέκειτο δὲ\nκαὶ ἀσύμμετρα· ὅπερ ἐστὶν ἀδύνατον. οὐκ ἄρα τὰ ΑΒ, ΒΓ\nμετρήσει τι μέγεθος· ἀσύμμετρα ἄρα ἐστὶ τὰ ΑΒ, ΒΓ.\nἐὰν ἄρα δύο μεγέθη, καὶ τὰ ἑξῆς.\nλῆμμα\nἐὰν παρά τινα εὐθεῖαν παραβληθῇ παραλληλόγραμμον\nἐλλεῖπον εἴδει τετραγώνῳ, τὸ παραβληθὲν ἴσον ἐστὶ τῷ\nὑπὸ τῶν ἐκ τῆς παραβολῆς γενομένων τμημάτων τῆς\nεὐθείας.\nπαρὰ γὰρ εὐθεῖαν τὴν ΑΒ παραβεβλήσθω παραλληλόγραμμον\nτὸ ΑΔ ἐλλεῖπον εἴδει\nτετραγώνῳ τῷ ΔΒ· λέγω, ὅτι ἴσον\nἐστὶ τὸ ΑΔ τῷ ὑπὸ τῶν ΑΓ, ΓΒ.\nκαί ἐστιν αὐτόθεν φανερόν· ἐπεὶ\nγὰρ τετράγωνόν ἐστι τὸ ΔΒ, ἴση ἐστὶν\nἡ ΔΓ τῇ ΓΒ, καί ἐστι τὸ ΑΔ τὸ ὑπὸ τῶν ΑΓ, ΓΔ,\nτουτέστι τὸ ὑπὸ τῶν ΑΓ, ΓΒ.\n\n\nἐὰν ἄρα παρά τινα εὐθεῖαν, καὶ τὰ ἑξῆς.\nἐὰν ὦσι δύο εὐθεῖαι ἄνισοι, τῷ δὲ τετάρτῳ μέρει τοῦ\nἀπὸ τῆς ἐλάσσονος ἴσον παρὰ τὴν μείζονα παραβληθῇ\nἐλλεῖπον εἴδει τετραγώνῳ καὶ εἰς σύμμετρα αὐτὴν διαιρῇ\nμήκει, ἡ μείζων τῆς ἐλάσσονος μεῖζον δυνήσεται τῷ ἀπὸ\nσυμμέτρου ἑαυτῇ μήκει. καὶ ἐὰν ἡ μείζων τῆς ἐλάσσονος\nμεῖζον δύνηται τῷ ἀπὸ συμμέτρου ἑαυτῇ μήκει, τῷ δὲ\nτετάρτῳ τοῦ ἀπὸ τῆς ἐλάσσονος ἴσον παρὰ τὴν μείζονα\nπαραβληθῇ ἐλλεῖπον εἴδει τετραγώνῳ, εἰς σύμμετρα αὐτὴν\nδιαιρεῖ μήκει.\n\n\nἔστωσαν δύο εὐθεῖαι ἄνισοι αἱ Α, ΒΓ, ὧν μείζων ἡ ΒΓ,\nτῷ δὲ τετάρτῳ μέρει τοῦ ἀπὸ τῆς ἐλάσσονος τῆς Α,\nτουτέστι τῷ ἀπὸ τῆς ἡμισείας τῆς Α, ἴσον παρὰ τὴν ΒΓ\nπαραβεβλήσθω ἐλλεῖπον εἴδει τετραγώνῳ,\nκαὶ ἔστω τὸ ὑπὸ τῶν ΒΔ, ΔΓ, σύμμετρος\nδὲ ἔστω ἡ ΒΔ τῇ ΔΓ μήκει· λέγω,\nὅτι ἡ ΒΓ τῆς Α μεῖζον δύναται τῷ\nἀπὸ συμμέτρου ἑαυτῇ.\nτετμήσθω γὰρ ἡ ΒΓ δίχα κατὰ τὸ Ε σημεῖον, καὶ\nκείσθω τῇ ΔΕ ἴση ἡ ΕΖ. λοιπὴ ἄρα ἡ ΔΓ ἴση ἐστὶ τῇ\n\nΒΖ. καὶ ἐπεὶ εὐθεῖα ἡ ΒΓ τέτμηται εἰς μὲν ἴσα κατὰ τὸ Ε,\nεἰς δὲ ἄνισα κατὰ τὸ Δ, τὸ ἄρα ὑπὸ ΒΔ, ΔΓ περιεχόμενον\nὀρθογώνιον μετὰ τοῦ ἀπὸ τῆς ΕΔ τετραγώνου ἴσον ἐστὶ\nτῷ ἀπὸ τῆς ΕΓ τετραγώνῳ· καὶ τὰ τετραπλάσια· τὸ ἄρα\nτετράκις ὑπὸ τῶν ΒΔ, ΔΓ μετὰ τοῦ τετραπλασίου τοῦ\nἀπὸ τῆς ΔΕ ἴσον ἐστὶ τῷ τετράκις ἀπὸ τῆς ΕΓ τετραγώνῳ.\nἀλλὰ τῷ μέν τετραπλασίῳ τοῦ ὑπὸ τῶν ΒΔ, ΔΓ ἴσον ἐστὶ\nτὸ ἀπὸ τῆς Α τετράγωνον, τῷ δὲ τετραπλασίῳ τοῦ ἀπὸ τῆς\nΔΕ ἴσον ἐστὶ τὸ ἀπὸ τῆς ΔΖ τετράγωνον· διπλασίων γάρ\nἐστιν ἡ ΔΖ τῆς ΔΕ. τῷ δὲ τετραπλασίῳ τοῦ ἀπὸ τῆς\n\nΕΓ ἴσον ἐστὶ τὸ ἀπὸ τῆς ΒΓ τετράγωνον· διπλασίων γάρ\nἐστι πάλιν ἡ ΒΓ τῆς ΓΕ. τὰ ἄρα ἀπὸ τῶν Α, ΔΖ τετράγωνα\nἴσα ἐστὶ τῷ ἀπὸ τῆς ΒΓ τετραγώνῳ· ὥστε τὸ ἀπὸ\nτῆς ΒΓ τοῦ ἀπὸ τῆς Α μεῖζόν ἐστι τῷ ἀπὸ τῆς ΔΖ· ἡ ΒΓ\nἄρα τῆς Α μεῖζον δύναται τῇ ΔΖ. δεικτέον, ὅτι καὶ\nσύμμετρός ἐστιν ἡ ΒΓ τῇ ΔΖ. ἐπεὶ γὰρ σύμμετρός ἐστιν\nἡ ΒΔ τῇ ΔΓ μήκει, σύμμετρος ἄρα ἐστὶ καὶ ἡ ΒΓ τῇ\nΓΔ μήκει. ἀλλὰ ἡ ΓΔ ταῖς ΓΔ, ΒΖ ἐστι σύμμετρος\nμήκει· ἴση γάρ ἐστιν ἡ ΓΔ τῇ ΒΖ. καὶ ἡ ΒΓ ἄρα σύμμετρός\nἐστι ταῖς ΒΖ, ΓΔ μήκει· ὥστε καὶ λοιπῇ τῇ ΖΔ\nσύμμετρός ἐστιν ἡ ΒΓ μήκει· ἡ ΒΓ ἄρα τῆς Α μεῖζον\nδύναται τῷ ἀπὸ συμμέτρου ἑαυτῇ.\nἀλλὰ δὴ ἡ ΒΓ τῆς Α μεῖζον δυνάσθω τῷ ἀπὸ συμμέτρου\nἑαυτῇ, τῷ δὲ τετάρτῳ τοῦ ἀπὸ τῆς Α ἴσον παρὰ τὴν ΒΓ\nπαραβεβλήσθω ἐλλεῖπον εἴδει τετραγώνῳ, καὶ ἔστω τὸ\nὑπὸ τῶν ΒΔ, ΔΓ. δεικτέον, ὅτι σύμμετρός ἐστιν ἡ ΒΔ\nτῇ ΔΓ μήκει.\nτῶν γὰρ αὐτῶν κατασκευασθέντων ὁμοίως δείξομεν,\nὅτι ἡ ΒΓ τῆς Α μεῖζον δύναται τῷ ἀπὸ τῆς ΖΔ. δύναται\nδὲ ἡ ΒΓ τῆς Α μεῖζον τῷ ἀπὸ συμμέτρου ἑαυτῇ. σύμμετρος\nἄρα ἐστὶν ἡ ΒΓ τῇ ΖΔ μήκει· ὥστε καὶ λοιπῇ\nσυναμφοτέρῳ τῇ ΒΖ, ΔΓ σύμμετρός ἐστιν ἡ ΒΓ μήκει.\nἀλλὰ συναμφότερος ἡ ΒΖ, ΔΓ σύμμετρός ἐστι τῇ ΔΓ\nμήκει. ὥστε καὶ ἡ ΒΓ τῇ ΓΔ σύμμετρός ἐστι μήκει·\nκαὶ διελόντι ἄρα ἡ ΒΔ τῇ ΔΓ ἐστι σύμμετρος μήκει.\n\n\nἐὰν ἄρα ὦσι δύο εὐθεῖαι ἄνισοι, καὶ τὰ ἑξῆς.\nἐὰν ὦσι δύο εὐθεῖαι ἄνισοι, τῷ δὲ τετάρτῳ μέρει τοῦ ἀπὸ\nτῆς ἐλάσσονος ἴσον παρὰ τὴν μείζονα παραβληθῇ ἐλλεῖπον\nεἴδει τετραγώνῳ, καὶ εἰς ἀσύμμετρα αὐτὴν διαιρῇ μήκει,\nἡ μείζων τῆς ἐλάσσονος μεῖζον δυνήσεται τῷ ἀπὸ ἀσυμμέτρου\nἑαυτῇ. καὶ ἐὰν ἡ μείζων τῆς ἐλάσσονος μεῖζον\nδύνηται τῷ ἀπὸ ἀσυμμέτρου ἑαυτῇ, τῷ δὲ τετάρτῳ τοῦ\nἀπὸ τῆς ἐλάσσονος ἴσον παρὰ τὴν μείζονα παραβληθῇ\nἐλλεῖπον εἴδει τετραγώνῳ, εἰς ἀσύμμετρα αὐτὴν διαιρεῖ\nμήκει.\n\n\n\n῎ἔστωσαν δύο εὐθεῖαι ἄνισοι αἱ Α, ΒΓ, ὧν\nμείζων ἡ ΒΓ, τῷ δὲ τετάρτῳ μέρει τοῦ ἀπὸ\nτῆς ἐλάσσονος τῆς Α ἴσον παρὰ τὴν ΒΓ\nπαραβεβλήσθω ἐλλεῖπον εἴδει τετραγώνῳ,\nκαὶ ἔστω τὸ ὑπὸ τῶν ΒΔΓ, ἀσύμμετρος δὲ\nἔστω ἡ ΒΔ τῇ ΔΓ μήκει· λέγω, ὅτι ἡ ΒΓ\nτῆς Α μεῖζον δύναται τῷ ἀπὸ ἀσυμμέτρου\nἑαυτῇ.\nτῶν γὰρ αὐτῶν κατασκευασθέντων τῷ πρότερον\nὁμοίως δείξομεν, ὅτι ἡ ΒΓ τῆς Α μεῖζον δύναται τῷ\nἀπὸ τῆς ΖΔ. δεικτέον οὖν, ὅτι ἀσύμμετρός ἐστιν ἡ ΒΓ\nτῇ ΔΖ μήκει. ἐπεὶ γὰρ ἀσύμμετρός ἐστιν ἡ ΒΔ τῇ ΔΓ\nμήκει, ἀσύμμετρος ἄρα ἐστὶ καὶ ἡ ΒΓ τῇ ΓΔ μήκει. ἀλλὰ\nἡ ΔΓ σύμμετρός ἐστι συναμφοτέραις ταῖς ΒΖ, ΔΓ· καὶ\nἡ ΒΓ ἄρα ἀσύμμετρός ἐστι συναμφοτέραις ταῖς ΒΖ, ΔΓ.\nὥστε καὶ λοιπῇ τῇ ΖΔ ἀσύμμετρός ἐστιν ἡ ΒΓ μήκει.\nκαὶ ἡ ΒΓ τῆς Α μεῖζον δύναται τῷ ἀπὸ τῆς ΖΔ· ἡ ΒΓ\nἄρα τῆς Α μεῖζον δύναται τῷ ἀπὸ ἀσυμμέτρου ἑαυτῇ.\nδυνάσθω δὴ πάλιν ἡ ΒΓ τῆς Α μεῖζον τῷ ἀπὸ ἀσυμμέτρου\nἑαυτῇ, τῷ δὲ τετάρτῳ τοῦ ἀπὸ τῆς Α ἴσον παρὰ\nτὴν ΒΓ παραβεβλήσθω ἐλλεῖπον εἴδει τετραγώνῳ, καὶ\nἔστω τὸ ὑπὸ τῶν ΒΔ, ΔΓ. δεικτέον, ὅτι ἀσύμμετρός\nἐστιν ἡ ΒΔ τῇ ΔΓ μήκει.\nτῶν γὰρ αὐτῶν κατασκευασθέντων ὁμοίως δείξομεν,\nὅτι ἡ ΒΓ τῆς Α μεῖζον δύναται τῷ ἀπὸ τῆς ΖΔ. ἀλλὰ\nἡ ΒΓ τῆς Α μεῖζον δύναται τῷ ἀπὸ ἀσυμμέτρου ἑαυτῇ.\nἀσύμμετρος ἄρα ἐστὶν ἡ ΒΓ τῇ ΖΔ μήκει· ὥστε καὶ\nλοιπῇ συναμφοτέρῳ τῇ ΒΖ, ΔΓ ἀσύμμετρός ἐστιν ἡ ΒΓ.\nἀλλὰ συναμφότερος ἡ ΒΖ, ΔΓ τῇ ΔΓ σύμμετρός ἐστι\nμήκει· καὶ ἡ ΒΓ ἄρα τῇ ΔΓ ἀσύμμετρός ἐστι μήκει·\nὥστε καὶ διελόντι ἡ ΒΔ τῇ ΔΓ ἀσύμμετρός ἐστι μήκει.\nἐὰν ἄρα ὦσι δύο εὐθεῖαι, καὶ τὰ ἑξῆς.\nλῆμμα\nἐπεὶ δέδεικται, ὅτι αἱ μήκει σύμμετροι πάντως καὶ\nδυνάμει εἰσὶ σύμμετροι, αἱ δὲ δυνάμει οὐ πάντως καὶ\nμήκει, ἀλλὰ δὴ δύνανται μήκει καὶ σύμμετροι εἶναι καὶ\nἀσύμμετροι, φανερόν, ὅτι, ἐὰν τῇ ἐκκειμένῃ ῥητῇ σύμμετρός\nτις ᾖ μήκει, λέγεται ῥητὴ καὶ σύμμετρος αὐτῇ\nοὐ μόνον μήκει, ἀλλὰ καὶ δυνάμει, ἐπεὶ αἱ μήκει σύμμετροι\nπάντως καὶ δυνάμει. ἐὰν δὲ τῇ ἐκκειμένῃ ῥητῇ\nσύμμετρός τις ᾖ δυνάμει, εἰ μὲν καὶ μήκει, λέγεται καὶ\nοὕτως ῥητὴ καὶ σύμμετρος αὐτῇ μήκει καὶ δυνάμει· εἰ δὲ\nτῇ ἐκκειμένῃ πάλιν ῥητῇ σύμμετρός τις οὖσα δυνάμει\nμήκει αὐτῇ ᾖ ἀσύμμετρος, λέγεται καὶ οὕτως ῥητὴ\nδυνάμει μόνον σύμμετρος.\nτὸ ὑπὸ ῥητῶν μήκει συμμέτρων κατά τινα τῶν προειρημένων\nτρόπων εὐθειῶν περιεχόμενον ὀρθογώνιον\nῥητόν ἐστιν.\nὑπὸ γὰρ ῥητῶν μήκει συμμέτρων εὐθειῶν τῶν\n\nΑΒ, ΒΓ ὀρθογώνιον περιεχέσθω τὸ ΑΓ· λέγω,\nὅτι ῥητόν ἐστι τὸ ΑΓ.\n\nἈναγεγράφθω γὰρ ἀπὸ τῆς ΑΒ τετράγωνον\nτὸ ΑΔ· ῥητὸν ἄρα ἐστὶ τὸ ΑΔ.\nκαὶ ἐπεὶ σύμμετρός ἐστιν ἡ ΑΒ τῇ ΒΓ\nμήκει, ἴση δέ ἐστιν ἡ ΑΒ τῇ ΒΔ, σύμμετρος\nἄρα ἐστὶν ἡ ΒΔ τῇ ΒΓ μήκει.\nκαί ἐστιν ὡς ἡ ΒΔ πρὸς τὴν ΒΓ, οὕτως\nτὸ ΔΑ πρὸς τὸ ΑΓ. σύμμετρον ἄρα ἐστὶ τὸ ΔΑ τῷ\nΑΓ. ῥητὸν δὲ τὸ ΔΑ· ῥητὸν ἄρα ἐστὶ καὶ τὸ ΑΓ.\n\n\nτὸ ἄρα ὑπὸ ῥητῶν μήκει συμμέτρων, καὶ τὰ ἑξῆς.\nἐὰν ῥητὸν παρὰ ῥητὴν παραβληθῇ, πλάτος ποιεῖ\nῥητὴν καὶ σύμμετρον τῇ, παρʼ ἣν παράκειται, μήκει.\nῥητὸν γὰρ τὸ ΑΓ παρὰ ῥητὴν κατά τινα πάλιν τῶν\nπροειρημένων τρόπων τὴν ΑΒ παραβεβλήσθω πλάτος\nποιοῦν τὴν ΒΓ· λέγω, ὅτι ῥητή ἐστιν ἡ ΒΓ καὶ σύμμετρος\nτῇ ΒΑ μήκει.\nἈναγεγράφθω γὰρ ἀπὸ τῆς ΑΒ τετράγωνον\nτὸ ΑΔ· ῥητὸν ἄρα ἐστὶ τὸ ΑΔ. ῥητὸν\nδὲ καὶ τὸ ΑΓ· σύμμετρον ἄρα ἐστὶ τὸ ΔΑ\nτῷ ΑΓ. καί ἐστιν ὡς τὸ ΔΑ πρὸς τὸ ΑΓ,\nοὕτως ἡ ΔΒ πρὸς τὴν ΒΓ. σύμμετρος ἄρα\nἐστὶ καὶ ἡ ΔΒ τῇ ΒΓ· ἴση δὲ ἡ ΔΒ τῇ\nΒΑ· σύμμετρος ἄρα καὶ ἡ ΑΒ τῇ ΒΓ. ῥητὴ\nδέ ἐστιν ἡ ΑΒ· ῥητὴ ἄρα ἐστὶ καὶ ἡ ΒΓ καὶ σύμμετρος\nτῇ ΑΒ μήκει.\nἐὰν ἄρα ῥητὸν παρὰ ῥητὴν παραβληθῇ, καὶ τὰ ἑξῆς.\nτὸ ὑπὸ ῥητῶν δυνάμει μόνον συμμέτρων εὐθειῶν\nπεριεχόμενον ὀρθογώνιον ἄλογόν ἐστιν, καὶ ἡ δυναμένη\nαὐτὸ ἄλογός ἐστιν, καλείσθω δὲ μέση.\nὑπὸ γὰρ ῥητῶν δυνάμει μόνον συμμέτρων εὐθειῶν τῶν\n\nΑΒ, ΒΓ ὀρθογώνιον περιεχέσθω τὸ ΑΓ· λέγω, ὅτι\nἄλογόν ἐστι τὸ ΑΓ, καὶ ἡ δυναμένη αὐτὸ ἄλογός ἐστιν,\nκαλείσθω δὲ μέση.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΔ·\nῥητὸν ἄρα ἐστὶ τὸ ΑΔ. καὶ ἐπεὶ ἀσύμμετρός ἐστιν ἡ ΑΒ\nτῇ ΒΓ μήκει· δυνάμει γὰρ μόνον ὑπόκεινται σύμμετροι·\nἴση δὲ ἡ ΑΒ τῇ ΒΔ, ἀσύμμετρος ἄρα ἐστὶ\nκαὶ ἡ ΔΒ τῇ ΒΓ μήκει. καί ἐστιν ὡς ἡ ΔΒ\nπρὸς τὴν ΒΓ, οὕτως τὸ ΑΔ πρὸς τὸ ΑΓ·\nἀσύμμετρον ἄρα ἐστὶ τὸ ΔΑ τῷ ΑΓ. ῥητὸν\nδὲ τὸ ΔΑ· ἄλογον ἄρα ἐστὶ τὸ ΑΓ· ὥστε καὶ\nἡ δυναμένη τὸ ΑΓ\nτουτέστιν ἡ ἴσον αὐτῷ\nτετράγωνον δυναμένη ἄλογός ἐστιν, καλείσθω\nδὲ μέση· ὅπερ ἔδει δεῖξαι.\nλῆμμα\n\n\nἐὰν ὦσι δύο εὐθεῖαι, ἔστιν ὡς ἡ πρώτη πρὸς τὴν\nδευτέραν, οὕτως τὸ ἀπὸ τῆς πρώτης πρὸς τὸ ὑπὸ τῶν\nδύο εὐθειῶν.\nἔστωσαν δύο εὐθεῖαι αἱ ΖΕ, ΕΗ. λέγω, ὅτι ἐστὶν ὡς\nἡ ΖΕ πρὸς τὴν ΕΗ, οὕτως τὸ ἀπὸ τῆς ΖΕ πρὸς τὸ ὑπὸ\nτῶν ΖΕ, ΕΗ.\nἈναγεγράφθω γὰρ ἀπὸ τῆς ΖΕ τετράγωνον τὸ ΔΖ,\nκαὶ συμπεπληρώσθω τὸ ΗΔ. ἐπεὶ οὖν ἐστιν ὡς ἡ ΖΕ\nπρὸς τὴν ΕΗ, οὕτως τὸ ΖΔ πρὸς\nτὸ ΔΗ, καί ἐστι τὸ μὲν ΖΔ τὸ\nἀπὸ τῆς ΖΕ, τὸ δὲ ΔΗ τὸ ὑπὸ\nτῶν ΔΕ, ΕΗ, τουτέστι τὸ ὑπὸ\nτῶν ΖΕ, ΕΗ, ἔστιν ἄρα ὡς ἡ ΖΕ\nτὴν ΕΗ, οὕτως τὸ ἀπὸ τῆς ΖΕ πρὸς τὸ ὑπὸ τῶν ΖΕ, ΕΗ.\nὁμοίως δὲ καὶ ὡς τὸ ὑπὸ τῶν ΗΕ, ΕΖ πρὸς τὸ ἀπὸ τῆς\n\nΕΖ, τουτέστιν ὡς τὸ ΗΔ πρὸς τὸ ΖΔ, οὕτως ἡ ΗΕ πρὸς\nτὴν ΕΖ· ὅπερ ἔδει δεῖξαι.\nτὸ ἀπὸ μέσης παρὰ ῥητὴν παραβαλλόμενον πλάτος\nποιεῖ ῥητὴν καὶ ἀσύμμετρον τῇ, παρʼ ἣν παράκειται,\nμήκει.\nἔστω μέση μὲν ἡ Α, ῥητὴ δὲ ἡ ΓΒ, καὶ τῷ ἀπὸ τῆς Α\nἴσον παρὰ τὴν ΒΓ παραβεβλήσθω χωρίον ὀρθογώνιον\nτὸ ΒΔ πλάτος ποιοῦν τὴν ΓΔ· λέγω, ὅτι ῥητή ἐστιν ἡ ΓΔ\nκαὶ ἀσύμμετρος τῇ ΓΒ μήκει.\nἐπεὶ γὰρ μέση ἐστὶν ἡ Α, δύναται χωρίον περιεχόμενον\nὑπὸ ῥητῶν δυνάμει μόνον συμμέτρων. δυνάσθω τὸ ΗΖ.\nδύναται δὲ καὶ τὸ ΒΔ· ἴσον ἄρα ἐστὶ τὸ ΒΔ τῷ ΗΖ. ἔστι\nδὲ αὐτῷ καὶ ἰσογώνιον· τῶν δὲ ἴσων τε καὶ ἰσογωνίων\nπαραλληλογράμμων ἀντιπεπόνθασιν αἱ πλευραὶ αἱ περὶ τὰς\nἴσας γωνίας· ἀνάλογον ἄρα ἐστὶν ὡς ἡ ΒΓ πρὸς τὴν ΕΗ,\nοὕτως ἡ ΕΖ πρὸς τὴν ΓΔ. ἔστιν ἄρα καὶ ὡς τὸ ἀπὸ τῆς\n\n\nΒΓ πρὸς τὸ ἀπὸ τῆς ΕΗ, οὕτως τὸ\nἀπὸ τῆς ΕΖ πρὸς τὸ ἀπὸ τῆς ΓΔ.\nσύμμετρον δέ ἐστι τὸ ἀπὸ τῆς ΓΒ τῷ\nἀπὸ τῆς ΕΗ· ῥητὴ γάρ ἐστιν ἑκατέρα\nαὐτῶν· σύμμετρον ἄρα ἐστὶ καὶ τὸ\nἀπὸ τῆς ΕΖ τῷ ἀπὸ τῆς ΓΔ. ῥητὸν δέ\nἐστι τὸ ἀπὸ τῆς ΕΖ· ῥητὸν ἄρα ἐστὶ\nκαὶ τὸ ἀπὸ τῆς ΓΔ· ῥητὴ ἄρα ἐστὶν ἡ ΓΔ. καὶ ἐπεὶ ἀσύμμετρός\nἐστιν ἡ ΕΖ τῇ ΕΗ μήκει· δυνάμει γὰρ μόνον εἰσὶ\nσύμμετροι· ὡς δὲ ἡ ΕΖ πρὸς τὴν ΕΗ, οὕτως τὸ ἀπὸ τῆς ΕΖ\nπρὸς τὸ ὑπὸ τῶν ΖΕ, ΕΗ, ἀσύμμετρον ἄρα ἐστὶ τὸ ἀπὸ\nτῆς ΕΖ τῷ ὑπὸ τῶν ΖΕ, ΕΗ. ἀλλὰ τῷ μὲν ἀπὸ τῆς ΕΖ\nσύμμετρόν ἐστι τὸ ἀπὸ τῆς ΓΔ· ῥηταὶ γάρ εἰσι δυνάμει· τῷ\nδὲ ὑπὸ τῶν ΖΕ, ΕΗ σύμμετρόν ἐστι τὸ ὑπὸ τῶν ΑΓ, ΓΒ·\nἴσα γάρ ἐστι τῷ ἀπὸ τῆς Α· ἀσύμμετρον ἄρα ἐστὶ καὶ τὸ ἀπὸ\nτῆς ΓΔ τῷ ὑπὸ τῶν ΔΓ, ΓΒ. ὡς δὲ τὸ ἀπὸ τῆς ΓΔ πρὸς\nτὸ ὑπὸ τῶν ΔΓ, ΓΒ, οὕτως ἐστὶν ἡ ΔΓ πρὸς τὴν ΓΒ·\nἀσύμμετρος ἄρα ἐστὶν ἡ ΔΓ τῇ ΓΒ μήκει. ῥητὴ ἄρα ἐστὶν\nἡ ΓΔ καὶ ἀσύμμετρος τῇ ΓΒ μήκει· ὅπερ ἔδει δεῖξαι.\nἡ τῇ μέσῃ σύμμετρος μέση ἐστίν.\nἔστω μέση ἡ Α, καὶ τῇ Α σύμμετρος ἔστω ἡ Β· λέγω,\nὅτι καὶ ἡ Β μέση ἐστίν.\nἘκκείσθω γὰρ ῥητὴ ἡ ΓΔ, καὶ τῷ μὲν\nἀπὸ τῆς Α ἴσον παρὰ τὴν ΓΔ παραβεβλήσθω\nχωρίον ὀρθογώνιον τὸ ΓΕ πλάτος\nποιοῦν τὴν ΕΔ· ῥητὴ ἄρα ἐστὶν ἡ\nΕΔ καὶ ἀσύμμετρος τῇ ΓΔ μήκει. τῷ\nδὲ ἀπὸ τῆς Β ἴσον παρὰ τὴν ΓΔ παραβεβλήσθω\nχωρίον ὀρθογώνιον τὸ ΓΖ\nπλάτος ποιοῦν τὴν ΔΖ. ἐπεὶ οὖν σύμμετρός ἐστιν ἡ Α τῇ\nΒ, σύμμετρόν ἐστι καὶ τὸ ἀπὸ τῆς Α τῷ ἀπὸ τῆς Β. ἀλλὰ τῷ\nμὲν ἀπὸ τῆς Α ἴσον ἐστὶ τὸ ΕΓ, τῷ δὲ ἀπὸ τῆς Β ἴσον ἐστὶ\nτὸ ΓΖ· σύμμετρον ἄρα ἐστὶ τὸ ΕΓ τῷ ΓΖ. καί ἐστιν ὡς\nτὸ ΕΓ πρὸς τὸ ΓΖ, οὕτως ἡ ΕΔ πρὸς τὴν ΔΖ· σύμμετρος\nἄρα ἐστὶν ἡ ΕΔ τῇ ΔΖ μήκει. ῥητὴ δέ ἐστιν ἡ ΕΔ καὶ\nἀσύμμετρος τῇ ΔΓ μήκει· ῥητὴ ἄρα ἐστὶ καὶ ἡ ΔΖ καὶ\nἀσύμμετρος τῇ ΔΓ μήκει· αἱ ΓΔ, ΔΖ ἄρα ῥηταί εἰσι\nδυνάμει μόνον σύμμετροι. ἡ δὲ τὸ ὑπὸ ῥητῶν δυνάμει\nμόνον συμμέτρων δυναμένη μέση ἐστίν. ἡ ἄρα τὸ ὑπὸ τῶν\nΓΔ, ΔΖ δυναμένη μέση ἐστίν· καὶ δύναται τὸ ὑπὸ τῶν\nΓΔ, ΔΖ ἡ Β· μέση ἄρα ἐστὶν ἡ Β.\nΠόρισμα\nἐκ δὴ τούτου φανερόν, ὅτι τὸ τῷ μέσῳ χωρίῳ σύμμετρον\nμέσον ἐστίν. δύνανται γὰρ αὐτὰ εὐθεῖαι, αἵ εἰσι\nδυνάμει σύμμετροι, ὧν ἡ ἑτέρα μέση· ὥστε καὶ ἡ λοιπὴ\nμέση ἐστίν.\n\nὡσαύτως δὲ τοῖς ἐπὶ τῶν ῥητῶν εἰρημένοις καὶ ἐπὶ\nτῶν μέσων ἐξακολουθεῖ, τὴν τῇ μέσῃ μήκει σύμμετρον\nλέγεσθαι μέσην καὶ σύμμετρον αὐτῇ μὴ μόνον μήκει,\nἀλλὰ καὶ δυνάμει, ἐπειδήπερ καθόλου αἱ μήκει σύμμετροι\nπάντως καὶ δυνάμει. ἐὰν δὲ τῇ μέσῃ σύμμετρός τις ᾖ\nδυνάμει, εἰ μὲν καὶ μήκει, λέγονται καὶ οὕτως μέσαι καὶ\nσύμμετροι μήκει καὶ δυνάμει, εἰ δὲ δυνάμει μόνον,\nλέγονται μέσαι δυνάμει μόνον σύμμετροι.\nτὸ ὑπὸ μέσων μήκει συμμέτρων εὐθειῶν κατά τινα τῶν\nεἰρημένων τρόπων περιεχόμενον ὀρθογώνιον μέσον ἐστίν.\nὑπὸ γὰρ μέσων μήκει συμμέτρων εὐθειῶν τῶν ΑΒ,\nΒΓ περιεχέσθω ὀρθογώνιον τὸ ΑΓ· λέγω, ὅτι τὸ\n\nΑΓ μέσον ἐστίν.\n\nἈναγεγράφθω γὰρ ἀπὸ τῆς ΑΒ τετράγωνον\nτὸ ΑΔ· μέσον ἄρα ἐστὶ τὸ ΑΔ. καὶ ἐπεὶ σύμμετρός\nἐστιν ἡ ΑΒ τῇ ΒΓ μήκει, ἴση δὲ ἡ ΑΒ\nτῇ ΒΔ, σύμμετρος ἄρα ἐστὶ καὶ ἡ ΔΒ τῇ ΒΓ\nμήκει· ὥστε καὶ τὸ ΔΑ τῷ ΑΓ σύμμετρόν\nἐστιν. μέσον δὲ τὸ ΔΑ· μέσον ἄρα καὶ τὸ\nΑΓ· ὅπερ ἔδει δεῖξαι.\nτὸ ὑπὸ μέσων δυνάμει μόνον συμμέτρων εὐθειῶν\nπεριεχόμενον ὀρθογώνιον ἤτοι ῥητὸν ἢ μέσον ἐστίν.\nὑπὸ γὰρ μέσων δυνάμει μόνον συμμέτρων εὐθειῶν\nτῶν ΑΒ, ΒΓ ὀρθογώνιον περιεχέσθω τὸ ΑΓ· λέγω, ὅτι\nτὸ ΑΓ ἤτοι ῥητὸν ἢ μέσον ἐστίν.\nἈναγεγράφθω γὰρ ἀπὸ τῶν ΑΒ, ΒΓ τετράγωνα τὰ ΑΔ,\nΒΕ· μέσον ἄρα ἐστὶν ἑκάτερον\nτῶν ΑΔ, ΒΕ. καὶ ἐκκείσθω\nῥητὴ ἡ ΖΗ, καὶ τῷ μὲν ΑΔ\nἴσον παρὰ τὴν ΖΗ παραβεβλήσθω\nὀρθογώνιον παραλληλόγραμμον\nτὸ ΗΘ πλάτος\nποιοῦν τὴν ΖΘ, τῷ δὲ ΑΓ ἴσον\nπαρὰ τὴν ΘΜ παραβεβλήσθω\nὀρθογώνιον παραλληλόγραμμον τὸ ΜΚ πλάτος ποιοῦν\nτὴν ΘΚ, καὶ ἔτι τῷ ΒΕ ἴσον ὁμοίως παρὰ τὴν ΚΝ\nπαραβεβλήσθω τὸ ΝΛ πλάτος ποιοῦν τὴν ΚΛ· ἐπʼ\nεὐθείας ἄρα εἰσὶν αἱ ΖΘ, ΘΚ, ΚΛ. ἐπεὶ οὖν μέσον\nἐστὶν ἑκάτερον τῶν ΑΔ, ΒΕ, καί ἐστιν ἴσον τὸ μὲν\n\nΑΔ τῷ ΗΘ, τὸ δὲ ΒΕ τῷ ΝΛ, μέσον ἄρα καὶ ἑκάτερον\nτῶν ΗΘ, ΝΛ. καὶ παρὰ ῥητὴν τὴν ΖΗ παράκειται· ῥητὴ\nἄρα ἐστὶν ἑκατέρα τῶν ΖΘ, ΚΛ καὶ ἀσύμμετρος τῇ ΖΗ\nμήκει. καὶ ἐπεὶ σύμμετρόν ἐστι τὸ ΑΔ τῷ ΒΕ, σύμμετρον\nἄρα ἐστὶ καὶ τὸ ΗΘ τῷ ΝΛ. καί ἐστιν ὡς τὸ ΗΘ πρὸς\nτὸ ΝΛ, οὕτως ἡ ΖΘ πρὸς τὴν ΚΛ· σύμμετρος ἄρα ἐστὶν\nἡ ΖΘ τῇ ΚΛ μήκει. αἱ ΖΘ, ΚΛ ἄρα ῥηταί εἰσι μήκει\nσύμμετροι· ῥητὸν ἄρα ἐστὶ τὸ ὑπὸ τῶν ΖΘ, ΚΛ. καὶ ἐπεὶ\nἴση ἐστὶν ἡ μὲν ΔΒ τῇ ΒΑ, ἡ δὲ ΞΒ τῇ ΒΓ, ἔστιν ἄρα\nὡς ἡ ΔΒ πρὸς τὴν ΒΓ, οὕτως ἡ ΑΒ πρὸς τὴν ΒΞ. ἀλλʼ\nὡς μὲν ἡ ΔΒ πρὸς τὴν ΒΓ, οὕτως τὸ ΔΑ πρὸς τὸ ΑΓ·\nὡς δὲ ἡ ΑΒ πρὸς τὴν ΒΞ, οὕτως τὸ ΑΓ πρὸς τὸ ΓΞ·\nἔστιν ἄρα ὡς τὸ ΔΑ πρὸς τὸ ΑΓ, οὕτως τὸ ΑΓ πρὸς τὸ\nΓΞ. ἴσον δέ ἐστι τὸ μὲν ΑΔ τῷ ΗΘ, τὸ δὲ ΑΓ τῷ ΜΚ,\nτὸ δὲ ΓΞ τῷ ΝΛ· ἔστιν ἄρα ὡς τὸ ΗΘ πρὸς τὸ ΜΚ,\nοὕτως τὸ ΜΚ πρὸς τὸ ΝΛ· ἔστιν ἄρα καὶ ὡς ἡ ΖΘ πρὸς\nτὴν ΘΚ, οὕτως ἡ ΘΚ πρὸς τὴν ΚΛ· τὸ ἄρα ὑπὸ τῶν\nΖΘ, ΚΛ ἴσον ἐστὶ τῷ ἀπὸ τῆς ΘΚ. ῥητὸν δὲ τὸ ὑπὸ τῶν\nΖΘ, ΚΛ· ῥητὸν ἄρα ἐστὶ καὶ τὸ ἀπὸ τῆς ΘΚ· ῥητὴ ἄρα\nἐστὶν ἡ ΘΚ. καὶ εἰ μὲν σύμμετρός ἐστι τῇ ΖΗ μήκει,\nῥητόν ἐστι τὸ ΘΝ· εἰ δὲ ἀσύμμετρός ἐστι τῇ ΖΗ μήκει,\nαἱ ΚΘ, ΘΜ ῥηταί εἰσι δυνάμει μόνον σύμμετροι· μέσον\nἄρα τὸ ΘΝ. τὸ ΘΝ ἄρα ἤτοι ῥητὸν ἢ μέσον ἐστίν. ἴσον\nδὲ τὸ ΘΝ τῷ ΑΓ· τὸ ΑΓ ἄρα ἤτοι ῥητὸν ἢ μέσον ἐστίν.\nτὸ ἄρα ὑπὸ μέσων δυνάμει μόνον συμμέτρων, καὶ τὰ\nἑξῆς.\nμέσον μέσου οὐχ ὑπερέχει ῥητῷ.\nεἰ γὰρ δυνατόν, μέσον τὸ ΑΒ μέσου τοῦ ΑΓ ὑπερεχέτω\nῥητῷ τῷ ΔΒ, καὶ ἐκκείσθω ῥητὴ ἡ ΕΖ, καὶ τῷ ΑΒ ἴσον\nπαρὰ τὴν ΕΖ παραβεβλήσθω παραλληλόγραμμον ὀρθογώνιον\nτὸ ΖΘ πλάτος ποιοῦν τὴν ΕΘ, τῷ\nδὲ ΑΓ ἴσον ἀφῃρήσθω τὸ ΖΗ· λοιπὸν ἄρα\nτὸ ΒΔ λοιπῷ τῷ ΚΘ ἐστιν ἴσον. ῥητὸν δέ\nἐστι τὸ ΔΒ· ῥητὸν ἄρα ἐστὶ καὶ τὸ ΚΘ.\nἐπεὶ οὖν μέσον ἐστὶν ἑκάτερον τῶν ΑΒ,\n\nΑΓ, καί ἐστι τὸ μὲν ΑΒ τῷ ΖΘ ἴσον, τὸ\nδὲ ΑΓ τῷ ΖΗ, μέσον ἄρα καὶ ἑκάτερον\nτῶν ΖΘ, ΖΗ. καὶ παρὰ ῥητὴν τὴν ΕΖ παράκειται·\nῥητὴ ἄρα ἐστὶν ἑκατέρα τῶν ΘΕ,\nΕΗ καὶ ἀσύμμετρος τῇ ΕΖ μήκει. καὶ ἐπεὶ\nῥητόν ἐστι τὸ ΔΒ καί ἐστιν ἴσον τῷ ΚΘ,\nῥητὸν ἄρα ἐστὶ καὶ τὸ ΚΘ. καὶ παρὰ ῥητὴν\nτὴν ΕΖ παράκειται· ῥητὴ ἄρα ἐστὶν ἡ ΗΘ\nκαὶ σύμμετρος τῇ ΕΖ μήκει. ἀλλὰ καὶ ἡ ΕΗ ῥητή ἐστι καὶ\nἀσύμμετρος τῇ ΕΖ μήκει· ἀσύμμετρος ἄρα ἐστὶν ἡ ΕΗ τῇ\n\nΗΘ μήκει. καί ἐστιν ὡς ἡ ΕΗ πρὸς τὴν ΗΘ, οὕτως τὸ ἀπὸ\nτῆς ΕΗ πρὸς τὸ ὑπὸ τῶν ΕΗ, ΗΘ· ἀσύμμετρον ἄρα ἐστὶ\nτὸ ἀπὸ τῆς ΕΗ τῷ ὑπὸ τῶν ΕΗ, ΗΘ. ἀλλὰ τῷ μὲν ἀπὸ τῆς\nΕΗ σύμμετρά ἐστι τὰ ἀπὸ τῶν ΕΗ, ΗΘ τετράγωνα· ῥητὰ\nγὰρ ἀμφότερα· τῷ δὲ ὑπὸ τῶν ΕΗ, ΗΘ σύμμετρόν ἐστι τὸ\nδὶς ὑπὸ τῶν ΕΗ, ΗΘ· διπλάσιον γάρ ἐστιν αὐτοῦ· ἀσύμμετρα\nἄρα ἐστὶ τὰ ἀπὸ τῶν ΕΗ, ΗΘ τῷ δὶς ὑπὸ τῶν\n\nΕΗ, ΗΘ· καὶ συναμφότερα ἄρα τά τε ἀπὸ τῶν ΕΗ, ΗΘ\nκαὶ τὸ δὶς ὑπὸ τῶν ΕΗ, ΗΘ, ὅπερ ἐστὶ τὸ ἀπὸ τῆς ΕΘ,\nἀσύμμετρόν ἐστι τοῖς ἀπὸ τῶν ΕΗ, ΗΘ. ῥητὰ δὲ τὰ\nἀπὸ τῶν ΕΗ, ΗΘ· ἄλογον ἄρα τὸ ἀπὸ τῆς ΕΘ. ἄλογος\nἄρα ἐστὶν ἡ ΕΘ. ἀλλὰ καὶ ῥητή· ὅπερ ἐστὶν ἀδύνατον.\nμέσον ἄρα μέσου οὐχ ὑπερέχει ῥητῷ· ὅπερ ἔδει δεῖξαι.\nμέσας εὑρεῖν δυνάμει μόνον συμμέτρους ῥητὸν περιεχούσας.\nἘκκείσθωσαν δύο ῥηταὶ δυνάμει μόνον σύμμετροι αἱ\nΑ, Β, καὶ εἰλήφθω τῶν Α, Β μέση ἀνάλογον ἡ Γ, καὶ\nγεγονέτω ὡς ἡ Α πρὸς τὴν Β, οὕτως ἡ Γ πρὸς τὴν Δ.\nκαὶ ἐπεὶ αἱ Α, Β ῥηταί εἰσι δυνάμει μόνον σύμμετροι,\nτὸ ἄρα ὑπὸ τῶν Α, Β, τουτέστι τὸ ἀπὸ τῆς Γ, μέσον\nἐστίν. μέση ἄρα ἡ Γ. καὶ ἐπεί ἐστιν ὡς ἡ Α πρὸς τὴν Β,\nοὕτως ἡ Γ πρὸς τὴν Δ, αἱ δὲ Α, Β δυνάμει μόνον εἰσὶ\nσύμμετροι, καὶ αἱ Γ, Δ ἄρα δυνάμει μόνον εἰσὶ σύμμετροι.\nκαί ἐστι μέση ἡ Γ· μέση ἄρα καὶ ἡ Δ. αἱ Γ, Δ ἄρα μέσαι\nεἰσὶ δυνάμει μόνον σύμμετροι. λέγω, ὅτι καὶ\nῥητὸν περιέχουσιν. ἐπεὶ γάρ ἐστιν ὡς ἡ Α πρὸς\nτὴν Β, οὕτως ἡ Γ πρὸς τὴν Δ, ἐναλλὰξ ἄρα\nἐστὶν ὡς ἡ Α πρὸς τὴν Γ, ἡ Β πρὸς τὴν Δ. ἀλλʼ\nὡς ἡ Α πρὸς τὴν Γ, ἡ Γ πρὸς τὴν Β· καὶ ὡς\nἄρα ἡ Γ πρὸς τὴν Β, οὕτως ἡ Β πρὸς τὴν Δ·\nτὸ ἄρα ὑπὸ τῶν Γ, Δ ἴσον ἐστὶ τῷ ἀπὸ τῆς Β.\nῥητὸν δὲ τὸ ἀπὸ τῆς Β· ῥητὸν ἄρα ἐστὶ καὶ τὸ ὑπὸ\nτῶν Γ, Δ.\nΕὕρηνται ἄρα μέσαι δυνάμει μόνον σύμμετροι ῥητὸν\nπεριέχουσαι· ὅπερ ἔδει δεῖξαι.\nμέσας εὑρεῖν δυνάμει μόνον συμμέτρους μέσον περιεχούσας.\nἘκκείσθωσαν τρεῖς ῥηταὶ δυνάμει μόνον σύμμετροι\nαἱ Α, Β, Γ, καὶ εἰλήφθω τῶν Α, Β μέση ἀνάλογον ἡ Δ,\nκαὶ γεγονέτω ὡς ἡ Β πρὸς τὴν Γ, ἡ Δ πρὸς τὴν Ε.\n\nἐπεὶ αἱ Α, Β ῥηταί εἰσι δυνάμει μόνον σύμμετροι, τὸ\nἄρα ὑπὸ τῶν Α, Β, τουτέστι τὸ ἀπὸ τῆς Δ, μέσον ἐστίν.\nμέση ἄρα ἡ Δ. καὶ ἐπεὶ αἱ Β, Γ δυνάμει μόνον εἰσὶ σύμμετροι,\nκαί ἐστιν ὡς ἡ Β πρὸς τὴν Γ, ἡ Δ πρὸς τὴν Ε, καὶ\nαἱ Δ, Ε ἄρα δυνάμει μόνον εἰσὶ σύμμετροι. μέση δὲ ἡ Δ·\nμέση ἄρα καὶ ἡ Ε· αἱ Δ, Ε ἄρα μέσαι εἰσὶ δυνάμει μόνον\nσύμμετροι. λέγω δή, ὅτι καὶ μέσον περιέχουσιν. ἐπεὶ γάρ\nἐστιν ὡς ἡ Β πρὸς τὴν Γ, ἡ Δ πρὸς τὴν Ε, ἐναλλὰξ ἄρα ὡς\nἡ Β πρὸς τὴν Δ, ἡ Γ πρὸς τὴν Ε. ὡς δὲ ἡ Β πρὸς τὴν Δ,\nἡ Δ πρὸς τὴν Α· καὶ ὡς ἄρα ἡ Δ πρὸς τὴν Α, ἡ Γ πρὸς\nτὴν Ε· τὸ ἄρα ὑπὸ τῶν Α, Γ ἴσον ἐστὶ τῷ ὑπὸ τῶν Δ, Ε.\nμέσον δὲ τὸ ὑπὸ τῶν Α, Γ· μέσον ἄρα καὶ τὸ ὑπὸ τῶν\nΔ, Ε.\nΕὕρηνται ἄρα μέσαι δυνάμει μόνον σύμμετροι μέσον\nπεριέχουσαι· ὅπερ ἔδει δεῖξαι.\nλῆμμα\nεὑρεῖν δύο τετραγώνους ἀριθμούς, ὥστε καὶ τὸν\nσυγκείμενον ἐξ αὐτῶν εἶναι τετράγωνον.\nἘκκείσθωσαν δύο ἀριθμοὶ οἱ ΑΒ, ΒΓ, ἔστωσαν δὲ\nἤτοι ἄρτιοι ἢ περιττοί. καὶ ἐπεί, ἐάν τε ἀπὸ ἀρτίου ἄρτιος\nἀφαιρεθῇ, ἐάν τε ἀπὸ περισσοῦ περισσός, ὁ λοιπὸς\nἄρτιός ἐστιν, ὁ λοιπὸς ἄρα ὁ ΑΓ ἄρτιός ἐστιν. τετμήσθω\nὁ ΑΓ δίχα κατὰ τὸ Δ. ἔστωσαν δὲ καὶ οἱ ΑΒ, ΒΓ ἤτοι\nὅμοιοι ἐπίπεδοι ἢ τετράγωνοι, οἳ καὶ αὐτοὶ ὅμοιοί εἰσιν\nἐπίπεδοι· ὁ ἄρα ἐκ τῶν ΑΒ, ΒΓ μετὰ τοῦ ἀπὸ τοῦ\n\nΓΔ τετραγώνου ἴσος ἐστὶ τῷ ἀπὸ τοῦ ΒΔ τετραγώνῳ.\nκαί ἐστι τετράγωνος ὁ ἐκ τῶν ΑΒ, ΒΓ,\nἐπειδήπερ ἐδείχθη, ὅτι, ἐὰν δύο ὅμοιοι ἐπίπεδοι\nπολλαπλασιάσαντες ἀλλήλους ποιῶσί τινα, ὁ γενόμενος\nτετράγωνός ἐστιν. εὕρηνται ἄρα δύο τετράγωνοι\nἀριθμοὶ ὅ τε ἐκ τῶν ΑΒ, ΒΓ καὶ ὁ ἀπὸ τοῦ ΓΔ,\nοἳ συντεθέντες ποιοῦσι τὸν ἀπὸ τοῦ ΒΔ τετράγωνον.\nκαὶ φανερόν, ὅτι εὕρηνται πάλιν δύο τετράγωνοι ὅ τε\nἀπὸ τοῦ ΒΔ καὶ ὁ ἀπὸ τοῦ ΓΔ, ὥστε τὴν ὑπεροχὴν\nαὐτῶν τὸν ὑπὸ ΑΒ, ΒΓ εἶναι τετράγωνον, ὅταν οἱ ΑΒ,\nΒΓ ὅμοιοι ὦσιν ἐπίπεδοι. ὅταν δὲ μὴ ὦσιν ὅμοιοι ἐπίπεδοι,\nεὕρηνται δύο τετράγωνοι ὅ τε ἀπὸ τοῦ ΒΔ καὶ ὁ ἀπὸ τοῦ\nΔΓ, ὧν ἡ ὑπεροχὴ ὁ ὑπὸ τῶν ΑΒ, ΒΓ οὐκ ἔστι τετράγωνος·\nὅπερ ἔδει δεῖξαι.\nλῆμμα\nεὑρεῖν δύο τετραγώνους ἀριθμούς, ὥστε τὸν ἐξ αὐτῶν\nσυγκείμενον μὴ εἶναι τετράγωνον.\nἔστω γὰρ ὁ ἐκ τῶν ΑΒ, ΒΓ, ὡς ἔφαμεν, τετράγωνος,\nκαὶ ἄρτιος ὁ ΓΑ, καὶ τετμήσθω ὁ ΓΑ δίχα τῷ Δ. φανερὸν\nδή, ὅτι ὁ ἐκ τῶν ΑΒ, ΒΓ τετράγωνος μετὰ τοῦ ἀπὸ τοῦ\n\n\nΓΔ τετραγώνου ἴσος ἐστὶ τῷ ἀπὸ τοῦ\nΒΔ\nτετραγώνῳ. ἀφῃρήσθω μονὰς ἡ ΔΕ· ὁ ἄρα ἐκ\nτῶν ΑΒ, ΒΓ μετὰ τοῦ ἀπὸ τοῦ\nΓΕ ἐλάσσων\nἐστὶ τοῦ ἀπὸ τοῦ\nΒΔ τετραγώνου. λέγω οὖν,\nὅτι ὁ ἐκ τῶν ΑΒ, ΒΓ τετράγωνος μετὰ τοῦ\nἀπὸ τοῦ\nΓΕ οὐκ ἔσται τετράγωνος.\nεἰ γὰρ ἔσται τετράγωνος, ἤτοι ἴσος ἐστὶ τῷ\nἀπὸ τοῦ\nΒΕ ἢ ἐλάσσων τοῦ ἀπὸ τοῦ\nΒΕ,\nοὐκέτι δὲ καὶ μείζων, ἵνα μὴ τμηθῇ ἡ μονάς.\nἔστω, εἰ δυνατόν, πρότερον ὁ ἐκ τῶν ΑΒ, ΒΓ\nμετὰ τοῦ ἀπὸ ΓΕ ἴσος τῷ ἀπὸ ΒΕ, καὶ ἔστω τῆς ΔΕ\nμονάδος διπλασίων ὁ ΗΑ. ἐπεὶ οὖν ὅλος ὁ ΑΓ ὅλου\nτοῦ ΓΔ ἐστι διπλασίων, ὧν ὁ ΑΗ τοῦ ΔΕ ἐστι διπλασίων,\nκαὶ λοιπὸς ἄρα ὁ ΗΓ λοιποῦ τοῦ ΕΓ ἐστι\nδιπλασίων· δίχα ἄρα τέτμηται ὁ ΗΓ τῷ Ε. ὁ ἄρα ἐκ τῶν\nΗΒ, ΒΓ μετὰ τοῦ ἀπὸ ΓΕ ἴσος ἐστὶ τῷ ἀπὸ ΒΕ τετραγώνῳ.\nἀλλὰ καὶ ὁ ἐκ τῶν ΑΒ, ΒΓ μετὰ τοῦ ἀπὸ ΓΕ ἴσος\nὑπόκειται τῷ ἀπὸ τοῦ\nΒΕ τετραγώνῳ· ὁ ἄρα ἐκ τῶν\n\nΗΒ, ΒΓ μετὰ τοῦ ἀπὸ ΓΕ ἴσος ἐστὶ τῷ ἐκ τῶν ΑΒ, ΒΓ\nμετὰ τοῦ ἀπὸ ΓΕ. καὶ κοινοῦ ἀφαιρεθέντος τοῦ ἀπὸ ΓΕ\nσυνάγεται ὁ ΑΒ ἴσος τῷ ΗΒ· ὅπερ ἄτοπον. οὐκ ἄρα ὁ ἐκ\nτῶν ΑΒ, ΒΓ μετὰ τοῦ ἀπὸ τοῦ\nΓΕ ἴσος ἐστὶ τῷ ἀπὸ ΒΕ.\nλέγω δή, ὅτι οὐδὲ ἐλάσσων τοῦ ἀπὸ ΒΕ. εἰ γὰρ δυνατόν,\nἔστω τῷ ἀπὸ ΒΖ ἴσος, καὶ τοῦ ΔΖ διπλασίων ὁ ΘΑ. καὶ\nσυναχθήσεται πάλιν διπλασίων ὁ ΘΓ τοῦ ΓΖ· ὥστε καὶ\nτὸν ΓΘ δίχα τετμῆσθαι κατὰ τὸ Ζ, καὶ διὰ τοῦτο τὸν\nἐκ τῶν ΘΒ, ΒΓ μετὰ τοῦ ἀπὸ ΖΓ ἴσον γίνεσθαι τῷ ἀπὸ\nΒΖ. ὑπόκειται δὲ καὶ ὁ ἐκ τῶν ΑΒ, ΒΓ μετὰ τοῦ ἀπὸ\n\nΓΕ ἴσος τῷ ἀπὸ ΒΖ. ὥστε καὶ ὁ ἐκ τῶν ΘΒ, ΒΓ μετὰ\nτοῦ ἀπὸ ΓΖ ἴσος ἔσται τῷ ἐκ τῶν ΑΒ, ΒΓ μετὰ τοῦ\nἀπὸ ΓΕ· ὅπερ ἄτοπον. οὐκ ἄρα ὁ ἐκ τῶν ΑΒ, ΒΓ μετὰ\nτοῦ ἀπὸ ΓΕ ἴσος ἐστὶ τῷ ἐλάσσονι τοῦ ἀπὸ ΒΕ.\nἐδείχθη δέ, ὅτι οὐδὲ αὐτῷ τῷ ἀπὸ ΒΕ. οὐκ ἄρα ὁ ἐκ\nτῶν ΑΒ, ΒΓ μετὰ τοῦ ἀπὸ ΓΕ τετράγωνός ἐστιν.\nδυνατοῦ δὲ ὄντος καὶ κατὰ πλείονας τρόπους τοὺς\nεἰρημένους ἀριθμοὺς ἐπιδεικνύειν, ἀρκείσθωσαν ἡμῖν οἱ\nεἰρημένοι, ἵνα μὴ μακροτέρας οὔσης τῆς πραγματείας ἐπὶ\nπλέον αὐτὴν μηκύνωμεν. ὅπερ ἔδει δεῖξαι.\nεὑρεῖν δύο ῥητὰς δυνάμει μόνον συμμέτρους, ὥστε τὴν\nμείζονα τῆς ἐλάσσονος μεῖζον δύνασθαι τῷ ἀπὸ συμμέτρου\nἑαυτῇ μήκει.\nἘκκείσθω γάρ τις ῥητὴ ἡ ΑΒ καὶ δύο τετράγωνοι\nἀριθμοὶ οἱ ΓΔ, ΔΕ, ὥστε τὴν ὑπεροχὴν αὐτῶν τὸν ΓΕ\nμὴ εἶναι τετράγωνον, καὶ γεγράφθω\nἐπὶ τῆς ΑΒ ἡμικύκλιον τὸ ΑΖΒ,\nκαὶ πεποιήσθω ὡς ὁ ΔΓ πρὸς τὸν\nΓΕ, οὕτως τὸ ἀπὸ τῆς ΒΑ τετράγωνον\nπρὸς τὸ ἀπὸ τῆς ΑΖ τετράγωνον\nκαὶ ἐπεζεύχθω ἡ ΖΒ.\nἐπεὶ οὖν ἐστιν ὡς τὸ ἀπὸ τῆς ΒΑ\nπρὸς τὸ ἀπὸ τῆς ΑΖ, οὕτως ὁ ΔΓ πρὸς τὸν ΓΕ, τὸ ἀπὸ τῆς\nΒΑ ἄρα πρὸς τὸ ἀπὸ τῆς ΑΖ λόγον ἔχει, ὃν ἀριθμὸς ὁ ΔΓ\nπρὸς ἀριθμὸν τὸν ΓΕ· σύμμετρον ἄρα ἐστὶ τὸ ἀπὸ τῆς ΒΑ\nτῷ ἀπὸ τῆς ΑΖ. ῥητὸν δὲ τὸ ἀπὸ τῆς ΑΒ· ῥητὸν ἄρα καὶ\nτὸ ἀπὸ τῆς ΑΖ· ῥητὴ ἄρα καὶ ἡ ΑΖ. καὶ ἐπεὶ ὁ ΔΓ πρὸς\nτὸν ΓΕ λόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν, οὐδὲ τὸ ἀπὸ τῆς ΒΑ ἄρα πρὸς τὸ ἀπὸ τῆς\n\nΑΖ λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΑΒ τῇ ΑΖ μήκει· αἱ\nΒΑ, ΑΖ ἄρα ῥηταί εἰσι δυνάμει μόνον σύμμετροι. καὶ ἐπεί\nἐστιν ὡς ὁ ΔΓ πρὸς τὸν ΓΕ, οὕτως τὸ ἀπὸ τῆς ΒΑ πρὸς\nτὸ ἀπὸ τῆς ΑΖ, ἀναστρέψαντι ἄρα ὡς ὁ ΓΔ πρὸς τὸν\n\nΔΕ, οὕτως τὸ ἀπὸ τῆς ΑΒ πρὸς τὸ ἀπὸ τῆς ΒΖ. ὁ δὲ\nΓΔ πρὸς τὸν ΔΕ λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν· καὶ τὸ ἀπὸ τῆς ΑΒ ἄρα πρὸς τὸ ἀπὸ\nτῆς ΒΖ λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· σύμμετρος ἄρα ἐστὶν ἡ ΑΒ τῇ ΒΖ μήκει. καί\nἐστι τὸ ἀπὸ τῆς ΑΒ ἴσον τοῖς ἀπὸ τῶν ΑΖ, ΖΒ· ἡ ΑΒ\nἄρα τῆς ΑΖ μεῖζον δύναται τῇ ΒΖ συμμέτρῳ ἑαυτῇ.\nΕὕρηνται ἄρα δύο ῥηταὶ δυνάμει μόνον σύμμετροι αἱ\nΒΑ, ΑΖ, ὥστε τὴν μείζονα τὴν ΑΒ τῆς ἐλάσσονος τῆς\nΑΖ μεῖζον δύνασθαι τῷ ἀπὸ τῆς ΒΖ συμμέτρου ἑαυτῇ\nμήκει· ὅπερ ἔδει δεῖξαι.\nεὑρεῖν δύο ῥητὰς δυνάμει μόνον συμμέτρους, ὥστε τὴν\nμείζονα τῆς ἐλάσσονος μεῖζον δύνασθαι τῷ ἀπὸ ἀσυμμέτρου\nἑαυτῇ μήκει.\nἘκκείσθω ῥητὴ ἡ ΑΒ καὶ δύο τετράγωνοι ἀριθμοὶ\nοἱ ΓΕ, ΕΔ, ὥστε τὸν συγκείμενον ἐξ αὐτῶν τὸν ΓΔ μὴ\nεἶναι τετράγωνον, καὶ γεγράφθω\nἐπὶ τῆς ΑΒ ἡμικύκλιον τὸ ΑΖΒ,\nκαὶ πεποιήσθω ὡς ὁ ΔΓ πρὸς τὸν\nΓΕ, οὕτως τὸ ἀπὸ τῆς ΒΑ πρὸς τὸ\nἀπὸ τῆς ΑΖ, καὶ ἐπεζεύχθω ἡ\nΖΒ.\nὁμοίως δὴ δείξομεν τῷ πρὸ τούτου, ὅτι αἱ ΒΑ, ΑΖ\nῥηταί εἰσι δυνάμει μόνον σύμμετροι. καὶ ἐπεί ἐστιν ὡς\nὁ ΔΓ πρὸς τὸν ΓΕ, οὕτως τὸ ἀπὸ τῆς ΒΑ πρὸς τὸ ἀπὸ\nτῆς ΑΖ, ἀναστρέψαντι ἄρα ὡς ὁ ΓΔ πρὸς τὸν ΔΕ, οὕτως\nτὸ ἀπὸ τῆς ΑΒ πρὸς τὸ ἀπὸ τῆς ΒΖ. ὁ δὲ ΓΔ πρὸς τὸν\nΔΕ λόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς ΑΒ πρὸς τὸ ἀπὸ τῆς\nΒΖ λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΑΒ τῇ ΒΖ μήκει. καὶ\nδύναται ἡ ΑΒ τῆς ΑΖ μεῖζον τῷ ἀπὸ τῆς ΖΒ ἀσυμμέτρου\nἑαυτῇ.\nαἱ ΑΒ, ΑΖ ἄρα ῥηταί εἰσι δυνάμει μόνον σύμμετροι,\nκαὶ ἡ ΑΒ τῆς ΑΖ μεῖζον δύναται τῷ ἀπὸ τῆς ΖΒ\nἀσυμμέτρου ἑαυτῇ μήκει· ὅπερ ἔδει δεῖξαι.\nεὑρεῖν δύο μέσας δυνάμει μόνον συμμέτρους ῥητὸν\nπεριεχούσας, ὥστε τὴν μείζονα τῆς ἐλάσσονος μεῖζον\nδύνασθαι τῷ ἀπὸ συμμέτρου ἑαυτῇ μήκει.\nἘκκείσθωσαν δύο ῥηταὶ δυνάμει μόνον σύμμετροι αἱ\nα, Β, ὥστε τὴν Α μείζονα οὖσαν τῆς ἐλάσσονος τῆς Β\nμεῖζον δύνασθαι τῷ ἀπὸ συμμέτρου ἑαυτῇ μήκει. καὶ τῷ\nὑπὸ τῶν Α, Β ἴσον ἔστω τὸ ἀπὸ τῆς Γ. μέσον δὲ τὸ ὑπὸ\nτῶν Α, Β· μέσον ἄρα καὶ τὸ ἀπὸ τῆς Γ· μέση ἄρα καὶ\nἡ Γ. τῷ δὲ ἀπὸ τῆς Β ἴσον ἔστω τὸ ὑπὸ τῶν\nΓ, Δ. ῥητὸν δὲ τὸ ἀπὸ τῆς Β· ῥητὸν ἄρα καὶ\nτὸ ὑπὸ τῶν Γ, Δ. καὶ ἐπεί ἐστιν ὡς ἡ Α πρὸς\nτὴν Β, οὕτως τὸ ὑπὸ τῶν Α, Β πρὸς τὸ ἀπὸ\nτῆς Β, ἀλλὰ τῷ μὲν ὑπὸ τῶν Α, Β ἴσον ἐστὶ τὸ\nἀπὸ τῆς Γ, τῷ δὲ ἀπὸ τῆς Β ἴσον τὸ ὑπὸ τῶν Γ,\nδ, ὡς ἄρα ἡ Α πρὸς τὴν Β, οὕτως τὸ ἀπὸ τῆς Γ πρὸς τὸ ὑπὸ\nτῶν Γ, Δ. ὡς δὲ τὸ ἀπὸ τῆς Γ πρὸς τὸ ὑπὸ τῶν Γ, Δ, οὕτως\nἡ Γ πρὸς τὴν Δ· καὶ ὡς ἄρα ἡ Α πρὸς τὴν Β, οὕτως ἡ Γ πρὸς\nτὴν Δ. σύμμετρος δὲ ἡ Α τῇ Β δυνάμει μόνον· σύμμετρος\nἄρα καὶ ἡ Γ τῇ Δ δυνάμει μόνον. καί ἐστι μέση ἡ Γ· μέση\nἄρα καὶ ἡ Δ. καὶ ἐπεί ἐστιν ὡς ἡ Α πρὸς τὴν Β, ἡ Γ πρὸς\nτὴν Δ, ἡ δὲ Α τῆς Β μεῖζον δύναται τῷ ἀπὸ συμμέτρου\nἑαυτῇ, καὶ ἡ Γ ἄρα τῆς Δ μεῖζον δύναται τῷ ἀπὸ συμμέτρου\nἑαυτῇ.\nΕὕρηνται ἄρα δύο μέσαι δυνάμει μόνον σύμμετροι αἱ\nΓ, Δ ῥητὸν περιέχουσαι, καὶ ἡ Γ τῆς Δ μεῖζον δύναται\nτῷ ἀπὸ συμμέτρου ἑαυτῇ μήκει.\nὁμοίως δὴ δειχθήσεται καὶ τῷ ἀπὸ ἀσυμμέτρου, ὅταν\nἡ Α τῆς Β μεῖζον δύνηται τῷ ἀπὸ ἀσυμμέτρου ἑαυτῇ.\nεὑρεῖν δύο μέσας δυνάμει μόνον συμμέτρους μέσον περιεχούσας,\nὥστε τὴν μείζονα τῆς ἐλάσσονος μεῖζον δύνασθαι\nτῷ ἀπὸ συμμέτρου ἑαυτῇ.\nἘκκείσθωσαν τρεῖς ῥηταὶ δυνάμει μόνον σύμμετροι αἱ\nα, Β, Γ, ὥστε τὴν Α τῆς Γ μεῖζον δύνασθαι τῷ ἀπὸ\nσυμμέτρου ἑαυτῇ, καὶ τῷ μὲν ὑπὸ τῶν Α, Β ἴσον ἔστω τὸ\nἀπὸ τῆς Δ. μέσον ἄρα τὸ ἀπὸ\nτῆς Δ· καὶ ἡ Δ ἄρα μέση\nἐστίν. τῷ δὲ ὑπὸ τῶν Β, Γ ἴσον\nἔστω τὸ ὑπὸ τῶν Δ, Ε. καὶ\nἐπεί ἐστιν ὡς τὸ ὑπὸ τῶν Α, Β\nπρὸς τὸ ὑπὸ τῶν Β, Γ, οὕτως ἡ Α πρὸς τὴν Γ, ἀλλὰ τῷ μὲν\nὑπὸ τῶν Α, Β ἴσον ἐστὶ τὸ ἀπὸ τῆς Δ, τῷ δὲ ὑπὸ τῶν Β,\nΓ ἴσον τὸ ὑπὸ τῶν Δ, Ε, ἔστιν ἄρα ὡς ἡ Α πρὸς τὴν Γ,\nοὕτως τὸ ἀπὸ τῆς Δ πρὸς τὸ ὑπὸ τῶν Δ, Ε. ὡς δὲ τὸ ἀπὸ\nτῆς Δ πρὸς τὸ ὑπὸ τῶν Δ, Ε, οὕτως ἡ Δ πρὸς τὴν Ε· καὶ\nὡς ἄρα ἡ Α πρὸς τὴν Γ, οὕτως ἡ Δ πρὸς τὴν Ε· σύμμετρος\nδὲ ἡ Α τῇ Γ δυνάμει μόνον. σύμμετρος ἄρα καὶ ἡ Δ τῇ Ε\nδυνάμει μόνον. μέση δὲ ἡ Δ· μέση ἄρα καὶ ἡ Ε. καὶ ἐπεί\nἐστιν ὡς ἡ Α πρὸς τὴν Γ, ἡ Δ πρὸς τὴν Ε, ἡ δὲ Α τῆς Γ μεῖζον\nδύναται τῷ ἀπὸ συμμέτρου ἑαυτῇ, καὶ ἡ Δ ἄρα τῆς Ε\nμεῖζον δυνήσεται τῷ ἀπὸ συμμέτρου ἑαυτῇ. λέγω δή, ὅτι\nκαὶ μέσον ἐστὶ τὸ ὑπὸ τῶν Δ, Ε. ἐπεὶ γὰρ ἴσον ἐστὶ τὸ ὑπὸ\nτῶν Β, Γ τῷ ὑπὸ τῶν Δ, Ε, μέσον δὲ τὸ ὑπὸ τῶν Β, Γ\n\nαἱ γὰρ Β, Γ ῥηταί εἰσι δυνάμει μόνον σύμμετροι, μέσον\nἄρα καὶ τὸ ὑπὸ τῶν Δ, Ε.\nΕὕρηνται ἄρα δύο μέσαι δυνάμει μόνον σύμμετροι αἱ\nΔ, Ε μέσον περιέχουσαι, ὥστε τὴν μείζονα τῆς ἐλάσσονος\nμεῖζον δύνασθαι τῷ ἀπὸ συμμέτρου ἑαυτῇ.\n\n\nὁμοίως δὴ πάλιν δειχθήσεται καὶ τῷ ἀπὸ ἀσυμμέτρου,\nὅταν ἡ Α τῆς Γ μεῖζον δύνηται τῷ ἀπὸ ἀσυμμέτρου\nἑαυτῇ.\nλῆμμα\nἔστω τρίγωνον ὀρθογώνιον τὸ ΑΒΓ ὀρθὴν ἔχον τὴν\nα, καὶ ἤχθω κάθετος ἡ ΑΔ· λέγω, ὅτι τὸ μὲν ὑπὸ τῶν\nΓΒΔ ἴσον ἐστὶ τῷ ἀπὸ τῆς ΒΑ, τὸ δὲ ὑπὸ τῶν ΒΓΔ\nἴσον τῷ ἀπὸ τῆς ΓΑ, καὶ τὸ ὑπὸ τῶν ΒΔ, ΔΓ ἴσον τῷ\nἀπὸ τῆς ΑΔ, καὶ ἔτι τὸ ὑπὸ τῶν ΒΓ, ΑΔ ἴσον ἐστὶ τῷ\nὑπὸ τῶν ΒΑ, ΑΓ.\n\n\nκαὶ πρῶτον, ὅτι τὸ ὑπὸ τῶν ΓΒΔ ἴσον ἐστὶ τῷ ἀπὸ\nτῆς ΒΑ.\nἐπεὶ γὰρ ἐν ὀρθογωνίῳ τριγώνῳ ἀπὸ τῆς ὀρθῆς\nγωνίας ἐπὶ τὴν βάσιν κάθετος ἦκται ἡ ΑΔ, τὰ ΑΒΔ,\n\nΑΔΓ ἄρα τρίγωνα ὅμοιά ἐστι τῷ τε ὅλῳ\nτῷ ΑΒΓ καὶ ἀλλήλοις. καὶ ἐπεὶ ὅμοιόν\nἐστι τὸ ΑΒΓ τρίγωνον τῷ ΑΒΔ τριγώνῳ,\nἔστιν ἄρα ὡς ἡ ΓΒ πρὸς τὴν\nΒΑ, οὕτως ἡ ΒΑ πρὸς τὴν ΒΔ·\nτὸ ἄρα ὑπὸ τῶν ΓΒΔ ἴσον ἐστὶ τῷ ἀπὸ τῆς ΑΒ.\n\n\nδιὰ τὰ αὐτὰ δὴ καὶ τὸ ὑπὸ τῶν ΒΓΔ ἴσον ἐστὶ τῷ ἀπὸ\nτῆς ΑΓ.\nκαὶ ἐπεί, ἐὰν ἐν ὀρθογωνίῳ τριγώνῳ ἀπὸ τῆς ὀρθῆς\nγωνίας ἐπὶ τὴν βάσιν κάθετος ἀχθῇ, ἡ ἀχθεῖσα τῶν τῆς\nβάσεως τμημάτων μέση ἀνάλογόν ἐστιν, ἔστιν ἄρα ὡς\nἡ ΒΔ πρὸς τὴν ΔΑ, οὕτως ἡ ΑΔ πρὸς τὴν ΔΓ· τὸ ἄρα\nὑπὸ τῶν ΒΔ, ΔΓ ἴσον ἐστὶ τῷ ἀπὸ τῆς ΔΑ.\nλέγω, ὅτι καὶ τὸ ὑπὸ τῶν ΒΓ, ΑΔ ἴσον ἐστὶ τῷ ὑπὸ\nτῶν ΒΑ, ΑΓ. ἐπεὶ γάρ, ὡς ἔφαμεν, ὅμοιόν ἐστι τὸ ΑΒΓ\nτῷ ΑΒΔ, ἔστιν ἄρα ὡς ἡ ΒΓ πρὸς τὴν ΓΑ, οὕτως ἡ ΒΑ\nπρὸς τὴν ΑΔ. ἐὰν δὲ τέσσαρες εὐθεῖαι ἀνάλογον ὦσιν, τὸ\nὑπὸ τῶν ἄκρων ἴσον ἐστὶ τῷ ὑπὸ τῶν μέσων. τὸ ἄρα ὑπὸ\nτῶν ΒΓ, ΑΔ ἴσον ἐστὶ τῷ ὑπὸ τῶν ΒΑ, ΑΓ· ὅπερ ἔδει\nδεῖξαι.\nεὑρεῖν δύο εὐθείας δυνάμει ἀσυμμέτρους ποιούσας τὸ\nμὲν συγκείμενον ἐκ τῶν ἀπʼ αὐτῶν τετραγώνων ῥητόν,\nτὸ δʼ ὑπʼ αὐτῶν μέσον.\nἘκκείσθωσαν δύο ῥηταὶ δυνάμει μόνον σύμμετροι αἱ\n\nΑΒ, ΒΓ, ὥστε τὴν μείζονα τὴν ΑΒ τῆς ἐλάσσονος τῆς\nΒΓ μεῖζον δύνασθαι τῷ ἀπὸ ἀσυμμέτρου ἑαυτῇ, καὶ\nτετμήσθω ἡ ΒΓ δίχα κατὰ\nτὸ Δ, καὶ τῷ ἀφʼ ὁποτέρας\nτῶν ΒΔ, ΔΓ ἴσον παρὰ τὴν\n\nΑΒ παραβεβλήσθω παραλληλόγραμμον\nἐλλεῖπον εἴδει\nτετραγώνῳ, καὶ ἔστω τὸ ὑπὸ τῶν ΑΕΒ, καὶ γεγράφθω\nἐπὶ τῆς ΑΒ ἡμικύκλιον τὸ ΑΖΒ, καὶ ἤχθω τῇ ΑΒ\nπρὸς ὀρθὰς ἡ ΕΖ, καὶ ἐπεζεύχθωσαν αἱ ΑΖ, ΖΒ.\n\n\nκαὶ ἐπεὶ δύο εὐθεῖαι ἄνισοί εἰσιν αἱ ΑΒ, ΒΓ, καὶ ἡ\nΑΒ τῆς ΒΓ μεῖζον δύναται τῷ ἀπὸ ἀσυμμέτρου ἑαυτῇ,\nτῷ δὲ τετάρτῳ τοῦ ἀπὸ τῆς ΒΓ, τουτέστι τῷ ἀπὸ τῆς\nἡμισείας αὐτῆς, ἴσον παρὰ τὴν ΑΒ παραβέβληται\nπαραλληλόγραμμον ἐλλεῖπον εἴδει τετραγώνῳ καὶ ποιεῖ τὸ\nὑπὸ τῶν ΑΕΒ, ἀσύμμετρος ἄρα ἐστὶν ἡ ΑΕ τῇ ΕΒ. καί\nἐστιν ὡς ἡ ΑΕ πρὸς ΕΒ, οὕτως τὸ ὑπὸ τῶν ΒΑ, ΑΕ\nπρὸς τὸ ὑπὸ τῶν ΑΒ, ΒΕ, ἴσον δὲ τὸ μὲν ὑπὸ τῶν ΒΑ,\nΑΕ τῷ ἀπὸ τῆς ΑΖ, τὸ δὲ ὑπὸ τῶν ΑΒ, ΒΕ τῷ ἀπὸ τῆς\nΒΖ· ἀσύμμετρον ἄρα ἐστὶ τὸ ἀπὸ τῆς ΑΖ τῷ ἀπὸ τῆς\n\nΖΒ· αἱ ΑΖ, ΖΒ ἄρα δυνάμει εἰσὶν ἀσύμμετροι. καὶ ἐπεὶ\nἡ ΑΒ ῥητή ἐστιν, ῥητὸν ἄρα ἐστὶ καὶ τὸ ἀπὸ τῆς ΑΒ· ὥστε\nκαὶ τὸ συγκείμενον ἐκ τῶν ἀπὸ τῶν ΑΖ, ΖΒ ῥητόν ἐστιν.\nκαὶ ἐπεὶ πάλιν τὸ ὑπὸ τῶν ΑΕ, ΕΒ ἴσον ἐστὶ τῷ ἀπὸ τῆς\nΕΖ, ὑπόκειται δὲ τὸ ὑπὸ τῶν ΑΕ, ΕΒ καὶ τῷ ἀπὸ τῆς\n\nΒΔ ἴσον, ἴση ἄρα ἐστὶν ἡ ΖΕ τῇ ΒΔ· διπλῆ ἄρα ἡ ΒΓ\nτῆς ΖΕ· ὥστε καὶ τὸ ὑπὸ τῶν ΑΒ, ΒΓ σύμμετρόν ἐστι\nτῷ ὑπὸ τῶν ΑΒ, ΕΖ. μέσον δὲ τὸ ὑπὸ τῶν ΑΒ, ΒΓ·\nμέσον ἄρα καὶ τὸ ὑπὸ τῶν ΑΒ, ΕΖ. ἴσον δὲ τὸ ὑπὸ τῶν\nΑΒ, ΕΖ τῷ ὑπὸ τῶν ΑΖ, ΖΒ· μέσον ἄρα καὶ τὸ ὑπὸ\nτῶν ΑΖ, ΖΒ. ἐδείχθη δὲ καὶ ῥητὸν τὸ συγκείμενον ἐκ τῶν\nἀπʼ αὐτῶν τετραγώνων.\nΕὕρηνται ἄρα δύο εὐθεῖαι δυνάμει ἀσύμμετροι αἱ ΑΖ,\nΖΒ ποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων ῥητόν, τὸ δὲ ὑπʼ αὐτῶν μέσον· ὅπερ ἔδει\nδεῖξαι.\nεὑρεῖν δύο εὐθείας δυνάμει ἀσυμμέτρους ποιούσας τὸ\nμὲν συγκείμενον ἐκ τῶν ἀπʼ αὐτῶν τετραγώνων μέσον,\nτὸ δʼ ὑπʼ αὐτῶν ῥητόν.\nἘκκείσθωσαν δύο μέσαι δυνάμει μόνον σύμμετροι αἱ\n\nΑΒ, ΒΓ ῥητὸν περιέχουσαι τὸ ὑπʼ αὐτῶν, ὥστε τὴν\nΑΒ τῆς ΒΓ μεῖζον δύνασθαι τῷ ἀπὸ ἀσυμμέτρου ἑαυτῇ,\nκαὶ γεγράφθω ἐπὶ τῆς ΑΒ τὸ ΑΔΒ ἡμικύκλιον, καὶ\nτετμήσθω ἡ ΒΓ δίχα κατὰ τὸ Ε, καὶ παραβεβλήσθω\nπαρὰ τὴν ΑΒ τῷ ἀπὸ τῆς ΒΕ ἴσον παραλληλόγραμμον\nἐλλεῖπον εἴδει τετραγώνῳ τὸ ὑπὸ τῶν ΑΖΒ· ἀσύμμετρος\nἄρα ἐστὶν ἡ ΑΖ τῇ ΖΒ μήκει. καὶ ἤχθω ἀπὸ τοῦ Ζ\nτῇ ΑΒ πρὸς ὀρθὰς ἡ ΖΔ, καὶ ἐπεζεύχθωσαν αἱ ΑΔ, ΔΒ.\nἐπεὶ ἀσύμμετρός ἐστιν ἡ ΑΖ τῇ ΖΒ, ἀσύμμετρον\nἄρα ἐστὶ καὶ τὸ ὑπὸ τῶν ΒΑ, ΑΖ τῷ ὑπὸ τῶν ΑΒ, ΒΖ.\nἴσον δὲ τὸ μὲν ὑπὸ τῶν ΒΑ, ΑΖ τῷ ἀπὸ τῆς ΑΔ, τὸ δὲ\nὑπὸ τῶν ΑΒ, ΒΖ τῷ ἀπὸ τῆς ΔΒ· ἀσύμμετρον ἄρα ἐστὶ\nκαὶ τὸ ἀπὸ τῆς ΑΔ τῷ ἀπὸ τῆς ΔΒ. καὶ ἐπεὶ μέσον ἐστὶ\nτὸ ἀπὸ τῆς ΑΒ, μέσον ἄρα καὶ τὸ συγκείμενον ἐκ τῶν ἀπὸ\nτῶν ΑΔ, ΔΒ. καὶ ἐπεὶ διπλῆ ἐστιν ἡ ΒΓ τῆς ΔΖ,\nδιπλάσιον ἄρα καὶ τὸ ὑπὸ τῶν ΑΒ, ΒΓ τοῦ ὑπὸ τῶν\nΑΒ, ΖΔ. ῥητὸν δὲ τὸ ὑπὸ τῶν ΑΒ, ΒΓ· ῥητὸν ἄρα καὶ\nτὸ ὑπὸ τῶν ΑΒ, ΖΔ. τὸ δὲ ὑπὸ τῶν ΑΒ, ΖΔ ἴσον τῷ ὑπὸ\nτῶν ΑΔ, ΔΒ· ὥστε καὶ τὸ ὑπὸ τῶν ΑΔ, ΔΒ ῥητόν\nἐστιν.\n\n\nΕὕρηνται ἄρα δύο εὐθεῖαι δυνάμει ἀσύμμετροι αἱ ΑΔ,\nΔΒ ποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων μέσον, τὸ δʼ ὑπʼ αὐτῶν ῥητόν· ὅπερ ἔδει\nδεῖξαι.\nεὑρεῖν δύο εὐθείας δυνάμει ἀσυμμέτρους ποιούσας τό\nτε συγκείμενον ἐκ τῶν ἀπʼ αὐτῶν τετραγώνων μέσον καὶ\nτὸ ὑπʼ αὐτῶν μέσον καὶ ἔτι ἀσύμμετρον τῷ συγκειμένῳ\nἐκ τῶν ἀπʼ αὐτῶν τετραγώνῳ.\n\n\nἘκκείσθωσαν δύο μέσαι δυνάμει μόνον σύμμετροι αἱ\nΑΒ, ΒΓ μέσον περιέχουσαι, ὥστε τὴν ΑΒ τῆς ΒΓ μεῖζον\nδύνασθαι τῷ ἀπὸ ἀσυμμέτρου ἑαυτῇ, καὶ γεγράφθω ἐπὶ\nτῆς ΑΒ ἡμικύκλιον τὸ ΑΔΒ, καὶ τὰ λοιπὰ γεγονέτω\nτοῖς ἐπάνω ὁμοίως.\n\n\nκαὶ ἐπεὶ ἀσύμμετρός ἐστιν ἡ ΑΖ τῇ ΖΒ μήκει,\nἀσύμμετρός ἐστι καὶ ἡ ΑΔ τῇ ΔΒ δυνάμει. καὶ ἐπεὶ\nμέσον ἐστὶ τὸ ἀπὸ τῆς ΑΒ,\nμέσον ἄρα καὶ τὸ συγκείμενον\nἐκ τῶν ἀπὸ τῶν ΑΔ,\n\nΔΒ. καὶ ἐπεὶ τὸ ὑπὸ τῶν\nΑΖ, ΖΒ ἴσον ἐστὶ τῷ ἀφʼ\nἑκατέρας τῶν ΒΕ, ΔΖ, ἴση ἄρα ἐστὶν ἡ ΒΕ τῇ ΔΖ·\nδιπλῆ ἄρα ἡ ΒΓ τῆς ΖΔ· ὥστε καὶ τὸ ὑπὸ τῶν ΑΒ,\nΒΓ διπλάσιόν ἐστι τοῦ ὑπὸ τῶν ΑΒ, ΖΔ. μέσον δὲ τὸ\nὑπὸ τῶν ΑΒ, ΒΓ· μέσον ἄρα καὶ τὸ ὑπὸ τῶν ΑΒ,\nΖΔ. καί ἐστιν ἴσον τῷ ὑπὸ τῶν ΑΔ, ΔΒ· μέσον ἄρα καὶ\nτὸ ὑπὸ τῶν ΑΔ, ΔΒ. καὶ ἐπεὶ ἀσύμμετρός ἐστιν ἡ ΑΒ τῇ\nΒΓ μήκει, σύμμετρος δὲ ἡ ΓΒ τῇ ΒΕ, ἀσύμμετρος ἄρα\nκαὶ ἡ ΑΒ τῇ ΒΕ μήκει· ὥστε καὶ τὸ ἀπὸ τῆς ΑΒ τῷ ὑπὸ\nτῶν ΑΒ, ΒΕ ἀσύμμετρόν ἐστιν. ἀλλὰ τῷ μὲν ἀπὸ τῆς\nΑΒ ἴσα ἐστὶ τὰ ἀπὸ τῶν ΑΔ, ΔΒ, τῷ δὲ ὑπὸ τῶν ΑΒ,\nΒΕ ἴσον ἐστὶ τὸ ὑπὸ τῶν ΑΒ, ΖΔ, τουτέστι τὸ ὑπὸ τῶν\nΑΔ, ΔΒ· ἀσύμμετρον ἄρα ἐστὶ τὸ συγκείμενον ἐκ τῶν\nἀπὸ τῶν ΑΔ, ΔΒ τῷ ὑπὸ τῶν ΑΔ, ΔΒ.\n\n\nΕὕρηνται ἄρα δύο εὐθεῖαι αἱ ΑΔ, ΔΒ δυνάμει ἀσύμμετροι\nποιοῦσαι τό τε συγκείμενον ἐκ τῶν ἀπʼ αὐτῶν\nμέσον καὶ τὸ ὑπʼ αὐτῶν μέσον καὶ ἔτι ἀσύμμετρον τῷ\nσυγκειμένῳ ἐκ τῶν ἀπʼ αὐτῶν τετραγώνων· ὅπερ ἔδει\nδεῖξαι.\nἐὰν δύο ῥηταὶ δυνάμει μόνον σύμμετροι συντεθῶσιν,\nἡ ὅλη ἄλογός ἐστιν, καλείσθω δὲ ἐκ δύο ὀνομάτων.\nΣυγκείσθωσαν γὰρ δύο ῥηταὶ δυνάμει μόνον σύμμετροι\nαἱ ΑΒ, ΒΓ· λέγω, ὅτι ὅλη ἡ ΑΓ ἄλογός ἐστιν.\n\n\nἐπεὶ γὰρ ἀσύμμετρός ἐστιν ἡ ΑΒ τῇ ΒΓ μήκει·\nδυνάμει γὰρ μόνον εἰσὶ σύμμετροι· ὡς δὲ ἡ ΑΒ πρὸς τὴν\nΒΓ, οὕτως τὸ ὑπὸ τῶν ΑΒΓ πρὸς τὸ ἀπὸ τῆς ΒΓ,\nἀσύμμετρον ἄρα ἐστὶ τὸ ὑπὸ τῶν ΑΒ, ΒΓ τῷ ἀπὸ τῆς\nΒΓ. ἀλλὰ τῷ μὲν ὑπὸ τῶν ΑΒ, ΒΓ σύμμετρόν ἐστι τὸ\nδὶς ὑπὸ τῶν ΑΒ, ΒΓ, τῷ δὲ ἀπὸ τῆς ΒΓ σύμμετρά ἐστι\nτὰ ἀπὸ τῶν ΑΒ, ΒΓ· αἱ γὰρ ΑΒ, ΒΓ ῥηταί εἰσι δυνάμει\nμόνον σύμμετροι· ἀσύμμετρον ἄρα ἐστὶ τὸ δὶς ὑπὸ τῶν\nΑΒ, ΒΓ τοῖς ἀπὸ τῶν ΑΒ, ΒΓ. καὶ συνθέντι τὸ δὶς ὑπὸ\nτῶν ΑΒ, ΒΓ μετὰ τῶν ἀπὸ τῶν ΑΒ, ΒΓ, τουτέστι τὸ\nἀπὸ τῆς ΑΓ, ἀσύμμετρόν ἐστι τῷ συγκειμένῳ ἐκ τῶν\nἀπὸ τῶν ΑΒ, ΒΓ. ῥητὸν δὲ τὸ συγκείμενον ἐκ τῶν ἀπὸ\nτῶν ΑΒ, ΒΓ· ἄλογον ἄρα ἐστὶ τὸ ἀπὸ τῆς ΑΓ· ὥστε\nκαὶ ἡ ΑΓ ἄλογός ἐστιν, καλείσθω δὲ ἐκ δύο ὀνομάτων·\nὅπερ ἔδει δεῖξαι.\nἐὰν δύο μέσαι δυνάμει μόνον σύμμετροι συντεθῶσι\nῥητὸν περιέχουσαι, ἡ ὅλη ἄλογός ἐστιν, καλείσθω δὲ ἐκ\nδύο μέσων πρώτη.\nΣυγκείσθωσαν γὰρ δύο μέσαι δυνάμει μόνον σύμμετροι\nαἱ ΑΒ, ΒΓ ῥητὸν περιέχουσαι· λέγω, ὅτι ὅλη ἡ ΑΓ\nἄλογός ἐστιν.\nἐπεὶ γὰρ ἀσύμμετρός ἐστιν ἡ ΑΒ τῇ ΒΓ μήκει, καὶ\nτὰ ἀπὸ τῶν ΑΒ, ΒΓ ἄρα ἀσύμμετρά ἐστι τῷ δὶς ὑπὸ τῶν\nΑΒ, ΒΓ· καὶ συνθέντι τὰ ἀπὸ τῶν ΑΒ, ΒΓ μετὰ τοῦ\nδὶς ὑπὸ τῶν ΑΒ, ΒΓ, ὅπερ ἐστὶ τὸ ἀπὸ τῆς ΑΓ, ἀσύμμετρόν\nἐστι τῷ ὑπὸ τῶν ΑΒ, ΒΓ. ῥητὸν δὲ τὸ ὑπὸ τῶν\nΑΒ, ΒΓ· ὑπόκεινται γὰρ αἱ ΑΒ, ΒΓ ῥητὸν περιέχουσαι·\nἄλογον ἄρα τὸ ἀπὸ τῆς ΑΓ· ἄλογος ἄρα ἡ ΑΓ, καλείσθω\nδὲ ἐκ δύο μέσων πρώτη· ὅπερ ἔδει δεῖξαι.\nἐὰν δύο μέσαι δυνάμει μόνον σύμμετροι συντεθῶσι\nμέσον περιέχουσαι, ἡ ὅλη ἄλογός ἐστιν, καλείσθω δὲ ἐκ\nδύο μέσων δευτέρα.\nΣυγκείσθωσαν γὰρ δύο μέσαι δυνάμει μόνον σύμμετροι\nαἱ ΑΒ, ΒΓ μέσον περιέχουσαι· λέγω, ὅτι ἄλογός ἐστιν\nἡ ΑΓ.\nἘκκείσθω γὰρ ῥητὴ ἡ ΔΕ, καὶ τῷ ἀπὸ τῆς ΑΓ ἴσον\nπαρὰ τὴν ΔΕ παραβεβλήσθω τὸ ΔΖ πλάτος ποιοῦν\nτὴν ΔΗ. καὶ ἐπεὶ τὸ ἀπὸ τῆς ΑΓ ἴσον ἐστὶ τοῖς τε ἀπὸ\nτῶν ΑΒ, ΒΓ καὶ τῷ δὶς ὑπὸ τῶν ΑΒ, ΒΓ, παραβεβλήσθω\nδὴ τοῖς ἀπὸ τῶν ΑΒ, ΒΓ παρὰ τὴν ΔΕ ἴσον τὸ ΕΘ·\nλοιπὸν ἄρα τὸ ΘΖ ἴσον ἐστὶ τῷ δὶς ὑπὸ τῶν ΑΒ, ΒΓ. καὶ\nἐπεὶ μέση ἐστὶν ἑκατέρα τῶν ΑΒ, ΒΓ, μέσα ἄρα ἐστὶ καὶ\nτὰ ἀπὸ τῶν ΑΒ, ΒΓ. μέσον δὲ ὑπόκειται καὶ τὸ δὶς ὑπὸ\nτῶν ΑΒ, ΒΓ. καί ἐστι τοῖς μὲν ἀπὸ τῶν ΑΒ, ΒΓ ἴσον\nτὸ ΕΘ, τῷ δὲ δὶς ὑπὸ τῶν ΑΒ, ΒΓ ἴσον τὸ ΖΘ· μέσον ἄρα\nἑκάτερον τῶν ΕΘ, ΘΖ. καὶ παρὰ ῥητὴν τὴν ΔΕ παράκειται·\nῥητὴ ἄρα ἐστὶν ἑκατέρα τῶν ΔΘ, ΘΗ καὶ ἀσύμμετρος\nτῇ ΔΕ μήκει. ἐπεὶ οὖν ἀσύμμετρός ἐστιν ἡ ΑΒ τῇ\n\nΒΓ μήκει, καί ἐστιν ὡς ἡ ΑΒ πρὸς τὴν ΒΓ, οὕτως τὸ\nἀπὸ τῆς ΑΒ πρὸς τὸ ὑπὸ τῶν ΑΒ, ΒΓ, ἀσύμμετρον ἄρα\nἐστὶ τὸ ἀπὸ τῆς ΑΒ τῷ ὑπὸ τῶν ΑΒ, ΒΓ. ἀλλὰ τῷ μὲν\nἀπὸ τῆς ΑΒ σύμμετρόν ἐστι τὸ συγκείμενον ἐκ τῶν ἀπὸ\nτῶν ΑΒ, ΒΓ τετραγώνων, τῷ δὲ ὑπὸ τῶν ΑΒ, ΒΓ σύμμετρόν\nἐστι τὸ δὶς ὑπὸ τῶν ΑΒ, ΒΓ. ἀσύμμετρον ἄρα\nἐστὶ τὸ συγκείμενον ἐκ τῶν ἀπὸ τῶν ΑΒ, ΒΓ τῷ δὶς\nὑπὸ τῶν ΑΒ, ΒΓ. ἀλλὰ τοῖς μὲν ἀπὸ τῶν ΑΒ, ΒΓ ἴσον\nἐστὶ τὸ ΕΘ, τῷ δὲ δὶς ὑπὸ τῶν ΑΒ, ΒΓ ἴσον ἐστὶ τὸ ΘΖ.\nἀσύμμετρον ἄρα ἐστὶ τὸ ΕΘ τῷ ΘΖ· ὥστε καὶ ἡ ΔΘ\nτῇ ΘΗ ἐστιν ἀσύμμετρος μήκει. αἱ ΔΘ, ΘΗ ἄρα ῥηταί\nεἰσι δυνάμει μόνον σύμμετροι. ὥστε ἡ ΔΗ ἄλογός ἐστιν.\nῥητὴ δὲ ἡ ΔΕ· τὸ δὲ ὑπὸ ἀλόγου καὶ ῥητῆς περιεχόμενον\nὀρθογώνιον ἄλογόν ἐστιν· ἄλογον ἄρα ἐστὶ τὸ ΔΖ χωρίον,\nκαὶ ἡ δυναμένη αὐτὸ ἄλογός ἐστιν. δύναται δὲ τὸ ΔΖ\nἡ ΑΓ· ἄλογος ἄρα ἐστὶν ἡ ΑΓ, καλείσθω δὲ ἐκ δύο μέσων\nδευτέρα. ὅπερ ἔδει δεῖξαι.\nἐὰν δύο εὐθεῖαι δυνάμει ἀσύμμετροι συντεθῶσι ποιοῦσαι\nτὸ μὲν συγκείμενον ἐκ τῶν ἀπʼ αὐτῶν τετραγώνων\nῥητόν, τὸ δʼ ὑπʼ αὐτῶν μέσον, ἡ ὅλη εὐθεῖα ἄλογός ἐστιν,\nκαλείσθω δὲ μείζων.\n\n\nΣυγκείσθωσαν γὰρ δύο εὐθεῖαι δυνάμει ἀσύμμετροι\nαἱ ΑΒ, ΒΓ ποιοῦσαι τὰ προκείμενα· λέγω, ὅτι ἄλογός\nἐστιν ἡ ΑΓ.\nἐπεὶ γὰρ τὸ ὑπὸ τῶν ΑΒ, ΒΓ μέσον ἐστίν, καὶ τὸ δὶς\nἄρα ὑπὸ τῶν ΑΒ, ΒΓ μέσον ἐστίν. τὸ δὲ συγκείμενον ἐκ\nτῶν ἀπὸ τῶν ΑΒ, ΒΓ ῥητόν· ἀσύμμετρον ἄρα ἐστὶ τὸ\nδὶς ὑπὸ τῶν ΑΒ, ΒΓ τῷ συγκειμένῳ ἐκ τῶν ἀπὸ τῶν\nΑΒ, ΒΓ· ὥστε καὶ τὰ ἀπὸ τῶν ΑΒ, ΒΓ μετὰ τοῦ δὶς\nὑπὸ τῶν ΑΒ, ΒΓ, ὅπερ ἐστὶ τὸ ἀπὸ τῆς ΑΓ, ἀσύμμετρόν\nἐστι τῷ συγκειμένῳ ἐκ τῶν ἀπὸ τῶν ΑΒ, ΒΓ\n\nῥητὸν δὲ τὸ συγκείμενον ἐκ τῶν ἀπὸ τῶν ΑΒ, ΒΓ\n·\nἄλογον ἄρα ἐστὶ τὸ ἀπὸ τῆς ΑΓ. ὥστε καὶ ἡ ΑΓ ἄλογός\nἐστιν, καλείσθω δὲ μείζων. ὅπερ ἔδει δεῖξαι.\nἐὰν δύο εὐθεῖαι δυνάμει ἀσύμμετροι συντεθῶσι ποιοῦσαι\nτὸ μὲν συγκείμενον ἐκ τῶν ἀπʼ αὐτῶν τετραγώνων μέσον,\nτὸ δʼ ὑπʼ αὐτῶν ῥητόν, ἡ ὅλη εὐθεῖα ἄλογός ἐστιν,\nκαλείσθω δὲ ῥητὸν καὶ μέσον δυναμένη.\n\n\nΣυγκείσθωσαν γὰρ δύο εὐθεῖαι δυνάμει ἀσύμμετροι\nαἱ ΑΒ, ΒΓ ποιοῦσαι τὰ προκείμενα· λέγω,\nὅτι ἄλογός ἐστιν ἡ ΑΓ.\nἐπεὶ γὰρ τὸ συγκείμενον ἐκ τῶν ἀπὸ τῶν ΑΒ,\nΒΓ μέσον ἐστίν, τὸ δὲ δὶς ὑπὸ τῶν ΑΒ, ΒΓ\nῥητόν, ἀσύμμετρον ἄρα ἐστὶ τὸ συγκείμενον ἐκ τῶν\nἀπὸ τῶν ΑΒ, ΒΓ τῷ δὶς ὑπὸ τῶν ΑΒ, ΒΓ· ὥστε καὶ\nτὸ ἀπὸ τῆς ΑΓ ἀσύμμετρόν ἐστι τῷ δὶς ὑπὸ τῶν ΑΒ,\nΒΓ. ῥητὸν δὲ τὸ δὶς ὑπὸ τῶν ΑΒ, ΒΓ· ἄλογον ἄρα\nτὸ ἀπὸ τῆς ΑΓ. ἄλογος ἄρα ἡ ΑΓ, καλείσθω δὲ ῥητὸν\nκαὶ μέσον δυναμένη. ὅπερ ἔδει δεῖξαι.\nἐὰν δύο εὐθεῖαι δυνάμει ἀσύμμετροι συντεθῶσι\nποιοῦσαι τό τε συγκείμενον ἐκ τῶν ἀπʼ αὐτῶν τετραγώνων\nμέσον καὶ τὸ ὑπʼ αὐτῶν μέσον καὶ ἔτι ἀσύμμετρον τῷ\nσυγκειμένῳ ἐκ τῶν ἀπʼ αὐτῶν τετραγώνων, ἡ ὅλη εὐθεῖα\nἄλογός ἐστιν, καλείσθω δὲ δύο μέσα δυναμένη.\nΣυγκείσθωσαν γὰρ δύο εὐθεῖαι δυνάμει ἀσύμμετροι αἱ\n\nΑΒ, ΒΓ ποιοῦσαι τὰ προκείμενα· λέγω,\nὅτι ἡ ΑΓ ἄλογός ἐστιν.\nἘκκείσθω ῥητὴ ἡ ΔΕ, καὶ παραβεβλήσθω\nπαρὰ τὴν ΔΕ τοῖς μὲν ἀπὸ τῶν\nΑΒ, ΒΓ ἴσον τὸ ΔΖ, τῷ δὲ δὶς ὑπὸ\nτῶν ΑΒ, ΒΓ ἴσον τὸ ΗΘ· ὅλον ἄρα τὸ\nΔΘ ἴσον ἐστὶ τῷ ἀπὸ τῆς ΑΓ τετραγώνῳ.\nκαὶ ἐπεὶ μέσον ἐστὶ τὸ συγκείμενον ἐκ\nτῶν ἀπὸ τῶν ΑΒ, ΒΓ, καί ἐστιν ἴσον\nτῷ ΔΖ, μέσον ἄρα ἐστὶ καὶ τὸ ΔΖ. καὶ παρὰ ῥητὴν τὴν\nΔΕ παράκειται· ῥητὴ ἄρα ἐστὶν ἡ ΔΗ καὶ ἀσύμμετρος\nτῇ ΔΕ μήκει. διὰ τὰ αὐτὰ δὴ καὶ ἡ ΗΚ ῥητή ἐστι καὶ\nἀσύμμετρος τῇ ΗΖ, τουτέστι τῇ ΔΕ, μήκει. καὶ ἐπεὶ\nἀσύμμετρά ἐστι τὰ ἀπὸ τῶν ΑΒ, ΒΓ τῷ δὶς ὑπὸ τῶν\nΑΒ, ΒΓ, ἀσύμμετρόν ἐστι τὸ ΔΖ τῷ ΗΘ· ὥστε καὶ\nἡ ΔΗ τῇ ΗΚ ἀσύμμετρός ἐστιν. καί εἰσι ῥηταί· αἱ ΔΗ,\nΗΚ ἄρα ῥηταί εἰσι δυνάμει μόνον σύμμετροι· ἄλογος ἄρα\nἐστὶν ἡ ΔΚ ἡ καλουμένη ἐκ δύο ὀνομάτων. ῥητὴ δὲ ἡ ΔΕ·\nἄλογον ἄρα ἐστὶ τὸ ΔΘ καὶ ἡ δυναμένη αὐτὸ ἄλογός ἐστιν.\nδύναται δὲ τὸ ΘΔ ἡ ΑΓ· ἄλογος ἄρα ἐστὶν ἡ ΑΓ, καλείσθω\nδὲ δύο μέσα δυναμένη. ὅπερ ἔδει δεῖξαι.\nλῆμμα\nὅτι δὲ αἱ εἰρημέναι ἄλογοι μοναχῶς διαιροῦνται εἰς\nτὰς εὐθείας, ἐξ ὧν σύγκεινται ποιουσῶν τὰ προκείμενα\nεἴδη, δείξομεν ἤδη προεκθέμενοι λημμάτιον τοιοῦτον·\nἘκκείσθω εὐθεῖα ἡ ΑΒ καὶ τετμήσθω ἡ ὅλη εἰς ἄνισα\nκαθʼ ἑκάτερον τῶν Γ, Δ, ὑποκείσθω δὲ μείζων ἡ ΑΓ τῆς\nΔΒ· λέγω, ὅτι τὰ ἀπὸ τῶν ΑΓ, ΓΒ μείζονά ἐστι τῶν ἀπὸ\nτῶν ΑΔ, ΔΒ.\n\nτετμήσθω γὰρ ἡ ΑΒ δίχα κατὰ τὸ Ε. καὶ ἐπεὶ μείζων\nἐστὶν ἡ ΑΓ τῆς ΔΒ, κοινὴ ἀφῃρήσθω ἡ ΔΓ· λοιπὴ ἄρα\nἡ ΑΔ λοιπῆς τῆς ΓΒ μείζων ἐστίν. ἴση δὲ ἡ ΑΕ τῇ ΕΒ·\nἐλάττων ἄρα ἡ ΔΕ τῆς ΕΓ· τὰ Γ, Δ ἄρα σημεῖα οὐκ\nἴσον ἀπέχουσι τῆς διχοτομίας. καὶ ἐπεὶ τὸ ὑπὸ τῶν ΑΓ,\nΓΒ μετὰ τοῦ ἀπὸ τῆς ΕΓ ἴσον ἐστὶ τῷ ἀπὸ τῆς ΕΒ,\nἀλλὰ μὴν καὶ τὸ ὑπὸ τῶν ΑΔ, ΔΒ μετὰ τοῦ ἀπὸ ΔΕ ἴσον\nἐστὶ τῷ ἀπὸ τῆς ΕΒ, τὸ ἄρα ὑπὸ τῶν ΑΓ, ΓΒ μετὰ τοῦ\nἀπὸ τῆς ΕΓ ἴσον ἐστὶ τῷ ὑπὸ τῶν ΑΔ, ΔΒ μετὰ τοῦ ἀπὸ\nτῆς ΔΕ· ὧν τὸ ἀπὸ τῆς ΔΕ ἔλασσόν ἐστι τοῦ ἀπὸ τῆς\nΕΓ· καὶ λοιπὸν ἄρα τὸ ὑπὸ τῶν ΑΓ, ΓΒ ἔλασσόν ἐστι τοῦ\nὑπὸ τῶν ΑΔ, ΔΒ. ὥστε καὶ τὸ δὶς ὑπὸ τῶν ΑΓ, ΓΒ\nἔλασσόν ἐστι τοῦ δὶς ὑπὸ ΑΔ, ΔΒ. καὶ λοιπὸν ἄρα τὸ\nσυγκείμενον ἐκ τῶν ἀπὸ τῶν ΑΓ, ΓΒ μεῖζόν ἐστι τοῦ\nσυγκειμένου ἐκ τῶν ἀπὸ τῶν ΑΔ, ΔΒ· ὅπερ ἔδει δεῖξαι.\nἡ ἐκ δύο ὀνομάτων κατὰ ἓν μόνον σημεῖον διαιρεῖται\nεἰς τὰ ὀνόματα.\nἔστω ἐκ δύο ὀνομάτων ἡ ΑΒ διῃρημένη εἰς τὰ ὀνόματα\nκατὰ τὸ Γ· αἱ ΑΓ, ΓΒ ἄρα ῥηταί εἰσι δυνάμει μόνον\nσύμμετροι. λέγω, ὅτι ἡ ΑΒ κατʼ ἄλλο σημεῖον οὐ διαιρεῖται\nεἰς δύο ῥητὰς δυνάμει μόνον συμμέτρους.\nεἰ γὰρ δυνατόν, διῃρήσθω καὶ κατὰ τὸ Δ,\nὥστε καὶ τὰς ΑΔ, ΔΒ ῥητὰς εἶναι δυνάμει\nμόνον συμμέτρους. φανερὸν δή, ὅτι ἡ ΑΓ τῇ ΔΒ\nοὐκ ἔστιν ἡ αὐτή. εἰ γὰρ δυνατόν, ἔστω. ἔσται\nδὴ καὶ ἡ ΑΔ τῇ ΓΒ ἡ αὐτή· καὶ ἔσται ὡς ἡ\nΑΓ πρὸς τὴν ΓΒ, οὕτως ἡ ΒΔ πρὸς τὴν ΔΑ,\nκαὶ ἔσται ἡ ΑΒ κατὰ τὸ αὐτὸ τῇ κατὰ τὸ Γ\nδιαιρέσει διαιρεθεῖσα καὶ κατὰ τὸ Δ· ὅπερ οὐχ\nὑπόκειται. οὐκ ἄρα ἡ ΑΓ τῇ ΔΒ ἐστιν ἡ αὐτή.\nδιὰ δὴ τοῦτο καὶ τὰ Γ, Δ σημεῖα οὐκ ἴσον ἀπέχουσι τῆς\nδιχοτομίας. ᾧ ἄρα διαφέρει τὰ ἀπὸ τῶν ΑΓ, ΓΒ τῶν\nἀπὸ τῶν ΑΔ, ΔΒ, τούτῳ διαφέρει καὶ τὸ δὶς ὑπὸ τῶν\nΑΔ, ΔΒ τοῦ δὶς ὑπὸ τῶν ΑΓ, ΓΒ διὰ τὸ καὶ τὰ ἀπὸ\nτῶν ΑΓ, ΓΒ μετὰ τοῦ δὶς ὑπὸ τῶν ΑΓ, ΓΒ καὶ τὰ\nἀπὸ τῶν ΑΔ, ΔΒ μετὰ τοῦ δὶς ὑπὸ τῶν ΑΔ, ΔΒ ἴσα\nεἶναι τῷ ἀπὸ τῆς ΑΒ. ἀλλὰ τὰ ἀπὸ τῶν ΑΓ, ΓΒ τῶν\nἀπὸ τῶν ΑΔ, ΔΒ διαφέρει ῥητῷ· ῥητὰ γὰρ ἀμφότερα·\nκαὶ τὸ δὶς ἄρα ὑπὸ τῶν ΑΔ, ΔΒ τοῦ δὶς ὑπὸ τῶν ΑΓ,\n\nΓΒ διαφέρει ῥητῷ μέσα ὄντα· ὅπερ ἄτοπον· μέσον γὰρ\nμέσου οὐχ ὑπερέχει ῥητῷ.\nοὐκ ἄρα ἡ ἐκ δύο ὀνομάτων κατʼ ἄλλο καὶ ἄλλο σημεῖον\nδιαιρεῖται· καθʼ ἓν ἄρα μόνον· ὅπερ ἔδει δεῖξαι.\nἡ ἐκ δύο μέσων πρώτη καθʼ ἓν μόνον σημεῖον διαιρεῖται.\nἔστω ἐκ δύο μέσων πρώτη ἡ ΑΒ διῃρημένη κατὰ\nτὸ Γ, ὥστε τὰς ΑΓ, ΓΒ μέσας εἶναι δυνάμει μόνον\nσυμμέτρους ῥητὸν περιεχούσας· λέγω, ὅτι ἡ ΑΒ κατʼ\nἄλλο σημεῖον οὐ διαιρεῖται.\n\nεἰ γὰρ δυνατόν, διῃρήσθω καὶ κατὰ τὸ Δ, ὥστε καὶ\nτὰς ΑΔ, ΔΒ μέσας εἶναι δυνάμει μόνον συμμέτρους\nῥητὸν περιεχούσας. ἐπεὶ οὖν, ᾧ διαφέρει τὸ δὶς ὑπὸ τῶν\nΑΔ, ΔΒ τοῦ δὶς ὑπὸ τῶν ΑΓ, ΓΒ, τούτῳ διαφέρει τὰ ἀπὸ\nτῶν ΑΓ, ΓΒ τῶν ἀπὸ τῶν ΑΔ, ΔΒ, ῥητῷ δὲ διαφέρει\nτὸ δὶς ὑπὸ τῶν ΑΔ, ΔΒ τοῦ δὶς ὑπὸ τῶν ΑΓ, ΓΒ· ῥητὰ\nγὰρ ἀμφότερα· ῥητῷ ἄρα διαφέρει καὶ τὰ ἀπὸ τῶν ΑΓ,\nΓΒ τῶν ἀπὸ τῶν ΑΔ, ΔΒ μέσα ὄντα· ὅπερ ἄτοπον.\nοὐκ ἄρα ἡ ἐκ δύο μέσων πρώτη κατʼ ἄλλο καὶ ἄλλο\nσημεῖον διαιρεῖται εἰς τὰ ὀνόματα· καθʼ ἓν ἄρα μόνον·\nὅπερ ἔδει δεῖξαι.\nἡ ἐκ μέσων δευτέρα καθʼ ἓν μόνον σημεῖον διαιρεῖται.\nἔστω ἐκ δύο μέσων δευτέρα ἡ ΑΒ διῃρημένη κατὰ\nτὸ Γ, ὥστε τὰς ΑΓ, ΓΒ μέσας εἶναι δυνάμει μόνον\nσυμμέτρους μέσον περιεχούσας· φανερὸν δή, ὅτι τὸ Γ\nοὐκ ἔστι κατὰ τῆς διχοτομίας, ὅτι οὐκ εἰσὶ μήκει σύμμετροι.\nλέγω, ὅτι ἡ ΑΒ κατʼ ἄλλο σημεῖον οὐ διαιρεῖται.\nεἰ γὰρ δυνατόν, διῃρήσθω καὶ κατὰ τὸ Δ, ὥστε τὴν ΑΓ\nτῇ ΔΒ μὴ εἶναι τὴν αὐτήν, ἀλλὰ μείζονα καθʼ ὑπόθεσιν\nτὴν ΑΓ· δῆλον δή, ὅτι καὶ τὰ ἀπὸ τῶν ΑΔ, ΔΒ, ὡς\nἐπάνω ἐδείξαμεν, ἐλάσσονα τῶν ἀπὸ τῶν ΑΓ, ΓΒ· καὶ τὰς\nΑΔ, ΔΒ μέσας εἶναι δυνάμει μόνον συμμέτρους μέσον\nπεριεχούσας. καὶ ἐκκείσθω ῥητὴ ἡ ΕΖ, καὶ τῷ μὲν ἀπὸ\nτῆς ΑΒ ἴσον παρὰ τὴν ΕΖ παραλληλόγραμμον ὀρθογώνιον\nπαραβεβλήσθω τὸ ΕΚ, τοῖς δὲ ἀπὸ τῶν ΑΓ, ΓΒ ἴσον\nἀφῃρήσθω τὸ ΕΗ· λοιπὸν ἄρα τὸ ΘΚ ἴσον ἐστὶ τῷ δὶς\nὑπὸ τῶν ΑΓ, ΓΒ. πάλιν δὴ τοῖς ἀπὸ τῶν ΑΔ, ΔΒ, ἅπερ\nἐλάσσονα ἐδείχθη τῶν ἀπὸ τῶν ΑΓ, ΓΒ, ἴσον ἀφῃρήσθω\nτὸ ΕΛ· καὶ λοιπὸν ἄρα τὸ ΜΚ ἴσον τῷ δὶς ὑπὸ\nτῶν ΑΔ, ΔΒ. καὶ ἐπεὶ μέσα ἐστὶ τὰ ἀπὸ τῶν ΑΓ, ΓΒ,\nμέσον ἄρα καὶ τὸ ΕΗ. καὶ παρὰ ῥητὴν τὴν ΕΖ παράκειται·\nῥητὴ ἄρα ἐστὶν ἡ ΕΘ καὶ ἀσύμμετρος τῇ ΕΖ\nμήκει. διὰ τὰ αὐτὰ δὴ καὶ ἡ ΘΝ ῥητή ἐστι καὶ ἀσύμμετρος\nτῇ ΕΖ μήκει. καὶ ἐπεὶ αἱ ΑΓ, ΓΒ μέσαι εἰσὶ δυνάμει\nμόνον σύμμετροι, ἀσύμμετρος ἄρα ἐστὶν ἡ ΑΓ τῇ ΓΒ\nμήκει. ὡς δὲ ἡ ΑΓ πρὸς τὴν ΓΒ, οὕτως τὸ ἀπὸ τῆς ΑΓ\nπρὸς τὸ ὑπὸ τῶν ΑΓ, ΓΒ· ἀσύμμετρον ἄρα ἐστὶ τὸ ἀπὸ\nτῆς ΑΓ τῷ ὑπὸ τῶν ΑΓ, ΓΒ. ἀλλὰ τῷ μὲν ἀπὸ τῆς ΑΓ\nσύμμετρά ἐστι τὰ ἀπὸ τῶν ΑΓ, ΓΒ· δυνάμει γάρ εἰσι\nσύμμετροι αἱ ΑΓ, ΓΒ. τῷ δὲ ὑπὸ τῶν ΑΓ, ΓΒ σύμμετρόν\nἐστι τὸ δὶς ὑπὸ τῶν ΑΓ, ΓΒ. καὶ τὰ ἀπὸ τῶν\nΑΓ, ΓΒ ἄρα ἀσύμμετρά ἐστι τῷ δὶς ὑπὸ τῶν ΑΓ, ΓΒ.\nἀλλὰ τοῖς μὲν ἀπὸ τῶν ΑΓ, ΓΒ ἴσον ἐστὶ τὸ ΕΗ, τῷ\nδὲ δὶς ὑπὸ τῶν ΑΓ, ΓΒ ἴσον τὸ ΘΚ· ἀσύμμετρον ἄρα\nἐστὶ τὸ ΕΗ τῷ ΘΚ· ὥστε καὶ ἡ ΕΘ τῇ ΘΝ ἀσύμμετρός\nἐστι μήκει. καί εἰσι ῥηταί· αἱ ΕΘ, ΘΝ ἄρα ῥηταί εἰσι\nδυνάμει μόνον σύμμετροι. ἐὰν δὲ δύο ῥηταὶ δυνάμει μόνον\nσύμμετροι συντεθῶσιν, ἡ ὅλη ἄλογός ἐστιν ἡ καλουμένη\nἐκ δύο ὀνομάτων· ἡ ΕΝ ἄρα ἐκ δύο ὀνομάτων ἐστὶ\nδιῃρημένη κατὰ τὸ Θ. κατὰ τὰ αὐτὰ δὴ δειχθήσονται καὶ\nαἱ ΕΜ, ΜΝ ῥηταὶ δυνάμει μόνον σύμμετροι· καὶ ἔσται\nἡ ΕΝ ἐκ δύο ὀνομάτων κατʼ ἄλλο καὶ ἄλλο διῃρημένη τό\nτε Θ καὶ τὸ Μ, καὶ οὐκ ἔστιν ἡ ΕΘ τῇ ΜΝ ἡ αὐτή, ὅτι\nτὰ ἀπὸ τῶν ΑΓ, ΓΒ μείζονά ἐστι τῶν ἀπὸ τῶν ΑΔ, ΔΒ.\nἀλλὰ τὰ ἀπὸ τῶν ΑΔ, ΔΒ μείζονά ἐστι τοῦ δὶς ὑπὸ\n\nΑΔ, ΔΒ· πολλῷ ἄρα καὶ τὰ ἀπὸ τῶν ΑΓ, ΓΒ, τουτέστι\nτὸ ΕΗ, μεῖζόν ἐστι τοῦ δὶς ὑπὸ τῶν ΑΔ, ΔΒ, τουτέστι\nτοῦ ΜΚ· ὥστε καὶ ἡ ΕΘ τῆς ΜΝ μείζων ἐστίν. ἡ ἄρα\nΕΘ τῇ ΜΝ οὐκ ἔστιν ἡ αὐτή· ὅπερ ἔδει δεῖξαι.\nἡ μείζων κατὰ τὸ αὐτὸ μόνον σημεῖον διαιρεῖται.\nἔστω μείζων ἡ ΑΒ διῃρημένη κατὰ τὸ Γ, ὥστε τὰς\nΑΓ, ΓΒ δυνάμει ἀσυμμέτρους εἶναι ποιούσας τὸ μὲν\nσυγκείμενον ἐκ τῶν ἀπὸ τῶν ΑΓ, ΓΒ τετραγώνων ῥητόν,\nτὸ δʼ ὑπὸ τῶν ΑΓ, ΓΒ μέσον· λέγω, ὅτι ἡ ΑΒ κατʼ\nἄλλο σημεῖον οὐ διαιρεῖται.\nεἰ γὰρ δυνατόν, διῃρήσθω καὶ κατὰ τὸ Δ, ὥστε\nκαὶ τὰς ΑΔ, ΔΒ δυνάμει ἀσυμμέτρους εἶναι ποιούσας\nτὸ μὲν συγκείμενον ἐκ τῶν ἀπὸ τῶν ΑΔ, ΔΒ\nῥητόν, τὸ δʼ ὑπʼ αὐτῶν μέσον. καὶ ἐπεί, ᾧ διαφέρει\nτὰ ἀπὸ τῶν ΑΓ, ΓΒ τῶν ἀπὸ τῶν ΑΔ, ΔΒ, τούτῳ\nδιαφέρει καὶ τὸ δὶς ὑπὸ τῶν ΑΔ, ΔΒ τοῦ δὶς ὑπὸ τῶν ΑΓ,\nΓΒ, ἀλλὰ τὰ ἀπὸ τῶν ΑΓ, ΓΒ τῶν ἀπὸ τῶν ΑΔ, ΔΒ\nὑπερέχει ῥητῷ· ῥητὰ γὰρ ἀμφότερα· καὶ τὸ δὶς ὑπὸ τῶν\n\nΑΔ, ΔΒ ἄρα τοῦ δὶς ὑπὸ τῶν ΑΓ, ΓΒ ὑπερέχει ῥητῷ\nμέσα ὄντα· ὅπερ ἐστὶν ἀδύνατον. οὐκ ἄρα ἡ μείζων κατʼ\nἄλλο καὶ ἄλλο σημεῖον διαιρεῖται· κατὰ τὸ αὐτὸ ἄρα\nμόνον διαιρεῖται· ὅπερ ἔδει δεῖξαι.\nἡ ῥητὸν καὶ μέσον δυναμένη καθʼ ἓν μόνον σημεῖον\nδιαιρεῖται.\nἔστω ῥητὸν καὶ μέσον δυναμένη ἡ ΑΒ διῃρημένη κατὰ\nτὸ Γ, ὥστε τὰς ΑΓ, ΓΒ δυνάμει ἀσυμμέτρους εἶναι\nποιούσας τὸ μὲν συγκείμενον ἐκ τῶν ἀπὸ τῶν ΑΓ, ΓΒ\nμέσον, τὸ δὲ δὶς ὑπὸ τῶν ΑΓ, ΓΒ ῥητόν· λέγω, ὅτι ἡ ΑΒ\nκατʼ ἄλλο σημεῖον οὐ διαιρεῖται.\n\nεἰ γὰρ δυνατόν, διῃρήσθω καὶ κατὰ τὸ Δ, ὥστε\nκαὶ τὰς ΑΔ, ΔΒ δυνάμει ἀσυμμέτρους εἶναι ποιούσας\nτὸ μὲν συγκείμενον ἐκ τῶν ἀπὸ τῶν ΑΔ,\nΔΒ μέσον, τὸ δὲ δὶς ὑπὸ τῶν ΑΔ, ΔΒ ῥητόν. ἐπεὶ\nοὖν, ᾧ διαφέρει τὸ δὶς ὑπὸ τῶν ΑΓ, ΓΒ τοῦ δὶς\nὑπὸ τῶν ΑΔ, ΔΒ, τούτῳ διαφέρει καὶ τὰ ἀπὸ τῶν\nΑΔ, ΔΒ τῶν ἀπὸ τῶν ΑΓ, ΓΒ, τὸ δὲ δὶς ὑπὸ τῶν\n\nΑΓ, ΓΒ τοῦ δὶς ὑπὸ τῶν ΑΔ, ΔΒ ὑπερέχει ῥητῷ,\nκαὶ τὰ ἀπὸ τῶν ΑΔ, ΔΒ ἄρα τῶν ἀπὸ τῶν ΑΓ, ΓΒ ὑπερέχει\nῥητῷ μέσα ὄντα· ὅπερ ἐστὶν ἀδύνατον. οὐκ ἄρα ἡ\nῥητὸν καὶ μέσον δυναμένη κατʼ ἄλλο καὶ ἄλλο σημεῖον\nδιαιρεῖται. κατὰ ἓν ἄρα σημεῖον διαιρεῖται· ὅπερ ἔδει\nδεῖξαι.\nἡ δύο μέσα δυναμένη καθʼ ἓν μόνον σημεῖον διαιρεῖται.\nἔστω δύο μέσα δυναμένη ἡ ΑΒ διῃρημένη κατὰ τὸ Γ,\nὥστε τὰς ΑΓ, ΓΒ δυνάμει ἀσυμμέτρους εἶναι ποιούσας\nτό τε συγκείμενον ἐκ τῶν ἀπὸ τῶν ΑΓ, ΓΒ μέσον καὶ τὸ\nὑπὸ τῶν ΑΓ, ΓΒ μέσον καὶ ἔτι ἀσύμμετρον τῷ συγκειμένῳ\nἐκ τῶν ἀπʼ αὐτῶν. λέγω, ὅτι ἡ ΑΒ κατʼ ἄλλο\nσημεῖον οὐ διαιρεῖται ποιοῦσα τὰ προκείμενα.\nεἰ γὰρ δυνατόν, διῃρήσθω κατὰ τὸ Δ, ὥστε πάλιν\nδηλονότι τὴν ΑΓ τῇ ΔΒ μὴ εἶναι τὴν αὐτήν, ἀλλὰ\nμείζονα καθʼ ὑπόθεσιν τὴν ΑΓ,\nκαὶ ἐκκείσθω ῥητὴ ἡ ΕΖ, καὶ\nπαραβεβλήσθω παρὰ τὴν ΕΖ\nτοῖς μὲν ἀπὸ τῶν ΑΓ, ΓΒ ἴσον\nτὸ ΕΗ, τῷ δὲ δὶς ὑπὸ τῶν ΑΓ,\n\nΓΒ ἴσον τὸ ΘΚ· ὅλον ἄρα τὸ\n\nΕΚ ἴσον ἐστὶ τῷ ἀπὸ τῆς ΑΒ\nτετραγώνῳ. πάλιν δὴ παραβεβλήσθω\nπαρὰ τὴν ΕΖ τοῖς\nἀπὸ τῶν ΑΔ, ΔΒ ἴσον τὸ ΕΛ· λοιπὸν ἄρα τὸ δὶς ὑπὸ\nτῶν ΑΔ, ΔΒ λοιπῷ τῷ ΜΚ ἴσον ἐστίν. καὶ ἐπεὶ\nμέσον ὑπόκειται τὸ συγκείμενον ἐκ τῶν ἀπὸ τῶν ΑΓ,\nΓΒ, μέσον ἄρα ἐστὶ καὶ τὸ ΕΗ. καὶ παρὰ ῥητὴν τὴν ΕΖ\nπαράκειται· ῥητὴ ἄρα ἐστὶν ἡ ΘΕ καὶ ἀσύμμετρος τῇ\nΕΖ μήκει. διὰ τὰ αὐτὰ δὴ καὶ ἡ ΘΝ ῥητή ἐστι καὶ\nἀσύμμετρος τῇ ΕΖ μήκει. καὶ ἐπεὶ ἀσύμμετρόν ἐστι τὸ\nσυγκείμενον ἐκ τῶν ἀπὸ τῶν ΑΓ, ΓΒ τῷ δὶς ὑπὸ τῶν\nΑΓ, ΓΒ, καὶ τὸ ΕΗ ἄρα τῷ ΗΝ ἀσύμμετρόν ἐστιν·\nὥστε καὶ ἡ ΕΘ τῇ ΘΝ ἀσύμμετρός ἐστιν. καί εἰσι ῥηταί·\nαἱ ΕΘ, ΘΝ ἄρα ῥηταί εἰσι δυνάμει μόνον σύμμετροι·\nἡ ΕΝ ἄρα ἐκ δύο ὀνομάτων ἐστὶ διῃρημένη κατὰ τὸ Θ.\nὁμοίως δὴ δείξομεν, ὅτι καὶ κατὰ τὸ Μ διῄρηται. καὶ οὐκ\nἔστιν ἡ ΕΘ τῇ ΜΝ ἡ αὐτή· ἡ ἄρα ἐκ δύο ὀνομάτων κατʼ\nἄλλο καὶ ἄλλο σημεῖον διῄρηται· ὅπερ ἐστὶν ἄτοπον. οὐκ\nἄρα ἡ δύο μέσα δυναμένη κατʼ ἄλλο καὶ ἄλλο σημεῖον\nδιαιρεῖται· καθʼ ἓν ἄρα μόνον σημεῖον διαιρεῖται.\nὑποκειμένης ῥητῆς καὶ τῆς ἐκ δύο ὀνομάτων\nδιῃρημένης εἰς τὰ ὀνόματα, ἧς τὸ μεῖζον ὄνομα τοῦ\nἐλάσσονος μεῖζον δύναται τῷ ἀπὸ συμμέτρου ἑαυτῇ μήκει,\nἐὰν μὲν τὸ μεῖζον ὄνομα σύμμετρον ᾖ μήκει τῇ ἐκκειμένῃ\nῥητῇ, καλείσθω ἡ ὅλη ἐκ δύο ὀνομάτων πρώτη.\nἐὰν δὲ τὸ ἔλασσον ὄνομα σύμμετρον ᾖ μήκει τῇ\nἐκκειμένῃ ῥητῇ, καλείσθω ἐκ δύο ὀνομάτων δευτέρα.\nἐὰν δὲ μηδέτερον τῶν ὀνομάτων σύμμετρον ᾖ\nμήκει τῇ ἐκκειμένῃ ῥητῇ, καλείσθω ἐκ δύο ὀνομάτων\nτρίτη.\nπάλιν δὴ ἐὰν τὸ μεῖζον ὄνομα τοῦ ἐλάσσονος μεῖζον\nδύνηται τῷ ἀπὸ ἀσυμμέτρου ἑαυτῇ μήκει, ἐὰν μὲν τὸ\nμεῖζον ὄνομα σύμμετρον ᾖ μήκει τῇ ἐκκειμένῃ ῥητῇ,\nκαλείσθω ἐκ δύο ὀνομάτων τετάρτη.\nἐὰν δὲ τὸ ἔλασσον, πέμπτη.\nἐὰν δὲ μηδέτερον, ἕκτη.\nεὑρεῖν τὴν ἐκ δύο ὀνομάτων πρώτην.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν\nσυγκείμενον ἐξ αὐτῶν τὸν ΑΒ πρὸς μὲν τὸν ΒΓ λόγον\nἔχειν, ὃν τετράγωνος ἀριθμὸς πρὸς τετράγωνον ἀριθμόν,\nπρὸς δὲ τὸν ΓΑ λόγον μὴ ἔχειν, ὃν τετράγωνος ἀριθμὸς\nπρὸς τετράγωνον ἀριθμόν, καὶ ἐκκείσθω τις ῥητὴ ἡ Δ,\nκαὶ τῇ Δ σύμμετρος ἔστω μήκει ἡ ΕΖ. ῥητὴ ἄρα ἐστὶ\nκαὶ ἡ ΕΖ. καὶ γεγονέτω ὡς ὁ ΒΑ ἀριθμὸς πρὸς τὸν\nΑΓ, οὕτως τὸ ἀπὸ τῆς ΕΖ πρὸς τὸ ἀπὸ τῆς ΖΗ. ὁ δὲ\n\nΑΒ πρὸς τὸν ΑΓ λόγον ἔχει, ὃν ἀριθμὸς πρὸς ἀριθμόν·\nκαὶ τὸ ἀπὸ τῆς ΕΖ ἄρα πρὸς τὸ ἀπὸ τῆς ΖΗ λόγον ἔχει,\nὃν ἀριθμὸς πρὸς ἀριθμόν· ὥστε σύμμετρόν ἐστι τὸ ἀπὸ\nτῆς ΕΖ τῷ ἀπὸ τῆς ΖΗ. καί ἐστι ῥητὴ ἡ ΕΖ· ῥητὴ ἄρα\nκαὶ ἡ ΖΗ. καὶ ἐπεὶ ὁ ΒΑ πρὸς τὸν ΑΓ λόγον οὐκ ἔχει,\nὃν τετράγωνος ἀριθμὸς πρὸς τετράγωνον ἀριθμόν, οὐδὲ\nτὸ ἀπὸ τῆς ΕΖ ἄρα πρὸς τὸ ἀπὸ τῆς ΖΗ λόγον ἔχει, ὃν\nτετράγωνος ἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ ΕΖ τῇ ΖΗ μήκει. αἱ ΕΖ, ΖΗ\nἄρα ῥηταί εἰσι δυνάμει μόνον σύμμετροι· ἐκ δύο ἄρα\nὀνομάτων ἐστὶν ἡ ΕΗ.\nλέγω, ὅτι καὶ πρώτη.\nἐπεὶ γάρ ἐστιν ὡς ὁ ΒΑ ἀριθμὸς πρὸς τὸν ΑΓ, οὕτως\nτὸ ἀπὸ τῆς ΕΖ πρὸς τὸ ἀπὸ τῆς ΖΗ, μείζων δὲ ὁ ΒΑ\nτοῦ ΑΓ, μεῖζον ἄρα καὶ τὸ ἀπὸ τῆς ΕΖ τοῦ ἀπὸ τῆς\n\nΖΗ. ἔστω οὖν τῷ ἀπὸ τῆς ΕΖ ἴσα τὰ ἀπὸ τῶν ΖΗ, Θ.\nκαὶ ἐπεί ἐστιν ὡς ὁ ΒΑ πρὸς τὸν ΑΓ, οὕτως τὸ ἀπὸ τῆς\nΕΖ πρὸς τὸ ἀπὸ τῆς ΖΗ, ἀναστρέψαντι ἄρα ἐστὶν ὡς\nὁ ΑΒ πρὸς τὸν ΒΓ, οὕτως τὸ ἀπὸ τῆς ΕΖ πρὸς τὸ ἀπὸ\nτῆς Θ. ὁ δὲ ΑΒ πρὸς τὸν ΒΓ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· καὶ τὸ ἀπὸ τῆς ΕΖ\nἄρα πρὸς τὸ ἀπὸ τῆς Θ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν. σύμμετρος ἄρα ἐστὶν\nἡ ΕΖ τῇ Θ μήκει· ἡ ΕΖ ἄρα τῆς ΖΗ μεῖζον δύναται\nτῷ ἀπὸ συμμέτρου ἑαυτῇ. καί εἰσι ῥηταὶ αἱ ΕΖ, ΖΗ, καὶ\nσύμμετρος ἡ ΕΖ τῇ Δ μήκει.\nἡ ΕΗ ἄρα ἐκ δύο ὀνομάτων ἐστὶ πρώτη· ὅπερ ἔδει\nδεῖξαι.\nεὑρεῖν τὴν ἐκ δύο ὀνομάτων δευτέραν.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν\nσυγκείμενον ἐξ αὐτῶν τὸν ΑΒ πρὸς μὲν τὸν ΒΓ λόγον\nἔχειν, ὃν τετράγωνος ἀριθμὸς πρὸς τετράγωνον ἀριθμόν,\nπρὸς δὲ τὸν ΑΓ λόγον μὴ ἔχειν, ὃν\nτετράγωνος ἀριθμὸς πρὸς τετράγωνον\nἀριθμόν, καὶ ἐκκείσθω ῥητὴ ἡ Δ, καὶ\nτῇ Δ σύμμετρος ἔστω ἡ ΕΖ μήκει·\nῥητὴ ἄρα ἐστὶν ἡ ΕΖ. γεγονέτω δὴ\nκαὶ ὡς ὁ ΓΑ ἀριθμὸς πρὸς τὸν ΑΒ,\nοὕτως τὸ ἀπὸ τῆς ΕΖ πρὸς τὸ ἀπὸ τῆς\nΖΗ· σύμμετρον ἄρα ἐστὶ τὸ ἀπὸ τῆς\nΕΖ τῷ ἀπὸ τῆς ΖΗ. ῥητὴ ἄρα ἐστὶ καὶ ἡ ΖΗ. καὶ\nἐπεὶ ὁ ΓΑ ἀριθμὸς πρὸς τὸν ΑΒ λόγον οὐκ ἔχει, ὃν\nτετράγωνος ἀριθμὸς πρὸς τετράγωνον ἀριθμόν, οὐδὲ τὸ\nἀπὸ τῆς ΕΖ πρὸς τὸ ἀπὸ τῆς ΖΗ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν. ἀσύμμετρος\nἄρα ἐστὶν ἡ ΕΖ τῇ ΖΗ μήκει· αἱ ΕΖ, ΖΗ ἄρα ῥηταί\nεἰσι δυνάμει μόνον σύμμετροι· ἐκ δύο ἄρα ὀνομάτων\nἐστὶν ἡ ΕΗ.\nδεικτέον δή, ὅτι καὶ δευτέρα.\nἐπεὶ γὰρ ἀνάπαλίν ἐστιν ὡς ὁ ΒΑ ἀριθμὸς πρὸς τὸν\nΑΓ, οὕτως τὸ ἀπὸ τῆς ΗΖ πρὸς τὸ ἀπὸ τῆς ΖΕ, μείζων\nδὲ ὁ ΒΑ τοῦ ΑΓ, μεῖζον ἄρα καὶ τὸ ἀπὸ τῆς ΗΖ τοῦ\nἀπὸ τῆς ΖΕ. ἔστω τῷ ἀπὸ τῆς ΗΖ ἴσα τὰ ἀπὸ τῶν\nΕΖ, Θ· ἀναστρέψαντι ἄρα ἐστὶν ὡς ὁ ΑΒ πρὸς τὸν ΒΓ,\nοὕτως τὸ ἀπὸ τῆς ΖΗ πρὸς τὸ ἀπὸ τῆς Θ. ἀλλʼ ὁ ΑΒ\nπρὸς τὸν ΒΓ λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν· καὶ τὸ ἀπὸ τῆς ΖΗ ἄρα πρὸς τὸ\nἀπὸ τῆς Θ λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν. σύμμετρος ἄρα ἐστὶν ἡ ΖΗ τῇ Θ\nμήκει· ὥστε ἡ ΖΗ τῆς ΖΕ μεῖζον δύναται τῷ ἀπὸ\nσυμμέτρου ἑαυτῇ. καί εἰσι ῥηταὶ αἱ ΖΗ, ΖΕ δυνάμει\nμόνον σύμμετροι, καὶ τὸ ΕΖ ἔλασσον ὄνομα τῇ ἐκκειμένῃ\nῥητῇ σύμμετρόν ἐστι τῇ Δ μήκει.\nἡ ΕΗ ἄρα ἐκ δύο ὀνομάτων ἐστὶ δευτέρα· ὅπερ ἔδει\nδεῖξαι.\nεὑρεῖν τὴν ἐκ δύο ὀνομάτων τρίτην.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν\nσυγκείμενον ἐξ αὐτῶν τὸν ΑΒ πρὸς μὲν τὸν ΒΓ λόγον\nἔχειν, ὃν τετράγωνος ἀριθμὸς πρὸς τετράγωνον ἀριθμόν,\nπρὸς δὲ τὸν ΑΓ λόγον μὴ ἔχειν, ὃν τετράγωνος ἀριθμὸς\nπρὸς τετράγωνον ἀριθμόν. ἐκκείσθω δέ τις καὶ ἄλλος\nμὴ τετράγωνος ἀριθμὸς ὁ Δ, καὶ πρὸς ἑκάτερον τῶν\nΒΑ, ΑΓ λόγον μὴ ἐχέτω, ὃν τετράγωνος ἀριθμὸς πρὸς\nτετράγωνον ἀριθμόν· καὶ ἐκκείσθω τις ῥητὴ εὐθεῖα ἡ Ε,\nκαὶ γεγονέτω ὡς ὁ Δ πρὸς τὸν ΑΒ, οὕτως τὸ ἀπὸ τῆς Ε\nπρὸς τὸ ἀπὸ τῆς ΖΗ· σύμμετρον ἄρα ἐστὶ τὸ ἀπὸ τῆς\nΕ τῷ ἀπὸ τῆς ΖΗ. καί ἐστι ῥητὴ ἡ Ε· ῥητὴ ἄρα ἐστὶ καὶ\nἡ ΖΗ. καὶ ἐπεὶ ὁ Δ πρὸς τὸν ΑΒ λόγον οὐκ ἔχει, ὃν\nτετράγωνος ἀριθμὸς πρὸς τετράγωνον ἀριθμόν, οὐδὲ τὸ\nἀπὸ τῆς Ε πρὸς τὸ ἀπὸ τῆς ΖΗ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ Ε τῇ ΖΗ μήκει. γεγονέτω δὴ πάλιν ὡς ὁ\nΒΑ ἀριθμὸς πρὸς τὸν ΑΓ, οὕτως τὸ ἀπὸ τῆς ΖΗ πρὸς\nτὸ ἀπὸ τῆς ΗΘ· σύμμετρον ἄρα ἐστὶ τὸ ἀπὸ τῆς ΖΗ\nτῷ ἀπὸ τῆς ΗΘ. ῥητὴ δὲ ἡ ΖΗ· ῥητὴ ἄρα καὶ ἡ ΗΘ.\nκαὶ ἐπεὶ ὁ ΒΑ πρὸς τὸν ΑΓ λόγον οὐκ ἔχει, ὅν τετράγωνος\nἀριθμὸς πρὸς τετράγωνον ἀριθμόν, οὐδὲ τὸ ἀπὸ\nτῆς ΖΗ πρὸς τὸ ἀπὸ τῆς ΘΗ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος ἄρα ἐστὶν\nἡ ΖΗ τῇ ΗΘ μήκει. αἱ ΖΗ, ΗΘ ἄρα ῥηταί εἰσι δυνάμει\nμόνον σύμμετροι· ἡ ΖΘ ἄρα ἐκ δύο ὀνομάτων ἐστίν.\nλέγω δή, ὅτι καὶ τρίτη.\nἐπεὶ γάρ ἐστιν ὡς ὁ Δ πρὸς τὸν ΑΒ, οὕτως τὸ ἀπὸ τῆς\nΕ πρὸς τὸ ἀπὸ τῆς ΖΗ, ὡς δὲ ὁ ΒΑ πρὸς τὸν ΑΓ, οὕτως\nτὸ ἀπὸ τῆς ΖΗ πρὸς τὸ ἀπὸ τῆς ΗΘ, διʼ ἴσου ἄρα ἐστὶν\nὡς ὁ Δ πρὸς τὸν ΑΓ, οὕτως τὸ ἀπὸ τῆς Ε πρὸς τὸ ἀπὸ\nτῆς ΗΘ. ὁ δὲ Δ πρὸς τὸν ΑΓ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν· οὐδὲ τὸ ἀπὸ\nτῆς Ε ἄρα πρὸς τὸ ἀπὸ τῆς ΗΘ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ Ε τῇ ΗΘ μήκει. καὶ ἐπεί ἐστιν ὡς ὁ ΒΑ\nπρὸς τὸν ΑΓ, οὕτως τὸ ἀπὸ τῆς ΖΗ πρὸς τὸ ἀπὸ τῆς\nΗΘ, μεῖζον ἄρα τὸ ἀπὸ τῆς ΖΗ τοῦ ἀπὸ τῆς ΗΘ. ἔστω\nοὖν τῷ ἀπὸ τῆς ΖΗ ἴσα τὰ ἀπὸ τῶν ΗΘ, Κ· ἀναστρέψαντι\nἄρα ἐστὶν ὡς ὁ ΑΒ πρὸς τὸν ΒΓ, οὕτως τὸ\nἀπὸ τῆς ΖΗ πρὸς τὸ ἀπὸ τῆς Κ. ὁ δὲ ΑΒ πρὸς τὸν ΒΓ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· καὶ τὸ ἀπὸ τῆς ΖΗ ἄρα πρὸς τὸ ἀπὸ τῆς Κ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· σύμμετρος ἄρα ἐστὶν ἡ ΖΗ τῇ Κ μήκει. ἡ ΖΗ\nἄρα τῆς ΗΘ μεῖζον δύναται τῷ ἀπὸ συμμέτρου ἑαυτῇ.\nκαί εἰσιν αἱ ΖΗ, ΗΘ ῥηταὶ δυνάμει μόνον σύμμετροι,\nκαὶ οὐδετέρα αὐτῶν σύμμετρός ἐστι τῇ Ε μήκει.\nἡ ΖΘ ἄρα ἐκ δύο ὀνομάτων ἐστὶ τρίτη· ὅπερ ἔδει\nδεῖξαι.\nεὑρεῖν τὴν ἐκ δύο ὀνομάτων τετάρτην.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν ΑΒ\nπρὸς τὸν ΒΓ λόγον μὴ ἔχειν μήτε μὴν πρὸς τὸν ΑΓ,\nὃν τετράγωνος ἀριθμὸς πρὸς τετράγωνον ἀριθμόν. καὶ\nἐκκείσθω ῥητὴ ἡ Δ, καὶ τῇ Δ σύμμετρος\nἔστω μήκει ἡ ΕΖ· ῥητὴ ἄρα ἐστὶ καὶ ἡ\nΕΖ. καὶ γεγονέτω ὡς ὁ ΒΑ ἀριθμὸς πρὸς\nτὸν ΑΓ, οὕτως τὸ ἀπὸ τῆς ΕΖ πρὸς τὸ\nἀπὸ τῆς ΖΗ· σύμμετρον ἄρα ἐστὶ τὸ\nἀπὸ τῆς ΕΖ τῷ ἀπὸ τῆς ΖΗ· ῥητὴ ἄρα\nἐστὶ καὶ ἡ ΖΗ. καὶ ἐπεὶ ὁ ΒΑ πρὸς\nτὸν ΑΓ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, οὐδὲ τὸ\nἀπὸ τῆς ΕΖ πρὸς τὸ ἀπὸ τῆς ΖΗ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος ἄρα\nἐστὶν ἡ ΕΖ τῇ ΖΗ μήκει. αἱ ΕΖ, ΖΗ ἄρα ῥηταί εἰσι δυνάμει\nμόνον σύμμετροι· ὥστε ἡ ΕΗ ἐκ δύο ὀνομάτων ἐστίν.\nλέγω δή, ὅτι καὶ τετάρτη.\nἐπεὶ γάρ ἐστιν ὡς ὁ ΒΑ πρὸς τὸν ΑΓ, οὕτως τὸ ἀπὸ\nτῆς ΕΖ πρὸς τὸ ἀπὸ τῆς ΖΗ\nμείζων δὲ ὁ ΒΑ τοῦ ΑΓ\n,\nμεῖζον ἄρα τὸ ἀπὸ τῆς ΕΖ τοῦ ἀπὸ τῆς ΖΗ. ἔστω οὖν\nτῷ ἀπὸ τῆς ΕΖ ἴσα τὰ ἀπὸ τῶν ΖΗ, Θ· ἀναστρέψαντι\nἄρα ὡς ὁ ΑΒ ἀριθμὸς πρὸς τὸν ΒΓ, οὕτως τὸ ἀπὸ τῆς\nΕΖ πρὸς τὸ ἀπὸ τῆς Θ. ὁ δὲ ΑΒ πρὸς τὸν ΒΓ λόγον\nοὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς ΕΖ πρὸς τὸ ἀπὸ τῆς Θ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν. ἀσύμμετρος ἄρα ἐστὶν ἡ ΕΖ τῇ Θ μήκει· ἡ\nΕΖ ἄρα τῆς ΗΖ μεῖζον δύναται τῷ ἀπὸ ἀσυμμέτρου\nἑαυτῇ. καί εἰσιν αἱ ΕΖ, ΖΗ ῥηταὶ δυνάμει μόνον σύμμετροι,\nκαὶ ἡ ΕΖ τῇ Δ σύμμετρός ἐστι μήκει.\nἡ ΕΗ ἄρα ἐκ δύο ὀνομάτων ἐστὶ τετάρτη· ὅπερ ἔδει\nδεῖξαι.\nεὑρεῖν τὴν ἐκ δύο ὀνομάτων πέμπτην.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν ΑΒ\nπρὸς ἑκάτερον αὐτῶν λόγον μὴ ἔχειν, ὃν τετράγωνος\nἀριθμὸς πρὸς τετράγωνον ἀριθμόν, καὶ\nἐκκείσθω ῥητή τις εὐθεῖα ἡ Δ, καὶ τῇ Δ\nσύμμετρος ἔστω μήκει ἡ ΕΖ· ῥητὴ ἄρα\nἡ ΕΖ. καὶ γεγονέτω ὡς ὁ ΓΑ πρὸς τὸν\nΑΒ, οὕτως τὸ ἀπὸ τῆς ΕΖ πρὸς τὸ ἀπὸ\nτῆς ΖΗ. ὁ δὲ ΓΑ πρὸς τὸν ΑΒ λόγον οὐκ\nἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδὲ τὸ ἀπὸ τῆς ΕΖ ἄρα\nπρὸς τὸ ἀπὸ τῆς ΖΗ λόγον ἔχει, ὃν τετράγωνος ἀριθμὸς\nπρὸς τετράγωνον ἀριθμόν. αἱ ΕΖ, ΖΗ ἄρα ῥηταί εἰσι\nδυνάμει μόνον σύμμετροι· ἐκ δύο ἄρα ὀνομάτων ἐστὶν\nἡ ΕΗ.\nλέγω δή, ὅτι καὶ πέμπτη.\nἐπεὶ γάρ ἐστιν ὡς ὁ ΓΑ πρὸς τὸν ΑΒ, οὕτως τὸ ἀπὸ\nτῆς ΕΖ πρὸς τὸ ἀπὸ τῆς ΖΗ, ἀνάπαλιν ὡς ὁ ΒΑ πρὸς\nτὸν ΑΓ, οὕτως τὸ ἀπὸ τῆς ΖΗ πρὸς τὸ ἀπὸ τῆς ΖΕ·\nμεῖζον ἄρα τὸ ἀπὸ τῆς ΗΖ τοῦ ἀπὸ τῆς ΖΕ. ἔστω οὖν\nτῷ ἀπὸ τῆς ΗΖ ἴσα τὰ ἀπὸ τῶν ΕΖ, Θ· ἀναστρέψαντι\nἄρα ἐστὶν ὡς ὁ ΑΒ ἀριθμὸς πρὸς τὸν ΒΓ, οὕτως τὸ ἀπὸ\nτῆς ΗΖ πρὸς τὸ ἀπὸ τῆς Θ. ὁ δὲ ΑΒ πρὸς τὸν ΒΓ λόγον\nοὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς ΖΗ πρὸς τὸ ἀπὸ τῆς Θ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν. ἀσύμμετρος ἄρα ἐστὶν ἡ ΖΗ τῇ Θ μήκει· ὥστε\nἡ ΖΗ τῆς ΖΕ μεῖζον δύναται τῷ ἀπὸ ἀσυμμέτρου ἑαυτῇ.\nκαί εἰσιν αἱ ΗΖ, ΖΕ ῥηταὶ δυνάμει μόνον σύμμετροι\nκαὶ τὸ ΕΖ ἔλαττον ὄνομα σύμμετρόν ἐστι τῇ ἐκκειμένῃ\nῥητῇ τῇ Δ μήκει.\nἡ ΕΗ ἄρα ἐκ δύο ὀνομάτων ἐστὶ πέμπτη· ὅπερ\nἔδει δεῖξαι.\nεὑρεῖν τὴν ἐκ δύο ὀνομάτων ἕκτην.\nἘκκείσθωσαν δύο ἀριθμοὶ οἱ ΑΓ, ΓΒ, ὥστε τὸν ΑΒ\nπρὸς ἑκάτερον αὐτῶν λόγον μὴ ἔχειν, ὃν τετράγωνος\nἀριθμὸς πρὸς τετράγωνον ἀριθμόν· ἔστω δὲ καὶ ἕτερος\nἀριθμὸς ὁ Δ μὴ τετράγωνος ὢν μηδὲ πρὸς ἑκάτερον\nτῶν ΒΑ, ΑΓ λόγον ἔχων, ὃν τετράγωνος ἀριθμὸς πρὸς\nτετράγωνον ἀριθμόν· καὶ ἐκκείσθω τις ῥητὴ εὐθεῖα\nἡ Ε, καὶ γεγονέτω ὡς ὁ Δ πρὸς τὸν ΑΒ,\nοὕτως τὸ ἀπὸ τῆς Ε πρὸς τὸ ἀπὸ τῆς ΖΗ·\nσύμμετρον ἄρα τὸ ἀπὸ τῆς Ε τῷ ἀπὸ τῆς\nΖΗ. καί ἐστι ῥητὴ ἡ Ε· ῥητὴ ἄρα καὶ ἡ\nΖΗ. καὶ ἐπεὶ οὐκ ἔχει ὁ Δ πρὸς τὸν ΑΒ\nλόγον, ὃν τετράγωνος ἀριθμὸς πρὸς τετράγωνον\nἀριθμόν, οὐδὲ τὸ ἀπὸ τῆς Ε ἄρα\nπρὸς τὸ ἀπὸ τῆς ΖΗ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν·\nἀσύμμετρος ἄρα ἡ Ε τῇ ΖΗ μήκει. γεγονέτω\nδὴ πάλιν ὡς ὁ ΒΑ πρὸς τὸν ΑΓ, οὕτως τὸ ἀπὸ\nτῆς ΖΗ πρὸς τὸ ἀπὸ τῆς ΗΘ. σύμμετρον ἄρα τὸ ἀπὸ\nτῆς ΖΗ τῷ ἀπὸ τῆς ΘΗ. ῥητὸν ἄρα τὸ ἀπὸ τῆς ΘΗ·\nῥητὴ ἄρα ἡ ΘΗ. καὶ ἐπεὶ ὁ ΒΑ πρὸς τὸν ΑΓ λόγον\nοὐκ ἔχει, ὃν τετράγωνος ἀριθμὸς πρὸς τετράγωνον ἀριθμόν,\nοὐδὲ τὸ ἀπὸ τῆς ΖΗ πρὸς τὸ ἀπὸ τῆς ΗΘ λόγον\nἔχει, ὃν τετράγωνος ἀριθμὸς πρὸς τετράγωνον ἀριθμόν·\nἀσύμμετρος ἄρα ἐστὶν ἡ ΖΗ τῇ ΗΘ μήκει. αἱ ΖΗ, ΗΘ\nἄρα ῥηταί εἰσι δυνάμει μόνον σύμμετροι· ἐκ δύο ἄρα\nὀνομάτων ἐστὶν ἡ ΖΘ.\nδεικτέον δή, ὅτι καὶ ἕκτη.\nἐπεὶ γάρ ἐστιν ὡς ὁ Δ πρὸς τὸν ΑΒ, οὕτως τὸ ἀπὸ\nτῆς Ε πρὸς τὸ ἀπὸ τῆς ΖΗ, ἔστι δὲ καὶ ὡς ὁ ΒΑ πρὸς\nτὸν ΑΓ, οὕτως τὸ ἀπὸ τῆς ΖΗ πρὸς τὸ ἀπὸ τῆς ΗΘ,\nδιʼ ἴσου ἄρα ἐστὶν ὡς ὁ Δ πρὸς τὸν ΑΓ, οὕτως τὸ ἀπὸ\nτῆς Ε πρὸς τὸ ἀπὸ τῆς ΗΘ. ὁ δὲ Δ πρὸς τὸν ΑΓ λόγον\nοὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδὲ τὸ ἀπὸ τῆς Ε ἄρα πρὸς τὸ ἀπὸ τῆς ΗΘ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ Ε τῇ ΗΘ μήκει.\nἐδείχθη δὲ καὶ τῇ ΖΗ ἀσύμμετρος· ἑκατέρα ἄρα τῶν\nΖΗ, ΗΘ ἀσύμμετρός ἐστι τῇ Ε μήκει. καὶ ἐπεί ἐστιν ὡς\nὁ ΒΑ πρὸς τὸν ΑΓ, οὕτως τὸ ἀπὸ τῆς ΖΗ πρὸς τὸ ἀπὸ\nτῆς ΗΘ, μεῖζον ἄρα τὸ ἀπὸ τῆς ΖΗ τοῦ ἀπὸ τῆς ΗΘ.\nἔστω οὖν τῷ ἀπὸ τῆς\nΖΗ ἴσα τὰ ἀπὸ τῶν ΗΘ, Κ·\nἀναστρέψαντι ἄρα ὡς ὁ ΑΒ πρὸς ΒΓ, οὕτως τὸ ἀπὸ ΖΗ\nπρὸς τὸ ἀπὸ τῆς Κ. ὁ δὲ ΑΒ πρὸς τὸν ΒΓ λόγον οὐκ ἔχει,\nὃν τετράγωνος ἀριθμὸς πρὸς τετράγωνον ἀριθμόν· ὥστε\nοὐδὲ τὸ ἀπὸ ΖΗ πρὸς τὸ ἀπὸ τῆς Κ λόγον ἔχει, ὃν\nτετράγωνος ἀριθμὸς πρὸς τετράγωνον ἀριθμόν. ἀσύμμετρος\nἄρα ἐστὶν ἡ ΖΗ τῇ Κ μήκει· ἡ ΖΗ ἄρα τῆς ΗΘ\nμεῖζον δύναται τῷ ἀπὸ ἀσυμμέτρου ἑαυτῇ. καί εἰσιν\nαἱ ΖΗ, ΗΘ ῥηταὶ δυνάμει μόνον σύμμετροι, καὶ οὐδετέρα\nαὐτῶν σύμμετρός ἐστι μήκει τῇ ἐκκειμένῃ ῥητῇ τῇ Ε.\nἡ ΖΘ ἄρα ἐκ δύο ὀνομάτων ἐστὶν ἕκτη· ὅπερ ἔδει\nδεῖξαι.\nλῆμμα\n\n\nἔστω δύο τετράγωνα τὰ ΑΒ, ΒΓ καὶ κείσθωσαν ὥστε\nἐπʼ εὐθείας εἶναι τὴν ΔΒ τῇ ΒΕ· ἐπʼ εὐθείας ἄρα ἐστὶ\nκαὶ ἡ ΖΒ τῇ ΒΗ. καὶ συμπεπληρώσθω\nτὸ ΑΓ παραλληλόγραμμον· λέγω, ὅτι\nτετράγωνόν ἐστι τὸ ΑΓ, καὶ ὅτι τῶν\n\nΑΒ, ΒΓ μέσον ἀνάλογόν ἐστι τὸ ΔΗ,\nκαὶ ἔτι τῶν ΑΓ, ΓΒ μέσον ἀνάλογόν\nἐστι τὸ ΔΓ.\nἐπεὶ γὰρ ἴση ἐστὶν ἡ μὲν ΔΒ τῇ ΒΖ, ἡ δὲ ΒΕ τῇ\nΒΗ, ὅλη ἄρα ἡ ΔΕ ὅλῃ τῇ ΖΗ ἐστιν ἴση. ἀλλʼ ἡ μὲν\n\nΔΕ ἑκατέρᾳ τῶν ΑΘ, ΚΓ ἐστιν ἴση, ἡ δὲ ΖΗ ἑκατέρᾳ\nτῶν ΑΚ, ΘΓ ἐστιν ἴση· καὶ ἑκατέρα ἄρα τῶν ΑΘ, ΚΓ\nἑκατέρᾳ τῶν ΑΚ, ΘΓ ἐστιν ἴση. ἰσόπλευρον ἄρα ἐστὶ\nτὸ ΑΓ παραλληλόγραμμον· ἔστι δὲ καὶ ὀρθογώνιον·\nτετράγωνον ἄρα ἐστὶ τὸ ΑΓ.\n\n\nκαὶ ἐπεί ἐστιν ὡς ἡ ΖΒ πρὸς τὴν ΒΗ, οὕτως ἡ ΔΒ\nπρὸς τὴν ΒΕ, ἀλλʼ ὡς μὲν ἡ ΖΒ πρὸς τὴν ΒΗ, οὕτως\nτὸ ΑΒ πρὸς τὸ ΔΗ, ὡς δὲ ἡ ΔΒ πρὸς τὴν ΒΕ, οὕτως\nτὸ ΔΗ πρὸς τὸ ΒΓ, καὶ ὡς ἄρα τὸ ΑΒ πρὸς τὸ ΔΗ,\nοὕτως τὸ ΔΗ πρὸς τὸ ΒΓ. τῶν ΑΒ, ΒΓ ἄρα μέσον\nἀνάλογόν ἐστι τὸ ΔΗ.\nλέγω δή, ὅτι καὶ τῶν ΑΓ, ΓΒ μέσον ἀνάλογόν ἐστι\nτὸ ΔΓ.\nἐπεὶ γάρ ἐστιν ὡς ἡ ΑΔ πρὸς τὴν ΔΚ, οὕτως ἡ ΚΗ\nπρὸς τὴν ΗΓ· ἴση γάρ ἐστιν ἑκατέρα ἑκατέρᾳ· καὶ\nσυνθέντι ὡς ἡ ΑΚ πρὸς ΚΔ, οὕτως ἡ ΚΓ πρὸς ΓΗ,\nἀλλʼ ὡς μὲν ἡ ΑΚ πρὸς ΚΔ, οὕτως τὸ ΑΓ πρὸς τὸ\nΓΔ, ὡς δὲ ἡ ΚΓ πρὸς ΓΗ, οὕτως τὸ ΔΓ πρὸς ΓΒ,\nκαὶ ὡς ἄρα τὸ ΑΓ πρὸς ΔΓ, οὕτως τὸ ΔΓ πρὸς τὸ ΒΓ.\nτῶν ΑΓ, ΓΒ ἄρα μέσον ἀνάλογόν ἐστι τὸ ΔΓ· ἃ προέκειτο\nδεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων πρώτης, ἡ τὸ χωρίον δυναμένη ἄλογός ἐστιν\nἡ καλουμένη ἐκ δύο ὀνομάτων.\n\nχωρίον γὰρ τὸ ΑΓ περιεχέσθω ὑπὸ ῥητῆς τῆς ΑΒ\nκαὶ τῆς ἐκ δύο ὀνομάτων πρώτης τῆς ΑΔ· λέγω, ὅτι\nἡ τὸ ΑΓ χωρίον δυναμένη ἄλογός ἐστιν ἡ καλουμένη ἐκ\nδύο ὀνομάτων.\nἐπεὶ γὰρ ἐκ δύο ὀνομάτων ἐστὶ πρώτη ἡ ΑΔ, διῃρήσθω\nεἰς τὰ ὀνόματα κατὰ τὸ Ε, καὶ ἔστω τὸ μεῖζον\nὄνομα τὸ ΑΕ. φανερὸν δή, ὅτι αἱ ΑΕ, ΕΔ ῥηταί εἰσι\nδυνάμει μόνον σύμμετροι, καὶ ἡ ΑΕ τῆς ΕΔ μεῖζον\nδύναται τῷ ἀπὸ συμμέτρου ἑαυτῇ, καὶ ἡ ΑΕ σύμμετρός\nἐστι τῇ ἐκκειμένῃ ῥητῇ τῇ ΑΒ μήκει. τετμήσθω δὴ ἡ\nΕΔ δίχα κατὰ τὸ Ζ σημεῖον. καὶ ἐπεὶ ἡ ΑΕ τῆς ΕΔ\nμεῖζον δύναται τῷ ἀπὸ συμμέτρου ἑαυτῇ, ἐὰν ἄρα τῷ\nτετάρτῳ μέρει τοῦ ἀπὸ τῆς ἐλάσσονος, τουτέστι τῷ ἀπὸ\nτῆς ΕΖ, ἴσον παρὰ τὴν μείζονα τὴν ΑΕ παραβληθῇ\nἐλλεῖπον εἴδει τετραγώνῳ, εἰς σύμμετρα αὐτὴν διαιρεῖ.\nπαραβεβλήσθω οὖν παρὰ τὴν ΑΕ τῷ ἀπὸ τῆς ΕΖ ἴσον\nτὸ ὑπὸ ΑΗ, ΗΕ· σύμμετρος ἄρα ἐστὶν ἡ ΑΗ τῇ ΕΗ\nμήκει. καὶ ἤχθωσαν ἀπὸ τῶν Η, Ε, Ζ ὁποτέρᾳ τῶν\nΑΒ, ΓΔ παράλληλοι αἱ ΗΘ, ΕΚ, ΖΛ· καὶ τῷ μὲν ΑΘ\nπαραλληλογράμμῳ ἴσον τετράγωνον συνεστάτω τὸ ΣΝ,\nτῷ δὲ ΗΚ ἴσον τὸ ΝΠ, καὶ κείσθω ὥστε ἐπʼ εὐθείας\nεἶναι τὴν ΜΝ τῇ ΝΞ· ἐπʼ εὐθείας ἄρα ἐστὶ καὶ ἡ ΡΝ τῇ\nΝΟ. καὶ συμπεπληρώσθω τὸ ΣΠ παραλληλόγραμμον·\nτετράγωνον ἄρα ἐστὶ τὸ ΣΠ. καὶ ἐπεὶ τὸ ὑπὸ τῶν ΑΗ,\nΗΕ ἴσον ἐστὶ τῷ ἀπὸ τῆς ΕΖ, ἔστιν ἄρα ὡς ἡ ΑΗ πρὸς\nΕΖ, οὕτως ἡ ΖΕ πρὸς ΕΗ· καὶ ὡς ἄρα τὸ ΑΘ πρὸς\n\nΕΛ, τὸ ΕΛ πρὸς ΚΗ· τῶν ΑΘ, ΗΚ ἄρα μέσον ἀνάλογόν\nἐστι τὸ ΕΛ. ἀλλὰ τὸ μὲν ΑΘ ἴσον ἐστὶ τῷ ΣΝ,\nτὸ δὲ ΗΚ ἴσον τῷ ΝΠ· τῶν ΣΝ, ΝΠ ἄρα μέσον ἀνάλογόν\nἐστι τὸ ΕΛ. ἔστι δὲ τῶν αὐτῶν τῶν ΣΝ, ΝΠ\nμέσον ἀνάλογον καὶ τὸ ΜΡ· ἴσον ἄρα ἐστὶ τὸ ΕΛ τῷ\n\nΜΡ· ὥστε καὶ τῷ ΟΞ ἴσον ἐστίν. ἔστι δὲ καὶ τὰ ΑΘ,\nΗΚ τοῖς ΣΝ, ΝΠ ἴσα· ὅλον ἄρα τὸ ΑΓ ἴσον ἐστὶν ὅλῳ\nτῷ ΣΠ, τουτέστι τῷ ἀπὸ τῆς ΜΞ τετραγώνῳ· τὸ ΑΓ\nἄρα δύναται ἡ ΜΞ.\nλέγω, ὅτι ἡ ΜΞ ἐκ δύο ὀνομάτων ἐστίν.\n\n\nἐπεὶ γὰρ σύμμετρός ἐστιν ἡ ΑΗ τῇ ΗΕ, σύμμετρός\nἐστι καὶ ἡ ΑΕ ἑκατέρᾳ τῶν ΑΗ, ΗΕ. ὑπόκειται δὲ\nκαὶ ἡ ΑΕ τῇ ΑΒ σύμμετρος· καὶ αἱ ΑΗ, ΗΕ ἄρα τῇ\nΑΒ σύμμετροί εἰσιν. καί ἐστι ῥητὴ ἡ ΑΒ· ῥητὴ ἄρα\nἐστὶ καὶ ἑκατέρα τῶν ΑΗ, ΗΕ· ῥητὸν ἄρα ἐστὶν ἑκάτερον\nτῶν ΑΘ, ΗΚ, καί ἐστι σύμμετρον τὸ ΑΘ τῷ\nΗΚ. ἀλλὰ τὸ μὲν ΑΘ τῷ ΣΝ ἴσον ἐστίν, τὸ δὲ ΗΚ\nτῷ ΝΠ· καὶ τὰ ΣΝ, ΝΠ ἄρα, τουτέστι τὰ ἀπὸ τῶν ΜΝ,\nΝΞ, ῥητά ἐστι καὶ σύμμετρα. καὶ ἐπεὶ ἀσύμμετρός\nἐστιν ἡ ΑΕ τῇ ΕΔ μήκει, ἀλλʼ ἡ μὲν ΑΕ τῇ ΑΗ ἐστι\nσύμμετρος, ἡ δὲ ΔΕ τῇ ΕΖ σύμμετρος, ἀσύμμετρος\nἄρα καὶ ἡ ΑΗ τῇ ΕΖ· ὥστε καὶ τὸ ΑΘ τῷ ΕΛ ἀσύμμετρόν\nἐστιν. ἀλλὰ τὸ μὲν ΑΘ τῷ ΣΝ ἐστιν ἴσον, τὸ δὲ\nΕΛ τῷ ΜΡ· καὶ τὸ ΣΝ ἄρα τῷ ΜΡ ἀσύμμετρόν ἐστιν.\nἀλλʼ ὡς τὸ ΣΝ πρὸς ΜΡ, ἡ ΟΝ πρὸς τὴν ΝΡ· ἀσύμμετρος\nἄρα ἐστὶν ἡ ΟΝ τῇ ΝΡ. ἴση δὲ ἡ μὲν ΟΝ τῇ\nΜΝ, ἡ δὲ ΝΡ τῇ ΝΞ· ἀσύμμετρος ἄρα ἐστὶν ἡ ΜΝ τῇ\nΝΞ. καί ἐστι τὸ ἀπὸ τῆς ΜΝ σύμμετρον τῷ ἀπὸ τῆς\nΝΞ, καὶ ῥητὸν ἑκάτερον· αἱ ΜΝ, ΝΞ ἄρα ῥηταί εἰσι\nδυνάμει μόνον σύμμετροι.\n\n\nἡ ΜΞ ἄρα ἐκ δύο ὀνομάτων ἐστὶ καὶ δύναται τὸ ΑΓ·\nὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων δευτέρας, ἡ τὸ χωρίον δυναμένη ἄλογός ἐστιν\nἡ καλουμένη ἐκ δύο μέσων πρώτη.\nπεριεχέσθω γὰρ χωρίον τὸ ΑΒΓΔ ὑπὸ ῥητῆς τῆς\n\nΑΒ καὶ τῆς ἐκ δύο ὀνομάτων δευτέρας τῆς ΑΔ· λέγω,\nὅτι ἡ τὸ ΑΓ χωρίον δυναμένη ἐκ δύο μέσων πρώτη\nἐστίν.\nἐπεὶ γὰρ ἐκ δύο ὀνομάτων δευτέρα ἐστὶν ἡ ΑΔ,\nδιῃρήσθω εἰς τὰ ὀνόματα κατὰ τὸ Ε, ὥστε τὸ μεῖζον\nὄνομα εἶναι τὸ ΑΕ· αἱ ΑΕ, ΕΔ ἄρα ῥηταί εἰσι δυνάμει\nμόνον σύμμετροι, καὶ ἡ ΑΕ τῆς ΕΔ μεῖζον δύναται\nτῷ ἀπὸ συμμέτρου ἑαυτῇ, καὶ τὸ ἔλαττον ὄνομα ἡ ΕΔ\nσύμμετρόν ἐστι τῇ ΑΒ μήκει. τετμήσθω ἡ ΕΔ δίχα κατὰ\nτὸ Ζ, καὶ τῷ ἀπὸ τῆς ΕΖ ἴσον παρὰ τὴν ΑΕ παραβεβλήσθω\nἐλλεῖπον εἴδει τετραγώνῳ τὸ ὑπὸ τῶν ΑΗΕ·\nσύμμετρος ἄρα ἡ ΑΗ τῇ ΗΕ μήκει. καὶ διὰ τῶν Η,\nΕ, Ζ παράλληλοι ἤχθωσαν ταῖς ΑΒ, ΓΔ αἱ ΗΘ, ΕΚ,\nΖΛ, καὶ τῷ μὲν ΑΘ παραλληλογράμμῳ ἴσον τετράγωνον\nσυνεστάτω τὸ ΣΝ, τῷ δὲ ΗΚ ἴσον τετράγωνον\nτὸ ΝΠ, καὶ κείσθω ὥστε ἐπʼ εὐθείας εἶναι τὴν ΜΝ τῇ\nΝΞ· ἐπʼ εὐθείας ἄρα ἐστὶ καὶ ἡ ΡΝ τῇ ΝΟ. καὶ\nσυμπεπληρώσθω τὸ ΣΠ τετράγωνον· φανερὸν δὴ ἐκ\nτοῦ προδεδειγμένου, ὅτι τὸ ΜΡ μέσον ἀνάλογόν ἐστι\nτῶν ΣΝ, ΝΠ, καὶ ἴσον τῷ ΕΛ, καὶ ὅτι τὸ ΑΓ χωρίον\nδύναται ἡ ΜΞ. δεικτέον δή, ὅτι ἡ ΜΞ ἐκ δύο μέσων ἐστὶ\nπρώτη. ἐπεὶ ἀσύμμετρός ἐστιν ἡ ΑΕ τῇ ΕΔ μήκει,\nσύμμετρος δὲ ἡ ΕΔ τῇ ΑΒ, ἀσύμμετρος ἄρα ἡ ΑΕ τῇ\nΑΒ. καὶ ἐπεὶ σύμμετρός ἐστιν ἡ ΑΗ τῇ ΕΗ, σύμμετρός\nἐστι καὶ ἡ ΑΕ ἑκατέρᾳ τῶν ΑΗ, ΗΕ. ἀλλὰ ἡ ΑΕ\nἀσύμμετρος τῇ ΑΒ μήκει· καὶ αἱ ΑΗ, ΗΕ ἄρα ἀσύμμετροί\nεἰσι τῇ ΑΒ. αἱ ΒΑ, ΑΗ, ΗΕ ἄρα ῥηταί εἰσι\nδυνάμει μόνον σύμμετροι· ὥστε μέσον ἐστὶν ἑκάτερον\nτῶν ΑΘ, ΗΚ. ὥστε καὶ ἑκάτερον τῶν ΣΝ, ΝΠ μέσον\nἐστίν. καὶ αἱ ΜΝ, ΝΞ ἄρα μέσαι εἰσίν. καὶ ἐπεὶ σύμμετρος\nἡ ΑΗ τῇ ΗΕ μήκει, σύμμετρόν ἐστι καὶ τὸ ΑΘ\nτῷ ΗΚ, τουτέστι τὸ ΣΝ τῷ ΝΠ, τουτέστι τὸ ἀπὸ τῆς\nΜΝ τῷ ἀπὸ τῆς ΝΞ\nὥστε δυνάμει εἰσὶ σύμμετροι αἱ ΜΝ,\nΝΞ\n. καὶ ἐπεὶ ἀσύμμετρός ἐστιν ἡ ΑΕ τῇ ΕΔ μήκει,\nἀλλʼ ἡ μὲν ΑΕ σύμμετρός ἐστι τῇ ΑΗ, ἡ δὲ ΕΔ τῇ ΕΖ\nσύμμετρος, ἀσύμμετρος ἄρα ἡ ΑΗ τῇ ΕΖ· ὥστε καὶ\nτὸ ΑΘ τῷ ΕΛ ἀσύμμετρόν ἐστιν, τουτέστι τὸ ΣΝ τῷ\nΜΡ, τουτέστιν ἡ ΟΝ τῇ ΝΡ, τουτέστιν ἡ ΜΝ τῇ ΝΞ\nἀσύμμετρός ἐστι μήκει. ἐδείχθησαν δὲ αἱ ΜΝ, ΝΞ\nκαὶ μέσαι οὖσαι καὶ δυνάμει σύμμετροι· αἱ ΜΝ, ΝΞ\nἄρα μέσαι εἰσὶ δυνάμει μόνον σύμμετροι. λέγω δή, ὅτι\nκαὶ ῥητὸν περιέχουσιν. ἐπεὶ γὰρ ἡ ΔΕ ὑπόκειται ἑκατέρᾳ\nτῶν ΑΒ, ΕΖ σύμμετρος, σύμμετρος ἄρα καὶ ἡ ΕΖ\nτῇ ΕΚ. καὶ ῥητὴ ἑκατέρα αὐτῶν· ῥητὸν ἄρα τὸ ΕΛ,\nτουτέστι τὸ ΜΡ· τὸ δὲ ΜΡ ἐστι τὸ ὑπὸ τῶν ΜΝΞ.\nἐὰν δὲ δύο μέσαι δυνάμει μόνον σύμμετροι συντεθῶσι\nῥητὸν περιέχουσαι, ἡ ὅλη ἄλογός ἐστιν, καλεῖται δὲ ἐκ\nδύο μέσων πρώτη.\nἡ ἄρα ΜΞ ἐκ δύο μέσων ἐστὶ πρώτη· ὅπερ ἔδει\nδεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων τρίτης, ἡ τὸ χωρίον δυναμένη ἄλογός ἐστιν\nἡ καλουμένη ἐκ δύο μέσων δευτέρα.\nχωρίον γὰρ τὸ ΑΒΓΔ περιεχέσθω ὑπὸ ῥητῆς τῆς\n\nΑΒ καὶ τῆς ἐκ δύο ὀνομάτων τρίτης τῆς ΑΔ διῃρημένης\nεἰς τὰ ὀνόματα κατὰ τὸ Ε, ὧν μεῖζόν ἐστι τὸ ΑΕ· λέγω,\nὅτι ἡ τὸ ΑΓ χωρίον δυναμένη ἄλογός ἐστιν ἡ καλουμένη\nἐκ δύο μέσων δευτέρα.\nΚατεσκευάσθω γὰρ τὰ αὐτὰ τοῖς πρότερον. καὶ ἐπεὶ\nἐκ δύο ὀνομάτων ἐστὶ τρίτη ἡ ΑΔ, αἱ ΑΕ, ΕΔ ἄρα\nῥηταί εἰσι δυνάμει μόνον σύμμετροι, καὶ ἡ ΑΕ τῆς ΕΔ\nμεῖζον δύναται τῷ ἀπὸ συμμέτρου ἑαυτῇ, καὶ οὐδετέρα\nτῶν ΑΕ, ΕΔ σύμμετρός ἐστι τῇ ΑΒ μήκει. ὁμοίως\nδὴ τοῖς προδεδειγμένοις δείξομεν, ὅτι ἡ ΜΞ ἐστιν ἡ τὸ\n\nΑΓ χωρίον δυναμένη, καὶ αἱ ΜΝ, ΝΞ μέσαι εἰσὶ δυνάμει\nμόνον σύμμετροι· ὥστε ἡ ΜΞ ἐκ δύο μέσων ἐστίν.\nδεικτέον δή, ὅτι καὶ δευτέρα.\nΚαὶ ἐπεὶ ἀσύμμετρός ἐστιν ἡ ΔΕ τῇ ΑΒ μήκει,\nτουτέστι τῇ ΕΚ, σύμμετρος δὲ ἡ ΔΕ τῇ ΕΖ, ἀσύμμετρος\nἄρα ἐστὶν ἡ ΕΖ τῇ ΕΚ μήκει. καί εἰσι ῥηταί·\nαἱ ΖΕ, ΕΚ ἄρα ῥηταί εἰσι δυνάμει μόνον σύμμετροι.\nμέσον ἄρα ἐστὶ τὸ ΕΛ, τουτέστι τὸ ΜΡ· καὶ περιέχεται\nὑπὸ τῶν ΜΝΞ· μέσον ἄρα ἐστὶ τὸ ὑπὸ τῶν ΜΝΞ.\nἡ ΜΞ ἄρα ἐκ δύο μέσων ἐστὶ δευτέρα· ὅπερ ἔδει\nδεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων τετάρτης, ἡ τὸ χωρίον δυναμένη ἄλογός ἐστιν\nἡ καλουμένη μείζων.\nχωρίον γὰρ τὸ ΑΓ περιεχέσθω ὑπὸ ῥητῆς τῆς ΑΒ\nκαὶ τῆς ἐκ δύο ὀνομάτων τετάρτης τῆς ΑΔ διῃρημένης\nεἰς τὰ ὀνόματα κατὰ τὸ Ε, ὧν μεῖζον ἔστω τὸ ΑΕ·\nλέγω, ὅτι ἡ τὸ ΑΓ χωρίον δυναμένη ἄλογός ἐστιν ἡ\nκαλουμένη μείζων.\nἐπεὶ γὰρ ἡ ΑΔ ἐκ δύο ὀνομάτων ἐστὶ τετάρτη, αἱ\n\nΑΕ, ΕΔ ἄρα ῥηταί εἰσι δυνάμει μόνον σύμμετροι, καὶ\nἡ ΑΕ τῆς ΕΔ μεῖζον δύναται τῷ ἀπὸ ἀσυμμέτρου\nἑαυτῇ, καὶ ἡ ΑΕ τῇ ΑΒ σύμμετρός ἐστι μήκει. τετμήσθω\nἡ ΔΕ δίχα κατὰ τὸ Ζ, καὶ τῷ ἀπὸ τῆς ΕΖ\n\nἴσον παρὰ τὴν ΑΕ παραβεβλήσθω παραλληλόγραμμον\nτὸ ὑπὸ ΑΗ, ΗΕ· ἀσύμμετρος ἄρα ἐστὶν ἡ ΑΗ τῇ ΗΕ\nμήκει. ἤχθωσαν παράλληλοι τῇ ΑΒ αἱ ΗΘ, ΕΚ, ΖΛ,\nκαὶ τὰ λοιπὰ τὰ αὐτὰ τοῖς πρὸ τούτου γεγονέτω· φανερὸν\nδή, ὅτι ἡ τὸ ΑΓ χωρίον δυναμένη ἐστὶν ἡ ΜΞ. δεικτέον\nδή, ὅτι ἡ ΜΞ ἄλογός ἐστιν ἡ καλουμένη μείζων. ἐπεὶ\nἀσύμμετρός ἐστιν ἡ ΑΗ τῇ ΕΗ μήκει, ἀσύμμετρόν\nἐστι καὶ τὸ ΑΘ τῷ ΗΚ, τουτέστι τὸ ΣΝ τῷ ΝΠ· αἱ\nΜΝ, ΝΞ ἄρα δυνάμει εἰσὶν ἀσύμμετροι. καὶ ἐπεὶ σύμμετρός\nἐστιν ἡ ΑΕ τῇ ΑΒ μήκει, ῥητόν ἐστι τὸ ΑΚ·\nκαί ἐστιν ἴσον τοῖς ἀπὸ τῶν ΜΝ, ΝΞ· ῥητὸν ἄρα ἐστὶ\nκαὶ τὸ συγκείμενον ἐκ τῶν ἀπὸ τῶν ΜΝ, ΝΞ. καὶ ἐπεὶ\nἀσύμμετρός ἐστιν ἡ ΔΕ τῇ ΑΒ μήκει, τουτέστι τῇ ΕΚ,\nἀλλὰ ἡ ΔΕ σύμμετρός ἐστι τῇ ΕΖ, ἀσύμμετρος ἄρα\nἡ ΕΖ τῇ ΕΚ μήκει. αἱ ΕΚ, ΕΖ ἄρα ῥηταί εἰσι δυνάμει\nμόνον σύμμετροι· μέσον ἄρα τὸ ΛΕ, τουτέστι τὸ ΜΡ.\nκαὶ περιέχεται ὑπὸ τῶν ΜΝ, ΝΞ· μέσον ἄρα ἐστὶ τὸ\nὑπὸ τῶν ΜΝ, ΝΞ. καὶ ῥητὸν τὸ συγκείμενον ἐκ τῶν\nἀπὸ τῶν ΜΝ, ΝΞ, καί εἰσιν ἀσύμμετροι αἱ ΜΝ, ΝΞ\nδυνάμει. ἐὰν δὲ δύο εὐθεῖαι δυνάμει ἀσύμμετροι συντεθῶσι\nποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων ῥητόν, τὸ δʼ ὑπʼ αὐτῶν μέσον, ἡ ὅλη ἄλογός\nἐστιν, καλεῖται δὲ μείζων.\nἡ ΜΞ ἄρα ἄλογός ἐστιν ἡ καλουμένη μείζων, καὶ\nδύναται τὸ ΑΓ χωρίον· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων πέμπτης, ἡ τὸ χωρίον δυναμένη ἄλογός ἐστιν\nἡ καλουμένη ῥητὸν καὶ μέσον δυναμένη.\nχωρίον γὰρ τὸ ΑΓ περιεχέσθω ὑπὸ ῥητῆς τῆς ΑΒ\nκαὶ τῆς ἐκ δύο ὀνομάτων πέμπτης τῆς ΑΔ διῃρημένης\nεἰς τὰ ὀνόματα κατὰ τὸ Ε, ὥστε τὸ μεῖζον ὄνομα εἶναι\nτὸ ΑΕ· λέγω δή, ὅτι ἡ τὸ ΑΓ χωρίον δυναμένη ἄλογός\nἐστιν ἡ καλουμένη ῥητὸν καὶ μέσον δυναμένη.\nΚατεσκευάσθω γὰρ τὰ αὐτὰ τοῖς πρότερον δεδειγμένοις·\nφανερὸν δή, ὅτι ἡ τὸ ΑΓ χωρίον δυναμένη ἐστὶν\nἡ ΜΞ. δεικτέον δή, ὅτι ἡ ΜΞ ἐστιν ἡ ῥητὸν καὶ μέσον\nδυναμένη. ἐπεὶ γὰρ ἀσύμμετρός ἐστιν ἡ ΑΗ τῇ ΗΕ,\nἀσύμμετρον ἄρα ἐστὶ καὶ τὸ ΑΘ τῷ ΘΕ, τουτέστι τὸ\nἀπὸ τῆς ΜΝ τῷ ἀπὸ τῆς ΝΞ· αἱ ΜΝ, ΝΞ ἄρα δυνάμει\nεἰσὶν ἀσύμμετροι. καὶ ἐπεὶ ἡ ΑΔ ἐκ δύο ὀνομάτων ἐστὶ\nπέμπτη, καί ἐστιν ἔλασσον αὐτῆς τμῆμα τὸ ΕΔ,\nσύμμετρος ἄρα ἡ ΕΔ τῇ ΑΒ μήκει. ἀλλὰ ἡ ΑΕ τῇ ΕΔ\nἐστιν ἀσύμμετρος· καὶ ἡ ΑΒ ἄρα τῇ ΑΕ ἐστιν ἀσύμμετρος\nμήκει. αἱ ΒΑ, ΑΕ ῥηταί εἰσι δυνάμει μόνον\nσύμμετροι. μέσον ἄρα ἐστὶ τὸ ΑΚ, τουτέστι τὸ συγκείμενον\nἐκ τῶν ἀπὸ τῶν ΜΝ, ΝΞ. καὶ ἐπεὶ σύμμετρός\nἐστιν ἡ ΔΕ τῇ ΑΒ μήκει, τουτέστι τῇ ΕΚ, ἀλλὰ ἡ ΔΕ\nτῇ ΕΖ σύμμετρός ἐστιν, καὶ ἡ ΕΖ ἄρα τῇ ΕΚ σύμμετρός\nἐστιν. καὶ ῥητὴ ἡ ΕΚ· ῥητὸν ἄρα καὶ τὸ ΕΛ,\nτουτέστι τὸ ΜΡ, τουτέστι τὸ ὑπὸ ΜΝΞ· αἱ ΜΝ, ΝΞ\nἄρα δυνάμει ἀσύμμετροί εἰσι ποιοῦσαι τὸ μὲν συγκείμενον\nἐκ τῶν ἀπʼ αὐτῶν τετραγώνων μέσον, τὸ δʼ ὑπʼ\nαὐτῶν ῥητόν.\nἡ ΜΞ ἄρα ῥητὸν καὶ μέσον δυναμένη ἐστὶ καὶ δύναται\nτὸ ΑΓ χωρίον· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ τῆς ἐκ δύο\nὀνομάτων ἕκτης, ἡ τὸ χωρίον δυναμένη ἄλογός ἐστιν\nἡ καλουμένη δύο μέσα δυναμένη.\nχωρίον γὰρ τὸ ΑΒΓΔ περιεχέσθω ὑπὸ ῥητῆς τῆς ΑΒ\nκαὶ τῆς ἐκ δύο ὀνομάτων ἕκτης τῆς ΑΔ διῃρημένης\nεἰς τὰ ὀνόματα κατὰ τὸ Ε, ὥστε τὸ μεῖζον ὄνομα εἶναι\nτὸ ΑΕ· λέγω, ὅτι ἡ τὸ ΑΓ δυναμένη ἡ δύο μέσα δυναμένη\nἐστίν.\nΚατεσκευάσθω γὰρ τὰ αὐτὰ τοῖς προδεδειγμένοις.\nφανερὸν δή, ὅτι ἡ τὸ ΑΓ δυναμένη ἐστὶν ἡ ΜΞ, καὶ\nὅτι ἀσύμμετρός ἐστι ἡ ΜΝ τῇ ΝΞ δυνάμει. καὶ ἐπεὶ\nἀσύμμετρός ἐστιν ἡ ΕΑ τῇ ΑΒ μήκει, αἱ ΕΑ, ΑΒ ἄρα\nῥηταί εἰσι δυνάμει μόνον σύμμετροι· μέσον ἄρα ἐστὶ\nτὸ ΑΚ, τουτέστι τὸ συγκείμενον ἐκ τῶν ἀπὸ τῶν ΜΝ,\n\nΝΞ. πάλιν, ἐπεὶ ἀσύμμετρός ἐστιν ἡ ΕΔ τῇ ΑΒ μήκει,\nἀσύμμετρος ἄρα ἐστὶ καὶ ἡ ΖΕ τῇ ΕΚ· αἱ ΖΕ, ΕΚ\nἄρα ῥηταί εἰσι δυνάμει μόνον σύμμετροι· μέσον ἄρα\nἐστὶ τὸ ΕΛ, τουτέστι τὸ ΜΡ, τουτέστι τὸ ὑπὸ τῶν\nΜΝΞ. καὶ ἐπεὶ ἀσύμμετρος ἡ ΑΕ τῇ ΕΖ, καὶ τὸ ΑΚ\nτῷ ΕΛ ἀσύμμετρόν ἐστιν. ἀλλὰ τὸ μὲν ΑΚ ἐστι τὸ\nσυγκείμενον ἐκ τῶν ἀπὸ τῶν ΜΝ, ΝΞ, τὸ δὲ ΕΛ ἐστι\nτὸ ὑπὸ τῶν ΜΝΞ· ἀσύμμετρον ἄρα ἐστὶ τὸ συγκείμενον\nἐκ τῶν ἀπὸ τῶν ΜΝΞ τῷ ὑπὸ τῶν ΜΝΞ. καί ἐστι μέσον\nἑκάτερον αὐτῶν, καὶ αἱ ΜΝ, ΝΞ δυνάμει εἰσὶν ἀσύμμετροι.\n\n\nἡ ΜΞ ἄρα δύο μέσα δυναμένη ἐστὶ καὶ δύναται τὸ\nΑΓ· ὅπερ ἔδει δεῖξαι.\nλῆμμα\nἐὰν εὐθεῖα γραμμὴ τμηθῇ εἰς ἄνισα, τὰ ἀπὸ τῶν\nἀνίσων τετράγωνα μείζονά ἐστι τοῦ δὶς ὑπὸ τῶν ἀνίσων\nπεριεχομένου ὀρθογωνίου.\nἔστω εὐθεῖα ἡ ΑΒ καὶ τετμήσθω εἰς ἄνισα κατὰ\nτὸ Γ, καὶ ἔστω μείζων ἡ ΑΓ· λέγω, ὅτι τὰ ἀπὸ τῶν\nΑΓ, ΓΒ μείζονά ἐστι τοῦ δὶς ὑπὸ τῶν ΑΓ, ΓΒ.\n\nτετμήσθω γὰρ ἡ ΑΒ δίχα κατὰ τὸ Δ. ἐπεὶ\nοὖν εὐθεῖα γραμμὴ τέτμηται εἰς μὲν ἴσα κατὰ\nτὸ Δ, εἰς δὲ ἄνισα κατὰ τὸ Γ, τὸ ἄρα ὑπὸ τῶν\nΑΓ, ΓΒ μετὰ τοῦ ἀπὸ ΓΔ ἴσον ἐστὶ τῷ ἀπὸ ΑΔ·\nὥστε τὸ ὑπὸ τῶν ΑΓ, ΓΒ ἔλαττόν ἐστι τοῦ ἀπὸ\n\nΑΔ· τὸ ἄρα δὶς ὑπὸ τῶν ΑΓ, ΓΒ ἔλαττον ἢ διπλάσιόν\nἐστι τοῦ ἀπὸ ΑΔ. ἀλλὰ τὰ ἀπὸ τῶν ΑΓ,\nΓΒ διπλάσιά [ἐστι] τῶν ἀπὸ τῶν ΑΔ, ΔΓ· τὰ ἄρα\nἀπὸ τῶν ΑΓ, ΓΒ μείζονά ἐστι τοῦ δὶς ὑπὸ τῶν ΑΓ,\nΓΒ· ὅπερ ἔδει δεῖξαι.\nτὸ ἀπὸ τῆς ἐκ δύο ὀνομάτων παρὰ ῥητὴν παραβαλλόμενον\nπλάτος ποιεῖ τὴν ἐκ δύο ὀνομάτων πρώτην.\nἔστω ἐκ δύο ὀνομάτων ἡ ΑΒ διῃρημένη εἰς τὰ ὀνόματα\nκατὰ τὸ Γ, ὥστε τὸ μεῖζον ὄνομα εἶναι τὸ ΑΓ, καὶ\n\nἐκκείσθω ῥητὴ ἡ ΔΕ, καὶ τῷ\nἀπὸ τῆς ΑΒ ἴσον παρὰ τὴν\nΔΕ παραβεβλήσθω τὸ ΔΕΖΗ\nπλάτος ποιοῦν τὴν ΔΗ· λέγω,\nὅτι ἡ ΔΗ ἐκ δύο ὀνομάτων ἐστὶ\nπρώτη.\nπαραβεβλήσθω γὰρ παρὰ τὴν ΔΕ τῷ μὲν ἀπὸ τῆς ΑΓ\nἴσον τὸ ΔΘ, τῷ δὲ ἀπὸ τῆς ΒΓ ἴσον τὸ ΚΛ· λοιπὸν\nἄρα τὸ δὶς ὑπὸ τῶν ΑΓ, ΓΒ ἴσον ἐστὶ τῷ ΜΖ. τετμήσθω\nἡ ΜΗ δίχα κατὰ τὸ Ν, καὶ παράλληλος ἤχθω ἡ ΝΞ\n\nἑκατέρᾳ τῶν ΜΛ, ΗΖ\n. ἑκάτερον ἄρα τῶν ΜΞ, ΝΖ\nἴσον ἐστὶ τῷ ἅπαξ ὑπὸ τῶν ΑΓΒ. καὶ ἐπεὶ ἐκ δύο ὀνομάτων\nἐστὶν ἡ ΑΒ διῃρημένη εἰς τὰ ὀνόματα κατὰ τὸ\nΓ, αἱ ΑΓ, ΓΒ ἄρα ῥηταί εἰσι δυνάμει μόνον σύμμετροι·\nτὰ ἄρα ἀπὸ τῶν ΑΓ, ΓΒ ῥητά ἐστι καὶ σύμμετρα\nἀλλήλοις· ὥστε καὶ τὸ συγκείμενον ἐκ τῶν ἀπὸ τῶν\nΑΓ, ΓΒ\nσύμμετρόν ἐστι τοῖς ἀπὸ τῶν ΑΓ, ΓΒ·\nῥητὸν ἄρα ἐστὶ τὸ συγκείμενον ἐκ τῶν ἀπὸ τῶν ΑΓ,\nΓΒ\n. καί ἐστιν ἴσον τῷ ΔΛ· ῥητὸν ἄρα ἐστὶ τὸ ΔΛ. καὶ\nπαρὰ ῥητὴν τὴν ΔΕ παράκειται· ῥητὴ ἄρα ἐστὶν ἡ ΔΜ\nκαὶ σύμμετρος τῇ ΔΕ μήκει. πάλιν, ἐπεὶ αἱ ΑΓ, ΓΒ\nῥηταί εἰσι δυνάμει μόνον σύμμετροι, μέσον ἄρα ἐστὶ τὸ\nδὶς ὑπὸ τῶν ΑΓ, ΓΒ, τουτέστι τὸ ΜΖ. καὶ παρὰ ῥητὴν\nτὴν ΜΛ παράκειται· ῥητὴ ἄρα καὶ ἡ ΜΗ ἐστι καὶ ἀσύμμετρος\nτῇ ΜΛ, τουτέστι τῇ ΔΕ, μήκει. ἔστι δὲ καὶ\nἡ ΜΔ ῥητὴ καὶ τῇ ΔΕ μήκει σύμμετρος· ἀσύμμετρος\nἄρα ἐστὶν ἡ ΔΜ τῇ ΜΗ μήκει. καί εἰσι ῥηταί· αἱ ΔΜ,\nΜΗ ἄρα ῥηταί εἰσι δυνάμει μόνον σύμμετροι· ἐκ δύο\nἄρα ὀνομάτων ἐστὶν ἡ ΔΗ.\nδεικτέον δή, ὅτι καὶ πρώτη.\n\n\nἐπεὶ τῶν ἀπὸ τῶν ΑΓ, ΓΒ μέσον ἀνάλογόν ἐστι τὸ\nὑπὸ τῶν ΑΓΒ, καὶ τῶν ΔΘ, ΚΛ ἄρα μέσον ἀνάλογόν\nἐστι τὸ ΜΞ. ἔστιν ἄρα ὡς τὸ ΔΘ πρὸς τὸ ΜΞ, οὕτως\nτὸ ΜΞ πρὸς τὸ ΚΛ, τουτέστιν ὡς ἡ ΔΚ πρὸς τὴν ΜΝ,\nἡ ΜΝ πρὸς τὴν ΜΚ· τὸ ἄρα ὑπὸ τῶν ΔΚ, ΚΜ ἴσον\nἐστὶ τῷ ἀπὸ τῆς ΜΝ. καὶ ἐπεὶ σύμμετρόν ἐστι τὸ ἀπὸ\nτῆς ΑΓ τῷ ἀπὸ τῆς ΓΒ, σύμμετρόν ἐστι καὶ τὸ ΔΘ\nτῷ ΚΛ· ὥστε καὶ ἡ ΔΚ τῇ ΚΜ σύμμετρός ἐστιν. καὶ\nἐπεὶ μείζονά ἐστι τὰ ἀπὸ τῶν ΑΓ, ΓΒ τοῦ δὶς ὑπὸ τῶν\nΑΓ, ΓΒ, μεῖζον ἄρα καὶ τὸ ΔΛ τοῦ ΜΖ· ὥστε καὶ\nἡ ΔΜ τῆς ΜΗ μείζων ἐστίν. καί ἐστιν ἴσον τὸ ὑπὸ τῶν\nΔΚ, ΚΜ τῷ ἀπὸ τῆς ΜΝ, τουτέστι τῷ τετάρτῳ τοῦ\nἀπὸ τῆς ΜΗ, καὶ σύμμετρος ἡ ΔΚ τῇ ΚΜ. ἐὰν δὲ ὦσι\nδύο εὐθεῖαι ἄνισοι, τῷ δὲ τετάρτῳ μέρει τοῦ ἀπὸ τῆς\nἐλάσσονος ἴσον παρὰ τὴν μείζονα παραβληθῇ ἐλλεῖπον\nεἴδει τετραγώνῳ καὶ εἰς σύμμετρα αὐτὴν διαιρῇ, ἡ\nμείζων τῆς ἐλάσσονος μεῖζον δύναται τῷ ἀπὸ συμμέτρου\nἑαυτῇ· ἡ ΔΜ ἄρα τῆς ΜΗ μεῖζον δύναται τῷ\nἀπὸ συμμέτρου ἑαυτῇ. καί εἰσι ῥηταὶ αἱ ΔΜ, ΜΗ, καὶ\nἡ ΔΜ μεῖζον ὄνομα σύμμετρός ἐστι τῇ ἐκκειμένῃ ῥητῇ\nτῇ ΔΕ μήκει.\nἡ ΔΗ ἄρα ἐκ δύο ὀνομάτων ἐστὶ πρώτη· ὅπερ ἔδει\nδεῖξαι.\nτὸ ἀπὸ τῆς ἐκ δύο μέσων πρώτης παρὰ ῥητὴν παραβαλλόμενον\nπλάτος ποιεῖ τὴν ἐκ δύο ὀνομάτων δευτέραν.\nἔστω ἐκ δύο μέσων πρώτη ἡ ΑΒ διῃρημένη εἰς τὰς\nμέσας κατὰ τὸ Γ, ὧν μείζων ἡ\n\nΑΓ, καὶ ἐκκείσθω ῥητὴ ἡ ΔΕ,\nκαὶ παραβεβλήσθω παρὰ τὴν ΔΕ\nτῷ ἀπὸ τῆς ΑΒ ἴσον παραλληλόγραμμον\nτὸ ΔΖ πλάτος ποιοῦν\nτὴν ΔΗ· λέγω, ὅτι ἡ ΔΗ ἐκ δύο\nὀνομάτων ἐστὶ δευτέρα.\nΚατεσκευάσθω γὰρ τὰ αὐτὰ τοῖς πρὸ τούτου. καὶ\nἐπεὶ ἡ ΑΒ ἐκ δύο μέσων ἐστὶ πρώτη διῃρημένη κατὰ\nτὸ Γ, αἱ ΑΓ, ΓΒ ἄρα μέσαι εἰσὶ δυνάμει μόνον σύμμετροι\nῥητὸν περιέχουσαι· ὥστε καὶ τὰ ἀπὸ τῶν ΑΓ,\n\nΓΒ μέσα ἐστίν. μέσον ἄρα ἐστὶ τὸ ΔΛ. καὶ παρὰ ῥητὴν\nτὴν ΔΕ παραβέβληται· ῥητὴ ἄρα ἐστίν ἡ ΜΔ καὶ\nἀσύμμετρος τῇ ΔΕ μήκει. πάλιν, ἐπεὶ ῥητόν ἐστι τὸ\nδὶς ὑπὸ τῶν ΑΓ, ΓΒ, ῥητόν ἐστι καὶ τὸ ΜΖ. καὶ παρὰ\nῥητὴν τὴν ΜΛ παράκειται· ῥητὴ ἄρα ἐστὶ καὶ ἡ ΜΗ\nκαὶ μήκει σύμμετρος τῇ ΜΛ, τουτέστι τῇ ΔΕ· ἀσύμμετρος\nἄρα ἐστὶν ἡ ΔΜ τῇ ΜΗ μήκει. καί εἰσι ῥηταί·\nαἱ ΔΜ, ΜΗ ἄρα ῥηταί εἰσι δυνάμει μόνον σύμμετροι·\nἐκ δύο ἄρα ὀνομάτων ἐστὶν ἡ ΔΗ.\nδεικτέον δή, ὅτι καὶ δευτέρα.\n\n\nἐπεὶ γὰρ τὰ ἀπὸ τῶν ΑΓ, ΓΒ μείζονά ἐστι τοῦ δὶς\nὑπὸ τῶν ΑΓ, ΓΒ, μεῖζον ἄρα καὶ τὸ ΔΛ τοῦ ΜΖ·\nὥστε καὶ ἡ ΔΜ τῆς ΜΗ. καὶ ἐπεὶ σύμμετρόν ἐστι τὸ\nἀπὸ τῆς ΑΓ τῷ ἀπὸ τῆς ΓΒ, σύμμετρόν ἐστι καὶ τὸ\nΔΘ τῷ ΚΛ· ὥστε καὶ ἡ ΔΚ τῇ ΚΜ σύμμετρός ἐστιν.\nκαί ἐστι τὸ ὑπὸ τῶν ΔΚΜ ἴσον τῷ ἀπὸ τῆς ΜΝ· ἡ ΔΜ\nἄρα τῆς ΜΗ μεῖζον δύναται τῷ ἀπὸ συμμέτρου ἑαυτῇ.\nκαί ἐστιν ἡ ΜΗ σύμμετρος τῇ ΔΕ μήκει.\nἡ ΔΗ ἄρα ἐκ δύο ὀνομάτων ἐστὶ δευτέρα.\nτὸ ἀπὸ τῆς ἐκ δύο μέσων δευτέρας παρὰ ῥητὴν παραβαλλόμενον\nπλάτος ποιεῖ τὴν ἐκ δύο ὀνομάτων τρίτην.\nἔστω ἐκ δύο μέσων δευτέρα\nἡ ΑΒ διῃρημένη εἰς τὰς μέσας\nκατὰ τὸ Γ, ὥστε τὸ μεῖζον τμῆμα\nεἶναι τὸ ΑΓ, ῥητὴ δέ τις ἔστω\nἡ ΔΕ, καὶ παρὰ τὴν ΔΕ τῷ ἀπὸ\nτῆς ΑΒ ἴσον παραλληλόγραμμον παραβεβλήσθω τὸ ΔΖ\nπλάτος ποιοῦν τὴν ΔΗ· λέγω, ὅτι ἡ ΔΗ ἐκ δύο ὀνομάτων\nἐστὶ τρίτη.\nΚατεσκευάσθω τὰ αὐτὰ τοῖς προδεδειγμένοις. καὶ ἐπεὶ\nἐκ δύο μέσων δευτέρα ἐστὶν ἡ ΑΒ διῃρημένη κατὰ τὸ Γ,\nαἱ ΑΓ, ΓΒ ἄρα μέσαι εἰσὶ δυνάμει μόνον σύμμετροι\nμέσον περιέχουσαι· ὥστε καὶ τὸ συγκείμενον ἐκ τῶν ἀπὸ\nτῶν ΑΓ, ΓΒ μέσον ἐστίν. καί ἐστιν ἴσον τῷ ΔΛ· μέσον\nἄρα καὶ τὸ ΔΛ. καὶ παράκειται παρὰ ῥητὴν τὴν ΔΕ·\nῥητὴ ἄρα ἐστὶ καὶ ἡ ΜΔ καὶ ἀσύμμετρος τῇ ΔΕ μήκει.\nδιὰ τὰ αὐτὰ δὴ καὶ ἡ ΜΗ ῥητή ἐστι καὶ ἀσύμμετρος τῇ\nΜΛ, τουτέστι τῇ ΔΕ, μήκει· ῥητὴ ἄρα ἐστὶν ἑκατέρα\nτῶν ΔΜ, ΜΗ καὶ ἀσύμμετρος τῇ ΔΕ μήκει. καὶ ἐπεὶ\nἀσύμμετρός ἐστιν ἡ ΑΓ τῇ ΓΒ μήκει, ὡς δὲ ἡ ΑΓ πρὸς\nτὴν ΓΒ, οὕτως τὸ ἀπὸ τῆς ΑΓ πρὸς τὸ ὑπὸ τῶν ΑΓΒ,\nἀσύμμετρον ἄρα καὶ τὸ ἀπὸ τῆς ΑΓ τῷ ὑπὸ τῶν ΑΓΒ.\nὥστε καὶ τὸ συγκείμενον ἐκ τῶν ἀπὸ τῶν ΑΓ, ΓΒ τῷ\nδὶς ὑπὸ τῶν ΑΓΒ ἀσύμμετρόν ἐστιν, τουτέστι τὸ ΔΛ\nτῷ ΜΖ· ὥστε καὶ ἡ ΔΜ τῇ ΜΗ ἀσύμμετρός ἐστιν. καί\nεἰσι ῥηταί· ἐκ δύο ἄρα ὀνομάτων ἐστὶν ἡ ΔΗ.\nδεικτέον δή, ὅτι καὶ τρίτη.\nὁμοίως δὴ τοῖς προτέροις ἐπιλογιούμεθα, ὅτι μείζων\nἐστὶν ἡ ΔΜ τῆς ΜΗ, καὶ σύμμετρος ἡ ΔΚ τῇ ΚΜ.\nκαί ἐστι τὸ ὑπὸ τῶν ΔΚΜ ἴσον τῷ ἀπὸ τῆς ΜΝ· ἡ ΔΜ\nἄρα τῆς ΜΗ μεῖζον δύναται τῷ ἀπὸ συμμέτρου ἑαυτῇ. καὶ\nοὐδετέρα τῶν ΔΜ, ΜΗ σύμμετρός ἐστι τῇ ΔΕ μήκει.\nἡ ΔΗ ἄρα ἐκ δύο ὀνομάτων ἐστὶ τρίτη· ὅπερ ἔδει\nδεῖξαι.\nτὸ ἀπὸ τῆς μείζονος παρὰ ῥητὴν παραβαλλόμενον\nπλάτος ποιεῖ τὴν ἐκ δύο ὀνομάτων τετάρτην.\nἔστω μείζων ἡ ΑΒ διῃρημένη κατὰ τὸ Γ, ὥστε μείζονα\nεἶναι τὴν ΑΓ τῆς ΓΒ, ῥητὴ δὲ ἡ ΔΕ, καὶ τῷ ἀπὸ τῆς\n\nΑΒ ἴσον παρὰ τὴν ΔΕ παραβεβλήσθω\nτὸ ΔΖ παραλληλόγραμμον\nπλάτος ποιοῦν τὴν ΔΗ· λέγω,\nὅτι ἡ ΔΗ ἐκ δύο ὀνομάτων ἐστὶ\nτετάρτη.\n\n\nΚατεσκευάσθω τὰ αὐτὰ τοῖς\nπροδεδειγμένοις. καὶ ἐπεὶ μείζων\nἐστὶν ἡ ΑΒ διῃρημένη κατὰ τὸ Γ, αἱ ΑΓ, ΓΒ δυνάμει\nεἰσὶν ἀσύμμετροι ποιοῦσαι τὸ μὲν συγκείμενον ἐκ\nτῶν ἀπʼ αὐτῶν τετραγώνων ῥητόν, τὸ δὲ ὑπʼ αὐτῶν\nμέσον. ἐπεὶ οὖν ῥητόν ἐστι τὸ συγκείμενον ἐκ τῶν ἀπὸ\nτῶν ΑΓ, ΓΒ, ῥητὸν ἄρα ἐστὶ τὸ ΔΛ· ῥητὴ ἄρα καὶ ἡ ΔΜ\nκαὶ σύμμετρος τῇ ΔΕ μήκει. πάλιν, ἐπεὶ μέσον ἐστὶ τὸ\nδὶς ὑπὸ τῶν ΑΓ, ΓΒ, τουτέστι τὸ ΜΖ, καὶ παρὰ ῥητήν\nἐστι τὴν ΜΛ, ῥητὴ ἄρα ἐστὶ καὶ ἡ ΜΗ καὶ ἀσύμμετρος\nτῇ ΔΕ μήκει· ἀσύμμετρος ἄρα ἐστὶ καὶ ἡ ΔΜ τῇ ΜΗ\nμήκει. αἱ ΔΜ, ΜΗ ἄρα ῥηταί εἰσι δυνάμει μόνον σύμμετροι·\nἐκ δύο ἄρα ὀνομάτων ἐστὶν ἡ ΔΗ.\nδεικτέον δή, ὅτι καὶ τετάρτη.\nὁμοίως δὴ δείξομεν τοῖς πρότερον, ὅτι μείζων ἐστὶν\nἡ ΔΜ τῆς ΜΗ, καὶ ὅτι τὸ ὑπὸ ΔΚΜ ἴσον ἐστὶ τῷ ἀπὸ\nτῆς ΜΝ. ἐπεὶ οὖν ἀσύμμετρόν ἐστι τὸ ἀπὸ τῆς ΑΓ τῷ\nἀπὸ τῆς ΓΒ, ἀσύμμετρον ἄρα ἐστὶ καὶ τὸ ΔΘ τῷ ΚΛ·\nὥστε ἀσύμμετρος καὶ ἡ ΔΚ τῇ ΚΜ ἐστιν. ἐὰν δὲ ὦσι\nδύο εὐθεῖαι ἄνισοι, τῷ δὲ τετάρτῳ μέρει τοῦ ἀπὸ τῆς\nἐλάσσονος ἴσον παραλληλόγραμμον παρὰ τὴν μείζονα\nπαραβληθῇ ἐλλεῖπον εἴδει τετραγώνῳ καὶ εἰς ἀσύμμετρα\nαὐτὴν διαιρῇ, ἡ μείζων τῆς ἐλάσσονος μεῖζον δυνήσεται\nτῷ ἀπὸ ἀσυμμέτρου ἑαυτῇ μήκει· ἡ ΔΜ ἄρα τῆς ΜΗ\nμεῖζον δύναται τῷ ἀπὸ ἀσυμμέτρου ἑαυτῇ. καί εἰσιν αἱ\n\nΔΜ, ΜΗ ῥηταὶ δυνάμει μόνον σύμμετροι, καὶ ἡ ΔΜ\nσύμμετρός ἐστι τῇ ἐκκειμένῃ ῥητῇ τῇ ΔΕ.\nἡ ΔΗ ἄρα ἐκ δύο ὀνομάτων ἐστὶ τετάρτη· ὅπερ ἔδει\nδεῖξαι.\nτὸ ἀπὸ τῆς ῥητὸν καὶ μέσον δυναμένης παρὰ ῥητὴν\nπαραβαλλόμενον πλάτος ποιεῖ τὴν ἐκ δύο ὀνομάτων\nπέμπτην.\nἔστω ῥητὸν καὶ μέσον δυναμένη ἡ ΑΒ διῃρημένη εἰς\nτὰς εὐθείας κατὰ τὸ Γ, ὥστε μείζονα εἶναι τὴν ΑΓ, καὶ\nἐκκείσθω ῥητὴ ἡ ΔΕ, καὶ τῷ ἀπὸ τῆς ΑΒ ἴσον παρὰ τὴν\nΔΕ παραβεβλήσθω τὸ ΔΖ πλάτος\nποιοῦν τὴν ΔΗ· λέγω, ὅτι\nἡ ΔΗ ἐκ δύο ὀνομάτων ἐστὶ\nπέμπτη.\nΚατεσκευάσθω τὰ αὐτὰ τοῖς\nπρὸ τούτου. ἐπεὶ οὖν ῥητὸν καὶ\nμέσον δυναμένη ἐστὶν ἡ ΑΒ διῃρημένη\nκατὰ τὸ Γ, αἱ ΑΓ, ΓΒ ἄρα δυνάμει εἰσὶν ἀσύμμετροι\nποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων μέσον, τὸ δʼ ὑπʼ αὐτῶν ῥητόν. ἐπεὶ οὖν μέσον\nἐστὶ τὸ συγκείμενον ἐκ τῶν ἀπὸ τῶν ΑΓ, ΓΒ, μέσον ἄρα\nἐστὶ τὸ ΔΛ· ὥστε ῥητή ἐστιν ἡ ΔΜ καὶ μήκει ἀσύμμετρος\nτῇ ΔΕ. πάλιν, ἐπεὶ ῥητόν ἐστι τὸ δὶς ὑπὸ τῶν\n\nΑΓΒ, τουτέστι τὸ ΜΖ, ῥητὴ ἄρα ἡ ΜΗ καὶ σύμμετρος\nτῇ ΔΕ. ἀσύμμετρος ἄρα ἡ ΔΜ τῇ ΜΗ· αἱ ΔΜ, ΜΗ\nἄρα ῥηταί εἰσι δυνάμει μόνον σύμμετροι· ἐκ δύο ἄρα\nὀνομάτων ἐστὶν ἡ ΔΗ.\nλέγω δή, ὅτι καὶ πέμπτη.\n\n\nὁμοίως γὰρ δειχθήσεται, ὅτι τὸ ὑπὸ τῶν ΔΚΜ ἴσον\nἐστὶ τῷ ἀπὸ τῆς ΜΝ, καὶ ἀσύμμετρος ἡ ΔΚ τῇ ΚΜ\nμήκει· ἡ ΔΜ ἄρα τῆς ΜΗ μεῖζον δύναται τῷ ἀπὸ\nἀσυμμέτρου ἑαυτῇ. καί εἰσιν αἱ ΔΜ, ΜΗ\nῥηταὶ δυνάμει\nμόνον σύμμετροι, καὶ ἡ ἐλάσσων ἡ ΜΗ σύμμετρος τῇ\n\nΔΕ μήκει.\nἡ ΔΗ ἄρα ἐκ δύο ὀνομάτων ἐστὶ πέμπτη· ὅπερ ἔδει\nδεῖξαι.\nτὸ ἀπὸ τῆς δύο μέσα δυναμένης παρὰ ῥητὴν παραβαλλόμενον\nπλάτος ποιεῖ τὴν ἐκ δύο ὀνομάτων ἕκτην.\nἔστω δύο μέσα δυναμένη ἡ ΑΒ διῃρημένη κατὰ τὸ Γ,\nῥητὴ δὲ ἔστω ἡ ΔΕ. καὶ παρὰ τὴν ΔΕ τῷ ἀπὸ τῆς ΑΒ\n\nἴσον παραβεβλήσθω τὸ ΔΖ πλάτος\nποιοῦν τὴν ΔΗ· λέγω, ὅτι\nἡ ΔΗ ἐκ δύο ὀνομάτων ἐστὶν\nἕκτη.\nΚατεσκευάσθω γὰρ τὰ αὐτὰ\nτοῖς πρότερον. καὶ ἐπεὶ ἡ ΑΒ δύο\nμέσα δυναμένη ἐστὶ διῃρημένη\nκατὰ τὸ Γ, αἱ ΑΓ, ΓΒ ἄρα δυνάμει εἰσὶν ἀσύμμετροι\nποιοῦσαι τό τε συγκείμενον ἐκ τῶν ἀπʼ αὐτῶν τετραγώνων\nμέσον καὶ τὸ ὑπʼ αὐτῶν μέσον καὶ ἔτι ἀσύμμετρον τὸ ἐκ\nτῶν ἀπʼ αὐτῶν τετραγώνων συγκείμενον τῷ ὑπʼ αὐτῶν·\nὥστε κατὰ τὰ προδεδειγμένα μέσον ἐστὶν ἑκάτερον τῶν\nΔΛ, ΜΖ. καὶ παρὰ ῥητὴν τὴν ΔΕ παράκειται· ῥητὴ ἄρα\nἐστὶν ἑκατέρα τῶν ΔΜ, ΜΗ καὶ ἀσύμμετρος τῇ ΔΕ μήκει.\nκαὶ ἐπεὶ ἀσύμμετρόν ἐστι τὸ συγκείμενον ἐκ τῶν ἀπὸ τῶν\n\nΑΓ, ΓΒ τῷ δὶς ὑπὸ τῶν ΑΓ, ΓΒ, ἀσύμμετρον ἄρα ἐστὶ\nτὸ ΔΛ τῷ ΜΖ. ἀσύμμετρος ἄρα καὶ ἡ ΔΜ τῇ ΜΗ·\nαἱ ΔΜ, ΜΗ ἄρα ῥηταί εἰσι δυνάμει μόνον σύμμετροι· ἐκ\nδύο ἄρα ὀνομάτων ἐστὶν ἡ ΔΗ.\nλέγω δή, ὅτι καὶ ἕκτη.\n\n\nὁμοίως δὴ πάλιν δείξομεν, ὅτι τὸ ὑπὸ τῶν ΔΚΜ ἴσον\nἐστὶ τῷ ἀπὸ τῆς ΜΝ, καὶ ὅτι ἡ ΔΚ τῇ ΚΜ μήκει ἐστὶν\nἀσύμμετρος· καὶ διὰ τὰ αὐτὰ δὴ ἡ ΔΜ τῆς ΜΗ μεῖζον\nδύναται τῷ ἀπὸ ἀσυμμέτρου ἑαυτῇ μήκει. καὶ οὐδετέρα\nτῶν ΔΜ, ΜΗ σύμμετρός ἐστι τῇ ἐκκειμένῃ ῥητῇ τῇ\n\nΔΕ μήκει.\nἡ ΔΗ ἄρα ἐκ δύο ὀνομάτων ἐστὶν ἕκτη· ὅπερ ἔδει\nδεῖξαι.\nἡ τῇ ἐκ δύο ὀνομάτων μήκει σύμμετρος καὶ αὐτὴ ἐκ\nδύο ὀνομάτων ἐστὶ καὶ τῇ τάξει ἡ αὐτή.\nἔστω ἐκ δύο ὀνομάτων ἡ ΑΒ, καὶ τῇ ΑΒ μήκει\nσύμμετρος ἔστω ἡ ΓΔ· λέγω, ὅτι ἡ ΓΔ ἐκ δύο ὀνομάτων\nἐστὶ καὶ τῇ τάξει ἡ αὐτὴ τῇ ΑΒ.\n\nἐπεὶ γὰρ ἐκ δύο ὀνομάτων ἐστὶν ἡ ΑΒ, διῃρήσθω εἰς\nτὰ ὀνόματα κατὰ τὸ Ε, καὶ ἔστω μεῖζον ὄνομα τὸ ΑΕ·\nαἱ ΑΕ, ΕΒ ἄρα ῥηταί εἰσι δυνάμει μόνον σύμμετροι.\nγεγονέτω ὡς ἡ ΑΒ πρὸς τὴν ΓΔ, οὕτως ἡ ΑΕ πρὸς τὴν\n\nΓΖ· καὶ λοιπὴ ἄρα ἡ ΕΒ πρὸς λοιπὴν τὴν ΖΔ ἐστιν, ὡς\nἡ ΑΒ πρὸς τὴν ΓΔ. σύμμετρος δὲ ἡ ΑΒ τῇ ΓΔ μήκει.\nσύμμετρος ἄρα ἐστὶ καὶ ἡ μὲν ΑΕ τῇ ΓΖ, ἡ δὲ ΕΒ τῇ\nΖΔ. καί εἰσι ῥηταὶ αἱ ΑΕ, ΕΒ· ῥηταὶ ἄρα εἰσὶ καὶ αἱ\nΓΖ, ΖΔ. καὶ ἐπεί ἐστιν ὡς ἡ ΑΕ πρὸς ΓΖ, ἡ ΕΒ\nπρὸς ΖΔ. ἐναλλὰξ ἄρα ἐστὶν ὡς ἡ ΑΕ πρὸς ΕΒ, ἡ ΓΖ\nπρὸς ΖΔ. αἱ δὲ ΑΕ, ΕΒ δυνάμει μόνον εἰσὶ σύμμετροι·\nκαὶ αἱ ΓΖ, ΖΔ ἄρα δυνάμει μόνον εἰσὶ σύμμετροι. καί εἰσι\nῥηταί· ἐκ δύο ἄρα ὀνομάτων ἐστὶν ἡ ΓΔ.\nλέγω δή, ὅτι τῇ τάξει ἐστὶν ἡ αὐτὴ τῇ ΑΒ.\n\n\nἡ γὰρ ΑΕ τῆς ΕΒ μεῖζον δύναται ἤτοι τῷ ἀπὸ\nσυμμέτρου ἑαυτῇ ἢ τῷ ἀπὸ ἀσυμμέτρου. εἰ μὲν οὖν ἡ\nΑΕ τῆς ΕΒ μεῖζον δύναται τῷ ἀπὸ συμμέτρου ἑαυτῇ,\nκαὶ ἡ ΓΖ τῆς ΖΔ μεῖζον δυνήσεται τῷ ἀπὸ συμμέτρου\nἑαυτῇ. καὶ εἰ μὲν σύμμετρός ἐστιν ἡ ΑΕ τῇ ἐκκειμένῃ\nῥητῇ, καὶ ἡ ΓΖ σύμμετρος αὐτῇ ἔσται, καὶ διὰ τοῦτο\nἑκατέρα τῶν ΑΒ, ΓΔ ἐκ δύο ὀνομάτων ἐστὶ πρώτη,\nτουτέστι τῇ τάξει ἡ αὐτή. εἰ δὲ ἡ ΕΒ σύμμετρός ἐστι τῇ\nἐκκειμένῃ ῥητῇ, καὶ ἡ ΖΔ σύμμετρός ἐστιν αὐτῇ, καὶ\nδιὰ τοῦτο πάλιν τῇ τάξει ἡ αὐτὴ ἔσται τῇ ΑΒ· ἑκατέρα\nγὰρ αὐτῶν ἔσται ἐκ δύο ὀνομάτων δευτέρα. εἰ δὲ οὐδετέρα\nτῶν ΑΕ, ΕΒ σύμμετρός ἐστι τῇ ἐκκειμένῃ ῥητῇ, οὐδετέρα\nτῶν ΓΖ, ΖΔ σύμμετρος αὐτῇ ἔσται, καί ἐστιν ἑκατέρα\nτρίτη. εἰ δὲ ἡ ΑΕ τῆς ΕΒ μεῖζον δύναται τῷ ἀπὸ ἀσυμμέτρου\nἑαυτῇ, καὶ ἡ ΓΖ τῆς ΖΔ μεῖζον δύναται τῷ ἀπὸ\nἀσυμμέτρου ἑαυτῇ. καὶ εἰ μὲν ἡ ΑΕ σύμμετρός ἐστι τῇ\nἐκκειμένῃ ῥητῇ, καὶ ἡ ΓΖ σύμμετρός ἐστιν αὐτῇ, καί\nἐστιν ἑκατέρα τετάρτη. εἰ δὲ ἡ ΕΒ, καὶ ἡ ΖΔ, καὶ ἔσται\nἑκατέρα πέμπτη. εἰ δὲ οὐδετέρα τῶν ΑΕ, ΕΒ, καὶ τῶν\nΓΖ, ΖΔ οὐδετέρα σύμμετρός ἐστι τῇ ἐκκειμένῃ ῥητῇ,\nκαὶ ἔσται ἑκατέρα ἕκτη.\nὥστε ἡ τῇ ἐκ δύο ὀνομάτων μήκει σύμμετρος ἐκ\nδύο ὀνομάτων ἐστὶ καὶ τῇ τάξει ἡ αὐτή· ὅπερ ἔδει δεῖξαι.\nἡ τῇ ἐκ δύο μέσων μήκει σύμμετρος καὶ αὐτὴ ἐκ δύο\nμέσων ἐστὶ καὶ τῇ τάξει ἡ αὐτή.\nἔστω ἐκ δύο μέσων ἡ ΑΒ, καὶ τῇ ΑΒ σύμμετρος ἔστω\nμήκει ἡ ΓΔ· λέγω, ὅτι ἡ ΓΔ ἐκ δύο μέσων ἐστὶ καὶ τῇ\nτάξει ἡ αὐτὴ τῇ ΑΒ.\nἐπεὶ γὰρ ἐκ δύο μέσων ἐστὶν ἡ ΑΒ, διῃρήσθω εἰς\nτὰς μέσας κατὰ τὸ Ε· αἱ ΑΕ, ΕΒ ἄρα μέσαι εἰσὶ δυνάμει\nμόνον σύμμετροι. καὶ γεγονέτω ὡς ἡ ΑΒ πρὸς ΓΔ, ἡ\n\nΑΕ πρὸς ΓΖ· καὶ λοιπὴ ἄρα ἡ ΕΒ πρὸς\nλοιπὴν τὴν ΖΔ ἐστιν, ὡς ἡ ΑΒ πρὸς\nΓΔ. σύμμετρος δὲ ἡ ΑΒ τῇ ΓΔ μήκει·\nσύμμετρος ἄρα καὶ ἑκατέρα τῶν ΑΕ, ΕΒ\nἑκατέρᾳ τῶν ΓΖ, ΖΔ. μέσαι δὲ αἱ ΑΕ, ΕΒ·\nμέσαι ἄρα καὶ αἱ ΓΖ, ΖΔ. καὶ ἐπεί ἐστιν ὡς ἡ ΑΕ πρὸς ΕΒ,\nἡ ΓΖ πρὸς ΖΔ, αἱ δὲ ΑΕ, ΕΒ δυνάμει μόνον σύμμετροί\nεἰσιν, καὶ αἱ ΓΖ, ΖΔ\nἄρα δυνάμει μόνον σύμμετροί εἰσιν.\nἐδείχθησαν δὲ καὶ μέσαι· ἡ ΓΔ ἄρα ἐκ δύο μέσων ἐστίν.\nλέγω δή, ὅτι καὶ τῇ τάξει ἡ αὐτή ἐστι τῇ ΑΒ.\nἐπεὶ γάρ ἐστιν ὡς ἡ ΑΕ πρὸς ΕΒ, ἡ ΓΖ πρὸς ΖΔ,\nκαὶ ὡς ἄρα τὸ ἀπὸ τῆς ΑΕ πρὸς τὸ ὑπὸ τῶν ΑΕΒ,\nοὕτως τὸ ἀπὸ τῆς ΓΖ πρὸς τὸ ὑπὸ τῶν ΓΖΔ· ἐναλλὰξ\nὡς τὸ ἀπὸ τῆς ΑΕ πρὸς τὸ ἀπὸ τῆς ΓΖ, οὕτως τὸ ὑπὸ\nτῶν ΑΕΒ πρὸς τὸ ὑπὸ τῶν ΓΖΔ. σύμμετρον δὲ τὸ ἀπὸ\nτῆς ΑΕ τῷ ἀπὸ τῆς ΓΖ· σύμμετρον ἄρα καὶ τὸ ὑπὸ τῶν\n\nΑΕΒ τῷ ὑπὸ τῶν ΓΖΔ. εἴτε οὖν ῥητόν ἐστι τὸ ὑπὸ τῶν\nΑΕΒ, καὶ τὸ ὑπὸ τῶν ΓΖΔ ῥητόν ἐστιν καὶ διὰ τοῦτό\nἐστιν ἐκ δύο μέσων πρώτη. εἴτε μέσον, μέσον, καί\nἐστιν ἑκατέρα δευτέρα.\nκαὶ διὰ τοῦτο ἔσται ἡ ΓΔ τῇ ΑΒ τῇ τάξει ἡ αὐτή·\nὅπερ ἔδει δεῖξαι.\nἡ τῇ μείζονι σύμμετρος καὶ αὐτὴ μείζων ἐστίν.\nἔστω μείζων ἡ ΑΒ, καὶ τῇ ΑΒ σύμμετρος ἔστω ἡ\nΓΔ· λέγω, ὅτι ἡ ΓΔ μείζων ἐστίν.\nδιῃρήσθω ἡ ΑΒ κατὰ τὸ Ε· αἱ ΑΕ, ΕΒ ἄρα δυνάμει\nεἰσὶν ἀσύμμετροι ποιοῦσαι τὸ μὲν συγκείμενον ἐκ\nτῶν ἀπʼ αὐτῶν τετραγώνων ῥητόν, τὸ δʼ ὑπʼ αὐτῶν\nμέσον· καὶ γεγονέτω τὰ αὐτὰ τοῖς πρότερον.\nκαὶ ἐπεί ἐστιν ὡς ἡ ΑΒ πρὸς τὴν ΓΔ,\nοὕτως ἥ τε ΑΕ πρὸς τὴν ΓΖ καὶ ἡ ΕΒ\nπρὸς τὴν ΖΔ, καὶ ὡς ἄρα ἡ ΑΕ πρὸς τὴν\nΓΖ, οὕτως ἡ ΕΒ πρὸς τὴν ΖΔ. σύμμετρος\nδὲ ἡ ΑΒ τῇ ΓΔ. σύμμετρος ἄρα καὶ ἑκατέρα\nτῶν ΑΕ, ΕΒ ἑκατέρᾳ τῶν ΓΖ, ΖΔ.\nκαὶ ἐπεί ἐστιν ὡς ἡ ΑΕ πρὸς τὴν ΓΖ, οὕτως ἡ ΕΒ\nπρὸς τὴν ΖΔ, καὶ ἐναλλὰξ ὡς ἡ ΑΕ πρὸς ΕΒ, οὕτως\nἡ ΓΖ πρὸς ΖΔ, καὶ συνθέντι ἄρα ἐστὶν ὡς ἡ ΑΒ πρὸς\nτὴν ΒΕ, οὕτως ἡ ΓΔ πρὸς τὴν ΔΖ· καὶ ὡς ἄρα τὸ\nἀπὸ τῆς ΑΒ πρὸς τὸ ἀπὸ τῆς ΒΕ, οὕτως τὸ ἀπὸ τῆς\nΓΔ πρὸς τὸ ἀπὸ τῆς ΔΖ. ὁμοίως δὴ δείξομεν, ὅτι καὶ\nὡς τὸ ἀπὸ τῆς ΑΒ πρὸς τὸ ἀπὸ τῆς ΑΕ, οὕτως τὸ ἀπὸ\nτῆς ΓΔ πρὸς τὸ ἀπὸ τῆς ΓΖ. καὶ ὡς ἄρα τὸ ἀπὸ τῆς\nΑΒ πρὸς τὰ ἀπὸ τῶν ΑΕ, ΕΒ, οὕτως τὸ ἀπὸ τῆς ΓΔ\nπρὸς τὰ ἀπὸ τῶν ΓΖ, ΖΔ· καὶ ἐναλλὰξ ἄρα ἐστὶν ὡς\nτὸ ἀπὸ τῆς ΑΒ πρὸς τὸ ἀπὸ τῆς ΓΔ, οὕτως τὰ ἀπὸ τῶν\n\nΑΕ, ΕΒ πρὸς τὰ ἀπὸ τῶν ΓΖ, ΖΔ. σύμμετρον δὲ τὸ\nἀπὸ τῆς ΑΒ τῷ ἀπὸ τῆς ΓΔ· σύμμετρα ἄρα καὶ τὰ ἀπὸ\nτῶν ΑΕ, ΕΒ τοῖς ἀπὸ τῶν ΓΖ, ΖΔ. καί ἐστι τὰ ἀπὸ τῶν\nΑΕ, ΕΒ ἅμα ῥητόν, καὶ τὰ ἀπὸ τῶν ΓΖ, ΖΔ ἅμα ῥητόν\nἐστιν. ὁμοίως δὲ καὶ τὸ δὶς ὑπὸ τῶν ΑΕ, ΕΒ σύμμετρόν\nἐστι τῷ δὶς ὑπὸ τῶν ΓΖ, ΖΔ. καί ἐστι μέσον τὸ δὶς ὑπὸ\nτῶν ΑΕ, ΕΒ· μέσον ἄρα καὶ τὸ δὶς ὑπὸ τῶν ΓΖ, ΖΔ.\nαἱ ΓΖ, ΖΔ ἄρα δυνάμει ἀσύμμετροί εἰσι ποιοῦσαι τὸ\nμὲν συγκείμενον ἐκ τῶν ἀπʼ αὐτῶν τετραγώνων ἅμα\nῥητόν, τὸ δὲ δὶς ὑπʼ αὐτῶν μέσον· ὅλη ἄρα ἡ ΓΔ ἄλογός\nἐστιν ἡ καλουμένη μείζων.\nἡ ἄρα τῇ μείζονι σύμμετρος μείζων ἐστίν· ὅπερ ἔδει\nδεῖξαι.\nἡ τῇ ῥητὸν καὶ μέσον δυναμένῃ σύμμετρος καὶ αὐτὴ\nῥητὸν καὶ μέσον δυναμένη ἐστίν.\nἔστω ῥητὸν καὶ μέσον δυναμένη ἡ ΑΒ, καὶ τῇ ΑΒ\nσύμμετρος ἔστω ἡ ΓΔ· δεικτέον, ὅτι καὶ ἡ ΓΔ ῥητὸν καὶ\nμέσον δυναμένη ἐστίν.\nδιῃρήσθω ἡ ΑΒ εἰς τὰς εὐθείας κατὰ τὸ\nΕ· αἱ ΑΕ, ΕΒ ἄρα δυνάμει εἰσὶν ἀσύμμετροι\nποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων μέσον, τὸ δʼ ὑπʼ αὐτῶν ῥητόν·\nκαὶ τὰ αὐτὰ κατεσκευάσθω τοῖς πρότερον.\nὁμοίως δὴ δείξομεν, ὅτι καὶ αἱ ΓΖ, ΖΔ δυνάμει\nεἰσὶν ἀσύμμετροι, καὶ σύμμετρον τὸ μὲν\nσυγκείμενον ἐκ τῶν ἀπὸ τῶν ΑΕ, ΕΒ τῷ συγκειμένῳ\nἐκ τῶν ἀπὸ τῶν ΓΖ, ΖΔ, τὸ δὲ ὑπὸ ΑΕ, ΕΒ τῷ ὑπὸ\n\nΓΖ, ΖΔ· ὥστε καὶ τὸ μὲν συγκείμενον ἐκ τῶν ἀπὸ\nτῶν ΓΖ, ΖΔ τετραγώνων ἐστὶ μέσον, τὸ δʼ ὑπὸ τῶν\nΓΖ, ΖΔ ῥητόν.\nῥητὸν ἄρα καὶ μέσον δυναμένη ἐστὶν ἡ ΓΔ· ὅπερ ἔδει\nδεῖξαι.\nἡ τῇ δύο μέσα δυναμένῃ σύμμετρος δύο μέσα δυναμένη\nἐστίν.\nἔστω δύο μέσα δυναμένη ἡ ΑΒ, καὶ τῇ ΑΒ σύμμετρος\nἡ ΓΔ· δεικτέον, ὅτι καὶ ἡ ΓΔ δύο μέσα δυναμένη ἐστίν.\n\n\n\nʼἐπεὶ γὰρ δύο μέσα δυναμένη ἐστὶν ἡ ΑΒ,\nδιῃρήσθω εἰς τὰς εὐθείας κατὰ τὸ Ε· αἱ ΑΕ,\nΕΒ ἄρα δυνάμει εἰσὶν ἀσύμμετροι ποιοῦσαι\nτό τε συγκείμενον ἐκ τῶν ἀπʼ αὐτῶν τετραγώνων\nμέσον καὶ τὸ ὑπʼ αὐτῶν μέσον καὶ\nἔτι ἀσύμμετρον τὸ συγκείμενον ἐκ τῶν ἀπὸ\nτῶν ΑΕ, ΕΒ τετραγώνων τῷ ὑπὸ τῶν ΑΕ,\nΕΒ· καὶ κατεσκευάσθω τὰ αὐτὰ τοῖς πρότερον. ὁμοίως\nδὴ δείξομεν, ὅτι καὶ αἱ ΓΖ, ΖΔ δυνάμει εἰσὶν ἀσύμμετροι\nκαὶ σύμμετρον τὸ μὲν συγκείμενον ἐκ τῶν ἀπὸ τῶν\n\nΑΕ, ΕΒ τῷ συγκειμένῳ ἐκ τῶν ἀπὸ τῶν ΓΖ, ΖΔ, τὸ\nδὲ ὑπὸ τῶν ΑΕ, ΕΒ τῷ ὑπὸ τῶν ΓΖ, ΖΔ· ὥστε καὶ τὸ\nσυγκείμενον ἐκ τῶν ἀπὸ τῶν ΓΖ, ΖΔ τετραγώνων μέσον\nἐστὶ καὶ τὸ ὑπὸ τῶν ΓΖ, ΖΔ μέσον καὶ ἔτι ἀσύμμετρον\nτὸ συγκείμενον ἐκ τῶν ἀπὸ τῶν ΓΖ, ΖΔ τετραγώνων\nτῷ ὑπὸ τῶν ΓΖ, ΖΔ.\nἡ ἄρα ΓΔ δύο μέσα δυναμένη ἐστίν· ὅπερ ἔδει δεῖξαι.\nῥητοῦ καὶ μέσου συντιθεμένου τέσσαρες ἄλογοι γίγνονται\nἤτοι ἐκ δύο ὀνομάτων ἢ ἐκ δύο μέσων πρώτη ἢ\nμείζων ἢ ῥητὸν καὶ μέσον δυναμένη.\nἔστω ῥητὸν μὲν τὸ ΑΒ, μέσον δὲ τὸ ΓΔ· λέγω, ὅτι ἡ\nτὸ ΑΔ χωρίον δυναμένη ἤτοι ἐκ δύο ὀνομάτων ἐστὶν ἢ ἐκ\nδύο μέσων πρώτη ἢ μείζων ἢ ῥητὸν καὶ μέσον δυναμένη.\nτὸ γὰρ ΑΒ τοῦ ΓΔ ἤτοι μεῖζόν ἐστιν ἢ ἔλασσον.\nἔστω πρότερον μεῖζον· καὶ ἐκκείσθω ῥητὴ ἡ ΕΖ, καὶ\nπαραβεβλήσθω παρὰ τὴν ΕΖ\n\nτῷ ΑΒ ἴσον τὸ ΕΗ πλάτος\nποιοῦν τὴν ΕΘ· τῷ δὲ ΔΓ\nἴσον παρὰ τὴν ΕΖ παραβεβλήσθω\nτὸ ΘΙ πλάτος ποιοῦν\nτὴν ΘΚ. καὶ ἐπεὶ ῥητόν ἐστι\nτὸ ΑΒ καί ἐστιν ῥητόν ἐστι\nτὸ ΑΒ καί ἐστιν ἴσον τῷ\nΕΗ, ῥητὸν ἄρα καὶ τὸ ΕΗ. καὶ παρὰ ῥητὴν τὴν\nΕΖ παραβέβληται πλάτος ποιοῦν τὴν ΕΘ· ἡ ΕΘ ἄρα\nῥητή ἐστι καὶ σύμμετρος τῇ ΕΖ μήκει. πάλιν, ἐπεὶ μέσον\nἐστὶ τὸ ΓΔ καί ἐστιν ἴσον τῷ ΘΙ, μέσον ἄρα ἐστὶ καὶ\nτὸ ΘΙ. καὶ παρὰ ῥητὴν τὴν ΕΖ παράκειται πλάτος\nποιοῦν τὴν ΘΚ· ῥητὴ ἄρα ἐστὶν ἡ ΘΚ καὶ ἀσύμμετρος\nτῇ ΕΖ μήκει. καὶ ἐπεὶ μέσον ἐστὶ τὸ ΓΔ, ῥητὸν δὲ τὸ\nΑΒ, ἀσύμμετρον ἄρα ἐστὶ τὸ ΑΒ τῷ ΓΔ· ὥστε καὶ τὸ\n\nΕΗ ἀσύμμετρόν ἐστι τῷ ΘΙ. ὡς δὲ τὸ ΕΗ πρὸς τὸ ΘΙ,\nοὕτως ἐστὶν ἡ ΕΘ πρὸς τὴν ΘΚ· ἀσύμμετρος ἄρα ἐστὶ\nκαὶ ἡ ΕΘ τῇ ΘΚ μήκει. καί εἰσιν ἀμφότεραι ῥηταί· αἱ\nΕΘ, ΘΚ ἄρα ῥηταί εἰσι δυνάμει μόνον σύμμετροι· ἐκ δύο\nἄρα ὀνομάτων ἐστὶν ἡ ΕΚ διῃρημένη κατὰ τὸ Θ. καὶ ἐπεὶ\nμεῖζόν ἐστι τὸ ΑΒ τοῦ ΓΔ, ἴσον δὲ τὸ μὲν ΑΒ τῷ ΕΗ,\nτὸ δὲ ΓΔ τῷ ΘΙ, μεῖζον ἄρα καὶ τὸ ΕΗ τοῦ ΘΙ· καὶ ἡ\nΕΘ ἄρα μείζων ἐστὶ τῆς ΘΚ. ἤτοι οὖν ἡ ΕΘ τῆς ΘΚ\nμεῖζον δύναται τῷ ἀπὸ συμμέτρου ἑαυτῇ μήκει ἢ τῷ\nἀπὸ ἀσυμμέτρου. δυνάσθω πρότερον τῷ ἀπὸ συμμέτρου\nἑαυτῇ. καί ἐστιν ἡ μείζων ἡ ΘΕ σύμμετρος τῇ ἐκκειμένῃ\nῥητῇ τῇ ΕΖ· ἡ ἄρα ΕΚ ἐκ δύο ὀνομάτων ἐστὶ πρώτη.\nῥητὴ δὲ ἡ ΕΖ· ἐὰν δὲ χωρίον περιέχηται ὑπὸ ῥητῆς καὶ\nτῆς ἐκ δύο ὀνομάτων πρώτης, ἡ τὸ χωρίον δυναμένη ἐκ\nδύο ὀνομάτων ἐστίν. ἡ ἄρα τὸ ΕΙ δυναμένη ἐκ δύο\nὀνομάτων ἐστίν· ὥστε καὶ ἡ τὸ ΑΔ δυναμένη ἐκ δύο\nὀνομάτων ἐστίν. ἀλλὰ δὴ δυνάσθω ἡ ΕΘ τῆς ΘΚ μεῖζον\nτῷ ἀπὸ ἀσυμμέτρου ἑαυτῇ· καί ἐστιν ἡ μείζων ἡ ΕΘ\nσύμμετρος τῇ ἐκκειμένῃ ῥητῇ τῇ ΕΖ μήκει· ἡ ἄρα ΕΚ\nἐκ δύο ὀνομάτων ἐστὶ τετάρτη. ῥητὴ δὲ ἡ ΕΖ· ἐὰν δὲ\nχωρίον περιέχηται ὑπὸ ῥητῆς καὶ τῆς ἐκ δύο ὀνομάτων\nτετάρτης, ἡ τὸ χωρίον δυναμένη ἄλογός ἐστιν ἡ καλουμένη\nμείζων. ἡ ἄρα τὸ ΕΙ χωρίον\nδυναμένη μείζων ἐστίν· ὥστε\nκαὶ ἡ τὸ ΑΔ δυναμένη μείζων\nἐστίν.\nἀλλὰ δὴ ἔστω ἔλασσον τὸ\nΑΒ τοῦ ΓΔ· καὶ τὸ ΕΗ ἄρα\nἔλασσόν ἐστι τοῦ ΘΙ· ὥστε καὶ\nἡ ΕΘ ἐλάσσων ἐστὶ τῆς ΘΚ.\nἤτοι δὲ ἡ ΘΚ τῆς ΕΘ μεῖζον δύναται τῷ ἀπὸ συμμέτρου\nἑαυτῇ ἢ τῷ ἀπὸ ἀσυμμέτρου. δυνάσθω πρότερον\nτῷ ἀπὸ συμμέτρου ἑαυτῇ μήκει· καί ἐστιν ἡ\nἐλάσσων ἡ ΕΘ σύμμετρος τῇ ἐκκειμένῃ ῥητῇ τῇ ΕΖ\nμήκει· ἡ ἄρα ΕΚ ἐκ δύο ὀνομάτων ἐστὶ δευτέρα. ῥητὴ δὲ\nἡ ΕΖ· ἐὰν δὲ χωρίον περιέχηται ὑπὸ ῥητῆς καὶ τῆς\nἐκ δύο ὀνομάτων δευτέρας, ἡ τὸ χωρίον δυναμένη ἐκ\nδύο μέσων ἐστὶ πρώτη. ἡ ἄρα τὸ ΕΙ χωρίον δυναμένη ἐκ\nδύο μέσων ἐστὶ πρώτη· ὥστε καὶ ἡ τὸ ΑΔ δυναμένη\nἐκ δύο μέσων ἐστὶ πρώτη. ἀλλὰ δὴ ἡ ΘΚ τῆς ΘΕ μεῖζον\nδυνάσθω τῷ ἀπὸ ἀσυμμέτρου ἑαυτῇ. καί ἐστιν ἡ ἐλάσσων\nἡ ΕΘ σύμμετρος τῇ ἐκκειμένῃ ῥητῇ τῇ ΕΖ· ἡ ἄρα ΕΚ ἐκ\nδύο ὀνομάτων ἐστὶ πέμπτη. ῥητὴ δὲ ἡ ΕΖ· ἐὰν δὲ χωρίον\nπεριέχηται ὑπὸ ῥητῆς καὶ τῆς ἐκ δύο ὀνομάτων πέμπτης,\nἡ τὸ χωρίον δυναμένη ῥητὸν καὶ μέσον δυναμένη ἐστίν.\nἡ ἄρα τὸ ΕΙ χωρίον δυναμένη ῥητὸν καὶ μέσον δυναμένη\nἐστίν· ὥστε καὶ ἡ τὸ ΑΔ χωρίον δυναμένη ῥητὸν καὶ\nμέσον δυναμένη ἐστίν.\nῥητοῦ ἄρα καὶ μέσου συντιθεμένου τέσσαρες ἄλογοι\nγίγνονται ἤτοι ἐκ δύο ὀνομάτων ἢ ἐκ δύο μέσων πρώτη\nἢ μείζων ἢ ῥητὸν καὶ μέσον δυναμένη· ὅπερ ἔδει δεῖξαι.\nδύο μέσων ἀσυμμέτρων ἀλλήλοις συντιθεμένων αἱ\nλοιπαὶ δύο ἄλογοι γίγνονται ἤτοι ἐκ δύο μέσων δευτέρα\nἢ ἡ δύο μέσα δυναμένη.\nΣυγκείσθω γὰρ δύο μέσα ἀσύμμετρα ἀλλήλοις τὰ\n\nΑΒ, ΓΔ· λέγω, ὅτι ἡ τὸ ΑΔ χωρίον δυναμένη ἤτοι ἐκ\nδύο μέσων ἐστὶ δευτέρα ἢ δύο μέσα δυναμένη.\n\nτὸ γὰρ ΑΒ τοῦ ΓΔ ἤτοι\nμεῖζόν ἐστιν ἢ ἔλασσον. ἔστω,\nεἰ τύχοι, πρότερον μεῖζον τὸ\n\nΑΒ τοῦ ΓΔ· καὶ ἐκκείσθω\nῥητὴ ἡ ΕΖ, καὶ τῷ μὲν ΑΒ\nἴσον παρὰ τὴν ΕΖ παραβεβλήσθω\nτὸ ΕΗ πλάτος ποιοῦν τὴν\nΕΘ, τῷ δὲ ΓΔ ἴσον τὸ ΘΙ πλάτος\nποιοῦν τὴν ΘΚ. καὶ ἐπεὶ\nμέσον ἐστὶν ἑκάτερον τῶν ΑΒ, ΓΔ, μέσον ἄρα καὶ\nἑκάτερον τῶν ΕΗ, ΘΙ. καὶ παρὰ ῥητὴν τὴν ΖΕ παράκειται\nπλάτος ποιοῦν τὰς ΕΘ, ΘΚ· ἑκατέρα ἄρα τῶν\nΕΘ, ΘΚ ῥητή ἐστι καὶ ἀσύμμετρος τῇ ΕΖ μήκει. καὶ\nἐπεὶ ἀσύμμετρόν ἐστι τὸ ΑΒ τῷ ΓΔ, καί ἐστιν ἴσον τὸ\nμὲν ΑΒ τῷ ΕΗ, τὸ δὲ ΓΔ τῷ ΘΙ, ἀσύμμετρον ἄρα ἐστὶ\nκαὶ τὸ ΕΗ τῷ ΘΙ. ὡς δὲ τὸ ΕΗ πρὸς τὸ ΘΙ, οὕτως ἐστὶν\nἡ ΕΘ πρὸς ΘΚ· ἀσύμμετρος ἄρα ἐστὶν ἡ ΕΘ τῇ ΘΚ\nμήκει. αἱ ΕΘ, ΘΚ ἄρα ῥηταί εἰσι δυνάμει μόνον σύμμετροι·\nἐκ δύο ἄρα ὀνομάτων ἐστὶν ἡ ΕΚ. ἤτοι δὲ ἡ ΕΘ\nτῆς ΘΚ μεῖζον δύναται τῷ ἀπὸ συμμέτρου ἑαυτῇ ἢ τῷ\nἀπὸ ἀσυμμέτρου. δυνάσθω πρότερον τῷ ἀπὸ συμμέτρου\nἑαυτῇ μήκει· καὶ οὐδετέρα τῶν ΕΘ, ΘΚ σύμμετρός\nἐστι τῇ ἐκκειμένῃ ῥητῇ τῇ ΕΖ μήκει· ἡ ΕΚ ἄρα ἐκ δύο\nὀνομάτων ἐστὶ τρίτη. ῥητὴ δὲ ἡ ΕΖ· ἐὰν δὲ χωρίον\nπεριέχηται ὑπὸ ῥητῆς καὶ τῆς ἐκ δύο ὀνομάτων τρίτης,\nἡ τὸ χωρίον δυναμένη ἐκ δύο μέσων ἐστὶ δευτέρα· ἡ ἄρα\nτὸ ΕΙ, τουτέστι τὸ ΑΔ, δυναμένη ἐκ δύο μέσων ἐστὶ\nδευτέρα. ἀλλὰ δὴ ἡ ΕΘ τῆς ΘΚ μεῖζον δυνάσθω τῷ ἀπὸ\nἀσυμμέτρου ἑαυτῇ μήκει· καὶ ἀσύμμετρός ἐστιν ἑκατέρα\nτῶν ΕΘ, ΘΚ τῇ ΕΖ μήκει· ἡ ἄρα ΕΚ ἐκ δύο ὀνομάτων\nἐστὶν ἕκτη. ἐὰν δὲ χωρίον περιέχηται ὑπὸ ῥητῆς καὶ τῆς\nἐκ δύο ὀνομάτων ἕκτης, ἡ τὸ χωρίον δυναμένη ἡ δύο μέσα\nδυναμένη ἐστίν· ὥστε καὶ ἡ τὸ ΑΔ χωρίον δυναμένη\nἡ δύο μέσα δυναμένη ἐστίν.\nὉμοίως δὴ δείξομεν, ὅτι κἂν ἔλαττον ᾖ τὸ ΑΒ τοῦ\nΓΔ, ἡ τὸ ΑΔ χωρίον δυναμένη ἢ ἐκ δύο μέσων δευτέρα\nἐστὶν ἤτοι δύο μέσα δυναμένη.\nδύο ἄρα μέσων ἀσυμμέτρων ἀλλήλοις συντιθεμένων\nαἱ λοιπαὶ δύο ἄλογοι γίγνονται ἤτοι ἐκ δύο μέσων δευτέρα\nἢ δύο μέσα δυναμένη.\nἡ ἐκ δύο ὀνομάτων καὶ αἱ μετʼ αὐτὴν ἄλογοι οὔτε τῇ\nμέσῃ οὔτε ἀλλήλαις εἰσὶν αἱ αὐταί. τὸ μὲν γὰρ ἀπὸ μέσης\nπαρὰ ῥητὴν παραβαλλόμενον πλάτος ποιεῖ ῥητὴν καὶ\nἀσύμμετρον τῇ παρʼ ἣν παράκειται μήκει. τὸ δὲ ἀπὸ τῆς\nἐκ δύο ὀνομάτων παρὰ ῥητὴν παραβαλλόμενον πλάτος\nποιεῖ τὴν ἐκ δύο ὀνομάτων πρώτην. τὸ δὲ ἀπὸ τῆς ἐκ\nδύο μέσων πρώτης παρὰ ῥητὴν παραβαλλόμενον πλάτος\nποιεῖ τὴν ἐκ δύο ὀνομάτων δευτέραν. τὸ δὲ ἀπὸ τῆς ἐκ\nδύο μέσων δευτέρας παρὰ ῥητὴν παραβαλλόμενον πλάτος\nποιεῖ τὴν ἐκ δύο ὀνομάτων τρίτην. τὸ δὲ ἀπὸ τῆς μείζονος\nπαρὰ ῥητὴν παραβαλλόμενον πλάτος ποιεῖ τὴν ἐκ δύο\nὀνομάτων τετάρτην. τὸ δὲ ἀπὸ τῆς ῥητὸν καὶ μέσον\nδυναμένης παρὰ ῥητὴν παραβαλλόμενον πλάτος ποιεῖ τὴν\nἐκ δύο ὀνομάτων πέμπτην. τὸ δὲ ἀπὸ τῆς δύο μέσα δυναμένης\nπαρὰ ῥητὴν παραβαλλόμενον πλάτος ποιεῖ τὴν\nἐκ δύο ὀνομάτων ἕκτην. τὰ δʼ εἰρημένα πλάτη διαφέρει\nτοῦ τε πρώτου καὶ ἀλλήλων, τοῦ μὲν πρώτου, ὅτι\nῥητή ἐστιν, ἀλλήλων δέ, ὅτι τῇ τάξει οὐκ εἰσὶν αἱ αὐταί·\nὥστε καὶ αὐταὶ αἱ ἄλογοι διαφέρουσιν ἀλλήλων.\nἐὰν ἀπὸ ῥητῆς ῥητὴ ἀφαιρεθῇ δυνάμει μόνον σύμμετρος\nοὖσα τῇ ὅλῃ, ἡ λοιπὴ ἄλογός ἐστιν· καλείσθω δὲ ἀποτομή.\nἀπὸ γὰρ ῥητῆς τῆς ΑΒ ῥητὴ ἀφῃρήσθω ἡ ΒΓ δυνάμει\nμόνον σύμμετρος οὖσα τῇ ὅλῃ· λέγω, ὅτι ἡ λοιπὴ ἡ ΑΓ\nἄλογός ἐστιν ἡ καλουμένη ἀποτομή.\nἐπεὶ γὰρ ἀσύμμετρός ἐστιν ἡ ΑΒ τῇ ΒΓ μήκει, καί\nἐστιν ὡς ἡ ΑΒ πρὸς τὴν ΒΓ, οὕτως τὸ ἀπὸ τῆς ΑΒ\n\nπρὸς τὸ ὑπὸ τῶν ΑΒ, ΒΓ, ἀσύμμετρον ἄρα ἐστὶ τὸ ἀπὸ\nτῆς ΑΒ τῷ ὑπὸ τῶν ΑΒ, ΒΓ. ἀλλὰ τῷ μὲν ἀπὸ τῆς ΑΒ\nσύμμετρά ἐστι τὰ ἀπὸ τῶν ΑΒ, ΒΓ τετράγωνα, τῷ δὲ\nὑπὸ τῶν ΑΒ, ΒΓ σύμμετρόν ἐστι τὸ δὶς ὑπὸ τῶν ΑΒ,\nΒΓ. καὶ ἐπειδήπερ τὰ ἀπὸ τῶν ΑΒ, ΒΓ ἴσα ἐστὶ τῷ\nδὶς ὑπὸ τῶν ΑΒ, ΒΓ μετὰ τοῦ ἀπὸ ΓΑ, καὶ λοιπῷ ἄρα\nτῷ ἀπὸ τῆς ΑΓ ἀσύμμετρά ἐστι τὰ ἀπὸ τῶν ΑΒ, ΒΓ.\nῥητὰ δὲ τὰ ἀπὸ τῶν ΑΒ, ΒΓ· ἄλογος ἄρα ἐστὶν ἡ ΑΓ·\nκαλείσθω δὲ ἀποτομή. ὅπερ ἔδει δεῖξαι.\nἐὰν ἀπὸ μέσης μέση ἀφαιρεθῇ δυνάμει μόνον σύμμετρος\nοὖσα τῇ ὅλῃ, μετὰ δὲ τῆς ὅλης ῥητὸν περιέχουσα, ἡ\nλοιπὴ ἄλογός ἐστιν· καλείσθω δὲ μέσης ἀποτομὴ πρώτη.\nἀπὸ γὰρ μέσης τῆς ΑΒ μέση ἀφῃρήσθω ἡ ΒΓ δυνάμει\nμόνον σύμμετρος οὖσα τῇ ΑΒ, μετὰ δὲ τῆς ΑΒ ῥητὸν\nποιοῦσα τὸ ὑπὸ τῶν ΑΒ, ΒΓ· λέγω, ὅτι ἡ λοιπὴ ἡ ΑΓ\nἄλογός ἐστιν· καλείσθω δὲ μέσης ἀποτομὴ πρώτη.\nἐπεὶ γὰρ αἱ ΑΒ, ΒΓ μέσαι εἰσίν, μέσα ἐστὶ καὶ τὰ\nἀπὸ τῶν ΑΒ, ΒΓ. ῥητὸν δὲ τὸ δὶς ὑπὸ τῶν ΑΒ, ΒΓ·\n\nἀσύμμετρα ἄρα τὰ ἀπὸ τῶν ΑΒ, ΒΓ τῷ δὶς ὑπὸ\nτῶν ΑΒ, ΒΓ· καὶ λοιπῷ ἄρα τῷ ἀπὸ τῆς ΑΓ\nἀσύμμετρόν ἐστι τὸ δὶς ὑπὸ τῶν ΑΒ, ΒΓ, ἐπεὶ\nκἂν τὸ ὅλον ἑνὶ αὐτῶν ἀσύμμετρον ᾖ, καὶ τὰ ἐξ\nἀρχῆς μεγέθη ἀσύμμετρα ἔσται. ῥητὸν δὲ τὸ δὶς\nὑπὸ τῶν ΑΒ, ΒΓ· ἄλογον ἄρα τὸ ἀπὸ τῆς ΑΓ·\nἄλογος ἄρα ἐστὶν ἡ ΑΓ· καλείσθω δὲ μέσης ἀποτομὴ\nπρώτη.\nἐὰν ἀπὸ μέσης μέση ἀφαιρεθῇ δυνάμει μόνον σύμμετρος\nοὖσα τῇ ὅλη, μετὰ δὲ τῆς ὅλης μέσον περιέχουσα, ἡ λοιπὴ\nἄλογός ἐστιν· καλείσθω δὲ μέσης ἀποτομὴ δευτέρα.\nἀπὸ γὰρ μέσης τῆς ΑΒ μέση ἀφῃρήσθω ἡ ΓΒ δυνάμει\nμόνον σύμμετρος οὖσα τῇ ὅλῃ τῇ ΑΒ, μετὰ δὲ τῆς ὅλης\nτῆς ΑΒ μέσον περιέχουσα τὸ ὑπὸ τῶν ΑΒ, ΒΓ· λέγω,\nὅτι ἡ λοιπὴ ἡ ΑΓ ἄλογός ἐστιν· καλείσθω δὲ μέσης\nἀποτομὴ δευτέρα.\nἘκκείσθω γὰρ ῥητὴ ἡ ΔΙ,\nκαὶ τοῖς μὲν ἀπὸ τῶν ΑΒ, ΒΓ\nἴσον παρὰ τὴν ΔΙ παραβεβλήσθω\nτὸ ΔΕ πλάτος ποιοῦν\nτὴν ΔΗ, τῷ δὲ δὶς ὑπὸ τῶν\nΑΒ, ΒΓ ἴσον παρὰ τὴν ΔΙ\nπαραβεβλήσθω τὸ ΔΘ πλάτος\nποιοῦν τὴν ΔΖ· λοιπὸν ἄρα\nτὸ ΖΕ ἴσον ἐστὶ τῷ ἀπὸ τῆς ΑΓ. καὶ ἐπεὶ μέσα καὶ\nσύμμετρά ἐστι τὰ ἀπὸ τῶν ΑΒ, ΒΓ, μέσον ἄρα καὶ τὸ\nΔΕ. καὶ παρὰ ῥητὴν τὴν ΔΙ παράκειται πλάτος ποιοῦν\nτὴν ΔΗ· ῥητὴ ἄρα ἐστὶν ἡ ΔΗ καὶ ἀσύμμετρος\nτῇ ΔΙ μήκει. πάλιν, ἐπεὶ μέσον ἐστὶ τὸ ὑπὸ τῶν ΑΒ,\nΒΓ, καὶ τὸ δὶς ἄρα ὑπὸ τῶν ΑΒ, ΒΓ μέσον ἐστίν. καί\nἐστιν ἴσον τῷ ΔΘ· καὶ τὸ ΔΘ ἄρα μέσον ἐστίν. καὶ παρὰ\nῥητὴν τὴν ΔΙ παραβέβληται πλάτος ποιοῦν τὴν ΔΖ·\nῥητὴ ἄρα ἐστὶν ἡ ΔΖ καὶ ἀσύμμετρος τῇ ΔΙ μήκει. καὶ\nἐπεὶ αἱ ΑΒ, ΒΓ δυνάμει μόνον σύμμετροί εἰσιν, ἀσύμμετρος\nἄρα ἐστὶν ἡ ΑΒ τῇ ΒΓ μήκει· ἀσύμμετρον ἄρα\nκαὶ τὸ ἀπὸ τῆς ΑΒ τετράγωνον τῷ ὑπὸ τῶν ΑΒ, ΒΓ.\nἀλλὰ τῷ μὲν ἀπὸ τῆς ΑΒ σύμμετρά ἐστι τὰ ἀπὸ τῶν\n\nΑΒ, ΒΓ, τῷ δὲ ὑπὸ τῶν ΑΒ, ΒΓ σύμμετρόν ἐστι τὸ\nδὶς ὑπὸ τῶν ΑΒ, ΒΓ· ἀσύμμετρον ἄρα ἐστὶ τὸ δὶς ὑπὸ\nτῶν ΑΒ, ΒΓ τοῖς ἀπὸ τῶν ΑΒ, ΒΓ. ἴσον δὲ τοῖς μὲν\nἀπὸ τῶν ΑΒ, ΒΓ τὸ ΔΕ, τῷ δὲ δὶς ὑπὸ τῶν ΑΒ, ΒΓ\nτὸ ΔΘ· ἀσύμμετρον ἄρα ἐστὶ τὸ ΔΕ τῷ ΔΘ. ὡς δὲ\nτὸ ΔΕ πρὸς τὸ ΔΘ, οὕτως ἡ ΗΔ πρὸς τὴν ΔΖ· ἀσύμμετρος\nἄρα ἐστὶν ἡ ΗΔ τῇ ΔΖ. καί εἰσιν ἀμφότεραι\nῥηταί· αἱ ἄρα ΗΔ, ΔΖ ῥηταί εἰσι δυνάμει μόνον σύμμετροι·\nἡ ΖΗ ἄρα ἀποτομή ἐστιν. ῥητὴ δὲ ἡ ΔΙ· τὸ\nδὲ ὑπὸ ῥητῆς καὶ ἀλόγου περιεχόμενον ἄλογόν ἐστιν, καὶ\nἡ δυναμένη αὐτὸ ἄλογός ἐστιν. καὶ δύναται τὸ ΖΕ ἡ\nΑΓ· ἡ ΑΓ ἄρα ἄλογός ἐστιν· καλείσθω δὲ μέσης ἀποτομὴ\nδευτέρα. ὅπερ ἔδει δεῖξαι.\nἐὰν ἀπὸ εὐθείας εὐθεῖα ἀφαιρεθῇ δυνάμει ἀσύμμετρος\nοὖσα τῇ ὅλῃ, μετὰ δὲ τῆς ὅλης ποιοῦσα τὰ μὲν ἀπʼ αὐτῶν\nἅμα ῥητόν, τὸ δʼ ὑπʼ αὐτῶν μέσον, ἡ λοιπὴ ἄλογός ἐστιν·\nκαλείσθω δὲ ἐλάσσων.\n\n\nἀπὸ γὰρ εὐθείας τῆς ΑΒ εὐθεῖα ἀφῃρήσθω ἡ ΒΓ\nδυνάμει ἀσύμμετρος οὖσα τῇ ὅλῃ ποιοῦσα τὰ προκείμενα.\nλέγω, ὅτι ἡ λοιπὴ ἡ ΑΓ ἄλογός ἐστιν ἡ καλουμένη\nἐλάσσων.\nἐπεὶ γὰρ τὸ μὲν συγκείμενον ἐκ τῶν ἀπὸ τῶν ΑΒ,\n\nΒΓ τετραγώνων ῥητόν ἐστιν, τὸ δὲ δὶς ὑπὸ τῶν ΑΒ, ΒΓ\nμέσον, ἀσύμμετρα ἄρα ἐστὶ τὰ ἀπὸ τῶν ΑΒ, ΒΓ τῷ\nδὶς ὑπὸ τῶν ΑΒ, ΒΓ· καὶ ἀναστρέψαντι λοιπῷ τῷ ἀπὸ\nτῆς ΑΓ ἀσύμμετρά ἐστι τὰ ἀπὸ τῶν ΑΒ, ΒΓ. ῥητὰ\nδὲ τὰ ἀπὸ τῶν ΑΒ, ΒΓ. ἄλογον ἄρα τὸ ἀπὸ τῆς ΑΓ·\nἄλογος ἄρα ἡ ΑΓ· καλείσθω δὲ ἐλάσσων. ὅπερ ἔδει\nδεῖξαι.\nἐὰν ἀπὸ εὐθείας εὐθεῖα ἀφαιρεθῇ δυνάμει ἀσύμμετρος\nοὖσα τῇ ὅλῃ, μετὰ δὲ τῆς ὅλης ποιοῦσα τὸ μὲν συγκείμενον\nἐκ τῶν ἀπʼ αὐτῶν τετραγώνων μέσον, τὸ δὲ δὶς\nὑπʼ αὐτῶν ῥητόν, ἡ λοιπὴ ἄλογός ἐστιν· καλείσθω δὲ ἡ\nμετὰ ῥητοῦ μέσον τὸ ὅλον ποιοῦσα.\nἀπὸ γὰρ εὐθείας τῆς ΑΒ εὐθεῖα ἀφῃρήσθω ἡ ΒΓ\nδυνάμει ἀσύμμετρος οὖσα τῇ ΑΒ ποιοῦσα τὰ προκείμενα·\nλέγω, ὅτι ἡ λοιπὴ ἡ ΑΓ ἄλογός ἐστιν ἡ προειρημένη.\n\n\nἐπεὶ γὰρ τὸ μὲν συγκείμενον ἐκ τῶν ἀπὸ τῶν ΑΒ,\nΒΓ τετραγώνων μέσον ἐστίν, τὸ δὲ δὶς ὑπὸ τῶν ΑΒ,\n\nΒΓ ῥητόν, ἀσύμμετρα ἄρα ἐστὶ τὰ ἀπὸ τῶν ΑΒ,\nΒΓ τῷ δὶς ὑπὸ τῶν ΑΒ, ΒΓ· καὶ λοιπὸν ἄρα τὸ\nἀπὸ τῆς ΑΓ ἀσύμμετρόν ἐστι τῷ δὶς ὑπὸ τῶν\n\nΑΒ, ΒΓ. καί ἐστι τὸ δὶς ὑπὸ τῶν ΑΒ, ΒΓ ῥητόν·\nτὸ ἄρα ἀπὸ τῆς ΑΓ ἄλογόν ἐστιν· ἄλογος\nἄρα ἐστὶν ἡ ΑΓ· καλείσθω δὲ ἡ μετὰ ῥητοῦ μέσον\nτὸ ὅλον ποιοῦσα. ὅπερ ἔδει δεῖξαι.\nἐὰν ἀπὸ εὐθείας εὐθεῖα ἀφαιρεθῇ δυνάμει ἀσύμμετρος\nοὖσα τῇ ὅλῃ, μετὰ δὲ τῆς ὅλης ποιοῦσα τό τε συγκείμενον\nἐκ τῶν ἀπʼ αὐτῶν τετραγώνων μέσον τό τε δὶς ὑπʼ\nαὐτῶν μέσον καὶ ἔτι τὰ ἀπʼ αὐτῶν τετράγωνα ἀσύμμετρα\nτῷ δὶς ὑπʼ αὐτῶν, ἡ λοιπὴ ἄλογός ἐστιν· καλείσθω δὲ ἡ\nμετὰ μέσου μέσον τὸ ὅλον ποιοῦσα.\nἀπὸ γὰρ εὐθείας τῆς ΑΒ εὐθεῖα ἀφῃρήσθω ἡ ΒΓ\nδυνάμει ἀσύμμετρος οὖσα τῇ ΑΒ ποιοῦσα τὰ προκείμενα·\nλέγω, ὅτι ἡ λοιπὴ ἡ ΑΓ ἄλογός ἐστιν ἡ καλουμένη ἡ μετὰ\nμέσου μέσον τὸ ὅλον ποιοῦσα.\nἘκκείσθω γὰρ ῥητὴ ἡ ΔΙ, καὶ τοῖς μὲν ἀπὸ τῶν ΑΒ,\nΒΓ ἴσον παρὰ τὴν ΔΙ παραβεβλήσθω τὸ ΔΕ πλάτος\nποιοῦν τὴν ΔΗ, τῷ δὲ δὶς\nὑπὸ τῶν ΑΒ, ΒΓ ἴσον ἀφῃρήσθω\nτὸ ΔΘ\nπλάτος ποιοῦν\nτὴν ΔΖ\n. λοιπὸν ἄρα τὸ ΖΕ\nἴσον ἐστὶ τῷ ἀπὸ τῆς ΑΓ·\nὥστε ἡ ΑΓ δύναται τὸ ΖΕ.\nκαὶ ἐπεὶ τὸ συγκείμενον ἐκ τῶν ἀπὸ τῶν ΑΒ, ΒΓ\nτετραγώνων μέσον ἐστὶ καί ἐστιν ἴσον τῷ ΔΕ, μέσον\nἄρα ἐστὶ τὸ ΔΕ. καὶ παρὰ ῥητὴν τὴν ΔΙ παράκειται\nπλάτος ποιοῦν τὴν ΔΗ· ῥητὴ ἄρα ἐστὶν ἡ ΔΗ καὶ\nἀσύμμετρος τῇ ΔΙ μήκει. πάλιν, ἐπεὶ τὸ δὶς ὑπὸ τῶν\nΑΒ, ΒΓ μέσον ἐστὶ καί ἐστιν ἴσον τῷ ΔΘ, τὸ ἄρα ΔΘ\nμέσον ἐστίν. καὶ παρὰ ῥητὴν τὴν ΔΙ παράκειται πλάτος\nποιοῦν τὴν ΔΖ· ῥητὴ ἄρα ἐστὶ καὶ ἡ ΔΖ καὶ ἀσύμμετρος\nτῇ ΔΙ μήκει. καὶ ἐπεὶ ἀσύμμετρά ἐστι τὰ ἀπὸ τῶν ΑΒ,\nΒΓ τῷ δὶς ὑπὸ τῶν ΑΒ, ΒΓ, ἀσύμμετρον ἄρα καὶ τὸ ΔΕ\nτῷ ΔΘ. ὡς δὲ τὸ ΔΕ πρὸς τὸ ΔΘ, οὕτως ἐστὶ καὶ ἡ\n\nΔΗ πρὸς τὴν ΔΖ· ἀσύμμετρος ἄρα ἡ ΔΗ τῇ ΔΖ. καί\nεἰσιν ἀμφότεραι ῥηταί· αἱ ΗΔ, ΔΖ ἄρα ῥηταί εἰσι\nδυνάμει μόνον σύμμετροι. ἀποτομὴ ἄρα ἐστὶν ἡ ΖΗ·\nῥητὴ δὲ ἡ ΖΘ. τὸ δὲ ὑπὸ ῥητῆς καὶ ἀποτομῆς περιεχόμενον\nὀρθογώνιον ἄλογόν ἐστιν, καὶ ἡ δυναμένη αὐτὸ\nἄλογός ἐστιν. καὶ δύναται τὸ ΖΕ ἡ ΑΓ· ἡ ΑΓ ἄρα\nἄλογός ἐστιν· καλείσθω δὲ ἡ μετὰ μέσου μέσον τὸ ὅλον\nποιοῦσα. ὅπερ ἔδει δεῖξαι.\nτῇ ἀποτομῇ μία μόνον προσαρμόζει εὐθεῖα ῥητὴ\nδυνάμει μόνον σύμμετρος οὖσα τῇ ὅλῃ.\n\nἔστω ἀποτομὴ ἡ ΑΒ, προσαρμόζουσα δὲ αὐτῇ\nἡ ΒΓ· αἱ ΑΓ, ΓΒ ἄρα ῥηταί εἰσι δυνάμει\nμόνον σύμμετροι· λέγω, ὅτι τῇ ΑΒ ἑτέρα οὐ\nπροσαρμόζει ῥητὴ δυνάμει μόνον σύμμετρος οὖσα\nτῇ ὅλῃ.\nεἰ γὰρ δυνατόν, προσαρμοζέτω ἡ ΒΔ· καὶ αἱ ΑΔ,\nΔΒ ἄρα ῥηταί εἰσι δυνάμει μόνον σύμμετροι. καὶ\nἐπεί, ᾧ ὑπερέχει τὰ ἀπὸ τῶν ΑΔ, ΔΒ τοῦ δὶς ὑπὸ\nτῶν ΑΔ, ΔΒ, τούτῳ ὑπερέχει καὶ τὰ ἀπὸ τῶν ΑΓ, ΓΒ\nτοῦ δὶς ὑπὸ τῶν ΑΓ, ΓΒ· τῷ γὰρ αὐτῷ τῷ ἀπὸ τῆς ΑΒ\nἀμφότερα ὑπερέχει· ἐναλλὰξ ἄρα, ᾧ ὑπερέχει τὰ ἀπὸ τῶν\nΑΔ, ΔΒ τῶν ἀπὸ τῶν ΑΓ, ΓΒ, τούτῳ ὑπερέχει καὶ τὸ\nδὶς ὑπὸ τῶν ΑΔ, ΔΒ τοῦ δὶς ὑπὸ τῶν ΑΓ, ΓΒ. τὰ δὲ\nἀπὸ τῶν ΑΔ, ΔΒ τῶν ἀπὸ τῶν ΑΓ, ΓΒ ὑπερέχει ῥητῷ·\nῥητὰ γὰρ ἀμφότερα. καὶ τὸ δὶς ἄρα ὑπὸ τῶν ΑΔ, ΔΒ\nτοῦ δὶς ὑπὸ τῶν ΑΓ, ΓΒ ὑπερέχει ῥητῷ· ὅπερ ἐστὶν\nἀδύνατον· μέσα γὰρ ἀμφότερα, μέσον δὲ μέσου οὐχ\nὑπερέχει ῥητῷ. τῇ ἄρα ΑΒ ἑτέρα οὐ προσαρμόζει ῥητὴ\nδυνάμει μόνον σύμμετρος οὖσα τῇ ὅλῃ.\nμία ἄρα μόνη τῇ ἀποτομῇ προσαρμόζει ῥητὴ δυνάμει\nμόνον σύμμετρος οὖσα τῇ ὅλῃ· ὅπερ ἔδει δεῖξαι.\nτῇ μέσης ἀποτομῇ πρώτῃ μία μόνον προσαρμόζει\nεὐθεῖα μέση δυνάμει μόνον σύμμετρος οὖσα τῇ ὅλῃ, μετὰ\nδὲ τῆς ὅλης ῥητὸν περιέχουσα.\nἔστω γὰρ μέσης ἀποτομὴ πρώτη ἡ ΑΒ, καὶ τῇ ΑΒ\nπροσαρμοζέτω ἡ ΒΓ· αἱ ΑΓ, ΓΒ ἄρα μέσαι εἰσὶ δυνάμει\nμόνον σύμμετροι ῥητὸν περιέχουσαι τὸ ὑπὸ τῶν ΑΓ,\nΓΒ· λέγω, ὅτι τῇ ΑΒ ἑτέρα οὐ προσαρμόζει μέση\nδυνάμει μόνον σύμμετρος οὖσα τῇ ὅλῃ, μετὰ δὲ\nτῆς ὅλης ῥητὸν περιέχουσα.\n\n\nεἰ γὰρ δυνατόν, προσαρμοζέτω καὶ ἡ ΔΒ. αἱ\nἄρα ΑΔ, ΔΒ μέσαι εἰσὶ δυνάμει μόνον σύμμετροι\nῥητὸν περιέχουσαι τὸ ὑπὸ τῶν ΑΔ, ΔΒ.\nκαὶ ἐπεί, ᾧ ὑπερέχει τὰ ἀπὸ τῶν ΑΔ, ΔΒ τοῦ\nδὶς ὑπὸ τῶν ΑΔ, ΔΒ, τούτῳ ὑπερέχει καὶ τὰ ἀπὸ τῶν\n\nΑΓ, ΓΒ τοῦ δὶς ὑπὸ τῶν ΑΓ, ΓΒ· τῷ γὰρ αὐτῷ\nπάλιν ὑπερέχουσι τῷ ἀπὸ τῆς ΑΒ· ἐναλλὰξ ἄρα, ᾧ\nὑπερέχει τὰ ἀπὸ τῶν ΑΔ, ΔΒ τῶν ἀπὸ τῶν ΑΓ, ΓΒ,\nτούτῳ ὑπερέχει καὶ τὸ δὶς ὑπὸ τῶν ΑΔ, ΔΒ τοῦ δὶς\nὑπὸ τῶν ΑΓ, ΓΒ. τὸ δὲ δὶς ὑπὸ τῶν ΑΔ, ΔΒ τοῦ δὶς\nὑπὸ τῶν ΑΓ, ΓΒ ὑπερέχει ῥητῷ· ῥητὰ γὰρ ἀμφότερα.\nκαὶ τὰ ἀπὸ τῶν ΑΔ, ΔΒ ἄρα τῶν ἀπὸ τῶν ΑΓ, ΓΒ\nτετραγώνων ὑπερέχει ῥητῷ· ὅπερ ἐστὶν ἀδύνατον· μέσα\nγάρ ἐστιν ἀμφότερα, μέσον δὲ μέσου οὐχ ὑπερέχει ῥητῷ.\nτῇ ἄρα μέσης ἀποτομῇ πρώτῃ μία μόνον προσαρμόζει\nεὐθεῖα μέση δυνάμει μόνον σύμμετρος οὖσα τῇ ὅλῃ, μετὰ\nδὲ τῆς ὅλης ῥητὸν περιέχουσα· ὅπερ ἔδει δεῖξαι.\nτῇ μέσης ἀποτομῇ δευτέρᾳ μία μόνον προσαρμόζει\nεὐθεῖα μέση δυνάμει μόνον σύμμετρος τῇ ὅλῃ, μετὰ δὲ τῆς\nὅλης μέσον περιέχουσα.\nἔστω μέσης ἀποτομὴ δευτέρα\nἡ ΑΒ καὶ τῇ ΑΒ προσαρμόζουσα\nἡ ΒΓ· αἱ ἄρα ΑΓ, ΓΒ\nμέσαι εἰσὶ δυνάμει μόνον σύμμετροι\nμέσον περιέχουσαι τὸ\nὑπὸ τῶν ΑΓ, ΓΒ· λέγω, ὅτι\nτῇ ΑΒ ἑτέρα οὐ προσαρμόσει\nεὐθεῖα μέση δυνάμει μόνον\nσύμμετρος οὖσα τῇ ὅλῃ, μετὰ\nδὲ τῆς ὅλης μέσον περιέχουσα.\nεἰ γὰρ δυνατόν, προσαρμοζέτω ἡ ΒΔ· καὶ αἱ ΑΔ, ΔΒ\nἄρα μέσαι εἰσὶ δυνάμει μόνον σύμμετροι μέσον περιέχουσαι\nτὸ ὑπὸ τῶν ΑΔ, ΔΒ. καὶ ἐκκείσθω ῥητὴ ἡ ΕΖ, καὶ τοῖς\nμὲν ἀπὸ τῶν ΑΓ, ΓΒ ἴσον παρὰ τὴν ΕΖ παραβεβλήσθω\nτὸ ΕΗ πλάτος ποιοῦν τὴν ΕΜ· τῷ δὲ δὶς ὑπὸ τῶν ΑΓ,\nΓΒ ἴσον ἀφῃρήσθω τὸ ΘΗ πλάτος ποιοῦν τὴν ΘΜ·\nλοιπὸν ἄρα τὸ ΕΛ ἴσον ἐστὶ τῷ ἀπὸ τῆς ΑΒ· ὥστε ἡ ΑΒ\nδύναται τὸ ΕΛ. πάλιν δὴ τοῖς ἀπὸ τῶν ΑΔ, ΔΒ ἴσον\nπαρὰ τὴν ΕΖ παραβεβλήσθω τὸ ΕΙ πλάτος ποιοῦν τὴν\nΕΝ· ἔστι δὲ καὶ τὸ ΕΛ ἴσον τῷ ἀπὸ τῆς ΑΒ τετραγώνῳ·\nλοιπὸν ἄρα τὸ ΘΙ ἴσον ἐστὶ τῷ δὶς ὑπὸ τῶν ΑΔ, ΔΒ. καὶ\nἐπεὶ μέσαι εἰσὶν αἱ ΑΓ, ΓΒ, μέσα ἄρα ἐστὶ καὶ τὰ ἀπὸ τῶν\nΑΓ, ΓΒ. καί ἐστιν ἴσα τῷ ΕΗ· μέσον ἄρα καὶ τὸ ΕΗ. καὶ\nπαρὰ ῥητὴν τὴν ΕΖ παράκειται πλάτος ποιοῦν τὴν ΕΜ·\nῥητὴ ἄρα ἐστὶν ἡ ΕΜ καὶ ἀσύμμετρος τῇ ΕΖ μήκει. πάλιν,\nἐπεὶ μέσον ἐστὶ τὸ ὑπὸ τῶν ΑΓ, ΓΒ, καὶ τὸ δὶς ὑπὸ τῶν\n\nΑΓ, ΓΒ μέσον ἐστίν. καί ἐστιν ἴσον τῷ ΘΗ· καὶ τὸ ΘΗ\nἄρα μέσον ἐστίν. καὶ παρὰ ῥητὴν τὴν ΕΖ παράκειται πλάτος\nποιοῦν τὴν ΘΜ· ῥητὴ ἄρα ἐστὶ καὶ ἡ ΘΜ καὶ ἀσύμμετρος\nτῇ ΕΖ μήκει. καὶ ἐπεὶ αἱ ΑΓ, ΓΒ δυνάμει μόνον σύμμετροί\nεἰσιν, ἀσύμμετρος ἄρα ἐστὶν ἡ ΑΓ τῇ ΓΒ μήκει. ὡς\nδὲ ἡ ΑΓ πρὸς τὴν ΓΒ, οὕτως ἐστὶ τὸ ἀπὸ τῆς ΑΓ πρὸς\nτὸ ὑπὸ τῶν ΑΓ, ΓΒ· ἀσύμμετρον ἄρα ἐστὶ τὸ ἀπὸ τῆς\nΑΓ τῷ ὑπὸ τῶν ΑΓ, ΓΒ. ἀλλὰ τῷ μὲν ἀπὸ τῆς ΑΓ\nσύμμετρά ἐστι τὰ ἀπὸ τῶν ΑΓ, ΓΒ, τῷ δὲ ὑπὸ τῶν\nΑΓ, ΓΒ σύμμετρόν ἐστι τὸ δὶς ὑπὸ τῶν ΑΓ, ΓΒ·\nἀσύμμετρα ἄρα ἐστὶ τὰ ἀπὸ τῶν ΑΓ, ΓΒ τῷ δὶς ὑπὸ\nτῶν ΑΓ, ΓΒ. καί ἐστι τοῖς μὲν ἀπὸ τῶν ΑΓ, ΓΒ ἴσον\nτὸ ΕΗ, τῷ δὲ δὶς ὑπὸ τῶν ΑΓ, ΓΒ ἴσον τὸ ΗΘ· ἀσύμμετρον\nἄρα ἐστὶ τὸ ΕΗ τῷ ΘΗ. ὡς δὲ τὸ ΕΗ πρὸς\nτὸ ΘΗ, οὕτως ἐστὶν ἡ ΕΜ πρὸς τὴν ΘΜ· ἀσύμμετρος\nἄρα ἐστὶν ἡ ΕΜ τῇ ΜΘ μήκει. καί εἰσιν ἀμφότεραι\nῥηταί· αἱ ΕΜ, ΜΘ ἄρα ῥηταί εἰσι δυνάμει μόνον σύμμετροι·\nἀποτομὴ ἄρα ἐστὶν ἡ ΕΘ, προσαρμόζουσα δὲ\nαὐτῇ ἡ ΘΜ. ὁμοίως δὴ δείξομεν, ὅτι καὶ ἡ ΘΝ αὐτῇ\nπροσαρμόζει· τῇ ἄρα ἀποτομῇ ἄλλη καὶ ἄλλη προσαρμόζει\nεὐθεῖα δυνάμει μόνον σύμμετρος οὖσα τῇ ὅλῃ·\nὅπερ ἐστὶν ἀδύνατον.\nτῇ ἄρα μέσης ἀποτομῇ δευτέρᾳ μία μόνον προσαρμόζει\nεὐθεῖα μέση δυνάμει μόνον σύμμετρος οὖσα τῇ\nὅλῃ, μετὰ δὲ τῆς ὅλης μέσον περιέχουσα· ὅπερ ἔδει\nδεῖξαι.\nτῇ ἐλάσσονι μία μόνον προσαρμόζει εὐθεῖα δυνάμει\nἀσύμμετρος οὖσα τῇ ὅλῃ ποιοῦσα μετὰ τῆς ὅλης τὸ μὲν\nἐκ τῶν ἀπʼ αὐτῶν τετραγώνων ῥητόν, τὸ δὲ δὶς ὑπʼ\nαὐτῶν μέσον.\n\n\nἔστω ἡ ἐλάσσων ἡ ΑΒ, καὶ τῇ ΑΒ προσαρμόζουσα\nἔστω ἡ ΒΓ· αἱ ἄρα ΑΓ, ΓΒ δυνάμει εἰσὶν ἀσύμμετροι\nποιοῦσαι τὸ μὲν συγκείμενον ἐκ τῶν ἀπʼ αὐτῶν τετραγώνων\nῥητόν, τὸ δὲ δὶς ὑπʼ αὐτῶν μέσον· λέγω, ὅτι\nτῇ ΑΒ ἑτέρα εὐθεῖα οὐ προσαρμόσει τὰ αὐτὰ ποιοῦσα.\n\n\nεἰ γὰρ δυνατόν, προσαρμοζέτω ἡ ΒΔ· καὶ αἱ ΑΔ,\nΔΒ ἄρα δυνάμει εἰσὶν ἀσύμμετροι ποιοῦσαι τὰ προειρημένα.\nκαὶ ἐπεί, ᾧ ὑπερέχει τὰ ἀπὸ τῶν ΑΔ, ΔΒ τῶν\nἀπὸ τῶν ΑΓ, ΓΒ, τούτῳ ὑπερέχει καὶ τὸ δὶς ὑπὸ τῶν\nΑΔ, ΔΒ τοῦ δὶς ὑπὸ τῶν ΑΓ, ΓΒ, τὰ δὲ ἀπὸ τῶν ΑΔ,\n\nΔΒ τετράγωνα τῶν ἀπὸ τῶν ΑΓ, ΓΒ τετραγώνων\nὑπερέχει ῥητῷ· ῥητὰ γάρ ἐστιν ἀμφότερα· καὶ τὸ δὶς\nὑπὸ τῶν ΑΔ, ΔΒ ἄρα τοῦ δὶς ὑπὸ τῶν ΑΓ, ΓΒ ὑπερέχει\nῥητῷ· ὅπερ ἐστὶν ἀδύνατον· μέσα γάρ ἐστιν ἀμφότερα.\nτῇ ἄρα ἐλάσσονι μία μόνον προσαρμόζει εὐθεῖα δυνάμει\nἀσύμμετρος οὖσα τῇ ὅλῃ καὶ ποιοῦσα τὰ μὲν ἀπʼ αὐτῶν\nτετράγωνα ἅμα ῥητόν, τὸ δὲ δὶς ὑπʼ αὐτῶν μέσον· ὅπερ\nἔδει δεῖξαι.\nτῇ μετὰ ῥητοῦ μέσον τὸ ὅλον ποιούσῃ μία μόνον\nπροσαρμόζει εὐθεῖα δυνάμει ἀσύμμετρος οὖσα τῇ ὅλῃ,\nμετὰ δὲ τῆς ὅλης ποιοῦσα τὸ μὲν συγκείμενον ἐκ τῶν ἀπʼ\nαὐτῶν τετραγώνων μέσον, τὸ δὲ δὶς ὑπʼ αὐτῶν ῥητόν.\n\n\nἔστω ἡ μετὰ ῥητοῦ μέσον τὸ ὅλον ποιοῦσα ἡ ΑΒ, καὶ\nτῇ ΑΒ προσαρμοζέτω ἡ ΒΓ· αἱ ἄρα ΑΓ, ΓΒ δυνάμει\nεἰσὶν ἀσύμμετροι ποιοῦσαι τὰ προκείμενα· λέγω, ὅτι τῇ\nΑΒ ἑτέρα οὐ προσαρμόσει τὰ αὐτὰ ποιοῦσα.\nεἰ γὰρ δυνατόν, προσαρμοζέτω ἡ ΒΔ· καὶ αἱ ΑΔ, ΔΒ\nἄρα εὐθεῖαι δυνάμει εἰσὶν ἀσύμμετροι ποιοῦσαι τὰ προκείμενα.\nἐπεὶ οὖν, ᾧ ὑπερέχει τὰ ἀπὸ τῶν ΑΔ, ΔΒ τῶν\nἀπὸ τῶν ΑΓ, ΓΒ, τούτῳ ὑπερέχει καὶ τὸ δὶς ὑπὸ τῶν\n\nΑΔ, ΔΒ τοῦ δὶς ὑπὸ τῶν ΑΓ, ΓΒ ἀκολούθως τοῖς πρὸ\nαὐτοῦ, τὸ δὲ δὶς ὑπὸ τῶν ΑΔ, ΔΒ τοῦ δὶς ὑπὸ τῶν ΑΓ,\n\nΓΒ ὑπερέχει ῥητῷ· ῥητὰ γάρ ἐστιν ἀμφότερα· καὶ τὰ\nἀπὸ τῶν ΑΔ, ΔΒ ἄρα τῶν ἀπὸ τῶν ΑΓ, ΓΒ ὑπερέχει\nῥητῷ· ὅπερ ἐστὶν ἀδύνατον· μέσα γάρ ἐστιν ἀμφότερα.\nοὐκ ἄρα τῇ ΑΒ ἑτέρα προσαρμόσει εὐθεῖα δυνάμει ἀσύμμετρος\nοὖσα τῇ ὅλῃ, μετὰ δὲ τῆς ὅλης ποιοῦσα τὰ προειρημένα·\nμία ἄρα μόνον προσαρμόσει· ὅπερ ἔδει δεῖξαι.\nτῇ μετὰ μέσου μέσον τὸ ὅλον ποιούσῃ μία μόνη\nπροσαρμόζει εὐθεῖα δυνάμει ἀσύμμετρος οὖσα τῇ ὅλῃ,\nμετὰ δὲ τῆς ὅλης ποιοῦσα τό τε συγκείμενον ἐκ τῶν ἀπʼ\nαὐτῶν τετραγώνων μέσον τό τε δὶς ὑπʼ αὐτῶν μέσον καὶ\nἔτι ἀσύμμετρον τῷ συγκειμένῳ ἐκ τῶν ἀπʼ αὐτῶν.\nἔστω ἡ μετὰ μέσου μέσον τὸ ὅλον ποιοῦσα ἡ ΑΒ,\nπροσαρμόζουσα δὲ αὐτῇ ἡ ΒΓ· αἱ ἄρα ΑΓ, ΓΒ δυνάμει\nεἰσὶν ἀσύμμετροι ποιοῦσαι τὰ προειρημένα. λέγω, ὅτι τῇ\n\nΑΒ ἑτέρα οὐ προσαρμόσει\nποιοῦσα τὰ προειρημένα.\nεἰ γὰρ δυνατόν, προσαρμοζέτω\nἡ ΒΔ, ὥστε καὶ\nτὰς ΑΔ, ΔΒ δυνάμει ἀσυμμέτρους\nεἶναι ποιούσας τά\nτε ἀπὸ τῶν ΑΔ, ΔΒ τετράγωνα\nἅμα μέσον καὶ τὸ δὶς ὑπὸ τῶν ΑΔ, ΔΒ μέσον\nκαὶ ἔτι τὰ ἀπὸ τῶν ΑΔ, ΔΒ ἀσύμμετρα τῷ δὶς\nὑπὸ τῶν ΑΔ, ΔΒ· καὶ ἐκκείσθω ῥητὴ ἡ ΕΖ, καὶ τοῖς\nμὲν ἀπὸ τῶν ΑΓ, ΓΒ ἴσον παρὰ τὴν ΕΖ παραβεβλήσθω\nτὸ ΕΗ πλάτος ποιοῦν τὴν ΕΜ, τῷ δὲ δὶς ὑπὸ τῶν\nΑΓ, ΓΒ ἴσον παρὰ τὴν ΕΖ παραβεβλήσθω τὸ ΘΗ\nπλάτος ποιοῦν τὴν ΘΜ· λοιπὸν ἄρα τὸ ἀπὸ τῆς ΑΒ ἴσον\nἐστὶ τῷ ΕΛ· ἡ ἄρα ΑΒ δύναται τὸ ΕΛ. πάλιν τοῖς ἀπὸ\nτῶν ΑΔ, ΔΒ ἴσον παρὰ τὴν ΕΖ παραβεβλήσθω τὸ ΕΙ\nπλάτος ποιοῦν τὴν ΕΝ. ἔστι δὲ καὶ τὸ ἀπὸ τῆς ΑΒ ἴσον\nτῷ ΕΛ· λοιπὸν ἄρα τὸ δὶς ὑπὸ τῶν ΑΔ, ΔΒ ἴσον ἐστὶ\nτῷ ΘΙ. καὶ ἐπεὶ μέσον ἐστὶ τὸ συγκείμενον ἐκ τῶν ἀπὸ\nτῶν ΑΓ, ΓΒ καί ἐστιν ἴσον τῷ ΕΗ, μέσον ἄρα ἐστὶ καὶ\nτὸ ΕΗ. καὶ παρὰ ῥητὴν τὴν ΕΖ παράκειται πλάτος\nποιοῦν τὴν ΕΜ· ῥητὴ ἄρα ἐστὶν ἡ ΕΜ καὶ ἀσύμμετρος\nτῇ ΕΖ μήκει. πάλιν, ἐπεὶ μέσον ἐστὶ τὸ δὶς ὑπὸ τῶν\nΑΓ, ΓΒ καί ἐστιν ἴσον τῷ ΘΗ, μέσον ἄρα καὶ τὸ ΘΗ.\nκαὶ παρὰ ῥητὴν τὴν ΕΖ παράκειται πλάτος ποιοῦν τὴν\nΘΜ· ῥητὴ ἄρα ἐστὶν ἡ ΘΜ καὶ ἀσύμμετρος τῇ ΕΖ μήκει.\nκαὶ ἐπεὶ ἀσύμμετρά ἐστι τὰ ἀπὸ τῶν ΑΓ, ΓΒ τῷ δὶς\nὑπὸ τῶν ΑΓ, ΓΒ, ἀσύμμετρόν ἐστι καὶ τὸ ΕΗ τῷ ΘΗ·\nἀσύμμετρος ἄρα ἐστὶ καὶ ἡ ΕΜ τῇ ΜΘ μήκει. καί εἰσιν\nἀμφότεραι ῥηταί· αἱ ἄρα ΕΜ, ΜΘ ῥηταί εἰσι δυνάμει\nμόνον σύμμετροι· ἀποτομὴ ἄρα ἐστὶν ἡ ΕΘ, προσαρμόζουσα\nδὲ αὐτῇ ἡ ΘΜ. ὁμοίως δὴ δείξομεν, ὅτι ἡ ΕΘ\nπάλιν ἀποτομή ἐστιν, προσαρμόζουσα δὲ αὐτῇ ἡ ΘΝ.\nτῇ ἄρα ἀποτομῇ ἄλλη καὶ ἄλλη προσαρμόζει ῥητὴ δυνάμει\nμόνον σύμμετρος οὖσα τῇ ὅλῃ· ὅπερ ἐδείχθη ἀδύνατον.\nοὐκ ἄρα τῇ ΑΒ ἑτέρα προσαρμόσει εὐθεῖα.\n\n\nτῇ ἄρα ΑΒ μία μόνον προσαρμόζει εὐθεῖα δυνάμει\nἀσύμμετρος οὖσα τῇ ὅλῃ, μετὰ δὲ τῆς ὅλης ποιοῦσα τά τε\nἀπʼ αὐτῶν τετράγωνα ἅμα μέσον καὶ τὸ δὶς ὑπʼ αὐτῶν\nμέσον καὶ ἔτι τὰ ἀπʼ αὐτῶν τετράγωνα ἀσύμμετρα τῷ\nδὶς ὑπʼ αὐτῶν· ὅπερ ἔδει δεῖξαι.\nὑποκειμένης ῥητῆς καὶ ἀποτομῆς, ἐὰν μὲν ἡ ὅλη\nτῆς προσαρμοζούσης μεῖζον δύνηται τῷ ἀπὸ συμμέτρου\nἑαυτῇ μήκει, καὶ ἡ ὅλη σύμμετρος ᾖ τῇ ἐκκειμένῃ ῥητῇ\nμήκει, καλείσθω ἀποτομὴ πρώτη.\nἐὰν δὲ ἡ προσαρμόζουσα σύμμετρος ᾖ τῇ ἐκκειμένῃ\nῥητῇ μήκει, καὶ ἡ ὅλη τῆς προσαρμοζούσης\nμεῖζον δύνηται τῷ ἀπὸ συμμέτρου ἑαυτῇ, καλείσθω\nἀποτομὴ δευτέρα.\nἐὰν δὲ μηδετέρα σύμμετρος ᾖ τῇ ἐκκειμένῃ ῥητῇ\nμήκει, ἡ δὲ ὅλη τῆς προσαρμοζούσης μεῖζον δύνηται τῷ\nἀπὸ συμμέτρου ἑαυτῇ, καλείσθω ἀποτομὴ τρίτη.\nπάλιν, ἐὰν ἡ ὅλη τῆς προσαρμοζούσης μεῖζον\nδύνηται τῷ ἀπὸ ἀσυμμέτρου ἑαυτῇ μήκει, ἐὰν μὲν ἡ ὅλη\nσύμμετρος ᾖ τῇ ἐκκειμένῃ ῥητῇ μήκει, καλείσθω ἀποτομὴ\nτετάρτη.\nἐὰν δὲ ἡ προσαρμόζουσα, πέμπτη.\nἐὰν δὲ μηδετέρα, ἕκτη.\nεὑρεῖν τὴν πρώτην ἀποτομήν.\nἘκκείσθω ῥητὴ ἡ Α, καὶ τῇ Α μήκει σύμμετρος ἔστω\nἡ ΒΗ· ῥητὴ ἄρα ἐστὶ καὶ ἡ ΒΗ. καὶ ἐκκείσθωσαν δύο\nτετράγωνοι ἀριθμοὶ οἱ ΔΕ, ΕΖ, ὧν ἡ ὑπεροχὴ ὁ ΖΔ\nμὴ ἔστω τετράγωνος· οὐδʼ ἄρα ὁ ΕΔ πρὸς τὸν ΔΖ λόγον\nἔχει, ὃν τετράγωνος ἀριθμὸς πρὸς τετράγωνον ἀριθμόν.\nκαὶ πεποιήσθω ὡς ὁ ΕΔ πρὸς τὸν ΔΖ, οὕτως τὸ ἀπὸ\nτῆς ΒΗ τετράγωνον πρὸς τὸ ἀπὸ τῆς ΗΓ τετράγωνον·\nσύμμετρον ἄρα ἐστὶ τὸ ἀπὸ τῆς ΒΗ τῷ ἀπὸ τῆς ΗΓ.\nῥητὸν δὲ τὸ ἀπὸ τῆς ΒΗ· ῥητὸν ἄρα καὶ τὸ ἀπὸ τῆς ΗΓ·\nῥητὴ ἄρα ἐστὶ καὶ ἡ ΗΓ. καὶ ἐπεὶ ὁ ΕΔ πρὸς τὸν ΔΖ\nλόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν, οὐδʼ ἄρα τὸ ἀπὸ τῆς ΒΗ πρὸς τὸ ἀπὸ τῆς ΗΓ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΒΗ τῇ ΗΓ μήκει. καί\nεἰσιν ἀμφότεραι ῥηταί· αἱ ΒΗ, ΗΓ ἄρα ῥηταί εἰσι\nδυνάμει μόνον σύμμετροι· ἡ ἄρα ΒΓ ἀποτομή ἐστιν.\nλέγω δή, ὅτι καὶ πρώτη.\nὧι γὰρ μεῖζόν ἐστι τὸ ἀπὸ τῆς ΒΗ τοῦ ἀπὸ τῆς ΗΓ,\nἔστω τὸ ἀπὸ τῆς Θ. καὶ ἐπεί ἐστιν ὡς ὁ ΕΔ πρὸς τὸν\nΖΔ, οὕτως τὸ ἀπὸ τῆς ΒΗ πρὸς τὸ ἀπὸ τῆς ΗΓ, καὶ\nἀναστρέψαντι ἄρα ἐστὶν ὡς ὁ ΔΕ πρὸς τὸν ΕΖ, οὕτως τὸ\nἀπὸ τῆς ΗΒ πρὸς τὸ ἀπὸ τῆς Θ. ὁ δὲ ΔΕ πρὸς τὸν ΕΖ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἑκάτερος γὰρ τετράγωνός ἐστιν· καὶ τὸ ἀπὸ τῆς\nΗΒ ἄρα πρὸς τὸ ἀπὸ τῆς Θ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· σύμμετρος ἄρα ἐστὶν\nἡ ΒΗ τῇ Θ μήκει. καὶ δύναται ἡ ΒΗ τῆς ΗΓ μεῖζον\nτῷ ἀπὸ τῆς Θ· ἡ ΒΗ ἄρα τῆς ΗΓ μεῖζον δύναται τῷ\nἀπὸ συμμέτρου ἑαυτῇ μήκει. καί ἐστιν ἡ ὅλη ἡ ΒΗ σύμμετρος\nτῇ ἐκκειμένῃ ῥητῇ μήκει τῇ Α. ἡ ΒΓ ἄρα ἀποτομή\nἐστι πρώτη.\nεὕρηται ἄρα ἡ πρώτη ἀποτομὴ ἡ ΒΓ· ὅπερ ἔδει\nεὑρεῖν.\nεὑρεῖν τὴν δευτέραν ἀποτομήν.\nἘκκείσθω ῥητὴ ἡ Α καὶ τῇ Α σύμμετρος μήκει ἡ ΗΓ.\nῥητὴ ἄρα ἐστὶν ἡ ΗΓ. καὶ ἐκκείσθωσαν δύο τετράγωνοι\nἀριθμοὶ οἱ ΔΕ, ΕΖ, ὧν ἡ ὑπεροχὴ ὁ ΔΖ μὴ ἔστω τετράγωνος.\nκαὶ πεποιήσθω ὡς ὁ\nΖΔ πρὸς τὸν ΔΕ, οὕτως τὸ\nἀπὸ τῆς ΓΗ τετράγωνον πρὸς\nτὸ ἀπὸ τῆς ΗΒ τετράγωνον.\nσύμμετρον ἄρα ἐστὶ τὸ ἀπὸ\nτῆς ΓΗ τετράγωνον τῷ ἀπὸ\nτῆς ΗΒ τετραγώνῳ. ῥητὸν δὲ\nτὸ ἀπὸ τῆς ΗΓ. ῥητὸν ἄρα ἐστὶ καὶ τὸ ἀπὸ τῆς ΗΒ·\nῥητὴ ἄρα ἐστὶν ἡ ΒΗ. καὶ ἐπεὶ τὸ ἀπὸ τῆς ΗΓ τετράγωνον\nπρὸς τὸ ἀπὸ τῆς ΗΒ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, ἀσύμμετρός\nἐστιν ἡ ΓΗ τῇ ΗΒ μήκει. καί εἰσιν ἀμφότεραι ῥηταί·\nαἱ ΓΗ, ΗΒ ἄρα ῥηταί εἰσι δυνάμει μόνον σύμμετροι· ἡ\nΒΓ ἄρα ἀποτομή ἐστιν.\nλέγω δή, ὅτι καὶ δευτέρα.\n\n\nὧι γὰρ μεῖζόν ἐστι τὸ ἀπὸ τῆς ΒΗ τοῦ ἀπὸ τῆς ΗΓ,\nἔστω τὸ ἀπὸ τῆς Θ. ἐπεὶ οὖν ἐστιν ὡς τὸ ἀπὸ τῆς ΒΗ\nπρὸς τὸ ἀπὸ τῆς ΗΓ, οὕτως ὁ ΕΔ ἀριθμὸς πρὸς τὸν\nΔΖ ἀριθμόν, ἀναστρέψαντι ἄρα ἐστὶν ὡς τὸ ἀπὸ τῆς\nΒΗ πρὸς τὸ ἀπὸ τῆς Θ, οὕτως ὁ ΔΕ πρὸς τὸν ΕΖ. καί\nἐστιν ἑκάτερος τῶν ΔΕ, ΕΖ τετράγωνος· τὸ ἄρα ἀπὸ\nτῆς ΒΗ πρὸς τὸ ἀπὸ τῆς Θ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· σύμμετρος ἄρα ἐστὶν\nἡ ΒΗ τῇ Θ μήκει. καὶ δύναται ἡ ΒΗ τῆς ΗΓ μεῖζον\nτῷ ἀπὸ τῆς Θ· ἡ ΒΗ ἄρα τῆς ΗΓ μεῖζον δύναται τῷ\nἀπὸ συμμέτρου ἑαυτῇ μήκει. καί ἐστιν ἡ προσαρμόζουσα\nἡ ΓΗ τῇ ἐκκειμένῃ ῥητῇ σύμμετρος τῇ Α. ἡ ΒΓ ἄρα\nἀποτομή ἐστι δευτέρα.\nεὕρηται ἄρα δευτέρα ἀποτομὴ ἡ ΒΓ· ὅπερ ἔδει\nδεῖξαι.\nεὑρεῖν τὴν τρίτην ἀποτομήν.\nἘκκείσθω ῥητὴ ἡ Α, καὶ ἐκκείσθωσαν τρεῖς ἀριθμοὶ\nοἱ Ε, ΒΓ, ΓΔ λόγον μὴ ἔχοντες πρὸς ἀλλήλους, ὃν\nτετράγωνος ἀριθμὸς πρὸς τετράγωνον ἀριθμόν, ὁ δὲ\n\n\nΓΒ πρὸς τὸν ΒΔ λόγον ἐχέτω, ὃν\nτετράγωνος ἀριθμὸς πρὸς τετράγωνον\nἀριθμόν, καὶ πεποιήσθω\nὡς μὲν ὁ Ε πρὸς τὸν ΒΓ, οὕτως\nτὸ ἀπὸ τῆς Α τετράγωνον πρὸς\nτὸ ἀπὸ τῆς ΖΗ τετράγωνον, ὡς\nδὲ ὁ ΒΓ πρὸς τὸν ΓΔ, οὕτως\nτὸ ἀπὸ τῆς ΖΗ τετράγωνον πρὸς\nτὸ ἀπὸ τῆς ΗΘ. ἐπεὶ οὖν ἐστιν ὡς ὁ Ε πρὸς τὸν ΒΓ, οὕτως\nτὸ ἀπὸ τῆς Α τετράγωνον πρὸς τὸ ἀπὸ τῆς ΖΗ τετράγωνον,\nσύμμετρον ἄρα ἐστὶ τὸ ἀπὸ τῆς Α τετράγωνον τῷ\nἀπὸ τῆς ΖΗ τετραγώνῳ. ῥητὸν δὲ τὸ ἀπὸ τῆς Α τετράγωνον.\nῥητὸν ἄρα καὶ τὸ ἀπὸ τῆς ΖΗ· ῥητὴ ἄρα ἐστὶν ἡ ΖΗ.\nκαὶ ἐπεὶ ὁ Ε πρὸς τὸν ΒΓ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, οὐδʼ ἄρα τὸ ἀπὸ τῆς\nα τετράγωνον πρὸς τὸ ἀπὸ τῆς ΖΗ\nτετράγωνον λόγον\nἔχει, ὃν τετράγωνος ἀριθμὸς πρὸς τετράγωνον ἀριθμόν·\nἀσύμμετρος ἄρα ἐστὶν ἡ Α τῇ ΖΗ μήκει. πάλιν, ἐπεί ἐστιν\nὡς ὁ ΒΓ πρὸς τὸν ΓΔ, οὕτως τὸ ἀπὸ τῆς ΖΗ τετράγωνον\nπρὸς τὸ ἀπὸ τῆς ΗΘ, σύμμετρον ἄρα ἐστὶ τὸ ἀπὸ\nτῆς ΖΗ τῷ ἀπὸ τῆς ΗΘ. ῥητὸν δὲ τὸ ἀπὸ τῆς ΖΗ· ῥητὸν\nἄρα καὶ τὸ ἀπὸ τῆς ΗΘ· ῥητὴ ἄρα ἐστὶν ἡ ΗΘ. καὶ\nἐπεὶ ὁ ΒΓ πρὸς τὸν ΓΔ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, οὐδʼ ἄρα τὸ ἀπὸ τῆς\nΖΗ πρὸς τὸ ἀπὸ τῆς ΗΘ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος ἄρα ἐστὶν\nἡ ΖΗ τῇ ΗΘ μήκει. καί εἰσιν ἀμφότεραι ῥηταί· αἱ ΖΗ,\nΗΘ ἄρα ῥηταί εἰσι δυνάμει μόνον σύμμετροι· ἀποτομὴ\nἄρα ἐστὶν ἡ ΖΘ.\nλέγω δή, ὅτι καὶ τρίτη.\n\n\nἐπεὶ γάρ ἐστιν ὡς μὲν ὁ Ε πρὸς τὸν ΒΓ, οὕτως τὸ ἀπὸ\nτῆς Α τετράγωνον πρὸς τὸ ἀπὸ τῆς ΖΗ, ὡς δὲ ὁ ΒΓ\nπρὸς τὸν ΓΔ, οὕτως τὸ ἀπὸ τῆς ΖΗ πρὸς τὸ ἀπὸ τῆς\nΘΗ, διʼ ἴσου ἄρα ἐστὶν ὡς ὁ Ε πρὸς τὸν ΓΔ, οὕτως τὸ\nἀπὸ τῆς Α πρὸς τὸ ἀπὸ τῆς ΘΗ. ὁ δὲ Ε πρὸς τὸν ΓΔ\nλόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς Α πρὸς τὸ ἀπὸ τῆς ΗΘ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἡ Α τῇ ΗΘ μήκει. οὐδετέρα\nἄρα τῶν ΖΗ, ΗΘ σύμμετρός ἐστι τῇ ἐκκειμένῃ ῥητῇ\nτῇ Α μήκει. ᾧ οὖν μεῖζόν ἐστι τὸ ἀπὸ τῆς ΖΗ τοῦ ἀπὸ\nτῆς ΗΘ, ἔστω τὸ ἀπὸ τῆς Κ. ἐπεὶ οὖν ἐστιν ὡς ὁ ΒΓ\nπρὸς τὸν ΓΔ, οὕτως τὸ ἀπὸ τῆς ΖΗ πρὸς τὸ ἀπὸ τῆς\nΗΘ, ἀναστρέψαντι ἄρα ἐστὶν ὡς ὁ ΒΓ πρὸς τὸν ΒΔ,\nοὕτως τὸ ἀπὸ τῆς ΖΗ τετράγωνον πρὸς τὸ ἀπὸ τῆς Κ.\nὁ δὲ ΒΓ πρὸς τὸν ΒΔ λόγον ἔχει, ὃν τετράγωνος ἀριθμὸς\nπρὸς τετράγωνον ἀριθμόν· καὶ τὸ ἀπὸ τῆς ΖΗ ἄρα πρὸς\nτὸ ἀπὸ τῆς Κ λόγον ἔχει, ὃν τετράγωνος ἀριθμὸς πρὸς\nτετράγωνον ἀριθμόν. σύμμετρος ἄρα ἐστὶν ἡ ΖΗ τῇ Κ\nμήκει, καὶ δύναται ἡ ΖΗ τῆς ΗΘ μεῖζον τῷ ἀπὸ συμμέτρου\nἑαυτῇ. καὶ οὐδετέρα τῶν ΖΗ, ΗΘ σύμμετρός\nἐστι τῇ ἐκκειμένῃ ῥητῇ τῇ Α μήκει· ἡ ΖΘ ἄρα ἀποτομή\nἐστι τρίτη.\nεὕρηται ἄρα ἡ τρίτη ἀποτομὴ ἡ ΖΘ· ὅπερ ἔδει δεῖξαι.\nεὑρεῖν τὴν τετάρτην ἀποτομήν.\nἘκκείσθω ῥητὴ ἡ Α καὶ τῇ Α μήκει σύμμετρος ἡ ΒΗ·\nῥητὴ ἄρα ἐστὶ καὶ ἡ ΒΗ. καὶ ἐκκείσθωσαν δύο ἀριθμοὶ\nοἱ ΔΖ, ΖΕ, ὥστε τὸν ΔΕ ὅλον πρὸς ἑκάτερον τῶν ΔΖ,\n\nΕΖ λόγον μὴ ἔχειν, ὃν τετράγωνος ἀριθμὸς πρὸς τετράγωνον\nἀριθμόν. καὶ πεποιήσθω ὡς ὁ ΔΕ πρὸς τὸν ΕΖ, οὕτως\nτὸ ἀπὸ τῆς ΒΗ τετράγωνον πρὸς τὸ ἀπὸ τῆς ΗΓ.\nσύμμετρον ἄρα ἐστὶ τὸ ἀπὸ τῆς ΒΗ τῷ ἀπὸ τῆς ΗΓ.\nῥητὸν δὲ τὸ ἀπὸ τῆς ΒΗ· ῥητὸν ἄρα καὶ τὸ ἀπὸ τῆς ΗΓ·\nῥητὴ ἄρα ἐστὶν ἡ ΗΓ. καὶ ἐπεὶ ὁ ΔΕ πρὸς τὸν ΕΖ λόγον\nοὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν, οὐδʼ ἄρα τὸ ἀπὸ τῆς ΒΗ πρὸς τὸ ἀπὸ τῆς ΗΓ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΒΗ τῇ ΗΓ μήκει. καί\nεἰσιν ἀμφότεραι ῥηταί· αἱ ΒΗ, ΗΓ ἄρα ῥηταί εἰσι\nδυνάμει μόνον σύμμετροι· ἀποτομὴ ἄρα ἐστὶν ἡ ΒΓ.\nΛέγω δή, ὅτι καὶ τετάρτη.\nὧι οὖν μεῖζόν ἐστι τὸ ἀπὸ τῆς ΒΗ τοῦ ἀπὸ τῆς ΗΓ,\nἔστω τὸ ἀπὸ τῆς Θ. ἐπεὶ οὖν ἐστιν ὡς ὁ ΔΕ πρὸς τὸν\n\nΕΖ, οὕτως τὸ ἀπὸ τῆς ΒΗ πρὸς τὸ ἀπὸ τῆς ΗΓ, καὶ\nἀναστρέψαντι ἄρα ἐστὶν ὡς ὁ ΕΔ πρὸς τὸν ΔΖ, οὕτως\nτὸ ἀπὸ τῆς ΗΒ πρὸς τὸ ἀπὸ τῆς Θ. ὁ δὲ ΕΔ πρὸς τὸν\nΔΖ λόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς ΗΒ πρὸς τὸ ἀπὸ\nτῆς Θ λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΒΗ τῇ Θ μήκει. καὶ\nδύναται ἡ ΒΗ τῆς ΗΓ μεῖζον τῷ ἀπὸ τῆς Θ· ἡ ἄρα ΒΗ\nτῆς ΗΓ μεῖζον δύναται τῷ ἀπὸ ἀσυμμέτρου ἑαυτῇ. καί\nἐστιν ὅλη ἡ ΒΗ σύμμετρος τῇ ἐκκειμένῃ ῥητῇ μήκει τῇ\nα. ἡ ἄρα ΒΓ ἀποτομή ἐστι τετάρτη.\nεὕρηται ἄρα ἡ τετάρτη ἀποτομή· ὅπερ ἔδει δεῖξαι.\nεὑρεῖν τὴν πέμπτην ἀποτομήν.\nἘκκείσθω ῥητὴ ἡ Α, καὶ τῇ Α μήκει σύμμετρος ἔστω\nἡ ΓΗ· ῥητὴ ἄρα ἐστὶν ἡ ΓΗ. καὶ ἐκκείσθωσαν δύο\nἀριθμοὶ οἱ ΔΖ, ΖΕ, ὥστε τὸν ΔΕ πρὸς\nἑκάτερον τῶν ΔΖ, ΖΕ λόγον πάλιν μὴ\nἔχειν, ὃν τετράγωνος ἀριθμὸς πρὸς τετράγωνον\nἀριθμόν· καὶ πεποιήσθω ὡς ὁ ΖΕ\nπρὸς τὸν ΕΔ, οὕτως τὸ ἀπὸ τῆς ΓΗ\nπρὸς τὸ ἀπὸ τῆς ΗΒ. ῥητὸν ἄρα καὶ τὸ\nἀπὸ τῆς ΗΒ· ῥητὴ ἄρα ἐστὶ καὶ ἡ ΒΗ.\nκαὶ ἐπεί ἐστιν ὡς ὁ ΔΕ πρὸς τὸν ΕΖ,\nοὕτως τὸ ἀπὸ τῆς ΒΗ πρὸς τὸ ἀπὸ τῆς\nΗΓ, ὁ δὲ ΔΕ πρὸς τὸν ΕΖ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, οὐδʼ ἄρα τὸ\nἀπὸ τῆς ΒΗ πρὸς τὸ ἀπὸ τῆς ΗΓ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος ἄρα\nἐστὶν ἡ ΒΗ τῇ ΗΓ μήκει. καί εἰσιν ἀμφότεραι ῥηταί·\nαἱ ΒΗ, ΗΓ ἄρα ῥηταί εἰσι δυνάμει μόνον σύμμετροι· ἡ\nΒΓ ἄρα ἀποτομή ἐστιν.\n\n\nλέγω δή, ὅτι καὶ πέμπτη.\nὧι γὰρ μεῖζόν ἐστι τὸ ἀπὸ τῆς ΒΗ τοῦ ἀπὸ τῆς ΗΓ,\nἔστω τὸ ἀπὸ τῆς Θ. ἐπεὶ οὖν ἐστιν ὡς τὸ ἀπὸ τῆς ΒΗ\nπρὸς τὸ ἀπὸ τῆς ΗΓ, οὕτως ὁ ΔΕ πρὸς τὸν ΕΖ, ἀναστρέψαντι\nἄρα ἐστὶν ὡς ὁ ΕΔ πρὸς τὸν ΔΖ, οὕτως τὸ\nἀπὸ τῆς ΒΗ πρὸς τὸ ἀπὸ τῆς Θ. ὁ δὲ ΕΔ πρὸς τὸν ΔΖ\nλόγον οὐκ ἔχει, ὃν τετράγωνος ἀριθμὸς πρὸς τετράγωνον\nἀριθμόν· οὐδʼ ἄρα τὸ ἀπὸ τῆς ΒΗ πρὸς τὸ ἀπὸ τῆς Θ\nλόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ ΒΗ τῇ Θ μήκει. καὶ\nδύναται ἡ ΒΗ τῆς ΗΓ μεῖζον τῷ ἀπὸ τῆς Θ· ἡ ΗΒ\nἄρα τῆς ΗΓ μεῖζον δύναται τῷ ἀπὸ ἀσυμμέτρου ἑαυτῇ\nμήκει. καί ἐστιν ἡ προσαρμόζουσα ἡ ΓΗ σύμμετρος τῇ\nἐκκειμένῃ ῥητῇ τῇ Α μήκει· ἡ ἄρα ΒΓ ἀποτομή ἐστι\nπέμπτη.\n\n\nεὕρηται ἄρα ἡ πέμπτη ἀποτομὴ ἡ ΒΓ· ὅπερ ἔδει\nδεῖξαι.\nεὑρεῖν τὴν ἕκτην ἀποτομήν.\nἘκκείσθω ῥητὴ ἡ Α καὶ τρεῖς ἀριθμοὶ οἱ Ε, ΒΓ, ΓΔ\nλόγον μὴ ἔχοντες πρὸς ἀλλήλους, ὃν τετράγωνος ἀριθμὸς\nπρὸς τετράγωνον ἀριθμόν· ἔτι δὲ καὶ ὁ ΓΒ πρὸς τὸν\n\nΒΔ λόγον μὴ ἐχέτω, ὃν τετράγωνος\nἀριθμὸς πρὸς τετράγωνον\nἀριθμόν· καὶ πεποιήσθω ὡς μὲν\nὁ Ε πρὸς τὸν ΒΓ, οὕτως τὸ\nἀπὸ τῆς Α πρὸς τὸ ἀπὸ τῆς ΖΗ,\nὡς δὲ ὁ ΒΓ πρὸς τὸν ΓΔ, οὕτως\nτὸ ἀπὸ τῆς ΖΗ πρὸς τὸ ἀπὸ\nτῆς ΗΘ.\nἐπεὶ οὖν ἐστιν ὡς ὁ Ε πρὸς τὸν ΒΓ, οὕτως τὸ ἀπὸ τῆς\nΑ πρὸς τὸ ἀπὸ τῆς ΖΗ, σύμμετρον ἄρα τὸ ἀπὸ τῆς Α\nτῷ ἀπὸ τῆς ΖΗ. ῥητὸν δὲ τὸ ἀπὸ τῆς Α· ῥητὸν ἄρα καὶ\nτὸ ἀπὸ τῆς ΖΗ· ῥητὴ ἄρα ἐστὶ καὶ ἡ ΖΗ. καὶ ἐπεὶ ὁ Ε\nπρὸς τὸν ΒΓ λόγον οὐκ ἔχει, ὃν τετράγωνος ἀριθμὸς πρὸς\nτετράγωνον ἀριθμόν, οὐδʼ ἄρα τὸ ἀπὸ τῆς Α πρὸς τὸ ἀπὸ\nτῆς ΖΗ λόγον ἔχει, ὃν τετράγωνος ἀριθμὸς πρὸς τετράγωνον\nἀριθμόν· ἀσύμμετρος ἄρα ἐστὶν ἡ Α τῇ ΖΗ μήκει.\nπάλιν, ἐπεί ἐστιν ὡς ὁ ΒΓ πρὸς τὸν ΓΔ, οὕτως τὸ ἀπὸ\nτῆς ΖΗ πρὸς τὸ ἀπὸ τῆς ΗΘ, σύμμετρον ἄρα τὸ ἀπὸ\nτῆς ΖΗ τῷ ἀπὸ τῆς ΗΘ. ῥητὸν δὲ τὸ ἀπὸ τῆς ΖΗ· ῥητὸν\nἄρα καὶ τὸ ἀπὸ τῆς ΗΘ· ῥητὴ ἄρα καὶ ἡ ΗΘ. καὶ ἐπεὶ\nὁ ΒΓ πρὸς τὸν ΓΔ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, οὐδʼ ἄρα τὸ ἀπὸ\nτῆς ΖΗ πρὸς τὸ ἀπὸ τῆς ΗΘ λόγον ἔχει, ὃν τετράγωνος\nἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ ΖΗ τῇ ΗΘ μήκει. καί εἰσιν ἀμφότεραι ῥηταί·\nαἱ ΖΗ, ΗΘ ἄρα ῥηταί εἰσι δυνάμει μόνον σύμμετροι·\nἡ ἄρα ΖΘ ἀποτομή ἐστιν.\nλέγω δή, ὅτι καὶ ἕκτη.\nἐπεὶ γάρ ἐστιν ὡς μὲν ὁ Ε πρὸς τὸν ΒΓ, οὕτως τὸ\nἀπὸ τῆς Α πρὸς τὸ ἀπὸ τῆς ΖΗ, ὡς δὲ ὁ ΒΓ πρὸς τὸν\n\nΓΔ, οὕτως τὸ ἀπὸ τῆς ΖΗ πρὸς τὸ ἀπὸ τῆς ΗΘ, διʼ\nἴσου ἄρα ἐστὶν ὡς ὁ Ε πρὸς τὸν ΓΔ, οὕτως τὸ ἀπὸ τῆς\nΑ πρὸς τὸ ἀπὸ τῆς ΗΘ. ὁ δὲ Ε πρὸς τὸν ΓΔ λόγον οὐκ\nἔχει, ὃν τετράγωνος ἀριθμὸς πρὸς τετράγωνον ἀριθμόν·\nοὐδʼ ἄρα τὸ ἀπὸ τῆς Α πρὸς τὸ ἀπὸ τῆς ΗΘ λόγον ἔχει,\nὃν τετράγωνος ἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ Α τῇ ΗΘ μήκει· οὐδετέρα ἄρα τῶν\nΖΗ, ΗΘ σύμμετρός ἐστι τῇ Α ῥητῇ μήκει. ᾧ οὖν μεῖζόν\nἐστι τὸ ἀπὸ τῆς ΖΗ τοῦ ἀπὸ τῆς ΗΘ, ἔστω τὸ ἀπὸ τῆς\nΚ. ἐπεὶ οὖν ἐστιν ὡς ὁ ΒΓ πρὸς τὸν ΓΔ, οὕτως τὸ ἀπὸ\nτῆς ΖΗ πρὸς τὸ ἀπὸ τῆς ΗΘ, ἀναστρέψαντι ἄρα ἐστὶν\nὡς ὁ ΓΒ πρὸς τὸν ΒΔ, οὕτως τὸ ἀπὸ τῆς ΖΗ πρὸς\nτὸ ἀπὸ τῆς Κ. ὁ δὲ ΓΒ πρὸς τὸν ΒΔ λόγον οὐκ ἔχει, ὃν\nτετράγωνος ἀριθμὸς πρὸς τετράγωνον ἀριθμόν· οὐδʼ\nἄρα τὸ ἀπὸ τῆς ΖΗ πρὸς τὸ ἀπὸ τῆς Κ λόγον ἔχει, ὃν\nτετράγωνος ἀριθμὸς πρὸς τετράγωνον ἀριθμόν· ἀσύμμετρος\nἄρα ἐστὶν ἡ ΖΗ τῇ Κ μήκει. καὶ δύναται ἡ ΖΗ\nτῆς ΗΘ μεῖζον τῷ ἀπὸ τῆς Κ· ἡ ΖΗ ἄρα τῆς ΗΘ μεῖζον\nδύναται τῷ ἀπὸ ἀσυμμέτρου ἑαυτῇ μήκει. καὶ οὐδετέρα\nτῶν ΖΗ, ΗΘ σύμμετρός ἐστι τῇ ἐκκειμένῃ ῥητῇ μήκει\nτῇ Α. ἡ ἄρα ΖΘ ἀποτομή ἐστιν ἕκτη.\nεὕρηται ἄρα ἡ ἕκτη ἀποτομὴ ἡ ΖΘ· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ ἀποτομῆς\nπρώτης, ἡ τὸ χωρίον δυναμένη ἀποτομή ἐστιν.\nπεριεχέσθω γὰρ χωρίον τὸ ΑΒ ὑπὸ ῥητῆς τῆς ΑΓ\nκαὶ ἀποτομῆς πρώτης τῆς ΑΔ· λέγω, ὅτι ἡ τὸ ΑΒ\nχωρίον δυναμένη ἀποτομή ἐστιν.\n\nἐπεὶ γὰρ ἀποτομή ἐστι πρώτη\nἡ ΑΔ, ἔστω αὐτῇ προσαρμόζουσα\nἡ ΔΗ· αἱ ΑΗ, ΗΔ\nἄρα ῥηταί εἰσι δυνάμει μόνον\nσύμμετροι. καὶ ὅλη ἡ ΑΗ σύμμετρός\nἐστι τῇ ἐκκειμένῃ ῥητῇ\nτῇ ΑΓ, καὶ ἡ ΑΗ τῆς ΗΔ\nμεῖζον δύναται τῷ ἀπὸ συμμέτρου\nἑαυτῇ μήκει· ἐὰν ἄρα\nτῷ τετάρτῳ μέρει τοῦ ἀπὸ\nτῆς ΔΗ ἴσον παρὰ τὴν ΑΗ\nπαραβληθῇ ἐλλεῖπον εἴδει τετραγώνῳ, εἰς σύμμετρα\nαὐτὴν διαιρεῖ. τετμήσθω ἡ ΔΗ δίχα κατὰ τὸ Ε, καὶ τῷ\nἀπὸ τῆς ΕΗ ἴσον παρὰ τὴν ΑΗ παραβεβλήσθω ἐλλεῖπον\nεἴδει τετραγώνῳ, καὶ ἔστω τὸ ὑπὸ τῶν ΑΖ, ΖΗ· σύμμετρος\nἄρα ἐστὶν ἡ ΑΖ τῇ ΖΗ. καὶ διὰ τῶν Ε, Ζ, Η σημείων\nτῇ ΑΓ παράλληλοι ἤχθωσαν αἱ ΕΘ, ΖΙ, ΗΚ.\nκαὶ ἐπεὶ σύμμετρός ἐστιν ἡ ΑΖ τῇ ΖΗ μήκει, καὶ\nἡ ΑΗ ἄρα ἑκατέρᾳ τῶν ΑΖ, ΖΗ σύμμετρός ἐστι μήκει.\nἀλλὰ ἡ ΑΗ σύμμετρός ἐστι τῇ ΑΓ· καὶ ἑκατέρα ἄρα\nτῶν ΑΖ, ΖΗ σύμμετρός ἐστι τῇ ΑΓ μήκει. καί ἐστι\nῥητὴ ἡ ΑΓ· ῥητὴ ἄρα καὶ ἑκατέρα τῶν ΑΖ, ΖΗ· ὥστε\nκαὶ ἑκάτερον τῶν ΑΙ, ΖΚ ῥητόν ἐστιν. καὶ ἐπεὶ σύμμετρός\nἐστιν ἡ ΔΕ τῇ ΕΗ μήκει, καὶ ἡ ΔΗ ἄρα ἑκατέρᾳ τῶν\n\nΔΕ, ΕΗ σύμμετρός ἐστι μήκει. ῥητὴ δὲ ἡ ΔΗ καὶ\nἀσύμμετρος τῇ ΑΓ μήκει· ῥητὴ ἄρα καὶ ἑκατέρα τῶν ΔΕ,\nΕΗ καὶ ἀσύμμετρος τῇ ΑΓ μήκει· ἑκάτερον ἄρα τῶν\nΔΘ, ΕΚ μέσον ἐστίν.\nκείσθω δὴ τῷ μὲν ΑΙ ἴσον τετράγωνον τὸ ΛΜ, τῷ\nδὲ ΖΚ ἴσον τετράγωνον ἀφῃρήσθω κοινὴν γωνίαν ἔχον\nαὐτῷ τὴν ὑπὸ ΛΟΜ τὸ ΝΞ· περὶ τὴν αὐτὴν ἄρα διάμετρόν\nἐστι τὰ ΛΜ, ΝΞ τετράγωνα. ἔστω αὐτῶν διάμετρος\nἡ ΟΡ, καὶ καταγεγράφθω τὸ σχῆμα. ἐπεὶ οὖν ἴσον ἐστὶ\nτὸ ὑπὸ τῶν ΑΖ, ΖΗ περιεχόμενον ὀρθογώνιον τῷ ἀπὸ\nτῆς ΕΗ τετραγώνῳ, ἔστιν ἄρα ὡς ἡ ΑΖ πρὸς τὴν ΕΗ,\nοὕτως ἡ ΕΗ πρὸς τὴν ΖΗ. ἀλλʼ ὡς μὲν ἡ ΑΖ πρὸς τὴν\nΕΗ, οὕτως τὸ ΑΙ πρὸς τὸ ΕΚ, ὡς δὲ ἡ ΕΗ πρὸς τὴν\nΖΗ, οὕτως ἐστὶ τὸ ΕΚ πρὸς τὸ ΚΖ· τῶν ἄρα ΑΙ, ΚΖ\nμέσον ἀνάλογόν ἐστι τὸ ΕΚ. ἔστι δὲ καὶ τῶν ΛΜ, ΝΞ\nμέσον ἀνάλογον τὸ ΜΝ, ὡς ἐν τοῖς ἔμπροσθεν ἐδείχθη, καί\nἐστι τὸ μὲν\nΑΙ τῷ ΛΜ τετραγώνῳ ἴσον, τὸ δὲ ΚΖ τῷ\nΝΞ· καὶ τὸ ΜΝ ἄρα τῷ ΕΚ ἴσον ἐστίν. ἀλλὰ τὸ μὲν\nΕΚ τῷ ΔΘ ἐστιν ἴσον, τὸ δὲ ΜΝ τῷ ΛΞ· τὸ ἄρα ΔΚ\nἴσον ἐστὶ τῷ ΥΦΧ γνώμονι καὶ τῷ ΝΞ. ἔστι δὲ καὶ τὸ\n\nΑΚ ἴσον τοῖς ΛΜ, ΝΞ τετραγώνοις· λοιπὸν ἄρα τὸ ΑΒ\nἴσον ἐστὶ τῷ ΣΤ. τὸ δὲ ΣΤ τὸ ἀπὸ τῆς ΛΝ ἐστι τετράγωνον·\nτὸ ἄρα ἀπὸ τῆς ΛΝ τετράγωνον ἴσον ἐστὶ τῷ\nΑΒ· ἡ ΛΝ ἄρα δύναται τὸ ΑΒ.\nλέγω δή, ὅτι ἡ ΛΝ ἀποτομή ἐστιν.\n\n\nἐπεὶ γὰρ ῥητόν ἐστιν ἑκάτερον τῶν ΑΙ, ΖΚ, καί ἐστιν\nἴσον τοῖς ΛΜ, ΝΞ, καὶ ἑκάτερον ἄρα τῶν ΛΜ, ΝΞ\nῥητόν ἐστιν, τουτέστι τὸ ἀπὸ ἑκατέρας τῶν ΛΟ, ΟΝ·\nκαὶ ἑκατέρα ἄρα τῶν ΛΟ, ΟΝ ῥητή ἐστιν. πάλιν, ἐπεὶ\nμέσον ἐστὶ τὸ ΔΘ καί ἐστιν ἴσον τῷ ΛΞ, μέσον ἄρα ἐστὶ\nκαὶ τὸ ΛΞ. ἐπεὶ οὖν τὸ μὲν ΛΞ μέσον ἐστίν, τὸ δὲ ΝΞ\nῥητόν, ἀσύμμετρον ἄρα ἐστὶ τὸ ΛΞ τῷ ΝΞ· ὡς δὲ τὸ\nΛΞ πρὸς τὸ ΝΞ, οὕτως ἐστὶν ἡ ΛΟ πρὸς τὴν ΟΝ·\nἀσύμμετρος ἄρα ἐστὶν ἡ ΛΟ τῇ ΟΝ μήκει. καί εἰσιν ἀμφότεραι\nῥηταί· αἱ ΛΟ, ΟΝ ἄρα ῥηταί εἰσι δυνάμει μόνον\nσύμμετροι· ἀποτομὴ ἄρα ἐστὶν ἡ ΛΝ. καὶ δύναται τὸ ΑΒ\nχωρίον· ἡ ἄρα τὸ ΑΒ χωρίον δυναμένη ἀποτομή ἐστιν.\nἐὰν ἄρα χωρίον περιέχηται ὑπὸ ῥητῆς, καὶ τὰ ἑξῆς.\nἐὰν χωρίον περιέχηται ὑπὸ ῥητῆς καὶ ἀποτομῆς\nδευτέρας, ἡ τὸ χωρίον δυναμένη μέσης ἀποτομή ἐστι\nπρώτη.\nχωρίον γὰρ τὸ ΑΒ περιεχέσθω ὑπὸ ῥητῆς τῆς ΑΓ καὶ\nἀποτομῆς δευτέρας τῆς ΑΔ· λέγω, ὅτι ἡ τὸ ΑΒ χωρίον\nδυναμένη μέσης ἀποτομή ἐστι πρώτη.\nἔστω γὰρ τῇ ΑΔ προσαρμόζουσα\nἡ ΔΗ· αἱ ἄρα ΑΗ,\nΗΔ ῥηταί εἰσι δυνάμει μόνον\nσύμμετροι, καὶ ἡ προσαρμόζουσα\nἡ ΔΗ σύμμετρός ἐστι\nτῇ ἐκκειμένῃ ῥητῇ τῇ ΑΓ, ἡ\nδὲ ὅλη ἡ ΑΗ τῆς προσαρμοζούσης\nτῆς ΗΔ μεῖζον δύναται\nτῷ ἀπὸ συμμέτρου ἑαυτῇ\nμήκει. ἐπεὶ οὖν ἡ ΑΗ τῆς\nΗΔ μεῖζον δύναται τῷ ἀπὸ συμμέτρου ἑαυτῇ, ἐὰν ἄρα\nτῷ τετάρτῳ μέρει τοῦ ἀπὸ τῆς ΗΔ ἴσον παρὰ τὴν\nΑΗ παραβληθῇ ἐλλεῖπον εἴδει τετραγώνῳ, εἰς σύμμετρα\nαὐτὴν διαιρεῖ. τετμήσθω οὖν ἡ ΔΗ δίχα κατὰ τὸ Ε· καὶ\nτῷ ἀπὸ τῆς ΕΗ ἴσον παρὰ τὴν ΑΗ παραβεβλήσθω\nἐλλεῖπον εἴδει τετραγώνῳ, καὶ ἔστω τὸ ὑπὸ τῶν ΑΖ, ΖΗ·\nσύμμετρος ἄρα ἐστὶν ἡ ΑΖ τῇ ΖΗ μήκει. καὶ ἡ ΑΗ ἄρα\nἑκατέρᾳ τῶν ΑΖ, ΖΗ σύμμετρός ἐστι μήκει. ῥητὴ δὲ\nἡ ΑΗ καὶ ἀσύμμετρος τῇ ΑΓ μήκει· καὶ ἑκατέρα ἄρα\nτῶν ΑΖ, ΖΗ ῥητή ἐστι καὶ ἀσύμμετρος τῇ ΑΓ μήκει·\nἑκάτερον ἄρα τῶν ΑΙ, ΖΚ μέσον ἐστίν. πάλιν, ἐπεὶ\nσύμμετρός ἐστιν ἡ ΔΕ τῇ ΕΗ, καὶ ἡ ΔΗ ἄρα ἑκατέρᾳ\nτῶν ΔΕ, ΕΗ σύμμετρός ἐστιν. ἀλλʼ ἡ ΔΗ σύμμετρός\nἐστι τῇ ΑΓ μήκει. ῥητὴ ἄρα καὶ ἑκατέρα τῶν ΔΕ, ΕΗ\nκαὶ σύμμετρος τῇ ΑΓ μήκει. ἑκάτερον ἄρα τῶν ΔΘ, ΕΚ\nῥητόν ἐστιν.\nσυνεστάτω οὖν τῷ μὲν ΑΙ ἴσον τετράγωνον τὸ ΛΜ,\nτῷ δὲ ΖΚ ἴσον ἀφῃρήσθω τὸ ΝΞ περὶ τὴν αὐτὴν γωνίαν\nὂν τῷ ΛΜ τὴν ὑπὸ τῶν ΛΟΜ· περὶ τὴν αὐτὴν ἄρα ἐστὶ\nδιάμετρον τὰ ΛΜ, ΝΞ τετράγωνα. ἔστω αὐτῶν διάμετρος\nἡ ΟΡ, καὶ καταγεγράφθω τὸ σχῆμα. ἐπεὶ οὖν τὰ ΑΙ,\nΖΚ μέσα ἐστὶ καί ἐστιν ἴσα τοῖς ἀπὸ τῶν ΛΟ, ΟΝ, καὶ\nτὰ ἀπὸ τῶν ΛΟ, ΟΝ\nἄρα μέσα ἐστίν· καὶ αἱ ΛΟ, ΟΝ\nἄρα μέσαι εἰσὶ δυνάμει μόνον σύμμετροι. καὶ ἐπεὶ τὸ ὑπὸ\nτῶν ΑΖ, ΖΗ ἴσον ἐστὶ τῷ ἀπὸ τῆς ΕΗ, ἔστιν ἄρα ὡς\nἡ ΑΖ πρὸς τὴν ΕΗ, οὕτως ἡ ΕΗ πρὸς τὴν ΖΗ· ἀλλʼ ὡς\nμὲν ἡ ΑΖ πρὸς τὴν ΕΗ, οὕτως τὸ ΑΙ πρὸς τὸ ΕΚ· ὡς\nδὲ ἡ ΕΗ πρὸς τὴν ΖΗ, οὕτως ἐστὶ τὸ ΕΚ πρὸς τὸ ΖΚ·\nτῶν ἄρα ΑΙ, ΖΚ μέσον ἀνάλογόν ἐστι τὸ ΕΚ. ἔστι δὲ\nκαὶ τῶν ΛΜ, ΝΞ τετραγώνων μέσον ἀνάλογον τὸ ΜΝ·\nκαί ἐστιν ἴσον τὸ μὲν ΑΙ τῷ ΛΜ, τὸ δὲ ΖΚ τῷ ΝΞ·\nκαὶ τὸ ΜΝ ἄρα ἴσον ἐστὶ τῷ ΕΚ. ἀλλὰ τῷ μὲν ΕΚ ἴσον\nἐστὶ τὸ ΔΘ, τῷ δὲ ΜΝ ἴσον τὸ ΛΞ· ὅλον ἄρα τὸ ΔΚ\nἴσον ἐστὶ τῷ ΥΦΧ γνώμονι καὶ τῷ ΝΞ. ἐπεὶ οὖν ὅλον\nτὸ ΑΚ ἴσον ἐστὶ τοῖς ΛΜ, ΝΞ, ὧν τὸ ΔΚ ἴσον ἐστὶ τῷ\nΥΦΧ γνώμονι καὶ τῷ ΝΞ, λοιπὸν ἄρα τὸ ΑΒ ἴσον ἐστὶ\nτῷ ΤΣ. τὸ δὲ ΤΣ ἐστι τὸ ἀπὸ τῆς ΛΝ· τὸ ἀπὸ τῆς ΛΝ\nἄρα ἴσον ἐστὶ τῷ ΑΒ χωρίῳ· ἡ ΛΝ ἄρα δύναται τὸ ΑΒ\nχωρίον.\nλέγω δή, ὅτι ἡ ΛΝ μέσης ἀποτομή ἐστι πρώτη.\nἐπεὶ γὰρ ῥητόν ἐστι τὸ ΕΚ καί ἐστιν ἴσον τῷ ΛΞ,\nῥητὸν ἄρα ἐστὶ τὸ ΛΞ, τουτέστι τὸ ὑπὸ τῶν ΛΟ, ΟΝ.\nμέσον δὲ ἐδείχθη τὸ ΝΞ· ἀσύμμετρον ἄρα ἐστὶ τὸ ΛΞ\nτῷ ΝΞ· ὡς δὲ τὸ ΛΞ πρὸς τὸ ΝΞ, οὕτως ἐστὶν ἡ ΛΟ\nπρὸς ΟΝ· αἱ ΛΟ, ΟΝ ἄρα ἀσύμμετροί εἰσι μήκει. αἱ\nἄρα ΛΟ, ΟΝ μέσαι εἰσὶ δυνάμει μόνον σύμμετροι ῥητὸν\nπεριέχουσαι· ἡ ΛΝ ἄρα μέσης ἀποτομή ἐστι πρώτη·\nκαὶ δύναται τὸ ΑΒ χωρίον.\n\n\nἡ ἄρα τὸ ΑΒ χωρίον δυναμένη μέσης ἀποτομή ἐστι\nπρώτη· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ ἀποτομῆς\nτρίτης, ἡ τὸ χωρίον δυναμένη μέσης ἀποτομή ἐστι\nδευτέρα.\nχωρίον γὰρ τὸ ΑΒ περιεχέσθω ὑπὸ ῥητῆς τῆς ΑΓ\nκαὶ ἀποτομῆς τρίτης τῆς ΑΔ· λέγω, ὅτι ἡ τὸ ΑΒ χωρίον\nδυναμένη μέσης ἀποτομή ἐστι δευτέρα.\n\nἔστω γὰρ τῇ ΑΔ προσαρμόζουσα\nἡ ΔΗ· αἱ ΑΗ, ΗΔ\nἄρα ῥηταί εἰσι δυνάμει μόνον\nσύμμετροι, καὶ οὐδετέρα\nτῶν ΑΗ, ΗΔ σύμμετρός\nἐστι μήκει τῇ ἐκκειμένῃ ῥητῇ\nτῇ ΑΓ, ἡ δὲ ὅλη ἡ ΑΗ\nτῆς προσαρμοζούσης τῆς ΔΗ\nμεῖζον δύναται τῷ ἀπὸ συμμέτρου\nἑαυτῇ. ἐπεὶ οὖν ἡ ΑΗ\nτῆς ΗΔ μεῖζον δύναται τῷ\nἀπὸ συμμέτρου ἑαυτῇ, ἐὰν\nἄρα τῷ τετάρτῳ μέρει τοῦ ἀπὸ τῆς ΔΗ ἴσον παρὰ τὴν\n\nΑΗ παραβληθῇ ἐλλεῖπον εἴδει τετραγώνῳ, εἰς σύμμετρα\nαὐτὴν διελεῖ. τετμήσθω οὖν ἡ ΔΗ δίχα κατὰ τὸ Ε, καὶ\nτῷ ἀπὸ τῆς ΕΗ ἴσον παρὰ τὴν ΑΗ παραβεβλήσθω\nἐλλεῖπον εἴδει τετραγώνῳ, καὶ ἔστω τὸ ὑπὸ τῶν ΑΖ,\nΖΗ. καὶ ἤχθωσαν διὰ τῶν Ε, Ζ, Η σημείων τῇ ΑΓ\nπαράλληλοι αἱ ΕΘ, ΖΙ, ΗΚ· σύμμετροι ἄρα εἰσὶν αἱ\nΑΖ, ΖΗ· σύμμετρον ἄρα καὶ τὸ ΑΙ τῷ ΖΚ. καὶ ἐπεὶ\nαἱ ΑΖ, ΖΗ σύμμετροί εἰσι μήκει, καὶ ἡ ΑΗ ἄρα ἑκατέρᾳ\nτῶν ΑΖ, ΖΗ σύμμετρός ἐστι μήκει. ῥητὴ δὲ ἡ ΑΗ καὶ\nἀσύμμετρος τῇ ΑΓ μήκει· ὥστε καὶ αἱ ΑΖ, ΖΗ.\nἑκάτερον ἄρα τῶν ΑΙ, ΖΚ μέσον ἐστίν. πάλιν, ἐπεὶ\nσύμμετρός ἐστιν ἡ ΔΕ τῇ ΕΗ μήκει, καὶ ἡ ΔΗ ἄρα\nἑκατέρᾳ τῶν ΔΕ, ΕΗ σύμμετρός ἐστι μήκει. ῥητὴ δὲ\nἡ ΗΔ καὶ ἀσύμμετρος τῇ ΑΓ μήκει· ῥητὴ ἄρα καὶ\nἑκατέρα τῶν ΔΕ, ΕΗ καὶ ἀσύμμετρος τῇ ΑΓ μήκει·\nἑκάτερον ἄρα τῶν ΔΘ, ΕΚ μέσον ἐστίν. καὶ ἐπεὶ αἱ\nΑΗ, ΗΔ δυνάμει μόνον σύμμετροί εἰσιν, ἀσύμμετρος ἄρα\nἐστὶ μήκει ἡ ΑΗ τῇ ΗΔ. ἀλλʼ ἡ μὲν ΑΗ τῇ ΑΖ σύμμετρός\nἐστι μήκει, ἡ δὲ ΔΗ τῇ ΕΗ· ἀσύμμετρος ἄρα\nἐστὶν ἡ ΑΖ τῇ ΕΗ μήκει. ὡς δὲ ἡ ΑΖ πρὸς τὴν ΕΗ,\nοὕτως ἐστὶ τὸ ΑΙ πρὸς τὸ ΕΚ· ἀσύμμετρον ἄρα ἐστὶ τὸ\nΑΙ τῷ ΕΚ.\nσυνεστάτω οὖν τῷ μὲν ΑΙ ἴσον τετράγωνον τὸ ΛΜ, τῷ\nδὲ ΖΚ ἴσον ἀφῃρήσθω τὸ ΝΞ περὶ τὴν αὐτὴν γωνίαν ὂν\nτῷ ΛΜ· περὶ τὴν αὐτὴν ἄρα διάμετρόν ἐστι τὰ ΛΜ, ΝΞ.\nἔστω αὐτῶν διάμετρος ἡ ΟΡ, καὶ καταγεγράφθω τὸ\nσχῆμα. ἐπεὶ οὖν τὸ ὑπὸ τῶν ΑΖ, ΖΗ ἴσον ἐστὶ τῷ ἀπὸ\nτῆς ΕΗ, ἔστιν ἄρα ὡς ἡ ΑΖ πρὸς τὴν ΕΗ, οὕτως ἡ ΕΗ\nπρὸς τὴν ΖΗ. ἀλλʼ ὡς μὲν ἡ ΑΖ πρὸς τὴν ΕΗ, οὕτως\nἐστὶ τὸ ΑΙ πρὸς τὸ ΕΚ· ὡς δὲ ἡ ΕΗ πρὸς τὴν ΖΗ,\nοὕτως ἐστὶ τὸ ΕΚ πρὸς τὸ ΖΚ· καὶ ὡς ἄρα τὸ ΑΙ πρὸς\nτὸ ΕΚ, οὕτως τὸ ΕΚ πρὸς τὸ ΖΚ· τῶν ἄρα ΑΙ, ΖΚ\nμέσον ἀνάλογόν ἐστι τὸ ΕΚ. ἔστι δὲ καὶ τῶν ΛΜ, ΝΞ\nτετραγώνων μέσον ἀνάλογον τὸ ΜΝ· καί ἐστιν ἴσον τὸ\nμὲν ΑΙ τῷ ΛΜ, τὸ δὲ ΖΚ τῷ ΝΞ· καὶ τὸ ΕΚ ἄρα\nἴσον ἐστὶ τῷ ΜΝ. ἀλλὰ τὸ μὲν ΜΝ ἴσον ἐστὶ τῷ ΛΞ,\nτὸ δὲ ΕΚ ἴσον ἐστὶ τῷ ΔΘ· καὶ ὅλον ἄρα τὸ ΔΚ ἴσον\nἐστὶ τῷ ΥΦΧ γνώμονι καὶ τῷ ΝΞ. ἔστι δὲ καὶ τὸ ΑΚ\nἴσον τοῖς ΛΜ, ΝΞ· λοιπὸν ἄρα τὸ ΑΒ ἴσον ἐστὶ τῷ ΣΤ,\nτουτέστι τῷ ἀπὸ τῆς ΛΝ τετραγώνῳ· ἡ ΛΝ ἄρα δύναται\nτὸ ΑΒ χωρίον.\nλέγω, ὅτι ἡ ΛΝ μέσης ἀποτομή ἐστι δευτέρα.\nἐπεὶ γὰρ μέσα ἐδείχθη τὰ ΑΙ, ΖΚ καί ἐστιν ἴσα τοῖς\nἀπὸ τῶν ΛΟ, ΟΝ, μέσον ἄρα καὶ ἑκάτερον τῶν ἀπὸ\nτῶν ΛΟ, ΟΝ· μέση ἄρα ἑκατέρα τῶν ΛΟ, ΟΝ. καὶ ἐπεὶ\nσύμμετρόν ἐστι τὸ ΑΙ τῷ ΖΚ, σύμμετρον ἄρα καὶ τὸ\nἀπὸ τῆς ΛΟ τῷ ἀπὸ τῆς ΟΝ. πάλιν, ἐπεὶ ἀσύμμετρον\nἐδείχθη τὸ ΑΙ τῷ ΕΚ, ἀσύμμετρον ἄρα ἐστὶ καὶ τὸ ΛΜ\nτῷ ΜΝ, τουτέστι τὸ ἀπὸ τῆς ΛΟ τῷ ὑπὸ τῶν ΛΟ, ΟΝ·\nὥστε καὶ ἡ ΛΟ ἀσύμμετρός ἐστι τῇ ΟΝ· αἱ ΛΟ, ΟΝ\nἄρα μέσαι εἰσὶ δυνάμει μόνον σύμμετροι.\nλέγω δή, ὅτι καὶ μέσον περιέχουσιν.\nἐπεὶ γὰρ μέσον ἐδείχθη τὸ ΕΚ καί ἐστιν ἴσον τῷ\nὑπὸ τῶν ΛΟ, ΟΝ, μέσον ἄρα ἐστὶ καὶ τὸ ὑπὸ τῶν ΛΟ,\nΟΝ· ὥστε αἱ ΛΟ, ΟΝ μέσαι εἰσὶ δυνάμει μόνον σύμμετροι\nμέσον περιέχουσαι. ἡ ΛΝ ἄρα μέσης ἀποτομή ἐστι\nδευτέρα· καὶ δύναται τὸ ΑΒ χωρίον.\nἡ ἄρα τὸ ΑΒ χωρίον δυναμένη μέσης ἀποτομή ἐστι\nδευτέρα· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ ἀποτομῆς\nτετάρτης, ἡ τὸ χωρίον δυναμένη ἐλάσσων ἐστίν.\nχωρίον γὰρ τὸ ΑΒ περιεχέσθω ὑπὸ ῥητῆς τῆς ΑΓ\nκαὶ ἀποτομῆς τετάρτης τῆς ΑΔ· λέγω, ὅτι ἡ τὸ ΑΒ\nχωρίον δυναμένη ἐλάσσων ἐστίν.\nἔστω γὰρ τῇ ΑΔ προσαρμόζουσα ἡ ΔΗ· αἱ ἄρα ΑΗ,\nΗΔ ῥηταί εἰσι δυνάμει μόνον σύμμετροι, καὶ ἡ ΑΗ\nσύμμετρός ἐστι τῇ ἐκκειμένῃ\nῥητῇ τῇ ΑΓ μήκει, ἡ δὲ ὅλη\nἡ ΑΗ τῆς προσαρμοζούσης\nτῆς ΔΗ μεῖζον δύναται τῷ\nἀπὸ ἀσυμμέτρου ἑαυτῇ μήκει.\nἐπεὶ οὖν ἡ ΑΗ τῆς ΗΔ μεῖζον\nδύναται τῷ ἀπὸ ἀσυμμέτρου\nἑαυτῇ μήκει, ἐὰν ἄρα\nτῷ τετάρτῳ μέρει τοῦ ἀπὸ τῆς\nΔΗ ἴσον παρὰ τὴν ΑΗ παραβληθῇ\nἐλλεῖπον εἴδει τετραγώνῳ,\nεἰς ἀσύμμετρα αὐτὴν\nδιελεῖ. τετμήσθω οὖν ἡ ΔΗ δίχα κατὰ τὸ Ε, καὶ τῷ\nἀπὸ τῆς ΕΗ ἴσον παρὰ τὴν ΑΗ παραβεβλήσθω ἐλλεῖπον\nεἴδει τετραγώνῳ, καὶ ἔστω τὸ ὑπὸ τῶν ΑΖ, ΖΗ·\nἀσύμμετρος ἄρα ἐστὶ μήκει ἡ ΑΖ τῇ ΖΗ. ἤχθωσαν οὖν\nδιὰ τῶν Ε, Ζ, Η παράλληλοι ταῖς ΑΓ, ΒΔ αἱ ΕΘ,\n\nΖΙ, ΗΚ. ἐπεὶ οὖν ῥητή ἐστιν ἡ ΑΗ καὶ σύμμετρος τῇ\nΑΓ μήκει, ῥητὸν ἄρα ἐστὶν ὅλον τὸ ΑΚ. πάλιν, ἐπεὶ\nἀσύμμετρός ἐστιν ἡ ΔΗ τῇ ΑΓ μήκει, καί εἰσιν ἀμφότεραι\nῥηταί, μέσον ἄρα ἐστὶ τὸ ΔΚ. πάλιν, ἐπεὶ ἀσύμμετρός\nἐστιν ἡ ΑΖ τῇ ΖΗ μήκει, ἀσύμμετρον ἄρα καὶ\nτὸ ΑΙ τῷ ΖΚ. συνεστάτω οὖν τῷ μὲν ΑΙ ἴσον τετράγωνον\nτὸ ΛΜ, τῷ δὲ ΖΚ ἴσον ἀφῃρήσθω περὶ τὴν αὐτὴν γωνίαν\nτὴν ὑπὸ τῶν ΛΟΜ τὸ ΝΞ. περὶ τὴν αὐτὴν ἄρα διάμετρόν\nἐστι τὰ ΛΜ, ΝΞ τετράγωνα. ἔστω αὐτῶν διάμετρος ἡ\nΟΡ, καὶ καταγεγράφθω τὸ σχῆμα. ἐπεὶ οὖν τὸ ὑπὸ τῶν\n\nΑΖ, ΖΗ ἴσον ἐστὶ τῷ ἀπὸ τῆς ΕΗ, ἀνάλογον ἄρα ἐστὶν\nὡς ἡ ΑΖ πρὸς τὴν ΕΗ, οὕτως ἡ ΕΗ πρὸς τὴν ΖΗ. ἀλλʼ\nὡς μὲν ἡ ΑΖ πρὸς τὴν ΕΗ, οὕτως ἐστὶ τὸ ΑΙ πρὸς τὸ\nΕΚ, ὡς δὲ ἡ ΕΗ πρὸς τὴν ΖΗ, οὕτως ἐστὶ τὸ ΕΚ πρὸς\nτὸ ΖΚ· τῶν ἄρα ΑΙ, ΖΚ μέσον ἀνάλογόν ἐστι τὸ ΕΚ.\nἔστι δὲ καὶ τῶν ΛΜ, ΝΞ τετραγώνων μέσον ἀνάλογον τὸ\nΜΝ, καί ἐστιν ἴσον τὸ μὲν ΑΙ τῷ ΛΜ, τὸ δὲ ΖΚ τῷ\nΝΞ· καὶ τὸ ΕΚ ἄρα ἴσον ἐστὶ τῷ ΜΝ. ἀλλὰ τῷ μὲν ΕΚ\nἴσον ἐστὶ τὸ ΔΘ, τῷ δὲ ΜΝ ἴσον ἐστὶ τὸ ΛΞ· ὅλον ἄρα\nτὸ ΔΚ ἴσον ἐστὶ τῷ ΥΦΧ γνώμονι καὶ τῷ ΝΞ. ἐπεὶ οὖν\nὅλον τὸ ΑΚ ἴσον ἐστὶ τοῖς ΛΜ, ΝΞ τετραγώνοις, ὧν\nτὸ ΔΚ ἴσον ἐστὶ τῷ ΥΦΧ γνώμονι καὶ τῷ ΝΞ τετραγώνῳ,\nλοιπὸν ἄρα τὸ ΑΒ ἴσον ἐστὶ τῷ ΣΤ, τουτέστι\nτῷ ἀπὸ τῆς ΛΝ τετραγώνῳ· ἡ ΛΝ ἄρα δύναται τὸ\nΑΒ χωρίον.\n\n\nλέγω, ὅτι ἡ ΛΝ ἄλογός ἐστιν ἡ καλουμένη ἐλάσσων.\nἐπεὶ γὰρ ῥητόν ἐστι τὸ ΑΚ καί ἐστιν ἴσον τοῖς ἀπὸ\nτῶν ΛΟ, ΟΝ τετραγώνοις, τὸ ἄρα συγκείμενον ἐκ τῶν\nἀπὸ τῶν ΛΟ, ΟΝ ῥητόν ἐστιν. πάλιν, ἐπεὶ τὸ ΔΚ μέσον\nἐστίν, καί ἐστιν ἴσον τὸ ΔΚ τῷ δὶς ὑπὸ τῶν ΛΟ, ΟΝ,\nτὸ ἄρα δὶς ὑπὸ τῶν ΛΟ, ΟΝ μέσον ἐστίν. καὶ ἐπεὶ\nἀσύμμετρον ἐδείχθη τὸ ΑΙ τῷ ΖΚ, ἀσύμμετρον ἄρα\nκαὶ τὸ ἀπὸ τῆς ΛΟ τετράγωνον τῷ ἀπὸ τῆς ΟΝ τετραγώνῳ.\nαἱ ΛΟ, ΟΝ ἄρα δυνάμει εἰσὶν ἀσύμμετροι ποιοῦσαι\nτὸ μὲν συγκείμενον ἐκ τῶν ἀπʼ αὐτῶν τετραγώνων ῥητόν,\nτὸ δὲ δὶς ὑπʼ αὐτῶν μέσον. ἡ ΛΝ ἄρα ἄλογός ἐστιν ἡ\nκαλουμένη ἐλάσσων· καὶ δύναται τὸ ΑΒ χωρίον.\nἡ ἄρα τὸ ΑΒ χωρίον δυναμένη ἐλάσσων ἐστίν· ὅπερ\nἔδει δεῖξαι.\nἐὰν χωρίον περιέχηται ὑπὸ ῥητῆς καὶ ἀποτομῆς\nπέμπτης, ἡ τὸ χωρίον δυναμένη ἡ μετὰ ῥητοῦ μέσον\nτὸ ὅλον ποιοῦσά ἐστιν.\nχωρίον γὰρ τὸ ΑΒ περιεχέσθω ὑπὸ ῥητῆς τῆς ΑΓ\nκαὶ ἀποτομῆς πέμπτης τῆς ΑΔ· λέγω, ὅτι ἡ τὸ ΑΒ\nχωρίον δυναμένη ἡ μετὰ ῥητοῦ μέσον τὸ ὅλον ποιοῦσά\nἐστιν.\nἔστω γὰρ τῇ ΑΔ προσαρμόζουσα ἡ ΔΗ· αἱ ἄρα ΑΗ,\nΗΔ ῥηταί εἰσι δυνάμει μόνον σύμμετροι, καὶ ἡ προςαρμόζουσα\nἡ ΗΔ σύμμετρός\nἐστι μήκει τῇ ἐκκειμένῃ ῥητῇ\nτῇ ΑΓ, ἡ δὲ ὅλη ἡ ΑΗ τῆς\nπροσαρμοζούσης τῆς ΔΗ μεῖζον\nδύναται τῷ ἀπὸ ἀσυμμέτρου\nἑαυτῇ. ἐὰν ἄρα τῷ τετάρτῳ\nμέρει τοῦ ἀπὸ τῆς ΔΗ ἴσον\nπαρὰ τὴν ΑΗ παραβληθῇ\nἐλλεῖπον εἴδει τετραγώνῳ, εἰς\nἀσύμμετρα αὐτὴν διελεῖ. τετμήσθω\nοὖν ἡ ΔΗ δίχα κατὰ\nτὸ Ε σημεῖον, καὶ τῷ ἀπὸ τῆς\nΕΗ ἴσον παρὰ τὴν ΑΗ παραβεβλήσθω\nἐλλεῖπον εἴδει τετραγώνῳ καὶ ἔστω τὸ ὑπὸ τῶν\nΑΖ, ΖΗ· ἀσύμμετρος ἄρα ἐστὶν ἡ ΑΖ τῇ ΖΗ μήκει. καὶ\nἐπεὶ ἀσύμμετρός ἐστιν ἡ ΑΗ τῇ ΓΑ μήκει, καί εἰσιν\nἀμφότεραι ῥηταί, μέσον ἄρα ἐστὶ τὸ ΑΚ. πάλιν, ἐπεὶ ῥητή\nἐστιν ἡ ΔΗ καὶ σύμμετρος τῇ ΑΓ μήκει, ῥητόν ἐστι τὸ\nΔΚ. συνεστάτω οὖν τῷ μὲν ΑΙ ἴσον τετράγωνον τὸ ΛΜ,\nτῷ δὲ ΖΚ ἴσον τετράγωνον ἀφῃρήσθω τὸ ΝΞ περὶ τὴν\nαὐτὴν γωνίαν τὴν ὑπὸ ΛΟΜ· περὶ τὴν αὐτὴν ἄρα διάμετρόν\nἐστι τὰ ΛΜ, ΝΞ τετράγωνα. ἔστω αὐτῶν\nδιάμετρος ἡ ΟΡ, καὶ καταγεγράφθω τὸ σχῆμα. ὁμοίως\nδὴ δείξομεν, ὅτι ἡ ΛΝ δύναται τὸ ΑΒ χωρίον.\nλέγω, ὅτι ἡ ΛΝ ἡ μετὰ ῥητοῦ μέσον τὸ ὅλον ποιοῦσά\nἐστιν.\nἐπεὶ γὰρ μέσον ἐδείχθη τὸ ΑΚ καί ἐστιν ἴσον τοῖς\nἀπὸ τῶν ΛΟ, ΟΝ, τὸ ἄρα συγκείμενον ἐκ τῶν ἀπὸ τῶν\nΛΟ, ΟΝ μέσον ἐστίν. πάλιν, ἐπεὶ ῥητόν ἐστι τὸ ΔΚ\nκαί ἐστιν ἴσον τῷ δὶς ὑπὸ τῶν ΛΟ, ΟΝ, καὶ αὐτὸ ῥητόν\nἐστιν. καὶ ἐπεὶ ἀσύμμετρόν ἐστι τὸ ΑΙ τῷ ΖΚ, ἀσύμμετρον\nἄρα ἐστὶ καὶ τὸ ἀπὸ τῆς ΛΟ τῷ ἀπὸ τῆς ΟΝ·\nαἱ ΛΟ, ΟΝ ἄρα δυνάμει εἰσὶν ἀσύμμετροι ποιοῦσαι τὸ\nμὲν συγκείμενον ἐκ τῶν ἀπʼ αὐτῶν τετραγώνων μέσον,\nτὸ δὲ δὶς ὑπʼ αὐτῶν ῥητόν. ἡ λοιπὴ ἄρα ἡ ΛΝ ἄλογός\nἐστιν ἡ καλουμένη μετὰ ῥητοῦ μέσον τὸ ὅλον ποιοῦσα·\nκαὶ δύναται τὸ ΑΒ χωρίον.\nἡ τὸ ΑΒ ἄρα χωρίον δυναμένη μετὰ ῥητοῦ μέσον τὸ\nὅλον ποιοῦσά ἐστιν· ὅπερ ἔδει δεῖξαι.\nἐὰν χωρίον περιέχηται ὑπὸ ῥητῆς καὶ ἀποτομῆς\nἕκτης, ἡ τὸ χωρίον δυναμένη μετὰ μέσου μέσον τὸ ὅλον\nποιοῦσά ἐστιν.\nχωρίον γὰρ τὸ ΑΒ περιεχέσθω ὑπὸ ῥητῆς τῆς ΑΓ καὶ\nἀποτομῆς ἕκτης τῆς ΑΔ· λέγω, ὅτι ἡ τὸ ΑΒ χωρίον\nδυναμένη ἡ μετὰ μέσου μέσον τὸ ὅλον ποιοῦσά ἐστιν.\n\nἔστω γὰρ τῇ ΑΔ προσαρμόζουσα\nἡ ΔΗ· αἱ ἄρα ΑΗ,\nΗΔ ῥηταί εἰσι δυνάμει μόνον\nσύμμετροι, καὶ οὐδετέρα\nαὐτῶν σύμμετρός ἐστι τῇ ἐκκειμένῃ\nῥητῇ τῇ ΑΓ μήκει,\nἡ δὲ ὅλη ἡ ΑΗ τῆς προσαρμοζούσης\nτῆς ΔΗ μεῖζον δύναται\nτῷ ἀπὸ ἀσυμμέτρου\nἑαυτῇ μήκει. ἐπεὶ οὖν ἡ ΑΗ\nτῆς ΗΔ μεῖζον δύναται τῷ\nἀπὸ ἀσυμμέτρου ἑαυτῇ μήκει,\nἐὰν ἄρα τῷ τετάρτῳ μέρει τοῦ ἀπὸ τῆς ΔΗ ἴσον\nπαρὰ τὴν ΑΗ παραβληθῇ ἐλλεῖπον εἴδει τετραγώνῳ,\nεἰς ἀσύμμετρα αὐτὴν διελεῖ. τετμήσθω οὖν ἡ ΔΗ δίχα\nκατὰ τὸ Ε\nσημεῖον, καὶ τῷ ἀπὸ τῆς ΕΗ ἴσον παρὰ\nτὴν ΑΗ παραβεβλήσθω ἐλλεῖπον εἴδει τετραγώνῳ, καὶ\nἔστω τὸ ὑπὸ τῶν ΑΖ, ΖΗ· ἀσύμμετρος ἄρα ἐστὶν ἡ\n\nΑΖ τῇ ΖΗ μήκει. ὡς δὲ ἡ ΑΖ πρὸς τὴν ΖΗ, οὕτως\nἐστὶ τὸ ΑΙ πρὸς τὸ ΖΚ· ἀσύμμετρον ἄρα ἐστὶ τὸ\nΑΙ τῷ ΖΚ. καὶ ἐπεὶ αἱ ΑΗ, ΑΓ ῥηταί εἰσι δυνάμει\nμόνον σύμμετροι, μέσον ἐστὶ τὸ ΑΚ. πάλιν, ἐπεὶ αἱ ΑΓ,\nΔΗ ῥηταί εἰσι καὶ ἀσύμμετροι μήκει, μέσον ἐστὶ καὶ\nτὸ ΔΚ. ἐπεὶ οὖν αἱ ΑΗ, ΗΔ δυνάμει μόνον σύμμετροί\nεἰσιν, ἀσύμμετρος ἄρα ἐστὶν ἡ ΑΗ τῇ ΗΔ μήκει. ὡς\nδὲ ἡ ΑΗ πρὸς τὴν ΗΔ, οὕτως ἐστὶ τὸ ΑΚ πρὸς τὸ ΚΔ·\nἀσύμμετρον ἄρα ἐστὶ τὸ ΑΚ τῷ ΚΔ. συνεστάτω οὖν τῷ\nμὲν ΑΙ ἴσον τετράγωνον τὸ ΛΜ, τῷ δὲ ΖΚ ἴσον ἀφῃρήσθω\nπερὶ τὴν αὐτὴν γωνίαν τὸ ΝΞ· περὶ τὴν αὐτὴν ἄρα\nδιάμετρόν ἐστι τὰ ΛΜ, ΝΞ τετράγωνα. ἔστω αὐτῶν\nδιάμετρος ἡ ΟΡ, καὶ καταγεγράφθω τὸ σχῆμα. ὁμοίως\nδὴ τοῖς ἐπάνω δείξομεν, ὅτι ἡ ΛΝ δύναται τὸ ΑΒ\nχωρίον.\n\n\nλέγω, ὅτι ἡ ΛΝ\nἡ μετὰ μέσου μέσον τὸ ὅλον ποιοῦσά\nἐστιν.\nἐπεὶ γὰρ μέσον ἐδείχθη τὸ ΑΚ καί ἐστιν ἴσον τοῖς\nἀπὸ τῶν ΛΟ, ΟΝ, τὸ ἄρα συγκείμενον ἐκ τῶν ἀπὸ τῶν\nΛΟ, ΟΝ μέσον ἐστίν. πάλιν, ἐπεὶ μέσον ἐδείχθη τὸ\n\nΔΚ καί ἐστιν ἴσον τῷ δὶς ὑπὸ τῶν ΛΟ, ΟΝ, καὶ τὸ δὶς\nὑπὸ τῶν ΛΟ, ΟΝ μέσον ἐστίν. καὶ ἐπεὶ ἀσύμμετρον\nἐδείχθη τὸ ΑΚ τῷ ΔΚ, ἀσύμμετρα ἄρα ἐστὶ καὶ τὰ\nἀπὸ τῶν ΛΟ, ΟΝ τετράγωνα τῷ δὶς ὑπὸ τῶν ΛΟ, ΟΝ.\nκαὶ ἐπεὶ ἀσύμμετρόν ἐστι τὸ ΑΙ τῷ ΖΚ, ἀσύμμετρον ἄρα\nκαὶ τὸ ἀπὸ τῆς ΛΟ τῷ ἀπὸ τῆς ΟΝ· αἱ ΛΟ, ΟΝ ἄρα\nδυνάμει εἰσὶν ἀσύμμετροι ποιοῦσαι τό τε συγκείμενον\nἐκ τῶν ἀπʼ αὐτῶν τετραγώνων μέσον καὶ τὸ δὶς ὑπʼ\nαὐτῶν μέσον ἔτι τε τὰ ἀπʼ αὐτῶν τετράγωνα ἀσύμμετρα\nτῷ δὶς ὑπʼ αὐτῶν. ἡ ἄρα ΛΝ ἄλογός ἐστιν ἡ καλουμένη\nμετὰ μέσου μέσον τὸ ὅλον ποιοῦσα· καὶ δύναται τὸ ΑΒ\nχωρίον.\nἡ ἄρα τὸ χωρίον δυναμένη μετὰ μέσου μέσον τὸ ὅλον\nποιοῦσά ἐστιν· ὅπερ ἔδει δεῖξαι.\nτὸ ἀπὸ ἀποτομῆς παρὰ ῥητὴν παραβαλλόμενον πλάτος\nποιεῖ ἀποτομὴν πρώτην.\nἔστω ἀποτομὴ ἡ ΑΒ, ῥητὴ δὲ ἡ ΓΔ, καὶ τῷ ἀπὸ τῆς\nΑΒ ἴσον παρὰ τὴν ΓΔ παραβεβλήσθω τὸ ΓΕ πλάτος\nποιοῦν τὴν ΓΖ· λέγω, ὅτι ἡ ΓΖ ἀποτομή ἐστι πρώτη.\nἔστω γὰρ τῇ ΑΒ προσαρμόζουσα ἡ ΒΗ· αἱ ἄρα ΑΗ,\nΗΒ ῥηταί εἰσι δυνάμει μόνον σύμμετροι. καὶ τῷ μὲν\nἀπὸ τῆς ΑΗ ἴσον παρὰ τὴν\nΓΔ παραβεβλήσθω τὸ ΓΘ, τῷ\nδὲ ἀπὸ τῆς ΒΗ τὸ ΚΛ. ὅλον\nἄρα τὸ ΓΛ ἴσον ἐστὶ τοῖς ἀπὸ\nτῶν ΑΗ, ΗΒ· ὧν τὸ ΓΕ ἴσον\nἐστὶ τῷ ἀπὸ τῆς ΑΒ· λοιπὸν\nἄρα τὸ ΖΛ ἴσον ἐστὶ τῷ δὶς ὑπὸ\nτῶν ΑΗ, ΗΒ. τετμήσθω ἡ ΖΜ δίχα κατὰ τὸ Ν σημεῖον,\nκαὶ ἤχθω διὰ τοῦ Ν τῇ ΓΔ παράλληλος ἡ ΝΞ· ἑκάτερον\nἄρα τῶν ΖΞ, ΛΝ ἴσον ἐστὶ τῷ ὑπὸ τῶν ΑΗ, ΗΒ. καὶ\nἐπεὶ τὰ ἀπὸ τῶν ΑΗ, ΗΒ ῥητά ἐστιν, καί ἐστι τοῖς ἀπὸ\nτῶν ΑΗ, ΗΒ ἴσον τὸ ΔΜ, ῥητὸν ἄρα ἐστὶ τὸ ΔΜ. καὶ\nπαρὰ ῥητὴν τὴν ΓΔ παραβέβληται πλάτος ποιοῦν τὴν\nΓΜ· ῥητὴ ἄρα ἐστὶν ἡ ΓΜ καὶ σύμμετρος τῇ ΓΔ\nμήκει. πάλιν, ἐπεὶ μέσον ἐστὶ τὸ δὶς ὑπὸ τῶν ΑΗ, ΗΒ,\nκαὶ τῷ δὶς ὑπὸ τῶν ΑΗ, ΗΒ ἴσον τὸ ΖΛ, μέσον ἄρα τὸ\nΖΛ. καὶ παρὰ ῥητὴν τὴν ΓΔ παράκειται πλάτος ποιοῦν\nτὴν ΖΜ· ῥητὴ ἄρα ἐστὶν ἡ ΖΜ καὶ ἀσύμμετρος τῇ\nΓΔ μήκει. καὶ ἐπεὶ τὰ μὲν ἀπὸ τῶν ΑΗ, ΗΒ ῥητά\nἐστιν, τὸ δὲ δὶς ὑπὸ τῶν ΑΗ, ΗΒ μέσον, ἀσύμμετρα\nἄρα ἐστὶ τὰ ἀπὸ τῶν ΑΗ, ΗΒ τῷ δὶς ὑπὸ τῶν ΑΗ,\nΗΒ. καὶ τοῖς μὲν ἀπὸ τῶν ΑΗ, ΗΒ ἴσον ἐστὶ τὸ ΓΛ,\nτῷ δὲ δὶς ὑπὸ τῶν ΑΗ, ΗΒ τὸ ΖΛ· ἀσύμμετρον ἄρα\nἐστὶ τὸ ΔΜ τῷ ΖΛ. ὡς δὲ τὸ ΔΜ πρὸς τὸ ΖΛ, οὕτως\nἐστὶν ἡ ΓΜ πρὸς τὴν ΖΜ. ἀσύμμετρος ἄρα ἐστὶν ἡ\nΓΜ τῇ ΖΜ μήκει. καί εἰσιν ἀμφότεραι ῥηταί· αἱ ἄρα\nΓΜ, ΜΖ ῥηταί εἰσι δυνάμει μόνον σύμμετροι· ἡ ΓΖ\nἄρα ἀποτομή ἐστιν.\nλέγω δή, ὅτι καὶ πρώτη.\nἐπεὶ γὰρ τῶν ἀπὸ τῶν ΑΗ, ΗΒ μέσον ἀνάλογόν ἐστι\nτὸ ὑπὸ τῶν ΑΗ, ΗΒ, καί ἐστι τῷ μὲν ἀπὸ τῆς ΑΗ ἴσον\nτὸ ΓΘ, τῷ δὲ ἀπὸ τῆς ΒΗ ἴσον τὸ ΚΛ, τῷ δὲ ὑπὸ τῶν\n\nΑΗ, ΗΒ τὸ ΝΛ, καὶ τῶν ΓΘ, ΚΛ ἄρα μέσον ἀνάλογόν\nἐστι τὸ ΝΛ· ἔστιν ἄρα ὡς τὸ ΓΘ πρὸς τὸ ΝΛ, οὕτως\nτὸ ΝΛ πρὸς τὸ ΚΛ. ἀλλʼ ὡς μὲν τὸ ΓΘ πρὸς τὸ ΝΛ,\nοὕτως ἐστὶν ἡ ΓΚ πρὸς τὴν ΝΜ· ὡς δὲ τὸ ΝΛ πρὸς τὸ\nΚΛ, οὕτως ἐστὶν ἡ ΝΜ πρὸς τὴν ΚΜ· τὸ ἄρα ὑπὸ τῶν\n\nΓΚ, ΚΜ ἴσον ἐστὶ τῷ ἀπὸ τῆς ΝΜ, τουτέστι τῷ τετάρτῳ\nμέρει τοῦ ἀπὸ τῆς ΖΜ. καὶ ἐπεὶ σύμμετρόν ἐστι τὸ ἀπὸ\nτῆς ΑΗ τῷ ἀπὸ τῆς ΗΒ, σύμμετρόν ἐστι καὶ τὸ ΓΘ\nτῷ ΚΛ. ὡς δὲ τὸ ΓΘ πρὸς τὸ ΚΛ, οὕτως ἡ ΓΚ πρὸς\nτὴν ΚΜ· σύμμετρος ἄρα ἐστὶν ἡ ΓΚ τῇ ΚΜ. ἐπεὶ οὖν\nδύο εὐθεῖαι ἄνισοί εἰσιν αἱ ΓΜ, ΜΖ, καὶ τῷ τετάρτῳ\nμέρει τοῦ ἀπὸ τῆς ΖΜ ἴσον παρὰ τὴν ΓΜ παραβέβληται\nἐλλεῖπον εἴδει τετραγώνῳ τὸ ὑπὸ τῶν ΓΚ, ΚΜ, καί ἐστι\nσύμμετρος ἡ ΓΚ τῇ ΚΜ, ἡ ἄρα ΓΜ τῆς ΜΖ μεῖζον\nδύναται τῷ ἀπὸ συμμέτρου ἑαυτῇ μήκει. καί ἐστιν ἡ ΓΜ\nσύμμετρος τῇ ἐκκειμένῃ ῥητῇ τῇ ΓΔ μήκει· ἡ ἄρα ΓΖ\nἀποτομή ἐστι πρώτη.\nτὸ ἄρα ἀπὸ ἀποτομῆς παρὰ ῥητὴν παραβαλλόμενον\nπλάτος ποιεῖ ἀποτομὴν πρώτην· ὅπερ ἔδει δεῖξαι.\nτὸ ἀπὸ μέσης ἀποτομῆς πρώτης παρὰ ῥητὴν παραβαλλόμενον\nπλάτος ποιεῖ ἀποτομὴν δευτέραν.\nἔστω μέσης ἀποτομὴ πρώτη ἡ ΑΒ, ῥητὴ δὲ ἡ ΓΔ,\nκαὶ τῷ ἀπὸ τῆς ΑΒ ἴσον παρὰ τὴν ΓΔ παραβεβλήσθω\nτὸ ΓΕ πλάτος ποιοῦν τὴν ΓΖ· λέγω, ὅτι ἡ ΓΖ ἀποτομή\nἐστι δευτέρα.\nἔστω γὰρ τῇ ΑΒ προσαρμόζουσα ἡ ΒΗ· αἱ ἄρα ΑΗ,\nΗΒ μέσαι εἰσὶ δυνάμει μόνον σύμμετροι ῥητὸν περιέχουσαι.\nκαὶ τῷ μὲν ἀπὸ τῆς ΑΗ\n\nἴσον παρὰ τὴν ΓΔ παραβεβλήσθω\nτὸ ΓΘ πλάτος ποιοῦν τὴν\nΓΚ, τῷ δὲ ἀπὸ τῆς ΗΒ ἴσον τὸ\nΚΛ πλάτος ποιοῦν τὴν ΚΜ· ὅλον\nἄρα τὸ ΓΛ ἴσον ἐστὶ τοῖς ἀπὸ\nτῶν ΑΗ, ΗΒ· μέσον ἄρα καὶ τὸ\nΓΛ. καὶ παρὰ ῥητὴν τὴν ΓΔ παράκειται πλάτος ποιοῦν\nτὴν ΓΜ· ῥητὴ ἄρα ἐστὶν ἡ ΓΜ καὶ ἀσύμμετρος τῇ ΓΔ\nμήκει. καὶ ἐπεὶ τὸ ΓΛ ἴσον ἐστὶ τοῖς ἀπὸ τῶν ΑΗ, ΗΒ,\nὧν τὸ ἀπὸ τῆς ΑΒ ἴσον ἐστὶ τῷ ΓΕ, λοιπὸν ἄρα τὸ δὶς\nὑπὸ τῶν ΑΗ, ΗΒ ἴσον ἐστὶ τῷ ΖΛ. ῥητὸν δὲ ἐστι τὸ\nδὶς ὑπὸ τῶν ΑΗ, ΗΒ· ῥητὸν ἄρα τὸ ΖΛ. καὶ παρὰ\nῥητὴν τὴν ΖΕ παράκειται πλάτος ποιοῦν τὴν ΖΜ·\nῥητὴ ἄρα ἐστὶ καὶ ἡ ΖΜ καὶ σύμμετρος τῇ ΓΔ μήκει.\nἐπεὶ οὖν τὰ μὲν ἀπὸ τῶν ΑΗ, ΗΒ, τουτέστι τὸ ΓΛ,\nμέσον ἐστίν, τὸ δὲ δὶς ὑπὸ τῶν ΑΗ, ΗΒ, τουτέστι τὸ\nΖΛ, ῥητόν, ἀσύμμετρον ἄρα ἐστὶ τὸ ΓΛ τῷ ΖΛ. ὡς δὲ τὸ\nΓΛ πρὸς τὸ ΖΛ, οὕτως ἐστὶν ἡ ΓΜ πρὸς τὴν ΖΜ·\nἀσύμμετρος ἄρα ἡ ΓΜ τῇ ΖΜ μήκει. καί εἰσιν ἀμφότεραι\nῥηταί· αἱ ἄρα ΓΜ, ΜΖ ῥηταί εἰσι δυνάμει μόνον σύμμετροι·\nἡ ΓΖ ἄρα ἀποτομή ἐστιν.\nλέγω δή, ὅτι καὶ δευτέρα.\nτετμήσθω γὰρ ἡ ΖΜ δίχα κατὰ τὸ Ν, καὶ ἤχθω διὰ\nτοῦ Ν τῇ ΓΔ παράλληλος ἡ ΝΞ· ἑκάτερον ἄρα τῶν ΖΞ,\nΝΛ ἴσον ἐστὶ τῷ ὑπὸ τῶν ΑΗ, ΗΒ. καὶ ἐπεὶ τῶν ἀπὸ\nτῶν ΑΗ, ΗΒ τετραγώνων μέσον ἀνάλογόν ἐστι τὸ ὑπὸ\nτῶν ΑΗ, ΗΒ, καί ἐστιν ἴσον τὸ μὲν ἀπὸ τῆς ΑΗ τῷ\nΓΘ, τὸ δὲ ὑπὸ τῶν ΑΗ, ΗΒ τῷ ΝΛ, τὸ δὲ ἀπὸ τῆς ΒΗ\nτῷ ΚΛ, καὶ τῶν ΓΘ, ΚΛ ἄρα μέσον ἀνάλογόν ἐστι τὸ\nΝΛ· ἔστιν ἄρα ὡς τὸ ΓΘ πρὸς τὸ ΝΛ, οὕτως τὸ ΝΛ\nπρὸς τὸ ΚΛ. ἀλλʼ ὡς μὲν τὸ ΓΘ πρὸς τὸ ΝΛ, οὕτως\nἐστὶν ἡ ΓΚ πρὸς τὴν ΝΜ, ὡς δὲ τὸ ΝΛ πρὸς τὸ ΚΛ,\nοὕτως ἐστὶν ἡ ΝΜ πρὸς τὴν ΜΚ· ὡς ἄρα ἡ ΓΚ πρὸς τὴν\nΝΜ, οὕτως ἐστὶν ἡ ΝΜ πρὸς τὴν ΚΜ· τὸ ἄρα ὑπὸ\nτῶν ΓΚ, ΚΜ ἴσον ἐστὶ τῷ ἀπὸ τῆς ΝΜ, τουτέστι τῷ\nτετάρτῳ μέρει τοῦ ἀπὸ τῆς ΖΜ. καὶ ἐπεὶ σύμμετρόν\nἐστι τὸ ἀπὸ τῆς ΑΗ τῷ ἀπὸ τῆς ΒΗ, σύμμετρόν ἐστι\nκαὶ τὸ ΓΘ τῷ ΚΛ, τουτέστιν ἡ ΓΚ τῇ ΚΜ. ἐπεὶ οὖν\nδύο εὐθεῖαι ἄνισοί εἰσιν αἱ ΓΜ, ΜΖ, καὶ τῷ τετάρτῳ\nμέρει τοῦ ἀπὸ τῆς ΜΖ ἴσον παρὰ τὴν μείζονα τὴν ΓΜ\nπαραβέβληται ἐλλεῖπον εἴδει τετραγώνῳ τὸ ὑπὸ τῶν\nΓΚ, ΚΜ καὶ εἰς σύμμετρα αὐτὴν διαιρεῖ, ἡ ἄρα ΓΜ\nτῆς ΜΖ μεῖζον δύναται τῷ ἀπὸ συμμέτρου ἑαυτῇ μήκει.\nκαί ἐστιν ἡ προσαρμόζουσα ἡ ΖΜ σύμμετρος\nμήκει τῇ ἐκκειμένῃ ῥητῇ τῇ ΓΔ· ἡ ἄρα ΓΖ ἀποτομή\nἐστι δευτέρα.\nτὸ ἄρα ἀπὸ μέσης ἀποτομῆς πρώτης παρὰ ῥητὴν\nπαραβαλλόμενον πλάτος ποιεῖ ἀποτομὴν δευτέραν· ὅπερ\nἔδει δεῖξαι.\nτὸ ἀπὸ μέσης ἀποτομῆς δευτέρας παρὰ ῥητὴν παραβαλλόμενον\nπλάτος ποιεῖ ἀποτομὴν τρίτην.\nἔστω μέσης ἀποτομὴ δευτέρα ἡ ΑΒ, ῥητὴ δὲ ἡ ΓΔ,\nκαὶ τῷ ἀπὸ τῆς ΑΒ ἴσον παρὰ τὴν ΓΔ παραβεβλήσθω\nτὸ ΓΕ πλάτος ποιοῦν τὴν ΓΖ·\nλέγω, ὅτι ἡ ΓΖ ἀποτομή ἐστι\nτρίτη.\nἔστω γὰρ τῇ ΑΒ προσαρμόζουσα\nἡ ΒΗ· αἱ ἄρα ΑΗ, ΗΒ\nμέσαι εἰσὶ δυνάμει μόνον σύμμετροι\nμέσον περιέχουσαι. καὶ\nτῷ μὲν ἀπὸ τῆς ΑΗ ἴσον παρὰ τὴν ΓΔ παραβεβλήσθω\nτὸ ΓΘ πλάτος ποιοῦν τὴν ΓΚ, τῷ δὲ ἀπὸ τῆς\nΒΗ ἴσον παρὰ τὴν ΚΘ παραβεβλήσθω τὸ ΚΛ πλάτος\nποιοῦν τὴν ΚΜ· ὅλον ἄρα τὸ ΓΛ ἴσον ἐστὶ τοῖς\nἀπὸ τῶν ΑΗ, ΗΒ\nκαί ἐστι μέσα τὰ ἀπὸ τῶν ΑΗ,\nΗΒ\n· μέσον ἄρα καὶ τὸ ΓΛ. καὶ παρὰ ῥητὴν τὴν ΓΔ\nπαραβέβληται πλάτος ποιοῦν τὴν ΓΜ· ῥητὴ ἄρα ἐστὶν\nἡ ΓΜ καὶ ἀσύμμετρος τῇ ΓΔ μήκει. καὶ ἐπεὶ ὅλον τὸ\n\nΓΛ ἴσον ἐστὶ τοῖς ἀπὸ τῶν ΑΗ, ΗΒ, ὧν τὸ ΓΕ ἴσον\nἐστὶ τῷ ἀπὸ τῆς ΑΒ, λοιπὸν ἄρα τὸ ΛΖ ἴσον ἐστὶ τῷ\nδὶς ὑπὸ τῶν ΑΗ, ΗΒ. τετμήσθω οὖν ἡ ΖΜ δίχα κατὰ\nτὸ Ν σημεῖον, καὶ τῇ ΓΔ παράλληλος ἤχθω ἡ ΝΞ·\nἑκάτερον ἄρα τῶν ΖΞ, ΝΛ ἴσον ἐστὶ τῷ ὑπὸ τῶν ΑΗ,\n\nΗΒ. μέσον δὲ τὸ ὑπὸ τῶν ΑΗ, ΗΒ· μέσον ἄρα ἐστὶ καὶ\nτὸ ΖΛ. καὶ παρὰ ῥητὴν τὴν ΕΖ παράκειται πλάτος\nποιοῦν τὴν ΖΜ· ῥητὴ ἄρα καὶ ἡ ΖΜ καὶ ἀσύμμετρος τῇ\nΓΔ μήκει. καὶ ἐπεὶ αἱ ΑΗ, ΗΒ δυνάμει μόνον εἰσὶ σύμμετροι,\nἀσύμμετρος ἄρα ἐστὶ μήκει ἡ ΑΗ τῇ ΗΒ·\nἀσύμμετρον ἄρα ἐστὶ καὶ τὸ ἀπὸ τῆς ΑΗ τῷ ὑπὸ τῶν\nΑΗ, ΗΒ. ἀλλὰ τῷ μὲν ἀπὸ τῆς ΑΗ σύμμετρά ἐστι τὰ\nἀπὸ τῶν ΑΗ, ΗΒ, τῷ δὲ ὑπὸ τῶν ΑΗ, ΗΒ τὸ δὶς ὑπὸ\nτῶν ΑΗ, ΗΒ· ἀσύμμετρα ἄρα ἐστὶ τὰ ἀπὸ τῶν ΑΗ,\nΗΒ τῷ δὶς ὑπὸ τῶν ΑΗ, ΗΒ. ἀλλὰ τοῖς μὲν ἀπὸ τῶν\n\nΑΗ, ΗΒ ἴσον ἐστὶ τὸ ΓΛ, τῷ δὲ δὶς ὑπὸ τῶν ΑΗ, ΗΒ\nἴσον ἐστὶ τὸ ΖΛ· ἀσύμμετρον ἄρα ἐστὶ τὸ ΓΛ τῷ ΖΛ.\nὡς δὲ τὸ ΓΛ πρὸς τὸ ΖΛ, οὕτως ἐστὶν ἡ ΓΜ πρὸς\nτὴν ΖΜ· ἀσύμμετρος ἄρα ἐστὶν ἡ ΓΜ τῇ ΖΜ μήκει.\nκαί εἰσιν ἀμφότεραι ῥηταί· αἱ ἄρα ΓΜ, ΜΖ ῥηταί εἰσι\nδυνάμει μόνον σύμμετροι· ἀποτομὴ ἄρα ἐστὶν ἡ ΓΖ.\nλέγω δή, ὅτι καὶ τρίτη.\nἐπεὶ γὰρ σύμμετρόν ἐστι τὸ ἀπὸ τῆς ΑΗ τῷ ἀπὸ τῆς\nΗΒ, σύμμετρον ἄρα καὶ τὸ ΓΘ τῷ ΚΛ· ὥστε καὶ ἡ ΓΚ\nτῇ ΚΜ. καὶ ἐπεὶ τῶν ἀπὸ τῶν ΑΗ, ΗΒ μέσον ἀνάλογόν\nἐστι τὸ ὑπὸ τῶν ΑΗ, ΗΒ, καί ἐστι τῷ μὲν ἀπὸ τῆς ΑΗ\nἴσον τὸ ΓΘ, τῷ δὲ ἀπὸ τῆς ΗΒ ἴσον τὸ ΚΛ, τῷ δὲ ὑπὸ\nτῶν ΑΗ, ΗΒ ἴσον τὸ ΝΛ, καὶ τῶν ΓΘ, ΚΛ ἄρα μέσον\nἀνάλογόν ἐστι τὸ ΝΛ· ἔστιν ἄρα ὡς τὸ ΓΘ πρὸς τὸ ΝΛ,\nοὕτως τὸ ΝΛ πρὸς τὸ ΚΛ. ἀλλʼ ὡς μὲν τὸ ΓΘ πρὸς τὸ\n\nΝΛ, οὕτως ἐστὶν ἡ ΓΚ πρὸς τὴν ΝΜ, ὡς δὲ τὸ ΝΛ\nπρὸς τὸ ΚΛ, οὕτως ἐστὶν ἡ ΝΜ πρὸς τὴν ΚΜ· ὡς ἄρα\nἡ ΓΚ πρὸς τὴν ΜΝ, οὕτως ἐστὶν ἡ ΜΝ πρὸς τὴν ΚΜ·\nτὸ ἄρα ὑπὸ τῶν ΓΚ, ΚΜ ἴσον ἐστὶ τῷ ἀπὸ τῆς ΜΝ,\nτουτέστι τῷ τετάρτῳ μέρει τοῦ ἀπὸ τῆς ΖΜ. ἐπεὶ οὖν\nδύο εὐθεῖαι ἄνισοί εἰσιν αἱ ΓΜ, ΜΖ, καὶ τῷ τετάρτῳ\nμέρει τοῦ ἀπὸ τῆς ΖΜ ἴσον παρὰ τὴν ΓΜ παραβέβληται\nἐλλεῖπον εἴδει τετραγώνῳ καὶ εἰς σύμμετρα αὐτὴν\nδιαιρεῖ, ἡ ΓΜ ἄρα τῆς ΜΖ μεῖζον δύναται τῷ ἀπὸ\nσυμμέτρου ἑαυτῇ. καὶ οὐδετέρα τῶν ΓΜ, ΜΖ σύμμετρός\nἐστι μήκει τῇ ἐκκειμένῃ ῥητῇ τῇ ΓΔ· ἡ ἄρα ΓΖ ἀποτομή\nἐστι τρίτη.\nτὸ ἄρα ἀπὸ μέσης ἀποτομῆς δευτέρας παρὰ ῥητὴν\nπαραβαλλόμενον πλάτος ποιεῖ ἀποτομὴν τρίτην· ὅπερ\nἔδει δεῖξαι.\nτὸ ἀπὸ ἐλάσσονος παρὰ ῥητὴν παραβαλλόμενον πλάτος\nποιεῖ ἀποτομὴν τετάρτην.\nἔστω ἐλάσσων ἡ ΑΒ, ῥητὴ δὲ ἡ ΓΔ, καὶ τῷ ἀπὸ τῆς\nΑΒ ἴσον παρὰ ῥητὴν τὴν ΓΔ παραβεβλήσθω τὸ ΓΕ\nπλάτος ποιοῦν τὴν ΓΖ· λέγω, ὅτι ἡ ΓΖ ἀποτομή ἐστι\nτετάρτη.\nἔστω γὰρ τῇ ΑΒ προσαρμόζουσα ἡ ΒΗ· αἱ ἄρα\nΑΗ, ΗΒ δυνάμει εἰσὶν ἀσύμμετροι ποιοῦσαι τὸ μὲν\nσυγκείμενον ἐκ τῶν ἀπὸ τῶν ΑΗ,\n\nΗΒ τετραγώνων ῥητόν, τὸ δὲ\nδὶς ὑπὸ τῶν ΑΗ, ΗΒ μέσον.\nκαὶ τῷ μὲν ἀπὸ τῆς ΑΗ ἴσον\nπαρὰ τὴν ΓΔ παραβεβλήσθω τὸ\nΓΘ πλάτος ποιοῦν τὴν ΓΚ, τῷ\nδὲ ἀπὸ τῆς ΒΗ ἴσον τὸ ΚΛ\nπλάτος ποιοῦν τὴν ΚΜ· ὅλον ἄρα τὸ ΓΛ ἴσον ἐστὶ τοῖς\nἀπὸ τῶν ΑΗ, ΗΒ. καί ἐστι τὸ συγκείμενον ἐκ τῶν ἀπὸ\nτῶν ΑΗ, ΗΒ ῥητόν· ῥητὸν ἄρα ἐστὶ καὶ τὸ ΓΛ. καὶ\nπαρὰ ῥητὴν τὴν ΓΔ παράκειται πλάτος ποιοῦν τὴν ΓΜ·\nῥητὴ ἄρα καὶ ἡ ΓΜ καὶ σύμμετρος τῇ ΓΔ μήκει. καὶ\nἐπεὶ ὅλον τὸ ΓΛ ἴσον ἐστὶ τοῖς ἀπὸ τῶν ΑΗ, ΗΒ, ὧν\nτὸ ΓΕ ἴσον ἐστὶ τῷ ἀπὸ τῆς ΑΒ, λοιπὸν ἄρα τὸ ΖΛ ἴσον\nἐστὶ τῷ δὶς ὑπὸ τῶν ΑΗ, ΗΒ. τετμήσθω οὖν ἡ ΖΜ δίχα\nκατὰ τὸ Ν σημεῖον, καὶ ἤχθω διὰ τοῦ Ν ὁποτέρᾳ τῶν ΓΔ,\n\nΜΛ παράλληλος ἡ ΝΞ· ἑκάτερον ἄρα τῶν ΖΞ, ΝΛ\nἴσον ἐστὶ τῷ ὑπὸ τῶν ΑΗ, ΗΒ. καὶ ἐπεὶ τὸ δὶς ὑπὸ\nτῶν ΑΗ, ΗΒ μέσον ἐστὶ καί ἐστιν ἴσον τῷ ΖΛ, καὶ τὸ ΖΛ\nἄρα μέσον ἐστίν. καὶ παρὰ ῥητὴν τὴν ΖΕ παράκειται\nπλάτος ποιοῦν τὴν ΖΜ· ῥητὴ ἄρα ἐστὶν ἡ ΖΜ καὶ\nἀσύμμετρος τῇ ΓΔ μήκει. καὶ ἐπεὶ τὸ μὲν συγκείμενον\nἐκ τῶν ἀπὸ τῶν ΑΗ, ΗΒ ῥητόν ἐστιν, τὸ δὲ δὶς ὑπὸ\nτῶν ΑΗ, ΗΒ μέσον, ἀσύμμετρα ἄρα ἐστὶ τὰ ἀπὸ τῶν\nΑΗ, ΗΒ τῷ δὶς ὑπὸ τῶν ΑΗ, ΗΒ. ἴσον δέ ἐστι τὸ\nΓΛ τοῖς ἀπὸ τῶν ΑΗ, ΗΒ, τῷ δὲ δὶς ὑπὸ τῶν ΑΗ, ΗΒ\nἴσον τὸ ΖΛ· ἀσύμμετρον ἄρα ἐστὶ τὸ ΓΛ τῷ ΖΛ. ὡς\nδὲ τὸ ΓΛ πρὸς τὸ ΖΛ, οὕτως ἐστὶν ἡ ΓΜ πρὸς τὴν ΜΖ·\nἀσύμμετρος ἄρα ἐστὶν ἡ ΓΜ τῇ ΜΖ μήκει. καί εἰσιν\nἀμφότεραι ῥηταί· αἱ ἄρα ΓΜ, ΜΖ ῥηταί εἰσι δυνάμει\nμόνον σύμμετροι· ἀποτομὴ ἄρα ἐστὶν ἡ ΓΖ.\n\n\nλέγω δή, ὅτι καὶ τετάρτη.\nἐπεὶ γὰρ αἱ ΑΗ, ΗΒ δυνάμει εἰσὶν ἀσύμμετροι,\nἀσύμμετρον ἄρα καὶ τὸ ἀπὸ τῆς ΑΗ τῷ ἀπὸ τῆς ΗΒ.\nκαί ἐστι τῷ μὲν ἀπὸ τῆς ΑΗ ἴσον τὸ ΓΘ, τῷ δὲ ἀπὸ\nτῆς ΗΒ ἴσον τὸ ΚΛ· ἀσύμμετρον ἄρα ἐστὶ τὸ ΓΘ τῷ\n\nΚΛ. ὡς δὲ τὸ ΓΘ πρὸς τὸ ΚΛ, οὕτως ἐστὶν ἡ ΓΚ πρὸς\nτὴν ΚΜ· ἀσύμμετρος ἄρα ἐστὶν ἡ ΓΚ τῇ ΚΜ μήκει. καὶ\nἐπεὶ τῶν ἀπὸ τῶν ΑΗ, ΗΒ μέσον ἀνάλογόν ἐστι τὸ ὑπὸ\nτῶν ΑΗ, ΗΒ, καί ἐστιν ἴσον τὸ μὲν ἀπὸ τῆς ΑΗ τῷ\nΓΘ, τὸ δὲ ἀπὸ τῆς ΗΒ τῷ ΚΛ, τὸ δὲ ὑπὸ τῶν ΑΗ, ΗΒ\nτῷ ΝΛ, τῶν ἄρα ΓΘ, ΚΛ μέσον ἀνάλογόν ἐστι τὸ ΝΛ·\nἔστιν ἄρα ὡς τὸ ΓΘ πρὸς τὸ ΝΛ, οὕτως τὸ ΝΛ πρὸς\nτὸ ΚΛ. ἀλλʼ ὡς μὲν τὸ ΓΘ πρὸς τὸ ΝΛ, οὕτως ἐστὶν ἡ\nΓΚ πρὸς τὴν ΝΜ, ὡς δὲ τὸ ΝΛ πρὸς τὸ ΚΛ, οὕτως\nἐστὶν ἡ ΝΜ πρὸς τὴν ΚΜ· ὡς ἄρα ἡ ΓΚ πρὸς τὴν ΜΝ,\nοὕτως ἐστὶν ἡ ΜΝ πρὸς τὴν ΚΜ· τὸ ἄρα ὑπὸ τῶν ΓΚ,\nΚΜ ἴσον ἐστὶ τῷ ἀπὸ τῆς ΜΝ, τουτέστι τῷ τετάρτῳ\nμέρει τοῦ ἀπὸ τῆς ΖΜ. ἐπεὶ οὖν δύο εὐθεῖαι ἄνισοί εἰσιν\nαἱ ΓΜ, ΜΖ, καὶ τῷ τετάρτῳ μέρει τοῦ ἀπὸ τῆς ΜΖ\nἴσον παρὰ τὴν ΓΜ παραβέβληται ἐλλεῖπον εἴδει τετραγώνῳ\nτὸ ὑπὸ τῶν ΓΚ, ΚΜ καὶ εἰς ἀσύμμετρα αὐτὴν\nδιαιρεῖ, ἡ ἄρα ΓΜ τῆς ΜΖ μεῖζον δύναται τῷ ἀπὸ\nἀσυμμέτρου ἑαυτῇ. καί ἐστιν ὅλη ἡ ΓΜ σύμμετρος μήκει\nτῇ ἐκκειμένῃ ῥητῇ τῇ ΓΔ· ἡ ἄρα ΓΖ ἀποτομή ἐστι τετάρτη.\n\n\nτὸ ἄρα ἀπὸ ἐλάσσονος καὶ τὰ ἑξῆς.\nτὸ ἀπὸ τῆς μετὰ ῥητοῦ μέσον τὸ ὅλον ποιούσης παρὰ\nῥητὴν παραβαλλόμενον πλάτος ποιεῖ ἀποτομὴν πέμπτην.\nἔστω ἡ μετὰ ῥητοῦ μέσον τὸ ὅλον ποιοῦσα ἡ ΑΒ, ῥητὴ\nδὲ ἡ ΓΔ, καὶ τῷ ἀπὸ τῆς ΑΒ ἴσον παρὰ τὴν ΓΔ παραβεβλήσθω\nτὸ ΓΕ πλάτος ποιοῦν τὴν ΓΖ· λέγω, ὅτι\nἡ ΓΖ ἀποτομή ἐστι πέμπτη.\nἔστω γὰρ τῇ ΑΒ προσαρμόζουσα ἡ ΒΗ· αἱ ἄρα\nΑΗ, ΗΒ εὐθεῖαι δυνάμει εἰσὶν ἀσύμμετροι ποιοῦσαι τὸ\nμὲν συγκείμενον ἐκ τῶν ἀπʼ αὐτῶν\nτετραγώνων μέσον, τὸ δὲ\nδὶς ὑπʼ αὐτῶν ῥητόν. καὶ τῷ\nμὲν ἀπὸ τῆς ΑΗ ἴσον παρὰ τὴν\nΓΔ παραβεβλήσθω τὸ ΓΘ, τῷ\nδὲ ἀπὸ τῆς ΗΒ ἴσον τὸ ΚΛ·\nὅλον ἄρα τὸ ΓΛ ἴσον ἐστὶ τοῖς\nἀπὸ τῶν ΑΗ, ΗΒ. τὸ δὲ συγκείμενον ἐκ τῶν ἀπὸ τῶν\nΑΗ, ΗΒ ἅμα μέσον ἐστίν· μέσον ἄρα ἐστὶ τὸ ΓΛ. καὶ\nπαρὰ ῥητὴν τὴν ΓΔ παράκειται πλάτος ποιοῦν τὴν ΓΜ·\nῥητὴ ἄρα ἐστὶν ἡ ΓΜ καὶ ἀσύμμετρος τῇ ΓΔ. καὶ ἐπεὶ\nὅλον τὸ ΓΛ ἴσον ἐστὶ τοῖς ἀπὸ τῶν ΑΗ, ΗΒ, ὧν τὸ\nΓΕ ἴσον ἐστὶ τῷ ἀπὸ τῆς ΑΒ, λοιπὸν ἄρα τὸ ΖΛ ἴσον\nἐστὶ τῷ δὶς ὑπὸ τῶν ΑΗ, ΗΒ. τετμήσθω οὖν ἡ ΖΜ\nδίχα κατὰ τὸ Ν, καὶ ἤχθω διὰ τοῦ Ν ὁποτέρᾳ τῶν ΓΔ,\nΜΛ παράλληλος ἡ ΝΞ· ἑκάτερον ἄρα τῶν ΖΞ, ΝΛ ἴσον\nἐστὶ τῷ ὑπὸ τῶν ΑΗ, ΗΒ. καὶ ἐπεὶ τὸ δὶς ὑπὸ τῶν ΑΗ,\nΗΒ ῥητόν ἐστι καί ἐστιν ἴσον τῷ ΖΛ, ῥητὸν ἄρα ἐστὶ\nτὸ ΖΛ. καὶ παρὰ ῥητὴν τὴν ΕΖ παράκειται πλάτος\nποιοῦν τὴν ΖΜ· ῥητὴ ἄρα ἐστὶν ἡ ΖΜ καὶ σύμμετρος\nτῇ ΓΔ μήκει. καὶ ἐπεὶ τὸ μὲν ΓΛ μέσον ἐστίν, τὸ δὲ ΖΛ\nῥητόν, ἀσύμμετρον ἄρα ἐστὶ τὸ ΓΛ τῷ ΖΛ. ὡς δὲ τὸ\nΓΛ πρὸς τὸ ΖΛ, οὕτως ἡ ΓΜ πρὸς τὴν ΜΖ· ἀσύμμετρος\nἄρα ἐστὶν ἡ ΓΜ τῇ ΜΖ μήκει. καί εἰσιν ἀμφότεραι\nῥηταί· αἱ ἄρα ΓΜ, ΜΖ ῥηταί εἰσι δυνάμει μόνον σύμμετροι·\nἀποτομὴ ἄρα ἐστὶν ἡ ΓΖ.\n\n\nλέγω δή, ὅτι καὶ πέμπτη.\nὁμοίως γὰρ δείξομεν, ὅτι τὸ ὑπὸ τῶν ΓΚΜ ἴσον ἐστὶ τῷ\nἀπὸ τῆς ΝΜ, τουτέστι τῷ τετάρτῳ μέρει τοῦ ἀπὸ τῆς ΖΜ.\nκαὶ ἐπεὶ ἀσύμμετρόν ἐστι τὸ ἀπὸ τῆς ΑΗ τῷ ἀπὸ τῆς\nΗΒ, ἴσον δὲ τὸ μὲν ἀπὸ τῆς ΑΗ τῷ ΓΘ, τὸ δὲ ἀπὸ τῆς\n\nΗΒ τῷ ΚΛ, ἀσύμμετρον ἄρα τὸ ΓΘ τῷ ΚΛ. ὡς δὲ τὸ\nΓΘ πρὸς τὸ ΚΛ, οὕτως ἡ ΓΚ πρὸς τὴν ΚΜ· ἀσύμμετρος\nἄρα ἡ ΓΚ τῇ ΚΜ μήκει. ἐπεὶ οὖν δύο εὐθεῖαι ἄνισοί\nεἰσιν αἱ ΓΜ, ΜΖ, καὶ τῷ τετάρτῳ μέρει τοῦ ἀπὸ τῆς\nΖΜ ἴσον παρὰ τὴν ΓΜ παραβέβληται ἐλλεῖπον εἴδει\nτετραγώνῳ καὶ εἰς ἀσύμμετρα αὐτὴν διαιρεῖ, ἡ ἄρα ΓΜ\nτῆς ΜΖ μεῖζον δύναται τῷ ἀπὸ ἀσυμμέτρου ἑαυτῇ. καί\nἐστιν ἡ προσαρμόζουσα ἡ ΖΜ σύμμετρος τῇ ἐκκειμένῃ\nῥητῇ τῇ ΓΔ· ἡ ἄρα ΓΖ ἀποτομή ἐστι πέμπτη· ὅπερ ἔδει\nδεῖξαι.\nτὸ ἀπὸ τῆς μετὰ μέσου μέσον τὸ ὅλον ποιούσης παρὰ\nῥητὴν παραβαλλόμενον πλάτος ποιεῖ ἀποτομὴν ἕκτην.\nἔστω ἡ μετὰ μέσου μέσον τὸ ὅλον ποιοῦσα ἡ ΑΒ,\nῥητὴ δὲ ἡ ΓΔ, καὶ τῷ ἀπὸ τῆς ΑΒ ἴσον παρὰ τὴν ΓΔ\nπαραβεβλήσθω τὸ ΓΕ πλάτος ποιοῦν τὴν ΓΖ· λέγω, ὅτι\nἡ ΓΖ ἀποτομή ἐστιν ἕκτη.\nἔστω γὰρ τῇ ΑΒ προσαρμόζουσα ἡ ΒΗ· αἱ ἄρα ΑΗ,\nΗΒ δυνάμει εἰσὶν ἀσύμμετροι ποιοῦσαι τό τε συγκείμενον\nἐκ τῶν ἀπʼ αὐτῶν τετραγώνων\nμέσον καὶ τὸ δὶς ὑπὸ τῶν\nΑΗ, ΗΒ μέσον καὶ ἀσύμμετρον\nτὰ ἀπὸ τῶν ΑΗ, ΗΒ τῷ δὶς\nὑπὸ τῶν ΑΗ, ΗΒ. παραβεβλήσθω\nοὖν παρὰ τὴν ΓΔ τῷ μὲν\nἀπὸ τῆς ΑΗ ἴσον τὸ ΓΘ πλάτος\nποιοῦν τὴν ΓΚ, τῷ δὲ ἀπὸ τῆς ΒΗ τὸ ΚΛ· ὅλον ἄρα τὸ\nΓΛ ἴσον ἐστὶ τοῖς ἀπὸ τῶν ΑΗ, ΗΒ· μέσον ἄρα ἐστὶ\nκαὶ τὸ ΓΛ. καὶ παρὰ ῥητὴν τὴν ΓΔ παράκειται πλάτος\nποιοῦν τὴν ΓΜ· ῥητὴ ἄρα ἐστὶν ἡ ΓΜ καὶ ἀσύμμετρος\nτῇ ΓΔ μήκει. ἐπεὶ οὖν τὸ ΓΛ ἴσον ἐστὶ τοῖς ἀπὸ τῶν\nΑΗ, ΗΒ, ὧν τὸ ΓΕ ἴσον τῷ ἀπὸ τῆς ΑΒ, λοιπὸν ἄρα\nτὸ ΖΛ ἴσον ἐστὶ δὶς ὑπὸ τῶν ΑΗ, ΗΒ. καί ἐστι τὸ δὶς\nὑπὸ τῶν ΑΗ, ΗΒ μέσον· καὶ τὸ ΖΛ ἄρα μέσον ἐστίν.\nκαὶ παρὰ ῥητὴν τὴν ΖΕ παράκειται πλάτος ποιοῦν τὴν\n\nΖΜ· ῥητὴ ἄρα ἐστὶν ἡ ΖΜ καὶ ἀσύμμετρος τῇ ΓΔ μήκει.\nκαὶ ἐπεὶ τὰ ἀπὸ τῶν ΑΗ, ΗΒ ἀσύμμετρά ἐστι τῷ δὶς\nὑπὸ τῶν ΑΗ, ΗΒ, καί ἐστι τοῖς μὲν ἀπὸ τῶν ΑΗ, ΗΒ\nἴσον τὸ ΓΛ, τῷ δὲ δὶς ὑπὸ τῶν ΑΗ, ΗΒ ἴσον τὸ ΖΛ,\nἀσύμμετρον ἄρα ἐστὶ τὸ ΓΛ τῷ ΖΛ. ὡς δὲ τὸ ΓΛ\nπρὸς τὸ ΖΛ, οὕτως ἐστὶν ἡ ΓΜ πρὸς τὴν ΜΖ· ἀσύμμετρος\nἄρα ἐστὶν ἡ ΓΜ τῇ ΜΖ μήκει. καί εἰσιν ἀμφότεραι\nῥηταί. αἱ ΓΜ, ΜΖ ἄρα ῥηταί εἰσι δυνάμει μόνον σύμμετροι·\nἀποτομὴ ἄρα ἐστὶν ἡ ΓΖ.\nλέγω δή, ὅτι καὶ ἕκτη.\n\n\nἐπεὶ γὰρ τὸ ΖΛ ἴσον ἐστὶ τῷ δὶς ὑπὸ τῶν ΑΗ, ΗΒ,\nτετμήσθω δίχα ἡ ΖΜ κατὰ τὸ Ν, καὶ ἤχθω διὰ τοῦ Ν\nτῇ ΓΔ παράλληλος ἡ ΝΞ· ἑκάτερον ἄρα τῶν ΖΞ, ΝΛ\nἴσον ἐστὶ τῷ ὑπὸ τῶν ΑΗ, ΗΒ. καὶ ἐπεὶ αἱ ΑΗ, ΗΒ\nδυνάμει εἰσὶν ἀσύμμετροι, ἀσύμμετρον ἄρα ἐστὶ τὸ ἀπὸ\nτῆς ΑΗ τῷ ἀπὸ τῆς ΗΒ. ἀλλὰ τῷ μὲν ἀπὸ τῆς ΑΗ\nἴσον ἐστὶ τὸ ΓΘ, τῷ δὲ ἀπὸ τῆς ΗΒ ἴσον ἐστὶ τὸ ΚΛ·\nἀσύμμετρον ἄρα ἐστὶ τὸ ΓΘ τῷ ΚΛ. ὡς δὲ τὸ ΓΘ πρὸς\nτὸ ΚΛ, οὕτως ἐστὶν ἡ ΓΚ πρὸς τὴν ΚΜ· ἀσύμμετρος\nἄρα ἐστὶν ἡ ΓΚ τῇ ΚΜ. καὶ ἐπεὶ τῶν ἀπὸ τῶν ΑΗ,\n\nΗΒ μέσον ἀνάλογόν ἐστι τὸ ὑπὸ τῶν ΑΗ, ΗΒ, καί ἐστι\nτῷ μὲν ἀπὸ τῆς ΑΗ ἴσον τὸ ΓΘ, τῷ δὲ ἀπὸ τῆς ΗΒ\nἴσον τὸ ΚΛ, τῷ δὲ ὑπὸ τῶν ΑΗ, ΗΒ ἴσον τὸ ΝΛ, καὶ\nτῶν ἄρα ΓΘ, ΚΛ μέσον ἀνάλογόν ἐστι τὸ ΝΛ· ἔστιν ἄρα\nὡς τὸ ΓΘ πρὸς τὸ ΝΛ, οὕτως τὸ ΝΛ πρὸς τὸ ΚΛ. καὶ\nδιὰ τὰ αὐτὰ ἡ ΓΜ τῆς ΜΖ μεῖζον δύναται τῷ ἀπὸ\nἀσυμμέτρου ἑαυτῇ. καὶ οὐδετέρα αὐτῶν σύμμετρός ἐστι\nτῇ ἐκκειμένῃ ῥητῇ τῇ ΓΔ· ἡ ΓΖ ἄρα ἀποτομή ἐστιν\nἕκτη· ὅπερ ἔδει δεῖξαι.\nἡ τῇ ἀποτομῇ μήκει σύμμετρος ἀποτομή ἐστι καὶ τῇ\nτάξει ἡ αὐτή.\nἔστω ἀποτομὴ ἡ ΑΒ, καὶ τῇ ΑΒ μήκει σύμμετρος\nἔστω ἡ ΓΔ· λέγω, ὅτι καὶ ἡ ΓΔ ἀποτομή ἐστι καὶ τῇ\nτάξει ἡ αὐτὴ τῇ ΑΒ.\nἐπεὶ γὰρ ἀποτομή ἐστιν ἡ ΑΒ, ἔστω αὐτῇ προσαρμόζουσα\nἡ ΒΕ· αἱ ΑΕ, ΕΒ ἄρα ῥηταί εἰσι δυνάμει\nμόνον σύμμετροι. καὶ τῷ τῆς ΑΒ πρὸς τὴν ΓΔ λόγῳ\nὁ αὐτὸς γεγονέτω ὁ τῆς ΒΕ πρὸς τὴν ΔΖ· καὶ ὡς ἓν\nἄρα πρὸς ἕν, πάντα ἐστὶ πρὸς πάντα· ἔστιν ἄρα καὶ\nὡς ὅλη ἡ ΑΕ πρὸς ὅλην τὴν ΓΖ, οὕτως ἡ ΑΒ πρὸς\nτὴν ΓΔ. σύμμετρος δὲ ἡ ΑΒ τῇ ΓΔ μήκει. σύμμετρος\nἄρα καὶ ἡ ΑΕ μὲν τῇ ΓΖ, ἡ δὲ ΒΕ τῇ ΔΖ. καὶ αἱ ΑΕ,\nΕΒ ῥηταί εἰσι δυνάμει μόνον σύμμετροι· καὶ αἱ ΓΖ, ΖΔ\nἄρα ῥηταί εἰσι δυνάμει μόνον σύμμετροι. ἀποτομὴ ἄρα\nἐστὶν ἡ ΓΔ.\n\nλέγω δή, ὅτι καὶ τῇ τάξει ἡ αὐτὴ τῇ ΑΒ.\nἐπεὶ οὖν ἐστιν ὡς ἡ ΑΕ πρὸς τὴν ΓΖ, οὕτως ἡ ΒΕ\nπρὸς τὴν ΔΖ, ἐναλλὰξ ἄρα ἐστὶν ὡς ἡ ΑΕ πρὸς τὴν ΕΒ,\nοὕτως ἡ ΓΖ πρὸς τὴν ΖΔ. ἤτοι δὴ ἡ ΑΕ τῆς ΕΒ μεῖζον\nδύναται τῷ ἀπὸ συμμέτρου ἑαυτῇ ἢ τῷ ἀπὸ ἀσυμμέτρου.\nεἰ μὲν οὖν ἡ ΑΕ τῆς ΕΒ μεῖζον δύναται τῷ ἀπὸ συμμέτρου\nἑαυτῇ, καὶ ἡ ΓΖ τῆς ΖΔ μεῖζον δυνήσεται τῷ ἀπὸ\nσυμμέτρου ἑαυτῇ. καὶ εἰ μὲν σύμμετρός ἐστιν ἡ ΑΕ τῇ\nἐκκειμένῃ ῥητῇ μήκει, καὶ ἡ ΓΖ, εἰ δὲ ἡ ΒΕ, καὶ ἡ ΔΖ,\nεἰ δὲ οὐδετέρα τῶν ΑΕ, ΕΒ, καὶ οὐδετέρα τῶν ΓΖ,\nΖΔ. εἰ δὲ ἡ ΑΕ\nτῆς ΕΒ\nμεῖζον δύναται τῷ ἀπὸ ἀσυμμέτρου\nἑαυτῇ, καὶ ἡ ΓΖ τῆς ΖΔ μεῖζον δυνήσεται τῷ ἀπὸ\nἀσυμμέτρου ἑαυτῇ. καὶ εἰ μὲν σύμμετρός ἐστιν ἡ ΑΕ τῇ\nἐκκειμένῃ ῥητῇ μήκει, καὶ ἡ ΓΖ, εἰ δὲ ἡ ΒΕ, καὶ ἡ ΔΖ,\nεἰ δὲ οὐδετέρα τῶν ΑΕ, ΕΒ, οὐδετέρα τῶν ΓΖ, ΖΔ.\nἀποτομὴ ἄρα ἐστὶν ἡ ΓΔ καὶ τῇ τάξει ἡ αὐτὴ τῇ\nΑΒ· ὅπερ ἔδει δεῖξαι.\nἡ τῇ μέσης ἀποτομῇ σύμμετρος μέσης ἀποτομή\nἐστι καὶ τῇ τάξει ἡ αὐτή.\nἔστω μέσης ἀποτομὴ ἡ ΑΒ, καὶ τῇ ΑΒ μήκει σύμμετρος\nἔστω ἡ ΓΔ· λέγω, ὅτι καὶ ἡ ΓΔ μέσης ἀποτομή\nἐστι καὶ τῇ τάξει ἡ αὐτὴ τῇ ΑΒ.\nἐπεὶ γὰρ μέσης ἀποτομή ἐστιν ἡ ΑΒ, ἔστω αὐτῇ\nπροσαρμόζουσα ἡ ΕΒ. αἱ ΑΕ, ΕΒ ἄρα μέσαι\nεἰσὶ δυνάμει μόνον σύμμετροι. καὶ γεγονέτω\nὡς ἡ ΑΒ πρὸς τὴν ΓΔ, οὕτως ἡ ΒΕ πρὸς\nτὴν ΔΖ· σύμμετρος ἄρα ἐστὶ καὶ ἡ ΑΕ τῇ\nΓΖ, ἡ δὲ ΒΕ τῇ ΔΖ. αἱ δὲ ΑΕ, ΕΒ μέσαι\nεἰσὶ δυνάμει μόνον σύμμετροι· καὶ αἱ ΓΖ, ΖΔ\nἄρα μέσαι εἰσὶ δυνάμει μόνον σύμμετροι·\nμέσης ἄρα ἀποτομή ἐστιν ἡ ΓΔ.\n\n\nλέγω δή, ὅτι καὶ τῇ τάξει ἐστὶν ἡ αὐτὴ τῇ ΑΒ.\n\n\nἐπεὶ γάρ ἐστιν ὡς ἡ ΑΕ πρὸς τὴν ΕΒ, οὕτως ἡ ΓΖ\nπρὸς τὴν ΖΔ\nἀλλʼ ὡς μὲν ἡ ΑΕ πρὸς τὴν ΕΒ, οὕτως\nτὸ ἀπὸ τῆς ΑΕ πρὸς τὸ ὑπὸ τῶν ΑΕ, ΕΒ, ὡς δὲ ἡ ΓΖ\nπρὸς τὴν ΖΔ, οὕτως τὸ ἀπὸ τῆς ΓΖ πρὸς τὸ ὑπὸ τῶν\n\nΓΖ, ΖΔ\n, ἔστιν ἄρα καὶ ὡς τὸ ἀπὸ τῆς ΑΕ πρὸς τὸ ὑπὸ\nτῶν ΑΕ, ΕΒ, οὕτως τὸ ἀπὸ τῆς ΓΖ πρὸς τὸ ὑπὸ τῶν\nΓΖ, ΖΔ\nκαὶ ἐναλλὰξ ὡς τὸ ἀπὸ τῆς ΑΕ πρὸς τὸ ἀπὸ\nτῆς ΓΖ, οὕτως τὸ ὑπὸ τῶν ΑΕ, ΕΒ πρὸς τὸ ὑπὸ τῶν\nΓΖ, ΖΔ\n. σύμμετρον δὲ τὸ ἀπὸ τῆς ΑΕ τῷ ἀπὸ τῆς ΓΖ·\nσύμμετρον ἄρα ἐστὶ καὶ τὸ ὑπὸ τῶν ΑΕ, ΕΒ τῷ ὑπὸ τῶν\nΓΖ, ΖΔ. εἴτε οὖν ῥητόν ἐστι τὸ ὑπὸ τῶν ΑΕ, ΕΒ,\nῥητὸν ἔσται καὶ τὸ ὑπὸ τῶν ΓΖ, ΖΔ, εἴτε μέσον ἐστὶ\nτὸ ὑπὸ τῶν ΑΕ, ΕΒ, μέσον ἐστὶ καὶ τὸ ὑπὸ τῶν ΓΖ,\nΖΔ.\n\n\nμέσης ἄρα ἀποτομή ἐστιν ἡ ΓΔ καὶ τῇ τάξει ἡ αὐτὴ\nτῇ ΑΒ· ὅπερ ἔδει δεῖξαι.\nἡ τῇ ἐλάσσονι σύμμετρος ἐλάσσων ἐστίν.\nἔστω γὰρ ἐλάσσων ἡ ΑΒ καὶ τῇ ΑΒ σύμμετρος ἡ ΓΔ·\nλέγω, ὅτι καὶ ἡ ΓΔ ἐλάσσων ἐστίν.\nγεγονέτω γὰρ τὰ αὐτά· καὶ ἐπεὶ αἱ ΑΕ, ΕΒ\n\nδυνάμει εἰσὶν ἀσύμμετροι, καὶ αἱ ΓΖ, ΖΔ ἄρα\nδυνάμει εἰσὶν ἀσύμμετροι. ἐπεὶ οὖν ἐστιν ὡς ἡ\nΑΕ πρὸς τὴν ΕΒ, οὕτως ἡ ΓΖ πρὸς τὴν ΖΔ,\nἔστιν ἄρα καὶ ὡς τὸ ἀπὸ τῆς ΑΕ πρὸς τὸ ἀπὸ\nτῆς ΕΒ, οὕτως τὸ ἀπὸ τῆς ΓΖ πρὸς τὸ ἀπὸ\nτῆς ΖΔ. συνθέντι ἄρα ἐστὶν ὡς τὰ ἀπὸ τῶν\nΑΕ, ΕΒ πρὸς τὸ ἀπὸ τῆς ΕΒ, οὕτως τὰ ἀπὸ τῶν ΓΖ, ΖΔ\nπρὸς τὸ ἀπὸ τῆς ΖΔ\nκαὶ ἐναλλάξ· σύμμετρον δέ ἐστι\nτὸ ἀπὸ τῆς ΒΕ τῷ ἀπὸ τῆς ΔΖ· σύμμετρον ἄρα καὶ τὸ\nσυγκείμενον ἐκ τῶν ἀπὸ τῶν ΑΕ, ΕΒ τετραγώνων τῷ\nσυγκειμένῳ ἐκ τῶν ἀπὸ τῶν ΓΖ, ΖΔ τετραγώνων. ῥητὸν\nδέ ἐστι τὸ συγκείμενον ἐκ τῶν ἀπὸ τῶν ΑΕ, ΕΒ τετραγώνων·\nῥητὸν ἄρα ἐστὶ καὶ τὸ συγκείμενον ἐκ τῶν ἀπὸ\nτῶν ΓΖ, ΖΔ τετραγώνων. πάλιν, ἐπεί ἐστιν ὡς τὸ ἀπὸ\nτῆς ΑΕ πρὸς τὸ ὑπὸ τῶν ΑΕ, ΕΒ, οὕτως τὸ ἀπὸ τῆς\n\nΓΖ πρὸς τὸ ὑπὸ τῶν ΓΖ, ΖΔ, σύμμετρον δὲ τὸ ἀπὸ τῆς\nΑΕ τετράγωνον τῷ ἀπὸ τῆς ΓΖ τετραγώνῳ, σύμμετρον\nἄρα ἐστὶ καὶ τὸ ὑπὸ τῶν ΑΕ, ΕΒ τῷ ὑπὸ τῶν ΓΖ,\nΖΔ. μέσον δὲ τὸ ὑπὸ τῶν ΑΕ, ΕΒ· μέσον ἄρα καὶ τὸ\nὑπὸ τῶν ΓΖ, ΖΔ· αἱ ΓΖ, ΖΔ ἄρα δυνάμει εἰσὶν ἀσύμμετροι\nποιοῦσαι τὸ μὲν συγκείμενον ἐκ τῶν ἀπʼ αὐτῶν\nτετραγώνων ῥητόν, τὸ δʼ ὑπʼ αὐτῶν μέσον.\nἐλάσσων ἄρα ἐστὶν ἡ ΓΔ· ὅπερ ἔδει δεῖξαι.\nἡ τῇ μετὰ ῥητοῦ μέσον τὸ ὅλον ποιούσῃ σύμμετρος\nμετὰ ῥητοῦ μέσον τὸ ὅλον ποιοῦσά ἐστιν.\nἔστω μετὰ ῥητοῦ μέσον τὸ ὅλον ποιοῦσα ἡ ΑΒ καὶ\nτῇ ΑΒ σύμμετρος ἡ ΓΔ· λέγω, ὅτι καὶ ἡ ΓΔ μετὰ\nῥητοῦ μέσον τὸ ὅλον ποιοῦσά ἐστιν.\nἔστω γὰρ τῇ ΑΒ προσαρμόζουσα ἡ ΒΕ· αἱ ΑΕ, ΕΒ\nἄρα δυνάμει εἰσὶν ἀσύμμετροι ποιοῦσαι τὸ μὲν συγκείμενον\nἐκ τῶν ἀπὸ τῶν ΑΕ, ΕΒ τετραγώνων μέσον, τὸ δʼ\nὑπʼ αὐτῶν ῥητόν. καὶ τὰ αὐτὰ κατεσκευάσθω.\nὁμοίως δὴ δείξομεν τοῖς πρότερον, ὅτι\nαἱ ΓΖ, ΖΔ ἐν τῷ αὐτῷ λόγῳ εἰσὶ ταῖς ΑΕ,\nΕΒ, καὶ σύμμετρόν ἐστι τὸ συγκείμενον ἐκ\nτῶν ἀπὸ τῶν ΑΕ, ΕΒ τετραγώνων τῷ συγκειμένῳ\nἐκ τῶν ἀπὸ τῶν ΓΖ, ΖΔ τετραγώνων,\nτὸ δὲ ὑπὸ τῶν ΑΕ, ΕΒ τῷ ὑπὸ τῶν\nΓΖ, ΖΔ· ὥστε καὶ αἱ ΓΖ, ΖΔ δυνάμει εἰσὶν\nἀσύμμετροι ποιοῦσαι τὸ μὲν συγκείμενον ἐκ τῶν ἀπὸ\nτῶν ΓΖ, ΖΔ τετραγώνων μέσον, τὸ δʼ ὑπʼ αὐτῶν\nῥητόν.\n\n\nἡ ΓΔ ἄρα μετὰ ῥητοῦ μέσον τὸ ὅλον ποιοῦσά ἐστιν·\nὅπερ ἔδει δεῖξαι.\nἡ τῇ μετὰ μέσου μέσον τὸ ὅλον ποιούσῃ σύμμετρος\nκαὶ αὐτὴ μετὰ μέσου μέσον τὸ ὅλον ποιοῦσά ἐστιν.\nἔστω μετὰ μέσου μέσον τὸ ὅλον ποιοῦσα ἡ ΑΒ, καὶ\nτῇ ΑΒ ἔστω σύμμετρος ἡ ΓΔ· λέγω, ὅτι καὶ ἡ ΓΔ μετὰ\nμέσου μέσον τὸ ὅλον ποιοῦσά ἐστιν.\nἔστω γὰρ τῇ ΑΒ προσαρμόζουσα ἡ ΒΕ, καὶ τὰ αὐτὰ\nκατεσκευάσθω· αἱ ΑΕ, ΕΒ ἄρα δυνάμει εἰσὶν ἀσύμμετροι\nποιοῦσαι τό τε συγκείμενον ἐκ τῶν\nἀπʼ αὐτῶν τετραγώνων μέσον καὶ τὸ ὑπʼ\nαὐτῶν μέσον καὶ ἔτι ἀσύμμετρον τὸ συγκείμενον\nἐκ τῶν ἀπʼ αὐτῶν τετραγώνων τῷ ὑπʼ\nαὐτῶν. καί εἰσιν, ὡς ἐδείχθη, αἱ ΑΕ, ΕΒ σύμμετροι\nταῖς ΓΖ, ΖΔ, καὶ τὸ συγκείμενον ἐκ\nτῶν ἀπὸ τῶν ΑΕ, ΕΒ τετραγώνων τῷ συγκειμένῳ\nἐκ τῶν ἀπὸ τῶν ΓΖ, ΖΔ, τὸ δὲ\nὑπὸ τῶν ΑΕ, ΕΒ τῷ ὑπὸ τῶν ΓΖ, ΖΔ· καὶ\nαἱ ΓΖ, ΖΔ ἄρα δυνάμει εἰσὶν ἀσύμμετροι ποιοῦσαι\nτό τε συγκείμενον ἐκ τῶν ἀπʼ αὐτῶν τετραγώνων μέσον\nκαὶ τὸ ὑπʼ αὐτῶν μέσον καὶ ἔτι ἀσύμμετρον τὸ συγκείμενον\nἐκ τῶν ἀπʼ αὐτῶν τετραγώνων τῷ ὑπʼ\nαὐτῶν.\nἡ ΓΔ ἄρα μετὰ μέσου μέσον τὸ ὅλον ποιοῦσά ἐστιν·\nὅπερ ἔδει δεῖξαι.\nἀπὸ ῥητοῦ μέσου ἀφαιρουμένου ἡ τὸ λοιπὸν χωρίον\nδυναμένη μία δύο ἀλόγων γίνεται ἤτοι ἀποτομὴ ἢ\nἐλάσσων.\nἀπὸ γὰρ ῥητοῦ τοῦ ΒΓ μέσον ἀφῃρήσθω τὸ ΒΔ· λέγω,\nὅτι ἡ τὸ λοιπὸν δυναμένη τὸ ΕΓ μία δύο ἀλόγων γίνεται\nἤτοι ἀποτομὴ ἢ ἐλάσσων.\nἘκκείσθω γὰρ ῥητὴ ἡ ΖΗ, καὶ τῷ μὲν ΒΓ ἴσον παρὰ\nτὴν ΖΗ παραβεβλήσθω ὀρθογώνιον παραλληλόγραμμον\nτὸ ΗΘ, τῷ δὲ ΔΒ ἴσον ἀφῃρήσθω τὸ ΗΚ· λοιπὸν ἄρα\nτὸ ΕΓ ἴσον ἐστὶ τῷ ΛΘ. ἐπεὶ οὖν ῥητὸν μέν ἐστι τὸ ΒΓ,\nμέσον δὲ τὸ ΒΔ, ἴσον δὲ τὸ μὲν ΒΓ τῷ ΗΘ, τὸ δὲ ΒΔ\n\nτῷ ΗΚ, ῥητὸν μὲν ἄρα ἐστὶ τὸ ΗΘ, μέσον δὲ τὸ ΗΚ.\nκαὶ παρὰ ῥητὴν τὴν ΖΗ παράκειται· ῥητὴ μὲν ἄρα ἡ\nΖΘ καὶ σύμμετρος τῇ ΖΗ μήκει, ῥητὴ δὲ ἡ ΖΚ καὶ\nἀσύμμετρος τῇ ΖΗ μήκει· ἀσύμμετρος ἄρα ἐστὶν ἡ\nΖΘ τῇ ΖΚ μήκει. αἱ ΖΘ, ΖΚ ἄρα ῥηταί εἰσι δυνάμει\nμόνον σύμμετροι· ἀποτομὴ ἄρα ἐστὶν ἡ ΚΘ, προσαρμόζουσα\nδὲ αὐτῇ ἡ ΚΖ. ἤτοι δὴ ἡ ΘΖ τῆς ΖΚ μεῖζον\nδύναται τῷ ἀπὸ συμμέτρου ἢ οὔ.\n\n\nδυνάσθω πρότερον τῷ ἀπὸ συμμέτρου. καί ἐστιν ὅλη\nἡ ΘΖ σύμμετρος τῇ ἐκκειμένῃ ῥητῇ μήκει τῇ ΖΗ·\nἀποτομὴ ἄρα πρώτη ἐστὶν ἡ ΚΘ. τὸ δʼ ὑπὸ ῥητῆς καὶ\nἀποτομῆς πρώτης περιεχόμενον ἡ δυναμένη ἀποτομή\nἐστιν. ἡ ἄρα τὸ ΛΘ, τουτέστι τὸ ΕΓ, δυναμένη ἀποτομή\nἐστιν.\nεἰ δὲ ἡ ΘΖ τῆς ΖΚ μεῖζον δύναται τῷ ἀπὸ ἀσυμμέτρου\nἑαυτῇ, καί ἐστιν ὅλη ἡ ΖΘ σύμμετρος τῇ ἐκκειμένῃ\nῥητῇ μήκει τῇ ΖΗ, ἀποτομὴ τετάρτη ἐστὶν ἡ\nΚΘ. τὸ δʼ ὑπὸ ῥητῆς καὶ ἀποτομῆς τετάρτης περιεχόμενον\nἡ δυναμένη ἐλάσσων ἐστίν· ὅπερ ἔδει δεῖξαι.\nἀπὸ μέσου ῥητοῦ ἀφαιρουμένου ἄλλαι δύο ἄλογοι\nγίνονται ἤτοι μέσης ἀποτομὴ πρώτη ἢ μετὰ ῥητοῦ μέσον\nτὸ ὅλον ποιοῦσα.\nἀπὸ γὰρ μέσου τοῦ ΒΓ ῥητὸν ἀφῃρήσθω τὸ ΒΔ.\nλέγω, ὅτι ἡ τὸ λοιπὸν τὸ ΕΓ δυναμένη μία δύο ἀλόγων\nγίνεται ἤτοι μέσης ἀποτομὴ πρώτη ἢ μετὰ ῥητοῦ μέσον\nτὸ ὅλον ποιοῦσα.\nἘκκείσθω γὰρ ῥητὴ ἡ ΖΗ, καὶ παραβεβλήσθω ὁμοίως\nτὰ χωρία. ἔστι δὴ ἀκολούθως ῥητὴ μὲν ἡ ΖΘ καὶ ἀσύμμετρος\nτῇ ΖΗ μήκει, ῥητὴ\nδὲ ἡ ΚΖ καὶ σύμμετρος τῇ\nΖΗ μήκει· αἱ ΖΘ, ΖΚ ἄρα\nῥηταί εἰσι δυνάμει μόνον σύμμετροι·\nἀποτομὴ ἄρα ἐστὶν\nἡ ΚΘ, προσαρμόζουσα δὲ\nταύτῃ ἡ ΖΚ. ἤτοι δὴ ἡ ΘΖ\nτῆς ΖΚ μεῖζον δύναται τῷ\nἀπὸ συμμέτρου ἑαυτῇ ἢ τῷ\nἀπὸ ἀσυμμέτρου.\n\n\nεἰ μὲν οὖν ἡ ΘΖ τῆς\nΖΚ μεῖζον δύναται τῷ ἀπὸ\nσυμμέτρου ἑαυτῇ, καί ἐστιν ἡ προσαρμόζουσα ἡ ΖΚ\nσύμμετρος τῇ ἐκκειμένῃ ῥητῇ μήκει τῇ ΖΗ, ἀποτομὴ\nδευτέρα ἐστὶν ἡ ΚΘ. ῥητὴ δὲ ἡ ΖΗ· ὥστε ἡ\nτὸ ΛΘ, τουτέστι τὸ ΕΓ, δυναμένη μέσης ἀποτομὴ πρώτη\nἐστίν.\nεἰ δὲ ἡ ΘΖ τῆς ΖΚ μεῖζον δύναται τῷ ἀπὸ ἀσυμμέτρου,\nκαί ἐστιν ἡ προσαρμόζουσα ἡ ΖΚ σύμμετρος\nτῇ ἐκκειμένῃ ῥητῇ μήκει τῇ ΖΗ, ἀποτομὴ πέμπτη ἐστὶν\nἡ ΚΘ· ὥστε ἡ τὸ ΕΓ δυναμένη μετὰ ῥητοῦ μέσον τὸ\nὅλον ποιοῦσά ἐστιν· ὅπερ ἔδει δεῖξαι.\nἀπὸ μέσου μέσου ἀφαιρουμένου ἀσυμμέτρου τῷ ὅλῳ\nαἱ λοιπαὶ δύο ἄλογοι γίνονται ἤτοι μέσης ἀποτομὴ\nδευτέρα ἢ μετὰ μέσου μέσον τὸ ὅλον ποιοῦσα.\nἀφῃρήσθω γὰρ ὡς ἐπὶ τῶν προκειμένων καταγραφῶν\nἀπὸ μέσου τοῦ ΒΓ μέσον τὸ ΒΔ ἀσύμμετρον τῷ ὅλῳ·\nλέγω, ὅτι ἡ τὸ ΕΓ δυναμένη μία ἐστὶ δύο ἀλόγων ἤτοι\nμέσης ἀποτομὴ δευτέρα ἢ μετὰ μέσου μέσον τὸ ὅλον\nποιοῦσα.\nἐπεὶ γὰρ μέσον ἐστὶν ἑκάτερον τῶν ΒΓ, ΒΔ, καὶ\nἀσύμμετρον τὸ ΒΓ τῷ ΒΔ, ἔσται ἀκολούθως ῥητὴ\nἑκατέρα τῶν ΖΘ, ΖΚ καὶ ἀσύμμετρος τῇ ΖΗ μήκει.\nκαὶ ἐπεὶ ἀσύμμετρόν ἐστι τὸ ΒΓ τῷ ΒΔ, τουτέστι τὸ\nΗΘ τῷ ΗΚ, ἀσύμμετρος καὶ ἡ ΘΖ τῇ ΖΚ· αἱ ΖΘ, ΖΚ\nἄρα ῥηταί εἰσι δυνάμει μόνον σύμμετροι· ἀποτομὴ ἄρα\nἐστὶν ἡ ΚΘ\nπροσαρμόζουσα δὲ ἡ ΖΚ. ἤτοι δὴ ἡ ΖΘ\nτῆς ΖΚ μεῖζον δύναται τῷ ἀπὸ συμμέτρου ἢ τῷ ἀπὸ\nἀσυμμέτρου ἑαυτῇ.\nεἰ μὲν δὴ ἡ ΖΘ τῆς ΖΚ μεῖζον δύναται τῷ ἀπὸ συμμέτρου\nἑαυτῇ, καὶ οὐθετέρα τῶν ΖΘ, ΖΚ σύμμετρός ἐστι\nτῇ ἐκκειμένῃ ῥητῇ μήκει τῇ ΖΗ, ἀποτομὴ τρίτη ἐστὶν\nἡ ΚΘ. ῥητὴ δὲ ἡ ΚΛ, τὸ\nδʼ ὑπὸ ῥητῆς καὶ ἀποτομῆς\nτρίτης περιεχόμενον ὀρθογώνιον\nἄλογόν ἐστιν, καὶ\nἡ δυναμένη αὐτὸ ἄλογός\nἐστιν, καλεῖται δὲ μέσης\nἀποτομὴ δευτέρα· ὥστε ἡ\nτὸ ΛΘ, τουτέστι τὸ ΕΓ,\nδυναμένη μέσης ἀποτομή\nἐστι δευτέρα.\nεἰ δὲ ἡ ΖΘ τῆς ΖΚ μεῖζον δύναται τῷ ἀπὸ ἀσυμμέτρου\nἑαυτῇ μήκει, καὶ οὐθετέρα τῶν ΘΖ, ΖΚ\nσύμμετρός ἐστι τῇ ΖΗ μήκει, ἀποτομὴ ἕκτη ἐστὶν ἡ\nΚΘ. τὸ δʼ ὑπὸ ῥητῆς καὶ ἀποτομῆς ἕκτης ἡ δυναμένη\nἐστὶ μετὰ μέσου μέσον τὸ ὅλον ποιοῦσα. ἡ τὸ ΛΘ ἄρα,\nτουτέστι τὸ ΕΓ, δυναμένη μετὰ μέσου μέσον τὸ ὅλον\nποιοῦσά ἐστιν· ὅπερ ἔδει δεῖξαι.\nἡ ἀποτομὴ οὐκ ἔστιν ἡ αὐτὴ τῇ ἐκ δύο ὀνομάτων.\nἔστω ἀποτομὴ ἡ ΑΒ· λέγω, ὅτι ἡ ΑΒ οὐκ ἔστιν ἡ\nαὐτὴ τῇ ἐκ δύο ὀνομάτων.\nεἰ γὰρ δυνατόν, ἔστω· καὶ ἐκκείσθω ῥητὴ ἡ ΔΓ, καὶ\nτῷ ἀπὸ τῆς ΑΒ ἴσον παρὰ τὴν ΓΔ παραβεβλήσθω\nὀρθογώνιον τὸ ΓΕ πλάτος ποιοῦν τὴν ΔΕ. ἐπεὶ οὖν\nἀποτομή ἐστιν ἡ ΑΒ, ἀποτομὴ\nπρώτη ἐστὶν ἡ ΔΕ. ἔστω\nαὐτῇ προσαρμόζουσα ἡ ΕΖ·\nαἱ ΔΖ, ΖΕ ἄρα ῥηταί εἰσι\nδυνάμει μόνον σύμμετροι, καὶ\nἡ ΔΖ τῆς ΖΕ μεῖζον δύναται\nτῷ ἀπὸ συμμέτρου ἑαυτῇ,\nκαὶ ἡ ΔΖ σύμμετρός ἐστι\nτῇ ἐκκειμένῃ ῥητῇ μήκει τῇ\nΔΓ. πάλιν, ἐπεὶ ἐκ δύο ὀνομάτων\nἐστὶν ἡ ΑΒ, ἐκ δύο\nἄρα ὀνομάτων πρώτη ἐστὶν ἡ\nΔΕ. διῃρήσθω εἰς τὰ ὀνόματα κατὰ τὸ Η, καὶ ἔστω\nμεῖζον ὄνομα τὸ ΔΗ· αἱ ΔΗ, ΗΕ ἄρα ῥηταί εἰσι δυνάμει\nμόνον σύμμετροι, καὶ ἡ ΔΗ τῆς ΗΕ μεῖζον δύναται τῷ\nἀπὸ συμμέτρου ἑαυτῇ, καὶ τὸ μεῖζον ἡ ΔΗ σύμμετρός\nἐστι τῇ ἐκκειμένῃ ῥητῇ μήκει τῇ ΔΓ. καὶ ἡ ΔΖ ἄρα τῇ\nΔΗ σύμμετρός ἐστι μήκει· καὶ λοιπὴ ἄρα ἡ ΗΖ σύμμετρός\nἐστι τῇ ΔΖ μήκει. ἐπεὶ οὖν σύμμετρός ἐστιν ἡ\nΔΖ τῇ ΗΖ, ῥητὴ δέ ἐστιν ἡ ΔΖ, ῥητὴ ἄρα ἐστὶ καὶ ἡ\nΗΖ. ἐπεὶ οὖν σύμμετρός ἐστιν ἡ ΔΖ τῇ ΗΖ μήκει\nἀσύμμετρος δὲ ἡ ΔΖ τῇ ΕΖ μήκει· ἀσύμμετρος ἄρα ἐστὶ\nκαὶ ἡ ΖΗ τῇ ΕΖ μήκει. αἱ ΗΖ, ΖΕ ἄρα ῥηταί εἰσι\nδυνάμει μόνον σύμμετροι· ἀποτομὴ ἄρα ἐστὶν ἡ ΕΗ.\nἀλλὰ καὶ ῥητή· ὅπερ ἐστὶν ἀδύνατον.\nἡ ἄρα ἀποτομὴ οὐκ ἔστιν ἡ αὐτὴ τῇ ἐκ δύο ὀνομάτων·\nὅπερ ἔδει δεῖξαι.\nΠόρισμα\nἡ ἀποτομὴ καὶ αἱ μετʼ αὐτὴν ἄλογοι οὔτε τῇ μέσῃ\nοὔτε ἀλλήλαις εἰσὶν αἱ αὐταί.\nτὸ μὲν γὰρ ἀπὸ μέσης παρὰ ῥητὴν παραβαλλόμενον\nπλάτος ποιεῖ ῥητὴν καὶ ἀσύμμετρον τῇ, παρʼ ἣν παράκειται,\nμήκει, τὸ δὲ ἀπὸ ἀποτομῆς παρὰ ῥητὴν παραβαλλόμενον\nπλάτος ποιεῖ ἀποτομὴν πρώτην, τὸ δὲ ἀπὸ\nμέσης ἀποτομῆς πρώτης παρὰ ῥητὴν παραβαλλόμενον\nπλάτος ποιεῖ ἀποτομὴν δευτέραν, τὸ δὲ ἀπὸ μέσης ἀποτομῆς\nδευτέρας παρὰ ῥητὴν παραβαλλόμενον πλάτος\nποιεῖ ἀποτομὴν τρίτην, τὸ δὲ ἀπὸ ἐλάσσονος παρὰ ῥητὴν\nπαραβαλλόμενον πλάτος ποιεῖ ἀποτομὴν τετάρτην, τὸ\nδὲ ἀπὸ τῆς μετὰ ῥητοῦ μέσον τὸ ὅλον ποιούσης παρὰ\nῥητὴν παραβαλλόμενον πλάτος ποιεῖ ἀποτομὴν πέμπτην,\nτὸ δὲ ἀπὸ τῆς μετὰ μέσου μέσον τὸ ὅλον ποιούσης παρὰ\nῥητὴν παραβαλλόμενον πλάτος ποιεῖ ἀποτομὴν ἕκτην.\nἐπεὶ οὖν τὰ εἰρημένα πλάτη διαφέρει τοῦ τε πρώτου καὶ\nἀλλήλων, τοῦ μὲν πρώτου, ὅτι ῥητή ἐστιν, ἀλλήλων δέ,\nἐπεὶ τῇ τάξει οὐκ εἰσὶν αἱ αὐταί, δῆλον, ὡς καὶ αὐταὶ αἱ\nἄλογοι διαφέρουσιν ἀλλήλων. καὶ ἐπεὶ δέδεικται ἡ\nἀποτομὴ οὐκ οὖσα ἡ αὐτὴ τῇ ἐκ δύο ὀνομάτων, ποιοῦσι\nδὲ πλάτη παρὰ ῥητὴν παραβαλλόμεναι αἱ μετὰ τὴν\nἀποτομὴν ἀποτομὰς ἀκολούθως ἑκάστη τῇ τάξει τῇ καθʼ\nαὑτήν, αἱ δὲ μετὰ τὴν ἐκ δύο ὀνομάτων τὰς ἐκ δύο\nὀνομάτων καὶ αὐταὶ τῇ τάξει ἀκολούθως, ἕτεραι ἄρα εἰσὶν\nαἱ μετὰ τὴν ἀποτομὴν καὶ ἕτεραι αἱ μετὰ τὴν ἐκ δύο\nὀνομάτων, ὡς εἶναι τῇ τάξει πάσας ἀλόγους ιγ,\nμέσην,\nἐκ δύο ὀνομάτων,\nἐκ δύο μέσων πρώτην,\nἐκ δύο μέσων δευτέραν,\n\n\nμείζονα,\nῥητὸν καὶ μέσον δυναμένην,\nδύο μέσα δυναμένην,\nἀποτομήν,\nμέσης ἀποτομὴν πρώτην,\n\n\nμέσης ἀποτομὴν δευτέραν,\nἐλάσσονα,\nμετὰ ῥητοῦ μέσον τὸ ὅλον ποιοῦσαν,\nμετὰ μέσου μέσον τὸ ὅλον ποιοῦσαν.\nτὸ ἀπὸ ῥητῆς παρὰ τὴν ἐκ δύο ὀνομάτων παραβαλλόμενον\nπλάτος ποιεῖ ἀποτομήν, ἧς τὰ ὀνόματα σύμμετρά\nἐστι τοῖς τῆς ἐκ δύο ὀνομάτων ὀνόμασι καὶ ἔτι ἐν τῷ\nαὐτῷ λόγῳ, καὶ ἔτι ἡ γινομένη ἀποτομὴ τὴν αὐτὴν ἕξει\nτάξιν τῇ ἐκ δύο ὀνομάτων.\nἔστω ῥητὴ μὲν ἡ Α, ἐκ δύο ὀνομάτων δὲ ἡ ΒΓ, ἧς\nμεῖζον ὄνομα ἔστω ἡ ΔΓ, καὶ τῷ ἀπὸ τῆς Α ἴσον ἔστω τὸ\nὑπὸ τῶν ΒΓ, ΕΖ· λέγω, ὅτι ἡ ΕΖ ἀποτομή ἐστιν, ἧς\nτὰ ὀνόματα σύμμετρά ἐστι τοῖς ΓΔ, ΔΒ, καὶ ἐν τῷ αὐτῷ\nλόγῳ, καὶ ἔτι ἡ ΕΖ τὴν αὐτὴν ἕξει τάξιν τῇ ΒΓ.\nἔστω γὰρ πάλιν τῷ ἀπὸ τῆς Α ἴσον τὸ ὑπὸ τῶν ΒΔ,\nΗ. ἐπεὶ οὖν τὸ ὑπὸ τῶν ΒΓ, ΕΖ ἴσον ἐστὶ τῷ ὑπὸ τῶν\nΒΔ, Η, ἔστιν ἄρα ὡς ἡ ΓΒ πρὸς τὴν ΒΔ, οὕτως ἡ Η\nπρὸς τὴν ΕΖ. μείζων δὲ ἡ ΓΒ τῆς ΒΔ· μείζων ἄρα ἐστὶ\nκαὶ ἡ Η τῆς ΕΖ. ἔστω τῇ Η ἴση ἡ ΕΘ· ἔστιν ἄρα ὡς\nἡ ΓΒ πρὸς τὴν ΒΔ, οὕτως ἡ ΘΕ πρὸς τὴν ΕΖ· διελόντι\nἄρα ἐστὶν ὡς ἡ ΓΔ πρὸς τὴν ΒΔ, οὕτως ἡ ΘΖ πρὸς τὴν\nΖΕ. γεγονέτω ὡς ἡ ΘΖ πρὸς τὴν ΖΕ, οὕτως ἡ ΖΚ\nπρὸς τὴν ΚΕ· καὶ ὅλη ἄρα ἡ ΘΚ πρὸς ὅλην τὴν ΚΖ ἐστιν,\nὡς ἡ ΖΚ πρὸς ΚΕ· ὡς γὰρ ἓν τῶν ἡγουμένων πρὸς ἓν\nτῶν ἑπομένων, οὕτως ἅπαντα τὰ ἡγούμενα πρὸς ἅπαντα\nτὰ ἑπόμενα. ὡς δὲ ἡ ΖΚ πρὸς ΚΕ, οὕτως ἐστὶν ἡ ΓΔ\nπρὸς τὴν ΔΒ· καὶ ὡς ἄρα ἡ ΘΚ πρὸς ΚΖ, οὕτως ἡ\nΓΔ πρὸς τὴν ΔΒ. σύμμετρον δὲ τὸ ἀπὸ τῆς ΓΔ τῷ ἀπὸ\nτῆς ΔΒ· σύμμετρον ἄρα ἐστὶ καὶ τὸ ἀπὸ τῆς ΘΚ τῷ\nἀπὸ τῆς ΚΖ. καί ἐστιν ὡς τὸ ἀπὸ τῆς ΘΚ πρὸς τὸ ἀπὸ\nτῆς ΚΖ, οὕτως ἡ ΘΚ πρὸς τὴν ΚΕ, ἐπεὶ αἱ τρεῖς αἱ\nΘΚ, ΚΖ, ΚΕ ἀνάλογόν εἰσιν. σύμμετρος ἄρα ἡ ΘΚ τῇ\nΚΕ μήκει· ὥστε καὶ ἡ ΘΕ τῇ ΕΚ σύμμετρός ἐστι μήκει.\nκαὶ ἐπεὶ τὸ ἀπὸ τῆς Α ἴσον ἐστὶ τῷ ὑπὸ τῶν ΕΘ, ΒΔ,\nῥητὸν δέ ἐστι τὸ ἀπὸ τῆς Α, ῥητὸν ἄρα ἐστὶ καὶ τὸ ὑπὸ\nτῶν ΕΘ, ΒΔ. καὶ παρὰ ῥητὴν τὴν ΒΔ παράκειται· ῥητὴ\nἄρα ἐστὶν ἡ ΕΘ καὶ σύμμετρος τῇ ΒΔ μήκει· ὥστε καὶ\nἡ σύμμετρος αὐτῇ ἡ ΕΚ ῥητή ἐστι καὶ σύμμετρος τῇ\n\nΒΔ μήκει. ἐπεὶ οὖν ἐστιν ὡς ἡ ΓΔ πρὸς ΔΒ, οὕτως ἡ\nΖΚ πρὸς ΚΕ, αἱ δὲ ΓΔ, ΔΒ δυνάμει μόνον εἰσὶ σύμμετροι,\nκαὶ αἱ ΖΚ, ΚΕ δυνάμει μόνον εἰσὶ σύμμετροι.\nῥητὴ δέ ἐστιν ἡ ΚΕ· ῥητὴ ἄρα ἐστὶ καὶ ἡ ΖΚ. αἱ ΖΚ, ΚΕ\nἄρα ῥηταὶ δυνάμει μόνον εἰσὶ σύμμετροι· ἀποτομὴ ἄρα\nἐστὶν ἡ ΕΖ.\nἤτοι δὲ ἡ ΓΔ τῆς ΔΒ μεῖζον δύναται τῷ ἀπὸ συμμέτρου\nἑαυτῇ ἢ τῷ ἀπὸ ἀσυμμέτρου.\nεἰ μὲν οὖν ἡ ΓΔ τῆς ΔΒ μεῖζον δύναται τῷ ἀπὸ\nσυμμέτρου ἑαυτῇ, καὶ ἡ ΖΚ τῆς ΚΕ μεῖζον δυνήσεται\nτῷ ἀπὸ συμμέτρου ἑαυτῇ. καὶ εἰ μὲν σύμμετρός\nἐστιν ἡ ΓΔ τῇ ἐκκειμένῃ ῥητῇ μήκει, καὶ ἡ ΖΚ· εἰ δὲ\nἡ ΒΔ, καὶ ἡ ΚΕ· εἰ δὲ οὐδετέρα τῶν ΓΔ, ΔΒ, καὶ\nοὐδετέρα τῶν ΖΚ, ΚΕ.\nεἰ δὲ ἡ ΓΔ τῆς ΔΒ μεῖζον δύναται τῷ ἀπὸ ἀσυμμέτρου\nἑαυτῇ, καὶ ἡ ΖΚ τῆς ΚΕ μεῖζον δυνήσεται τῷ\nἀπὸ ἀσυμμέτρου ἑαυτῇ. καὶ εἰ μὲν ἡ ΓΔ σύμμετρός ἐστι\nτῇ ἐκκειμένῃ ῥητῇ μήκει, καὶ ἡ ΖΚ· εἰ δὲ ἡ ΒΔ, καὶ ἡ\nΚΕ· εἰ δὲ οὐδετέρα τῶν ΓΔ, ΔΒ, καὶ οὐδετέρα τῶν ΖΚ,\nΚΕ· ὥστε ἀποτομή ἐστιν ἡ ΖΕ, ἧς τὰ ὀνόματα τὰ ΖΚ,\n\nΚΕ σύμμετρά ἐστι τοῖς τῆς ἐκ δύο ὀνομάτων ὀνόμασι\nτοῖς ΓΔ, ΔΒ καὶ ἐν τῷ αὐτῷ λόγῳ, καὶ τὴν αὐτὴν τάξιν\nἔχει τῇ ΒΓ· ὅπερ ἔδει δεῖξαι.\nτὸ ἀπὸ ῥητῆς παρὰ ἀποτομὴν παραβαλλόμενον πλάτος\nποιεῖ τὴν ἐκ δύο ὀνομάτων, ἧς τὰ ὀνόματα σύμμετρά ἐστι\nτοῖς τῆς ἀποτομῆς ὀνόμασι καὶ ἐν τῷ αὐτῷ λόγῳ, ἔτι\nδὲ ἡ γινομένη ἐκ δύο ὀνομάτων τὴν αὐτὴν τάξιν ἔχει τῇ\nἀποτομῇ.\nἔστω ῥητὴ μὲν ἡ Α, ἀποτομὴ δὲ ἡ ΒΔ, καὶ τῷ ἀπὸ\nτῆς Α ἴσον ἔστω τὸ ὑπὸ τῶν ΒΔ, ΚΘ, ὥστε τὸ ἀπὸ τῆς\nΑ ῥητῆς παρὰ τὴν ΒΔ ἀποτομὴν\nπαραβαλλόμενον πλάτος ποιεῖ τὴν ΚΘ·\nλέγω, ὅτι ἐκ δύο ὀνομάτων ἐστὶν ἡ ΚΘ,\nἧς τὰ ὀνόματα σύμμετρά ἐστι τοῖς τῆς\nΒΔ ὀνόμασι καὶ ἐν τῷ αὐτῷ λόγῳ, καὶ\nἔτι ἡ ΚΘ τὴν αὐτὴν ἔχει τάξιν τῇ ΒΔ.\nἔστω γὰρ τῇ ΒΔ προσαρμόζουσα\nἡ ΔΓ· αἱ ΒΓ, ΓΔ ἄρα ῥηταί εἰσι\nδυνάμει μόνον σύμμετροι. καὶ τῷ ἀπὸ\nτῆς Α ἴσον ἔστω καὶ τὸ ὑπὸ τῶν ΒΓ, Η. ῥητὸν δὲ τὸ\nἀπὸ τῆς Α· ῥητὸν ἄρα καὶ τὸ ὑπὸ τῶν ΒΓ, Η. καὶ παρὰ\nῥητὴν τὴν ΒΓ παραβέβληται· ῥητὴ ἄρα ἐστὶν ἡ Η καὶ\nσύμμετρος τῇ ΒΓ μήκει. ἐπεὶ οὖν τὸ ὑπὸ τῶν ΒΓ, Η\nἴσον ἐστὶ τῷ ὑπὸ τῶν ΒΔ, ΚΘ, ἀνάλογον ἄρα ἐστὶν ὡς\nἡ ΓΒ πρὸς ΒΔ, οὕτως ἡ ΚΘ πρὸς Η. μείζων δὲ ἡ ΒΓ\nτῆς ΒΔ· μείζων ἄρα καὶ ἡ ΚΘ τῆς Η. κείσθω τῇ Η ἴση\nἡ ΚΕ· σύμμετρος ἄρα ἐστὶν ἡ ΚΕ τῇ ΒΓ μήκει. καὶ\nἐπεί ἐστιν ὡς ἡ ΓΒ πρὸς ΒΔ, οὕτως ἡ ΘΚ πρὸς ΚΕ,\nἀναστρέψαντι ἄρα ἐστὶν ὡς ἡ ΒΓ πρὸς τὴν ΓΔ, οὕτως\nἡ ΚΘ πρὸς ΘΕ. γεγονέτω ὡς ἡ ΚΘ πρὸς ΘΕ, οὕτως ἡ\nΘΖ πρὸς ΖΕ· καὶ λοιπὴ ἄρα ἡ ΚΖ πρὸς ΖΘ ἐστιν, ὡς\nἡ ΚΘ πρὸς ΘΕ, τουτέστιν ὡς ἡ ΒΓ πρὸς ΓΔ. αἱ δὲ\n\nΒΓ, ΓΔ δυνάμει μόνον εἰσὶ σύμμετροι· καὶ αἱ ΚΖ,\nΖΘ ἄρα δυνάμει μόνον εἰσὶ σύμμετροι. καὶ ἐπεί ἐστιν ὡς\nἡ ΚΘ πρὸς ΘΕ, ἡ ΚΖ πρὸς ΖΘ, ἀλλʼ ὡς ἡ ΚΘ πρὸς\nΘΕ, ἡ ΘΖ πρὸς ΖΕ, καὶ ὡς ἄρα ἡ ΚΖ πρὸς ΖΘ, ἡ ΘΖ\nπρὸς ΖΕ· ὥστε καὶ ὡς ἡ πρώτη πρὸς τὴν τρίτην, τὸ ἀπὸ\nτῆς πρώτης πρὸς τὸ ἀπὸ τῆς δευτέρας· καὶ ὡς ἄρα ἡ ΚΖ\nπρὸς ΖΕ, οὕτως τὸ ἀπὸ τῆς ΚΖ πρὸς τὸ ἀπὸ τῆς ΖΘ.\nσύμμετρον δέ ἐστι τὸ ἀπὸ τῆς ΚΖ τῷ ἀπὸ τῆς ΖΘ· αἱ\nγὰρ ΚΖ, ΖΘ δυνάμει εἰσὶ σύμμετροι· σύμμετρος ἄρα\nἐστὶ καὶ ἡ ΚΖ τῇ ΖΕ μήκει· ὥστε ἡ ΚΖ καὶ τῇ ΚΕ\nσύμμετρός ἐστι μήκει. ῥητὴ δέ ἐστιν ἡ ΚΕ καὶ σύμμετρος\nτῇ ΒΓ μήκει· ῥητὴ ἄρα καὶ ἡ ΚΖ καὶ σύμμετρος\nτῇ ΒΓ μήκει. καὶ ἐπεί ἐστιν ὡς ἡ ΒΓ πρὸς ΓΔ, οὕτως\nἡ ΚΖ πρὸς ΖΘ, ἐναλλὰξ ὡς ἡ ΒΓ πρὸς ΚΖ, οὕτως ἡ ΔΓ\nπρὸς ΖΘ. σύμμετρος δὲ ἡ ΒΓ τῇ ΚΖ· σύμμετρος ἄρα καὶ\nἡ ΖΘ τῇ ΓΔ μήκει. αἱ ΒΓ, ΓΔ δὲ ῥηταί εἰσι δυνάμει\nμόνον σύμμετροι· καὶ αἱ ΚΖ, ΖΘ ἄρα ῥηταί εἰσι δυνάμει\nμόνον σύμμετροι· ἐκ δύο ὀνομάτων ἐστὶν ἄρα ἡ ΚΘ.\nεἰ μὲν οὖν ἡ ΒΓ τῆς ΓΔ μεῖζον δύναται τῷ ἀπὸ\nσυμμέτρου ἑαυτῇ, καὶ ἡ ΚΖ τῆς ΖΘ μεῖζον δυνήσεται\nτῷ ἀπὸ συμμέτρου ἑαυτῇ. καὶ εἰ μὲν σύμμετρός ἐστιν ἡ\nΒΓ τῇ ἐκκειμένῃ ῥητῇ μήκει, καὶ ἡ ΚΖ, εἰ δὲ ἡ ΓΔ\nσύμμετρός ἐστι τῇ ἐκκειμένῃ ῥητῇ μήκει, καὶ ἡ ΖΘ,\nεἰ δὲ οὐδετέρα τῶν ΒΓ, ΓΔ, οὐδετέρα τῶν ΚΖ, ΖΘ.\nεἰ δὲ ἡ ΒΓ τῆς ΓΔ μεῖζον δύναται τῷ ἀπὸ ἀσυμμέτρου\nἑαυτῇ, καὶ ἡ ΚΖ τῆς ΖΘ μεῖζον δυνήσεται τῷ\nἀπὸ ἀσυμμέτρου ἑαυτῇ. καὶ εἰ μὲν σύμμετρός ἐστιν ἡ ΒΓ\nτῇ ἐκκειμένῃ ῥητῇ μήκει, καὶ ἡ ΚΖ, εἰ δὲ ἡ ΓΔ, καὶ ἡ\nΖΘ, εἰ δὲ οὐδετέρα τῶν ΒΓ, ΓΔ, οὐδετέρα τῶν ΚΖ, ΖΘ.\nἐκ δύο ἄρα ὀνομάτων ἐστὶν ἡ ΚΘ, ἧς τὰ ὀνόματα τὰ\n\nΚΖ, ΖΘ σύμμετρά ἐστι τοῖς τῆς ἀποτομῆς ὀνόμασι\nτοῖς ΒΓ, ΓΔ καὶ ἐν τῷ αὐτῷ λόγῳ, καὶ ἔτι ἡ ΚΘ τῇ ΒΓ\nτὴν αὐτὴν ἕξει τάξιν· ὅπερ ἔδει δεῖξαι.\nἐὰν χωρίον περιέχηται ὑπὸ ἀποτομῆς καὶ τῆς ἐκ δύο\nὀνομάτων, ἧς τὰ ὀνόματα σύμμετρά τέ ἐστι τοῖς τῆς\nἀποτομῆς ὀνόμασι καὶ ἐν τῷ αὐτῷ λόγῳ, ἡ τὸ χωρίον\nδυναμένη ῥητή ἐστιν.\n\n\nπεριεχέσθω γὰρ χωρίον τὸ ὑπὸ τῶν ΑΒ, ΓΔ ὑπὸ ἀποτομῆς\nτῆς ΑΒ καὶ τῆς ἐκ δύο ὀνομάτων τῆς ΓΔ, ἧς μεῖζον\nὄνομα ἔστω τὸ ΓΕ, καὶ ἔστω τὰ ὀνόματα\nτῆς ἐκ δύο ὀνομάτων τὰ ΓΕ, ΕΔ\nσύμμετρά τε τοῖς τῆς ἀποτομῆς ὀνόμασι\nτοῖς ΑΖ, ΖΒ καὶ ἐν τῷ αὐτῷ\nλόγῳ, καὶ ἔστω ἡ τὸ ὑπὸ τῶν ΑΒ,\nΓΔ δυναμένη ἡ Η· λέγω, ὅτι ῥητή\nἐστιν ἡ Η.\nἘκκείσθω γὰρ ῥητὴ ἡ Θ, καὶ τῷ\nἀπὸ τῆς Θ ἴσον παρὰ τὴν ΓΔ παραβεβλήσθω πλάτος ποιοῦν\nτὴν ΚΛ· ἀποτομὴ ἄρα ἐστὶν ἡ ΚΛ, ἧς τὰ ὀνόματα ἔστω\nτὰ ΚΜ, ΜΛ σύμμετρα τοῖς τῆς ἐκ δύο ὀνομάτων ὀνόμασι\nτοῖς ΓΕ, ΕΔ καὶ ἐν τῷ αὐτῷ λόγῳ. ἀλλὰ καὶ αἱ ΓΕ, ΕΔ\nσύμμετροί τέ εἰσι ταῖς ΑΖ, ΖΒ καὶ ἐν τῷ αὐτῷ λόγῳ·\nἔστιν ἄρα ὡς ἡ ΑΖ πρὸς τὴν ΖΒ, οὕτως ἡ ΚΜ πρὸς ΜΛ.\nἐναλλὰξ ἄρα ἐστὶν ὡς ἡ ΑΖ πρὸς τὴν ΚΜ, οὕτως ἡ ΒΖ\nπρὸς τὴν ΛΜ· καὶ λοιπὴ ἄρα ἡ ΑΒ πρὸς λοιπὴν τὴν ΚΛ\nἐστιν ὡς ἡ ΑΖ πρὸς ΚΜ. σύμμετρος δὲ ἡ ΑΖ τῇ ΚΜ·\nσύμμετρος ἄρα ἐστὶ καὶ ἡ ΑΒ τῇ ΚΛ. καί ἐστιν ὡς ἡ ΑΒ\nπρὸς ΚΛ, οὕτως τὸ ὑπὸ τῶν ΓΔ, ΑΒ πρὸς τὸ ὑπὸ τῶν\nΓΔ, ΚΛ· σύμμετρον ἄρα ἐστὶ καὶ τὸ ὑπὸ τῶν ΓΔ, ΑΒ\nτῷ ὑπὸ τῶν ΓΔ, ΚΛ. ἴσον δὲ τὸ ὑπὸ τῶν ΓΔ, ΚΛ τῷ\nἀπὸ τῆς Θ· σύμμετρον ἄρα ἐστὶ τὸ ὑπὸ τῶν ΓΔ, ΑΒ\nτῷ ἀπὸ τῆς Θ. τῷ δὲ ὑπὸ τῶν ΓΔ, ΑΒ ἴσον ἐστὶ τὸ ἀπὸ\nτῆς Η· σύμμετρον ἄρα ἐστὶ τὸ ἀπὸ τῆς Η τῷ ἀπὸ τῆς Θ.\nῥητὸν δὲ τὸ ἀπὸ τῆς Θ· ῥητὸν ἄρα ἐστὶ καὶ τὸ ἀπὸ τῆς Η·\nῥητὴ ἄρα ἐστὶν ἡ Η. καὶ δύναται τὸ ὑπὸ τῶν ΓΔ, ΑΒ.\nἐὰν ἄρα χωρίον περιέχηται ὑπὸ ἀποτομῆς καὶ τῆς ἐκ\nδύο ὀνομάτων, ἧς τὰ ὀνόματα σύμμετρά ἐστι τοῖς τῆς ἀποτομῆς\nὀνόμασι καὶ ἐν τῷ αὐτῷ λόγῳ, ἡ τὸ χωρίον δυναμένη\nῥητή ἐστιν.\nΠόρισμα\nκαὶ γέγονεν ἡμῖν καὶ διὰ τούτου φανερόν, ὅτι δυνατόν\nἐστι ῥητὸν χωρίον ὑπὸ ἀλόγων εὐθειῶν περιέχεσθαι.\nὅπερ ἔδει δεῖξαι.\nἀπὸ μέσης ἄπειροι ἄλογοι γίνονται, καὶ οὐδεμία\nοὐδεμιᾷ τῶν πρότερον ἡ αὐτή.\nἔστω μέση ἡ Α· λέγω, ὅτι ἀπὸ τῆς Α ἄπειροι ἄλογοι\nγίνονται, καὶ οὐδεμία οὐδεμιᾷ τῶν πρότερον ἡ αὐτή.\n\n\nἘκκείσθω ῥητὴ ἡ Β, καὶ τῷ ὑπὸ τῶν Β, Α ἴσον ἔστω\nτὸ ἀπὸ τῆς Γ· ἄλογος ἄρα ἐστὶν ἡ Γ· τὸ γὰρ ὑπὸ ἀλόγου\nκαὶ ῥητῆς ἄλογόν ἐστιν. καὶ οὐδεμιᾷ\nτῶν πρότερον ἡ αὐτή· τὸ γὰρ\nἀπʼ οὐδεμιᾶς τῶν πρότερον παρὰ ῥητὴν\nπαραβαλλόμενον πλάτος ποιεῖ\nμέσην. πάλιν δὴ τῷ ὑπὸ τῶν Β, Γ\nἴσον ἔστω τὸ ἀπὸ τῆς Δ· ἄλογον\nἄρα ἐστὶ τὸ ἀπὸ τῆς Δ. ἄλογος ἄρα ἐστὶν ἡ Δ· καὶ οὐδεμιᾷ\nτῶν πρότερον ἡ αὐτή· τὸ γὰρ ἀπʼ οὐδεμιᾶς τῶν πρότερον\nπαρὰ ῥητὴν παραβαλλόμενον πλάτος ποιεῖ τὴν Γ. ὁμοίως\nδὴ τῆς τοιαύτης τάξεως ἐπʼ ἄπειρον προβαινούσης\nφανερόν, ὅτι ἀπὸ τῆς μέσης ἄπειροι ἄλογοι γίνονται, καὶ\nοὐδεμία οὐδεμιᾷ τῶν πρότερον ἡ αὐτή· ὅπερ ἔδει δεῖξαι].\nστερεόν ἐστι τὸ μῆκος καὶ πλάτος καὶ βάθος ἔχον.\nστερεοῦ δὲ πέρας ἐπιφάνεια.\nεὐθεῖα πρὸς ἐπίπεδον ὀρθή ἐστιν, ὅταν πρὸς πάσας\nτὰς ἁπτομένας αὐτῆς εὐθείας καὶ οὔσας ἐν τῷ ὑποκειμένῳ\nἐπιπέδῳ ὀρθὰς ποιῇ γωνίας.\nἐπίπεδον πρὸς ἐπίπεδον ὀρθόν ἐστιν, ὅταν αἱ τῇ κοινῇ\nτομῇ τῶν ἐπιπέδων πρὸς ὀρθὰς ἀγόμεναι εὐθεῖαι ἐν ἑνὶ\nτῶν ἐπιπέδων τῷ λοιπῷ ἐπιπέδῳ πρὸς ὀρθὰς ὦσιν.\nεὐθείας πρὸς ἐπίπεδον κλίσις ἐστίν, ὅταν ἀπὸ τοῦ\nμετεώρου πέρατος τῆς εὐθείας ἐπὶ τὸ ἐπίπεδον κάθετος\nἀχθῇ, καὶ ἀπὸ τοῦ γενομένου σημείου ἐπὶ τὸ ἐν τῷ ἐπιπέδῳ\nπέρας τῆς εὐθείας εὐθεῖα ἐπιζευχθῇ, ἡ περιεχομένη γωνία\nὑπὸ τῆς ἀχθείσης καὶ τῆς ἐφεστώσης.\nἐπιπέδου πρὸς ἐπίπεδον κλίσις ἐστὶν ἡ περιεχομένη\nὀξεῖα γωνία ὑπὸ τῶν πρὸς ὀρθὰς τῇ κοινῇ τομῇ ἀγομένων\nπρὸς τῷ αὐτῷ σημείῳ ἐν ἑκατέρῳ τῶν ἐπιπέδων.\nἐπίπεδον πρὸς ἐπίπεδον ὁμοίως κεκλίσθαι λέγεται\nκαὶ ἕτερον πρὸς ἕτερον, ὅταν αἱ εἰρημέναι τῶν κλίσεων γωνίαι\nἴσαι ἀλλήλαις ὦσιν.\nπαράλληλα ἐπίπεδά ἐστι τὰ ἀσύμπτωτα.\nὅμοια στερεὰ σχήματά ἐστι τὰ ὑπὸ ὁμοίων ἐπιπέδων\nπεριεχόμενα ἴσων τὸ πλῆθος.\nἴσα δὲ καὶ ὅμοια στερεὰ σχήματά ἐστι τὰ ὑπὸ ὁμοίων\nἐπιπέδων περιεχόμενα ἴσων τῷ πλήθει καὶ τῷ μεγέθει.\nστερεὰ γωνία ἐστὶν ἡ ὑπὸ πλειόνων ἢ δύο γραμμῶν\nἁπτομένων ἀλλήλων καὶ μὴ ἐν τῇ αὐτῇ ἐπιφανείᾳ\nοὐσῶν πρὸς πάσαις ταῖς γραμμαῖς κλίσις. ἄλλως· στερεὰ\nγωνία ἐστὶν ἡ ὑπὸ πλειόνων ἢ δύο γωνιῶν ἐπιπέδων περιεχομένη\nμὴ οὐσῶν ἐν τῷ αὐτῷ ἐπιπέδῳ πρὸς ἑνὶ σημείῳ\nσυνισταμένων.\nπυραμίς ἐστι σχῆμα στερεὸν ἐπιπέδοις περιεχόμενον\nἀπὸ ἑνὸς ἐπιπέδου πρὸς ἑνὶ σημείῳ συνεστώς.\nπρίσμα ἐστὶ σχῆμα στερεὸν ἐπιπέδοις περιεχόμενον,\nὧν δύο τὰ ἀπεναντίον ἴσα τε καὶ ὅμοιά ἐστι καὶ παράλληλα,\nτὰ δὲ λοιπὰ παραλληλόγραμμα.\nσφαῖρά ἐστιν, ὅταν ἡμικυκλίου μενούσης τῆς διαμέτρου\nπεριενεχθὲν τὸ ἡμικύκλιον εἰς τὸ αὐτὸ πάλιν ἀποκατασταθῇ,\nὅθεν ἤρξατο φέρεσθαι, τὸ περιληφθὲν σχῆμα.\nἄξων δὲ τῆς σφαίρας ἐστὶν ἡ μένουσα εὐθεῖα, περὶ\nἣν τὸ ἡμικύκλιον στρέφεται.\nκέντρον δὲ τῆς σφαίρας ἐστὶ τὸ αὐτό, ὃ καὶ τοῦ\nἡμικυκλίου.\nδιάμετρος δὲ τῆς σφαίρας ἐστὶν εὐθεῖά τις διὰ τοῦ\nκέντρου ἠγμένη καὶ περατουμένη ἐφʼ ἑκάτερα τὰ μέρη\nὑπὸ τῆς ἐπιφανείας τῆς σφαίρας.\nκῶνός ἐστιν, ὅταν ὀρθογωνίου τριγώνου μενούσης\nμιᾶς πλευρᾶς τῶν περὶ τὴν ὀρθὴν γωνίαν περιενεχθὲν τὸ\nτρίγωνον εἰς τὸ αὐτὸ πάλιν ἀποκατασταθῇ, ὅθεν ἤρξατο\nφέρεσθαι, τὸ περιληφθὲν σχῆμα. κἂν μὲν ἡ μένουσα εὐθεῖα\nἴση ᾖ τῇ λοιπῇ τῇ περὶ τὴν ὀρθὴν περιφερομένῃ, ὀρθογώνιος\nἔσται ὁ κῶνος, ἐὰν δὲ ἐλάττων, ἀμβλυγώνιος, ἐὰν\nδὲ μείζων, ὀξυγώνιος.\nἄξων δὲ τοῦ κώνου ἐστὶν ἡ μένουσα εὐθεῖα, περὶ\nἣν τὸ τρίγωνον στρέφεται.\nβάσις δὲ ὁ κύκλος ὁ ὑπὸ τῆς περιφερομένης εὐθείας\nγραφόμενος.\nκύλινδρός ἐστιν, ὅταν ὀρθογωνίου παραλληλογράμμου\nμενούσης μιᾶς πλευρᾶς τῶν περὶ τὴν ὀρθὴν\nγωνίαν περιενεχθὲν τὸ παραλληλόγραμμον εἰς τὸ αὐτὸ\nπάλιν ἀποκατασταθῇ, ὅθεν ἤρξατο φέρεσθαι, τὸ περιληφθὲν\nσχῆμα.\nἄξων δὲ τοῦ κυλίνδρου ἐστὶν ἡ μένουσα εὐθεῖα,\nπερὶ ἣν τὸ παραλληλόγραμμον στρέφεται.\nβάσεις δὲ οἱ κύκλοι οἱ ὑπὸ τῶν ἀπεναντίον περιαγομένων\nδύο πλευρῶν γραφόμενοι.\nὅμοιοι κῶνοι καὶ κύλινδροί εἰσιν, ὧν οἵ τε ἄξονες\nκαὶ αἱ διάμετροι τῶν βάσεων ἀνάλογόν εἰσιν.\nκύβος ἐστὶ σχῆμα στερεὸν ὑπὸ ἓξ τετραγώνων\nἴσων περιεχόμενον.\nὀκτάεδρόν ἐστι σχῆμα στερεὸν ὑπὸ ὀκτὼ τριγώνων\nἴσων καὶ ἰσοπλεύρων περιεχόμενον.\nεἰκοσάεδρόν ἐστι σχῆμα στερεὸν ὑπὸ εἴκοσι τριγώνων\nἴσων καὶ ἰσοπλεύρων περιεχόμενον.\nδωδεκάεδρόν ἐστι σχῆμα στερεὸν ὑπὸ δώδεκα\nπενταγώνων ἴσων καὶ ἰσοπλεύρων καὶ ἰσογωνίων περιεχόμενον.\nεὐθείας γραμμῆς μέρος μέν τι οὐκ ἔστιν ἐν τῷ ὑποκειμένῳ,\nἐπιπέδῳ, μέρος δέ τι ἐν μετεωροτέρῳ.\n\nεἰ γὰρ δυνατόν, εὐθείας γραμμῆς τῆς\nΑΒΓ μέρος μέν τι τὸ ΑΒ ἔστω ἐν τῷ ὑποκειμένῳ\nἐπιπέδῳ, μέρος δέ τι τὸ ΒΓ ἐν\nμετεωροτέρῳ.\nἔσται δή τις τῇ ΑΒ συνεχὴς εὐθεῖα ἐπʼ\nεὐθείας ἐν τῷ ὑποκειμένῳ ἐπιπέδῳ. ἔστω\nἡ ΒΔ· δύο ἄρα εὐθειῶν τῶν ΑΒΓ, ΑΒΔ\nκοινὸν τμῆμά ἐστιν ἡ ΑΒ· ὅπερ ἐστὶν ἀδύνατον,\nἐπειδήπερ ἐὰν κέντρῳ τῷ Β καὶ διαστήματι τῷ ΑΒ\nκύκλον γράψωμεν, αἱ διάμετροι ἀνίσους ἀπολήψονται τοῦ\nκύκλου περιφερείας.\nεὐθείας ἄρα γραμμῆς μέρος μέν τι οὐκ ἔστιν ἐν τῷ\nὑποκειμένῳ ἐπιπέδῳ, τὸ δὲ ἐν μετεωροτέρῳ· ὅπερ ἔδει\nδεῖξαι.\nἐὰν δύο εὐθεῖαι τέμνωσιν ἀλλήλας, ἐν ἑνί εἰσιν ἐπιπέδῳ,\nκαὶ πᾶν τρίγωνον ἐν ἑνί ἐστιν ἐπιπέδῳ.\nδύο γὰρ εὐθεῖαι αἱ ΑΒ, ΓΔ τεμνέτωσαν ἀλλήλας κατὰ\nτὸ Ε σημεῖον· λέγω, ὅτι αἱ ΑΒ, ΓΔ ἐν ἑνί εἰσιν ἐπιπέδῳ,\nκαὶ πᾶν τρίγωνον ἐν ἑνί ἐστιν ἐπιπέδῳ.\nεἰλήφθω γὰρ ἐπὶ τῶν ΕΓ, ΕΒ τυχόντα σημεῖα τὰ Ζ,\nΗ, καὶ ἐπεζεύχθωσαν αἱ ΓΒ, ΖΗ, καὶ διήχθωσαν αἱ\nΖΘ, ΗΚ· λέγω πρῶτον, ὅτι τὸ ΕΓΒ\n\nτρίγωνον ἐν ἑνί ἐστιν ἐπιπέδῳ. εἰ γάρ\nἐστι τοῦ ΕΓΒ τριγώνου μέρος ἤτοι τὸ\nΖΘΓ ἢ τὸ ΗΒΚ ἐν τῷ ὑποκειμένῳ ἐπιπέδῳ,\nτὸ δὲ λοιπὸν ἐν ἄλλῳ, ἔσται καὶ\nμιᾶς τῶν ΕΓ, ΕΒ εὐθειῶν μέρος μέν τι\nἐν τῷ ὑποκειμένῳ ἐπιπέδῳ, τὸ δὲ ἐν ἄλλῳ.\nεἰ δὲ τοῦ ΕΓΒ τριγώνου τὸ ΖΓΒΗ μέρος ᾖ ἐν τῷ ὑποκειμένῳ\nἐπιπέδῳ, τὸ δὲ λοιπὸν ἐν ἄλλῳ, ἔσται καὶ ἀμφοτέρων\nτῶν ΕΓ, ΕΒ εὐθειῶν μέρος μέν τι ἐν τῷ ὑποκειμένῳ\nἐπιπέδῳ, τὸ δὲ ἐν ἄλλῳ· ὅπερ ἄτοπον ἐδείχθη. τὸ ἄρα\nΕΓΒ τρίγωνον ἐν ἑνί ἐστιν ἐπιπέδῳ. ἐν ᾧ δέ ἐστι τὸ ΕΓΒ\nτρίγωνον, ἐν τούτῳ καὶ ἑκατέρα τῶν ΕΓ, ΕΒ, ἐν ᾧ δὲ\nἑκατέρα τῶν ΕΓ, ΕΒ, ἐν τούτῳ καὶ αἱ ΑΒ, ΓΔ. αἱ ΑΒ,\nΓΔ ἄρα εὐθεῖαι ἐν ἑνί εἰσιν ἐπιπέδῳ, καὶ πᾶν τρίγωνον ἐν\nἑνί ἐστιν ἐπιπέδῳ· ὅπερ ἔδει δεῖξαι.\nἐὰν δύο ἐπίπεδα τέμνῃ ἄλληλα, ἡ κοινὴ αὐτῶν τομὴ\nεὐθεῖά ἐστιν.\nδύο γὰρ ἐπίπεδα τὰ ΑΒ, ΒΓ τεμνέτω ἄλληλα, κοινὴ δὲ\nαὐτῶν τομὴ ἔστω ἡ ΔΒ γραμμή· λέγω, ὅτι ἡ ΔΒ γραμμὴ\nεὐθεῖά ἐστιν.\nεἰ γὰρ μή, ἐπεζεύχθω ἀπὸ τοῦ Δ ἐπὶ τὸ Β ἐν μὲν τῷ\nΑΒ ἐπιπέδῳ εὐθεῖα ἡ ΔΕΒ, ἐν δὲ τῷ ΒΓ ἐπιπέδῳ εὐθεῖα\nἡ ΔΖΒ. ἔσται δὴ δύο εὐθειῶν τῶν ΔΕΒ,\nΔΖΒ τὰ αὐτὰ πέρατα, καὶ περιέξουσι\nδηλαδὴ χωρίον· ὅπερ ἄτοπον. οὐκ ἄρα αἱ\nΔΕΒ, ΔΖΒ εὐθεῖαί εἰσιν. ὁμοίως δὴ δείξομεν,\nὅτι οὐδὲ ἄλλη τις ἀπὸ τοῦ Δ ἐπὶ τὸ\nΒ ἐπιζευγνυμένη εὐθεῖα ἔσται πλὴν τῆς\nΔΒ κοινῆς τομῆς τῶν ΑΒ, ΒΓ ἐπιπέδων.\n\n\nἐὰν ἄρα δύο ἐπίπεδα τέμνῃ ἄλληλα, ἡ κοινὴ αὐτῶν\nτομὴ εὐθεῖά ἐστιν· ὅπερ ἔδει δεῖξαι.\nἐὰν εὐθεῖα δύο εὐθείαις τεμνούσαις ἀλλήλας πρὸς\nὀρθὰς ἐπὶ τῆς κοινῆς τομῆς ἐπισταθῇ, καὶ τῷ διʼ αὐτῶν\nἐπιπέδῳ πρὸς ὀρθὰς ἔσται.\nεὐθεῖα γάρ τις ἡ ΕΖ δύο εὐθείαις ταῖς ΑΒ, ΓΔ\nτεμνούσαις ἀλλήλας κατὰ τὸ Ε σημεῖον ἀπὸ τοῦ Ε πρὸς\nὀρθὰς ἐφεστάτω· λέγω, ὅτι ἡ ΕΖ καὶ τῷ διὰ τῶν ΑΒ,\nΓΔ ἐπιπέδῳ πρὸς ὀρθάς ἐστιν.\nἈπειλήφθωσαν γὰρ αἱ ΑΕ, ΕΒ, ΓΕ, ΕΔ ἴσαι ἀλλήλαις,\nκαὶ διήχθω τις διὰ τοῦ Ε, ὡς ἔτυχεν, ἡ ΗΕΘ, καὶ\nἐπεζεύχθωσαν αἱ ΑΔ, ΓΒ, καὶ\nἔτι ἀπὸ τυχόντος τοῦ Ζ ἐπεζεύχθωσαν\nαἱ ΖΑ, ΖΗ, ΖΔ, ΖΓ,\nΖΘ, ΖΒ. καὶ ἐπεὶ δύο αἱ ΑΕ,\nΕΔ δυσὶ ταῖς ΓΕ, ΕΒ ἴσαι εἰσὶ καὶ\nγωνίας ἴσας περιέχουσιν, βάσις ἄρα\nἡ ΑΔ βάσει τῇ ΓΒ ἴση ἐστίν, καὶ\nτὸ ΑΕΔ τρίγωνον τῷ ΓΕΒ τριγώνῳ ἴσον ἔσται· ὥστε καὶ\nγωνία ἡ ὑπὸ ΔΑΕ γωνίᾳ τῇ ὑπὸ ΕΒΓ ἴση ἐστίν. ἔστι δὲ\nκαὶ ἡ ὑπὸ ΑΕΗ γωνία τῇ ὑπὸ ΒΕΘ ἴση. δύο δὴ τρίγωνά\nἐστι τὰ ΑΗΕ, ΒΕΘ τὰς δύο γωνίας δυσὶ γωνίαις ἴσας\nἔχοντα ἑκατέραν ἑκατέρᾳ καὶ μίαν πλευρὰν μιᾷ πλευρᾷ\nἴσην τὴν πρὸς ταῖς ἴσαις γωνίαις τὴν ΑΕ τῇ ΕΒ· καὶ τὰς\nλοιπὰς ἄρα πλευρὰς ταῖς λοιπαῖς πλευραῖς ἴσας ἕξουσιν.\nἴση ἄρα ἡ μὲν ΗΕ τῇ ΕΘ, ἡ δὲ ΑΗ τῇ ΒΘ. καὶ ἐπεὶ ἴση\nἐστὶν ἡ ΑΕ τῇ ΕΒ, κοινὴ δὲ καὶ πρὸς ὀρθὰς ἡ ΖΕ, βάσις\nἄρα ἡ ΖΑ βάσει τῇ ΖΒ ἐστιν ἴση. διὰ τὰ αὐτὰ δὴ καὶ ἡ ΖΓ\nτῇ ΖΔ ἐστιν ἴση. καὶ ἐπεὶ ἴση ἐστὶν ἡ ΑΔ τῇ ΓΒ, ἔστι δὲ\nκαὶ ἡ ΖΑ τῇ ΖΒ ἴση, δύο δὴ αἱ ΖΑ, ΑΔ δυσὶ ταῖς ΖΒ, ΒΓ\nἴσαι εἰσὶν ἑκατέρα ἑκατέρᾳ· καὶ βάσις ἡ ΖΔ βάσει τῇ ΖΓ\nἐδείχθη ἴση· καὶ γωνία ἄρα ἡ ὑπὸ ΖΑΔ γωνίᾳ τῇ ὑπὸ\nΖΒΓ ἴση ἐστίν. καὶ ἐπεὶ πάλιν ἐδείχθη ἡ ΑΗ τῇ ΒΘ ἴση,\nἀλλὰ μὴν καὶ ἡ ΖΑ τῇ ΖΒ ἴση, δύο δὴ αἱ ΖΑ, ΑΗ δυσὶ\nταῖς ΖΒ, ΒΘ ἴσαι εἰσίν. καὶ γωνία ἡ ὑπὸ ΖΑΗ ἐδείχθη\nἴση τῇ ὑπὸ ΖΒΘ· βάσις ἄρα ἡ ΖΗ βάσει τῇ ΖΘ\nἐστιν ἴση. καὶ ἐπεὶ πάλιν ἴση ἐδείχθη ἡ ΗΕ τῇ ΕΘ, κοινὴ\nδὲ ἡ ΕΖ, δύο δὴ αἱ ΗΕ, ΕΖ δυσὶ ταῖς ΘΕ, ΕΖ ἴσαι\nεἰσίν· καὶ βάσις ἡ ΖΗ βάσει τῇ ΖΘ ἴση· γωνία ἄρα ἡ ὑπὸ\nΗΕΖ γωνίᾳ τῇ ὑπὸ ΘΕΖ ἴση ἐστίν. ὀρθὴ ἄρα ἑκατέρα\nτῶν ὑπὸ ΗΕΖ, ΘΕΖ γωνιῶν. ἡ ΖΕ ἄρα πρὸς τὴν ΗΘ\nτυχόντως διὰ τοῦ Ε ἀχθεῖσαν ὀρθή ἐστιν. ὁμοίως δὴ δείξομεν,\nὅτι ἡ ΖΕ καὶ πρὸς πάσας τὰς ἁπτομένας αὐτῆς\nεὐθείας καὶ οὔσας ἐν τῷ ὑποκειμένῳ ἐπιπέδῳ ὀρθὰς ποιήσει\nγωνίας. εὐθεῖα δὲ πρὸς ἐπίπεδον ὀρθή ἐστιν, ὅταν πρὸς\nπάσας τὰς ἁπτομένας αὐτῆς εὐθείας καὶ οὔσας ἐν τῷ αὐτῷ\nἐπιπέδῳ ὀρθὰς ποιῇ γωνίας· ἡ ΖΕ ἄρα τῷ ὑποκειμένῳ\nἐπιπέδῳ πρὸς ὀρθάς ἐστιν. τὸ δὲ ὑποκείμενον ἐπίπεδόν\nἐστι τὸ διὰ τῶν ΑΒ, ΓΔ εὐθειῶν. ἡ ΖΕ ἄρα πρὸς ὀρθάς\nἐστι τῷ διὰ τῶν ΑΒ, ΓΔ ἐπιπέδῳ.\nἐὰν ἄρα εὐθεῖα δύο εὐθείαις τεμνούσαις ἀλλήλας πρὸς\nὀρθὰς ἐπὶ τῆς κοινῆς τομῆς ἐπισταθῇ, καὶ τῷ διʼ αὐτῶν\nἐπιπέδῳ πρὸς ὀρθὰς ἔσται· ὅπερ ἔδει δεῖξαι.\nἐὰν εὐθεῖα τρισὶν εὐθείαις ἁπτομέναις ἀλλήλων πρὸς\nὀρθὰς ἐπὶ τῆς κοινῆς τομῆς ἐπισταθῇ, αἱ τρεῖς εὐθεῖαι ἐν\nἑνί εἰσιν ἐπιπέδῳ.\nεὐθεῖα γάρ τις ἡ ΑΒ τρισὶν εὐθείαις ταῖς ΒΓ, ΒΔ,\n\nΒΕ πρὸς ὀρθὰς ἐπὶ τῆς κατὰ τὸ Β ἁφῆς ἐφεστάτω· λέγω,\nὅτι αἱ ΒΓ, ΒΔ, ΒΕ ἐν ἑνί εἰσιν ἐπιπέδῳ.\nμὴ γάρ, ἀλλʼ εἰ δυνατόν, ἔστωσαν αἱ μὲν ΒΔ, ΒΕ ἐν\nτῷ ὑποκειμένῳ ἐπιπέδῳ, ἡ δὲ ΒΓ ἐν μετεωροτέρῳ, καὶ\nἐκβεβλήσθω τὸ διὰ τῶν ΑΒ, ΒΓ\n\nἐπίπεδον· κοινὴν δὴ τομὴν ποιήσει\nἐν τῷ ὑποκειμένῳ ἐπιπέδῳ εὐθεῖαν.\nποιείτω τὴν ΒΖ. ἐν ἑνὶ ἄρα εἰσὶν\nἐπιπέδῳ τῷ διηγμένῳ διὰ τῶν ΑΒ,\nΒΓ αἱ τρεῖς εὐθεῖαι αἱ ΑΒ, ΒΓ,\n\nΒΖ. καὶ ἐπεὶ ἡ ΑΒ ὀρθή ἐστι πρὸς\nἑκατέραν τῶν ΒΔ, ΒΕ, καὶ τῷ διὰ\nτῶν ΒΔ, ΒΕ ἄρα ἐπιπέδῳ ὀρθή ἐστιν ἡ ΑΒ. τὸ δὲ διὰ τῶν\nΒΔ, ΒΕ ἐπίπεδον τὸ ὑποκείμενόν ἐστιν· ἡ ΑΒ ἄρα ὀρθή\nἐστι πρὸς τὸ ὑποκείμενον ἐπίπεδον. ὥστε καὶ πρὸς πάσας\nτὰς ἁπτομένας αὐτῆς εὐθείας καὶ οὔσας ἐν τῷ ὑποκειμένῳ\nἐπιπέδῳ ὀρθὰς ποιήσει γωνίας ἡ ΑΒ. ἅπτεται δὲ αὐτῆς ἡ\nΒΖ οὖσα ἐν τῷ ὑποκειμένῳ ἐπιπέδῳ· ἡ ἄρα ὑπὸ ΑΒΖ\nγωνία ὀρθή ἐστιν. ὑπόκειται δὲ καὶ ἡ ὑπὸ ΑΒΓ ὀρθή·\nἴση ἄρα ἡ ὑπὸ ΑΒΖ γωνία τῇ ὑπὸ ΑΒΓ. καί εἰσιν ἐν ἑνὶ\nἐπιπέδῳ· ὅπερ ἐστὶν ἀδύνατον. οὐκ ἄρα ἡ ΒΓ εὐθεῖα ἐν\nμετεωροτέρῳ ἐστὶν ἐπιπέδῳ· αἱ τρεῖς ἄρα εὐθεῖαι αἱ ΒΓ,\nΒΔ, ΒΕ ἐν ἑνί εἰσιν ἐπιπέδῳ.\nἐὰν ἄρα εὐθεῖα τρισὶν εὐθείαις ἁπτομέναις ἀλλήλων\nἐπὶ τῆς ἁφῆς πρὸς ὀρθὰς ἐπισταθῇ, αἱ τρεῖς εὐθεῖαι\nἐν ἑνί εἰσιν ἐπιπέδῳ· ὅπερ ἔδει δεῖξαι.\nἐὰν δύο εὐθεῖαι τῷ αὐτῷ ἐπιπέδῳ πρὸς ὀρθὰς ὦσιν,\nπαράλληλοι ἔσονται αἱ εὐθεῖαι.\nδύο γὰρ εὐθεῖαι αἱ ΑΒ, ΓΔ τῷ ὑποκειμένῳ ἐπιπέδῳ\nπρὸς ὀρθὰς ἔστωσαν· λέγω, ὅτι παράλληλός ἐστιν ἡ ΑΒ\nτῇ ΓΔ.\nσυμβαλλέτωσαν γὰρ τῷ ὑποκειμένῳ ἐπιπέδῳ κατὰ τὰ\nΒ, Δ σημεῖα, καὶ ἐπεζεύχθω ἡ ΒΔ εὐθεῖα, καὶ ἤχθω τῇ\nΒΔ πρὸς ὀρθὰς ἐν τῷ ὑποκειμένῳ ἐπιπέδῳ ἡ ΔΕ, καὶ\nκείσθω τῇ ΑΒ ἴση ἡ ΔΕ, καὶ ἐπεζεύχθωσαν\nαἱ ΒΕ, ΑΕ, ΑΔ.\nκαὶ ἐπεὶ ἡ ΑΒ ὀρθή ἐστι πρὸς τὸ\nὑποκείμενον ἐπίπεδον, καὶ πρὸς πάσας\nἄρα τὰς ἁπτομένας αὐτῆς εὐθείας\nκαὶ οὔσας ἐν τῷ ὑποκειμένῳ ἐπιπέδῳ\nὀρθὰς ποιήσει γωνίας. ἅπτεται δὲ τῆς\nΑΒ ἑκατέρα τῶν ΒΔ, ΒΕ οὖσα ἐν\nτῷ ὑποκειμένῳ ἐπιπέδῳ· ὀρθὴ ἄρα ἐστὶν ἑκατέρα τῶν ὑπὸ\nΑΒΔ, ΑΒΕ γωνιῶν. διὰ τὰ αὐτὰ δὴ καὶ ἑκατέρα τῶν\nὑπὸ ΓΔΒ, ΓΔΕ ὀρθή ἐστιν. καὶ ἐπεὶ ἴση ἐστὶν ἡ ΑΒ τῇ\n\nΔΕ, κοινὴ δὲ ἡ ΒΔ, δύο δὴ αἱ ΑΒ, ΒΔ δυσὶ ταῖς ΕΔ, ΔΒ\nἴσαι εἰσίν· καὶ γωνίας ὀρθὰς περιέχουσιν· βάσις ἄρα ἡ ΑΔ\nβάσει τῇ ΒΕ ἐστιν ἴση. καὶ ἐπεὶ ἴση ἐστὶν ἡ ΑΒ τῇ ΔΕ,\nἀλλὰ καὶ ἡ ΑΔ τῇ ΒΕ, δύο δὴ αἱ ΑΒ, ΒΕ δυσὶ ταῖς ΕΔ,\nΔΑ ἴσαι εἰσίν· καὶ βάσις αὐτῶν κοινὴ ἡ ΑΕ· γωνία ἄρα\nἡ ὑπὸ ΑΒΕ γωνίᾳ τῇ ὑπὸ ΕΔΑ ἐστιν ἴση. ὀρθὴ δὲ ἡ ὑπὸ\nΑΒΕ· ὀρθὴ ἄρα καὶ ἡ ὑπὸ ΕΔΑ· ἡ ΕΔ ἄρα πρὸς τὴν ΔΑ\nὀρθή ἐστιν. ἔστι δὲ καὶ πρὸς ἑκατέραν τῶν ΒΔ, ΔΓ ὀρθή.\nἡ ΕΔ ἄρα τρισὶν εὐθείαις ταῖς ΒΔ, ΔΑ, ΔΓ πρὸς ὀρθὰς\nἐπὶ τῆς ἁφῆς ἐφέστηκεν· αἱ τρεῖς ἄρα εὐθεῖαι αἱ ΒΔ, ΔΑ,\n\nΔΓ ἐν ἑνί εἰσιν ἐπιπέδῳ. ἐν ᾧ δὲ αἱ ΔΒ, ΔΑ, ἐν τούτῳ καὶ\nἡ ΑΒ· πᾶν γὰρ τρίγωνον ἐν ἑνί ἐστιν ἐπιπέδῳ· αἱ ἄρα ΑΒ,\nΒΔ, ΔΓ εὐθεῖαι ἐν ἑνί εἰσιν ἐπιπέδῳ. καί ἐστιν ὀρθὴ ἑκατέρα\nτῶν ὑπὸ ΑΒΔ, ΒΔΓ γωνιῶν· παράλληλος ἄρα ἐστὶν\nἡ ΑΒ τῇ ΓΔ.\n\n\nἐὰν ἄρα δύο εὐθεῖαι τῷ αὐτῷ ἐπιπέδῳ πρὸς ὀρθὰς ὦσιν,\nπαράλληλοι ἔσονται αἱ εὐθεῖαι· ὅπερ ἔδει δεῖξαι.\nἐὰν ὦσι δύο εὐθεῖαι παράλληλοι, ληφθῇ δὲ ἐφʼ ἑκατέρας\nαὐτῶν τυχόντα σημεῖα, ἡ ἐπὶ τὰ σημεῖα ἐπιζευγνυμένη\nεὐθεῖα ἐν τῷ αὐτῷ ἐπιπέδῳ ἐστὶ ταῖς παραλλήλοις.\nἔστωσαν δύο εὐθεῖαι παράλληλοι αἱ ΑΒ, ΓΔ, καὶ εἰλήφθω\nἐφʼ ἑκατέρας αὐτῶν τυχόντα σημεῖα τὰ Ε, Ζ· λέγω,\nὅτι ἡ ἐπὶ τὰ Ε, Ζ σημεῖα ἐπιζευγνυμένη εὐθεῖα ἐν τῷ\nαὐτῷ ἐπιπέδῳ ἐστὶ ταῖς παραλλήλοις.\n\nμὴ γάρ, ἀλλʼ εἰ δυνατόν, ἔστω\nἐν μετεωροτέρῳ ὡς ἡ ΕΗΖ,\nκαὶ διήχθω διὰ τῆς ΕΗΖ ἐπίπεδον·\nτομὴν δὴ ποιήσει ἐν τῷ ὑποκειμένῳ\nἐπιπέδῳ εὐθεῖαν. ποιείτω\nὡς τὴν ΕΖ· δύο ἄρα εὐθεῖαι\nαἱ ΕΗΖ, ΕΖ χωρίον περιέξουσιν· ὅπερ ἐστὶν ἀδύνατον. οὐκ\nἄρα ἡ ἀπὸ τοῦ Ε ἐπὶ τὸ Ζ ἐπιζευγνυμένη εὐθεῖα ἐν μετεωροτέρῳ\nἐστὶν ἐπιπέδῳ· ἐν τῷ διὰ τῶν ΑΒ, ΓΔ ἄρα παραλλήλων\nἐστὶν ἐπιπέδῳ ἡ ἀπὸ τοῦ Ε ἐπὶ τὸ Ζ ἐπιζευγνυμένη εὐθεῖα.\nἐὰν ἄρα ὦσι δύο εὐθεῖαι παράλληλοι, ληφθῇ δὲ ἐφʼ\nἑκατέρας αὐτῶν τυχόντα σημεῖα, ἡ ἐπὶ τὰ σημεῖα ἐπιζευγνυμένη\nεὐθεῖα ἐν τῷ αὐτῷ ἐπιπέδῳ ἐστὶ ταῖς παραλλήλοις·\nὅπερ ἔδει δεῖξαι.\nἐὰν ὦσι δύο εὐθεῖαι παράλληλοι, ἡ δὲ ἑτέρα αὐτῶν\nἐπιπέδῳ τινὶ πρὸς ὀρθὰς ᾖ, καὶ ἡ λοιπὴ τῷ αὐτῷ\nἐπιπέδῳ πρὸς ὀρθὰς ἔσται.\n\nἔστωσαν δύο εὐθεῖαι παράλληλοι αἱ\n\nΑΒ, ΓΔ, ἡ δὲ ἑτέρα αὐτῶν ἡ ΑΒ τῷ\nὑποκειμένῳ ἐπιπέδῳ πρὸς ὀρθὰς ἔστω·\nλέγω, ὅτι καὶ ἡ λοιπὴ ἡ ΓΔ τῷ αὐτῷ\nἐπιπέδῳ πρὸς ὀρθὰς ἔσται.\nσυμβαλλέτωσαν γὰρ αἱ ΑΒ, ΓΔ τῷ\nὑποκειμένῳ ἐπιπέδῳ κατὰ τὰ Β, Δ σημεῖα,\nκαὶ ἐπεζεύχθω ἡ ΒΔ· αἱ ΑΒ, ΓΔ,\nΒΔ ἄρα ἐν ἑνί εἰσιν ἐπιπέδῳ. ἤχθω τῇ\nΒΔ πρὸς ὀρθὰς ἐν τῷ ὑποκειμένῳ ἐπιπέδῳ ἡ ΔΕ, καὶ κείσθω\nτῇ ΑΒ ἴση ἡ ΔΕ, καὶ ἐπεζεύχθωσαν αἱ ΒΕ, ΑΕ, ΑΔ. καὶ\nἐπεὶ ἡ ΑΒ ὀρθή ἐστι πρὸς τὸ ὑποκείμενον ἐπίπεδον, καὶ\nπρὸς πάσας ἄρα τὰς ἁπτομένας αὐτῆς εὐθείας καὶ οὔσας\nἐν τῷ ὑποκειμένῳ ἐπιπέδῳ πρὸς ὀρθάς ἐστιν ἡ ΑΒ· ὀρθὴ\nἄρα ἐστὶν ἑκατέρα τῶν ὑπὸ ΑΒΔ, ΑΒΕ γωνιῶν. καὶ\nἐπεὶ εἰς παραλλήλους τὰς ΑΒ, ΓΔ εὐθεῖα ἐμπέπτωκεν ἡ\n\nΒΔ, αἱ ἄρα ὑπὸ ΑΒΔ, ΓΔΒ γωνίαι δυσὶν ὀρθαῖς ἴσαι\nεἰσίν. ὀρθὴ δὲ ἡ ὑπὸ ΑΒΔ· ὀρθὴ ἄρα καὶ ἡ ὑπὸ ΓΔΒ· ἡ\nΓΔ ἄρα πρὸς τὴν ΒΔ ὀρθή ἐστιν. καὶ ἐπεὶ ἴση ἐστὶν ἡ ΑΒ\nτῇ ΔΕ, κοινὴ δὲ ἡ ΒΔ, δύο δὴ αἱ ΑΒ, ΒΔ δυσὶ ταῖς ΕΔ,\nΔΒ ἴσαι εἰσίν· καὶ γωνία ἡ ὑπὸ ΑΒΔ γωνίᾳ τῇ ὑπὸ ΕΔΒ\nἴση· ὀρθὴ γὰρ ἑκατέρα· βάσις ἄρα ἡ ΑΔ βάσει τῇ ΒΕ ἴση.\nκαὶ ἐπεὶ ἴση ἐστὶν ἡ μὲν ΑΒ τῇ ΔΕ, ἡ δὲ ΒΕ τῇ ΑΔ, δύο\nδὴ αἱ ΑΒ, ΒΕ δυσὶ ταῖς ΕΔ, ΔΑ ἴσαι εἰσὶν ἑκατέρα ἑκατέρᾳ.\nκαὶ βάσις αὐτῶν κοινὴ ἡ ΑΕ· γωνία ἄρα ἡ ὑπὸ ΑΒΕ\nγωνίᾳ τῇ ὑπὸ ΕΔΑ ἐστιν ἴση. ὀρθὴ δὲ ἡ ὑπὸ ΑΒΕ· ὀρθὴ\nἄρα καὶ ἡ ὑπὸ ΕΔΑ· ἡ ΕΔ ἄρα πρὸς τὴν ΑΔ ὀρθή ἐστιν.\nἔστι δὲ καὶ πρὸς τὴν ΔΒ ὀρθή· ἡ ΕΔ ἄρα καὶ τῷ διὰ\nτῶν ΒΔ, ΔΑ ἐπιπέδῳ ὀρθή ἐστιν. καὶ πρὸς πάσας ἄρα\nτὰς ἁπτομένας αὐτῆς εὐθείας καὶ οὔσας ἐν τῷ διὰ τῶν\nΒΔΑ ἐπιπέδῳ ὀρθὰς ποιήσει γωνίας ἡ ΕΔ. ἐν δὲ τῷ διὰ\nτῶν ΒΔΑ ἐπιπέδῳ ἐστὶν ἡ ΔΓ, ἐπειδήπερ ἐν τῷ διὰ τῶν\nΒΔΑ ἐπιπέδῳ εἰσὶν αἱ ΑΒ, ΒΔ, ἐν ᾧ δὲ αἱ ΑΒ, ΒΔ, ἐν\nτούτῳ ἐστὶ καὶ ἡ ΔΓ. ἡ ΕΔ ἄρα τῇ ΔΓ πρὸς ὀρθάς ἐστιν·\nὥστε καὶ ἡ ΓΔ τῇ ΔΕ πρὸς ὀρθάς ἐστιν. ἔστι δὲ καὶ ἡ ΓΔ\nτῇ ΒΔ πρὸς ὀρθάς. ἡ ΓΔ ἄρα δύο εὐθείαις τεμνούσαις\nἀλλήλας ταῖς ΔΕ, ΔΒ ἀπὸ τῆς κατὰ τὸ Δ τομῆς πρὸς\nὀρθὰς ἐφέστηκεν· ὥστε ἡ ΓΔ καὶ τῷ διὰ τῶν ΔΕ, ΔΒ\nἐπιπέδῳ πρὸς ὀρθάς ἐστιν. τὸ δὲ διὰ τῶν ΔΕ, ΔΒ ἐπίπεδον\nτὸ ὑποκείμενόν ἐστιν· ἡ ΓΔ ἄρα τῷ ὑποκειμένῳ\nἐπιπέδῳ πρὸς ὀρθάς ἐστιν.\n\n\nἐὰν ἄρα ὦσι δύο εὐθεῖαι παράλληλοι, ἡ δὲ μία αὐτῶν\nἐπιπέδῳ τινὶ πρὸς ὀρθὰς ᾖ, καὶ ἡ λοιπὴ τῷ αὐτῷ ἐπιπέδῳ\nπρὸς ὀρθὰς ἔσται· ὅπερ ἔδει δεῖξαι.\nαἱ τῇ αὐτῇ εὐθείᾳ παράλληλοι καὶ μὴ οὖσαι αὐτῇ ἐν\nτῷ αὐτῷ ἐπιπέδῳ καὶ ἀλλήλαις εἰσὶ παράλληλοι.\n\nἔστω γὰρ ἑκατέρα τῶν ΑΒ,\nΓΔ τῇ ΕΖ παράλληλος μὴ\nοὖσαι αὐτῇ ἐν τῷ αὐτῷ ἐπιπέδῳ·\nλέγω, ὅτι παράλληλός\nἐστιν ἡ ΑΒ τῇ ΓΔ.\nεἰλήφθω γὰρ ἐπὶ τῆς ΕΖ\nτυχὸν σημεῖον τὸ Η, καὶ ἀπʼ\nαὐτοῦ τῇ ΕΖ ἐν μὲν τῷ διὰ τῶν ΕΖ, ΑΒ ἐπιπέδῳ πρὸς\nὀρθὰς ἤχθω ἡ ΗΘ, ἐν δὲ τῷ διὰ τῶν ΖΕ, ΓΔ τῇ ΕΖ\nπάλιν πρὸς ὀρθὰς ἤχθω ἡ ΗΚ. καὶ ἐπεὶ ἡ ΕΖ πρὸς ἑκατέραν\nτῶν ΗΘ, ΗΚ ὀρθή ἐστιν, ἡ ΕΖ ἄρα καὶ τῷ διὰ\nτῶν ΗΘ, ΗΚ ἐπιπέδῳ πρὸς ὀρθάς ἐστιν. καί ἐστιν ἡ ΕΖ\nτῇ ΑΒ παράλληλος· καὶ ἡ ΑΒ ἄρα τῷ διὰ τῶν ΘΗΚ ἐπιπέδῳ\nπρὸς ὀρθάς ἐστιν. διὰ τὰ αὐτὰ δὴ καὶ ἡ ΓΔ τῷ διὰ\nτῶν ΘΗΚ ἐπιπέδῳ πρὸς ὀρθάς ἐστιν· ἑκατέρα ἄρα τῶν\nΑΒ, ΓΔ τῷ διὰ τῶν ΘΗΚ ἐπιπέδῳ πρὸς ὀρθάς ἐστιν.\nἐὰν δὲ δύο εὐθεῖαι τῷ αὐτῷ ἐπιπέδῳ πρὸς ὀρθὰς ὦσιν,\nπαράλληλοί εἰσιν αἱ εὐθεῖαι· παράλληλος ἄρα ἐστὶν ἡ\nΑΒ τῇ ΓΔ· ὅπερ ἔδει δεῖξαι.\nἐὰν δύο εὐθεῖαι ἁπτόμεναι ἀλλήλων παρὰ δύο εὐθείας\nἁπτομένας ἀλλήλων ὦσι μὴ ἐν τῷ αὐτῷ ἐπιπέδῳ, ἴσας\nγωνίας περιέξουσιν.\nδύο γὰρ εὐθεῖαι αἱ ΑΒ, ΒΓ ἁπτόμεναι ἀλλήλων παρὰ\nδύο εὐθείας τὰς ΔΕ, ΕΖ ἁπτομένας ἀλλήλων ἔστωσαν\nμὴ ἐν τῷ αὐτῷ ἐπιπέδῳ·\nλέγω, ὅτι ἴση ἐστὶν ἡ ὑπὸ\nΑΒΓ γωνία τῇ ὑπὸ ΔΕΖ.\nἈπειλήφθωσαν γὰρ αἱ\n\nΒΑ, ΒΓ, ΕΔ, ΕΖ ἴσαι\nἀλλήλαις, καὶ ἐπεζεύχθωσαν\nαἱ ΑΔ, ΓΖ, ΒΕ, ΑΓ, ΔΖ.\nκαὶ ἐπεὶ ἡ ΒΑ τῇ ΕΔ ἴση\nἐστὶ καὶ παράλληλος, καὶ ἡ\n\nΑΔ ἄρα τῇ ΒΕ ἴση ἐστὶ καὶ παράλληλος. διὰ τὰ αὐτὰ δὴ καὶ\nἡ ΓΖ τῇ ΒΕ ἴση ἐστὶ καὶ παράλληλος· ἑκατέρα ἄρα τῶν\nΑΔ, ΓΖ τῇ ΒΕ ἴση ἐστὶ καὶ παράλληλος. αἱ δὲ τῇ αὐτῇ\nεὐθείᾳ παράλληλοι καὶ μὴ οὖσαι αὐτῇ ἐν τῷ αὐτῷ ἐπιπέδῳ\nκαὶ ἀλλήλαις εἰσὶ παράλληλοι· παράλληλος ἄρα ἐστὶν ἡ\n\nΑΔ τῇ ΓΖ καὶ ἴση. καὶ ἐπιζευγνύουσιν αὐτὰς αἱ ΑΓ, ΔΖ·\nκαὶ ἡ ΑΓ ἄρα τῇ ΔΖ ἴση ἐστὶ καὶ παράλληλος. καὶ ἐπεὶ\nδύο αἱ ΑΒ, ΒΓ δυσὶ ταῖς ΔΕ, ΕΖ ἴσαι εἰσίν, καὶ βάσις\nἡ ΑΓ βάσει τῇ ΔΖ ἴση, γωνία ἄρα ἡ ὑπὸ ΑΒΓ γωνίᾳ\nτῇ ὑπὸ ΔΕΖ ἐστιν ἴση.\n\n\nἐὰν ἄρα δύο εὐθεῖαι ἁπτόμεναι ἀλλήλων παρὰ δύο\nεὐθείας ἁπτομένας ἀλλήλων ὦσι μὴ ἐν τῷ αὐτῷ ἐπιπέδῳ,\nἴσας γωνίας περιέξουσιν· ὅπερ ἔδει δεῖξαι.\nἀπὸ τοῦ δοθέντος σημείου μετεώρου ἐπὶ τὸ δοθὲν ἐπίπεδον\nκάθετον εὐθεῖαν γραμμὴν ἀγαγεῖν.\n\nἔστω τὸ μὲν δοθὲν σημεῖον μετέωρον\nτὸ Α, τὸ δὲ δοθὲν ἐπίπεδον\nτὸ ὑποκείμενον· δεῖ δὴ ἀπὸ τοῦ Α\nσημείου ἐπὶ τὸ ὑποκείμενον ἐπίπεδον\nκάθετον εὐθεῖαν γραμμὴν\nἀγαγεῖν.\nδιήχθω γάρ τις ἐν τῷ ὑποκειμένῳ ἐπιπέδῳ εὐθεῖα,\nὡς ἔτυχεν, ἡ ΒΓ, καὶ ἤχθω ἀπὸ τοῦ Α σημείου ἐπὶ τὴν\nΒΓ κάθετος ἡ ΑΔ. εἰ μὲν οὖν ἡ ΑΔ κάθετός ἐστι καὶ\nἐπὶ τὸ ὑποκείμενον ἐπίπεδον, γεγονὸς ἂν εἴη τὸ ἐπιταχθέν.\nεἰ δὲ οὔ, ἤχθω ἀπὸ τοῦ Δ σημείου τῇ ΒΓ ἐν τῷ ὑποκειμένῳ\nἐπιπέδῳ πρὸς ὀρθὰς ἡ ΔΕ, καὶ ἤχθω ἀπὸ τοῦ Α\nἐπὶ τὴν ΔΕ κάθετος ἡ ΑΖ, καὶ διὰ τοῦ Ζ σημείου τῇ ΒΓ\nπαράλληλος ἤχθω ἡ ΗΘ.\nκαὶ ἐπεὶ ἡ ΒΓ ἑκατέρᾳ τῶν ΔΑ, ΔΕ πρὸς ὀρθάς ἐστιν,\nἡ ΒΓ ἄρα καὶ τῷ διὰ τῶν ΕΔΑ ἐπιπέδῳ πρὸς ὀρθάς\nἐστιν. καί ἐστιν αὐτῇ παράλληλος ἡ ΗΘ· ἐὰν δὲ ὦσι δύο\nεὐθεῖαι παράλληλοι, ἡ δὲ μία αὐτῶν ἐπιπέδῳ τινὶ πρὸς\nὀρθὰς ᾖ, καὶ ἡ λοιπὴ τῷ αὐτῷ ἐπιπέδῳ πρὸς ὀρθὰς ἔσται·\nκαὶ ἡ ΗΘ ἄρα τῷ διὰ τῶν ΕΔ, ΔΑ ἐπιπέδῳ πρὸς ὀρθάς\nἐστιν. καὶ πρὸς πάσας ἄρα τὰς ἁπτομένας αὐτῆς εὐθείας\nκαὶ οὔσας ἐν τῷ διὰ τῶν ΕΔ, ΔΑ ἐπιπέδῳ ὀρθή ἐστιν\nἡ ΗΘ. ἅπτεται δὲ αὐτῆς ἡ ΑΖ οὖσα ἐν τῷ διὰ τῶν ΕΔ,\nΔΑ ἐπιπέδῳ· ἡ ΗΘ ἄρα ὀρθή ἐστι πρὸς τὴν ΖΑ· ὥστε\nκαὶ ἡ ΖΑ ὀρθή ἐστι πρὸς τὴν ΘΗ. ἔστι δὲ ἡ ΑΖ καὶ\nπρὸς τὴν ΔΕ ὀρθή· ἡ ΑΖ ἄρα πρὸς ἑκατέραν τῶν ΗΘ,\nΔΕ ὀρθή ἐστιν. ἐὰν δὲ εὐθεῖα δυσὶν εὐθείαις τεμνούσαις\nἀλλήλας ἐπὶ τῆς τομῆς πρὸς ὀρθὰς ἐπισταθῇ, καὶ τῷ διʼ\nαὐτῶν ἐπιπέδῳ πρὸς ὀρθὰς ἔσται· ἡ ΖΑ ἄρα τῷ διὰ τῶν\nΕΔ, ΗΘ ἐπιπέδῳ πρὸς ὀρθάς ἐστιν. τὸ δὲ διὰ τῶν ΕΔ,\nΗΘ ἐπίπεδόν ἐστι τὸ ὑποκείμενον· ἡ ΑΖ ἄρα τῷ ὑποκειμένῳ\nἐπιπέδῳ πρὸς ὀρθάς ἐστιν.\n\n\nἀπὸ τοῦ ἄρα δοθέντος σημείου μετεώρου τοῦ Α ἐπὶ τὸ\nὑποκείμενον ἐπίπεδον κάθετος εὐθεῖα γραμμὴ ἦκται ἡ\nΑΖ· ὅπερ ἔδει ποιῆσαι.\nτῷ δοθέντι ἐπιπέδῳ ἀπὸ τοῦ πρὸς αὐτῷ δοθέντος σημείου\nπρὸς ὀρθὰς εὐθεῖαν γραμμὴν ἀναστῆσαι.\n\nἔστω τὸ μὲν δοθὲν ἐπίπεδον τὸ\nὑποκείμενον, τὸ δὲ πρὸς αὐτῷ σημεῖον\nτὸ Α· δεῖ δὴ ἀπὸ τοῦ Α σημείου τῷ\nὑποκειμένῳ ἐπιπέδῳ πρὸς ὀρθὰς εὐθεῖαν\nγραμμὴν ἀναστῆσαι.\nνενοήσθω τι σημεῖον μετέωρον\nτὸ Β, καὶ ἀπὸ τοῦ Β ἐπὶ τὸ ὑποκείμενον\nἐπίπεδον κάθετος ἤχθω ἡ ΒΓ, καὶ διὰ τοῦ Α\nσημείου τῇ ΒΓ παράλληλος ἤχθω ἡ ΑΔ.\nἐπεὶ οὖν δύο εὐθεῖαι παράλληλοί εἰσιν αἱ ΑΔ, ΓΒ, ἡ δὲ\nμία αὐτῶν ἡ ΒΓ τῷ ὑποκειμένῳ ἐπιπέδῳ πρὸς ὀρθάς ἐστιν,\nκαὶ ἡ λοιπὴ ἄρα ἡ ΑΔ τῷ ὑποκειμένῳ ἐπιπέδῳ πρὸς ὀρθάς\nἐστιν.\nτῷ ἄρα δοθέντι ἐπιπέδῳ ἀπὸ τοῦ πρὸς αὐτῷ σημείου\nτοῦ Α πρὸς ὀρθὰς ἀνέσταται ἡ ΑΔ· ὅπερ ἔδει ποιῆσαι.\nἀπὸ τοῦ αὐτοῦ σημείου τῷ αὐτῷ ἐπιπέδῳ δύο εὐθεῖαι\nπρὸς ὀρθὰς οὐκ ἀναστήσονται ἐπὶ τὰ αὐτὰ μέρη.\nεἰ γὰρ δυνατόν, ἀπὸ τοῦ αὐτοῦ σημείου τοῦ Α τῷ ὑποκειμένῳ\nἐπιπέδῳ δύο εὐθεῖαι αἱ ΑΒ, ΑΓ πρὸς ὀρθὰς\nἀνεστάτωσαν ἐπὶ τὰ αὐτὰ μέρη, καὶ διήχθω τὸ διὰ τῶν\nΒΑ, ΑΓ ἐπίπεδον· τομὴν δὴ ποιήσει\nδιὰ τοῦ Α ἐν τῷ ὑποκειμένῳ ἐπιπέδῳ\nεὐθεῖαν. ποιείτω τὴν ΔΑΕ· αἱ ἄρα\nΑΒ, ΑΓ, ΔΑΕ εὐθεῖαι ἐν ἑνί εἰσιν\nἐπιπέδῳ. καὶ ἐπεὶ ἡ ΓΑ τῷ ὑποκειμένῳ\nἐπιπέδῳ πρὸς ὀρθάς ἐστιν,\nκαὶ πρὸς πάσας ἄρα τὰς ἁπτομένας\nαὐτῆς εὐθείας καὶ οὔσας ἐν τῷ ὑποκειμένῳ\nἐπιπέδῳ ὀρθὰς ποιήσει γωνίας. ἅπτεται δὲ αὐτῆς\nἡ ΔΑΕ οὖσα ἐν τῷ ὑποκειμένῳ ἐπιπέδῳ· ἡ ἄρα ὑπὸ ΓΑΕ\nγωνία ὀρθή ἐστιν. διὰ τὰ αὐτὰ δὴ καὶ ἡ ὑπὸ ΒΑΕ ὀρθή\nἐστιν· ἴση ἄρα ἡ ὑπὸ ΓΑΕ τῇ ὑπὸ ΒΑΕ. καί εἰσιν ἐν ἑνὶ\nἐπιπέδῳ· ὅπερ ἐστὶν ἀδύνατον.\nοὐκ ἄρα ἀπὸ τοῦ αὐτοῦ σημείου τῷ αὐτῷ ἐπιπέδῳ\nδύο εὐθεῖαι πρὸς ὀρθὰς ἀνασταθήσονται ἐπὶ τὰ αὐτὰ\nμέρη· ὅπερ ἔδει δεῖξαι.\nπρὸς ἃ ἐπίπεδα ἡ αὐτὴ εὐθεῖα ὀρθή ἐστιν, παράλληλα\nἔσται τὰ ἐπίπεδα.\nεὐθεῖα γάρ τις ἡ ΑΒ πρὸς ἑκάτερον τῶν ΓΔ, ΕΖ ἐπιπέδων\nπρὸς ὀρθὰς ἔστω· λέγω, ὅτι παράλληλά ἐστι τὰ\nἐπίπεδα.\nεἰ γὰρ μή, ἐκβαλλόμενα συμπεσοῦνται. συμπιπτέτωσαν·\nποιήσουσι δὴ κοινὴν τομὴν εὐθεῖαν. ποιείτωσαν\nτὴν ΗΘ, καὶ εἰλήφθω ἐπὶ τῆς ΗΘ τυχὸν σημεῖον τὸ Κ,\nκαὶ ἐπεζεύχθωσαν αἱ ΑΚ, ΒΚ. καὶ ἐπεὶ ἡ ΑΒ ὀρθή ἐστι\nπρὸς τὸ ΕΖ ἐπίπεδον, καὶ πρὸς τὴν ΒΚ ἄρα εὐθεῖαν οὖσαν\nἐν τῷ ΕΖ ἐκβληθέντι ἐπιπέδῳ ὀρθή ἐστιν ἡ ΑΒ· ἡ ἄρα\nὑπὸ ΑΒΚ γωνία ὀρθή ἐστιν. διὰ τὰ αὐτὰ δὴ καὶ ἡ ὑπὸ\nΒΑΚ ὀρθή ἐστιν. τριγώνου δὴ τοῦ ΑΒΚ αἱ δύο γωνίαι\nαἱ ὑπὸ ΑΒΚ, ΒΑΚ δυσὶν ὀρθαῖς εἰσιν ἴσαι· ὅπερ ἐστὶν\nἀδύνατον. οὐκ ἄρα τὰ ΓΔ, ΕΖ ἐπίπεδα ἐκβαλλόμενα συμπεσοῦνται·\nπαράλληλα ἄρα ἐστὶ τὰ ΓΔ, ΕΖ ἐπίπεδα.\nπρὸς ἃ ἐπίπεδα ἄρα ἡ αὐτὴ εὐθεῖα ὀρθή ἐστιν, παράλληλά\nἐστι τὰ ἐπίπεδα· ὅπερ ἔδει δεῖξαι.\nἐὰν δύο εὐθεῖαι ἁπτόμεναι ἀλλήλων παρὰ δύο εὐθείας\nἁπτομένας ἀλλήλων ὦσι μὴ ἐν τῷ αὐτῷ ἐπιπέδῳ οὖσαι,\nπαράλληλά ἐστι τὰ διʼ αὐτῶν ἐπίπεδα.\nδύο γὰρ εὐθεῖαι ἁπτόμεναι ἀλλήλων αἱ ΑΒ, ΒΓ παρὰ\nδύο εὐθείας ἁπτομένας ἀλλήλων τὰς ΔΕ, ΕΖ ἔστωσαν μὴ\nἐν τῷ αὐτῷ ἐπιπέδῳ οὖσαι· λέγω, ὅτι ἐκβαλλόμενα τὰ διὰ\nτῶν ΑΒ, ΒΓ, ΔΕ, ΕΖ ἐπίπεδα οὐ συμπεσεῖται ἀλλήλοις.\nἤχθω γὰρ ἀπὸ τοῦ Β σημείου\nἐπὶ τὸ διὰ τῶν ΔΕ, ΕΖ\nἐπίπεδον κάθετος ἡ ΒΗ καὶ συμβαλλέτω\nτῷ ἐπιπέδῳ κατὰ τὸ\nΗ σημεῖον, καὶ διὰ τοῦ Η τῇ μὲν\nΕΔ παράλληλος ἤχθω ἡ ΗΘ, τῇ\nδὲ ΕΖ ἡ ΗΚ. καὶ ἐπεὶ ἡ ΒΗ\nὀρθή ἐστι πρὸς τὸ διὰ τῶν ΔΕ,\nΕΖ ἐπίπεδον, καὶ πρὸς πάσας\nἄρα τὰς ἁπτομένας αὐτῆς εὐθείας\nκαὶ οὔσας ἐν τῷ διὰ τῶν ΔΕ,\nΕΖ ἐπιπέδῳ ὀρθὰς ποιήσει γωνίας. ἅπτεται δὲ αὐτῆς\nἑκατέρα τῶν ΗΘ, ΗΚ οὖσα ἐν τῷ διὰ τῶν ΔΕ, ΕΖ ἐπιπέδῳ·\nὀρθὴ ἄρα ἐστὶν ἑκατέρα τῶν ὑπὸ ΒΗΘ, ΒΗΚ γωνιῶν.\nκαὶ ἐπεὶ παράλληλός ἐστιν ἡ ΒΑ τῇ ΗΘ, αἱ ἄρα\nὑπὸ ΗΒΑ, ΒΗΘ γωνίαι δυσὶν ὀρθαῖς ἴσαι εἰσίν. ὀρθὴ δὲ\nἡ ὑπὸ ΒΗΘ· ὀρθὴ ἄρα καὶ ἡ ὑπὸ ΗΒΑ· ἡ ΗΒ ἄρα τῇ\n\nΒΑ πρὸς ὀρθάς ἐστιν. διὰ τὰ αὐτὰ δὴ ἡ ΗΒ καὶ τῇ ΒΓ\nἐστι πρὸς ὀρθάς. ἐπεὶ οὖν εὐθεῖα ἡ ΗΒ δυσὶν εὐθείαις ταῖς\nΒΑ, ΒΓ τεμνούσαις ἀλλήλας πρὸς ὀρθὰς ἐφέστηκεν, ἡ\nΗΒ ἄρα καὶ τῷ διὰ τῶν ΒΑ, ΒΓ ἐπιπέδῳ πρὸς ὀρθάς\nἐστιν. διὰ τὰ αὐτὰ δὴ ἡ ΒΗ καὶ τῷ διὰ τῶν ΗΘ, ΗΚ\nἐπιπέδῳ πρὸς ὀρθάς ἐστιν. τὸ δὲ διὰ τῶν ΗΘ, ΗΚ ἐπίπεδόν\nἐστι τὸ διὰ τῶν ΔΕ, ΕΖ· ἡ ΒΗ ἄρα τῷ διὰ τῶν\nΔΕ, ΕΖ ἐπιπέδῳ ἐστὶ πρὸς ὀρθάς. ἐδείχθη δὲ ἡ ΗΒ καὶ\nτῷ διὰ τῶν ΑΒ, ΒΓ ἐπιπέδῳ πρὸς ὀρθάς. πρὸς ἃ δὲ ἐπίπεδα\nἡ αὐτὴ εὐθεῖα ὀρθή ἐστιν, παράλληλά ἐστι τὰ ἐπίπεδα·\nπαράλληλον ἄρα ἐστὶ τὸ διὰ τῶν ΑΒ, ΒΓ ἐπίπεδον\nτῷ διὰ τῶν ΔΕ, ΕΖ.\nἐὰν ἄρα δύο εὐθεῖαι ἁπτόμεναι ἀλλήλων παρὰ δύο\nεὐθείας ἁπτομένας ἀλλήλων ὦσι μὴ ἐν τῷ αὐτῷ ἐπιπέδῳ,\nπαράλληλά ἐστι τὰ διʼ αὐτῶν ἐπίπεδα· ὅπερ ἔδει δεῖξαι.\nἐὰν δύο ἐπίπεδα παράλληλα ὑπὸ ἐπιπέδου τινὸς τέμνηται,\nαἱ κοιναὶ αὐτῶν τομαὶ παράλληλοί εἰσιν.\nδύο γὰρ ἐπίπεδα παράλληλα τὰ ΑΒ, ΓΔ ὑπὸ ἐπιπέδου\nτοῦ ΕΖΗΘ τεμνέσθω, κοιναὶ δὲ αὐτῶν τομαὶ ἔστωσαν\nαἱ ΕΖ, ΗΘ· λέγω, ὅτι παράλληλός ἐστιν ἡ ΕΖ τῇ ΗΘ.\nεἰ γὰρ μή, ἐκβαλλόμεναι αἱ ΕΖ, ΗΘ ἤτοι ἐπὶ τὰ Ζ, Θ\nμέρη ἢ ἐπὶ τὰ Ε, Η συμπεσοῦνται. ἐκβεβλήσθωσαν ὡς\nἐπὶ τὰ Ζ, Θ μέρη καὶ συμπιπτέτωσαν πρότερον κατὰ τὸ Κ.\nκαὶ ἐπεὶ ἡ ΕΖΚ ἐν τῷ ΑΒ ἐστιν ἐπιπέδῳ, καὶ πάντα ἄρα\nτὰ ἐπὶ τῆς ΕΖΚ σημεῖα ἐν τῷ ΑΒ ἐστιν ἐπιπέδῳ. ἓν δὲ\nτῶν ἐπὶ τῆς ΕΖΚ εὐθείας σημείων ἐστὶ τὸ Κ· τὸ Κ ἄρα\nἐν τῷ ΑΒ ἐστιν ἐπιπέδῳ. διὰ τὰ αὐτὰ δὴ τὸ Κ καὶ ἐν τῷ\nΓΔ ἐστιν ἐπιπέδῳ· τὰ ΑΒ, ΓΔ ἄρα ἐπίπεδα ἐκβαλλόμενα\nσυμπεσοῦνται. οὐ συμπίπτουσι δὲ διὰ τὸ παράλληλα\nὑποκεῖσθαι· οὐκ ἄρα αἱ ΕΖ, ΗΘ εὐθεῖαι ἐκβαλλόμεναι\nἐπὶ τὰ Ζ, Θ μέρη συμπεσοῦνται. ὁμοίως δὴ δείξομεν, ὅτι\nαἱ ΕΖ, ΗΘ εὐθεῖαι οὐδὲ ἐπὶ τὰ Ε, Η μέρη ἐκβαλλόμεναι\nσυμπεσοῦνται. αἱ δὲ ἐπὶ μηδέτερα τὰ μέρη συμπίπτουσαι\nπαράλληλοί εἰσιν. παράλληλος ἄρα ἐστὶν ἡ ΕΖ τῇ ΗΘ.\n\n\nἐὰν ἄρα δύο ἐπίπεδα παράλληλα ὑπὸ ἐπιπέδου τινὸς\nτέμνηται, αἱ κοιναὶ αὐτῶν τομαὶ παράλληλοί εἰσιν· ὅπερ\nἔδει δεῖξαι.\nἐὰν δύο εὐθεῖαι ὑπὸ παραλλήλων ἐπιπέδων τέμνωνται\nεἰς τοὺς αὐτοὺς λόγους τμηθήσονται.\nδύο γὰρ εὐθεῖαι αἱ ΑΒ, ΓΔ ὑπὸ παραλλήλων ἐπιπέδων\nτῶν ΗΘ, ΚΛ, ΜΝ τεμνέσθωσαν κατὰ τὰ Α, Ε, Β,\nΓ, Ζ, Δ σημεῖα· λέγω, ὅτι ἐστὶν ὡς ἡ ΑΕ εὐθεῖα πρὸς τὴν\nΕΒ, οὕτως ἡ ΓΖ πρὸς τὴν ΖΔ.\nἐπεζεύχθωσαν γὰρ αἱ ΑΓ, ΒΔ, ΑΔ, καὶ συμβαλλέτω\nἡ ΑΔ τῷ ΚΛ ἐπιπέδῳ κατὰ τὸ Ξ σημεῖον, καὶ ἐπεζεύχθωσαν\nαἱ ΕΞ, ΞΖ. καὶ ἐπεὶ δύο ἐπίπεδα παράλληλα τὰ ΚΛ,\n\nΜΝ ὑπὸ ἐπιπέδου τοῦ ΕΒΔΞ τέμνεται, αἱ κοιναὶ αὐτῶν\nτομαὶ αἱ ΕΞ, ΒΔ παράλληλοί εἰσιν. διὰ τὰ αὐτὰ δὴ ἐπεὶ\nδύο ἐπίπεδα παράλληλα τὰ ΗΘ, ΚΛ ὑπὸ ἐπιπέδου τοῦ\nΑΞΖΓ τέμνεται, αἱ κοιναὶ αὐτῶν τομαὶ αἱ ΑΓ, ΞΖ\nπαράλληλοί εἰσιν. καὶ ἐπεὶ τριγώνου τοῦ ΑΒΔ παρὰ μίαν\nτῶν πλευρῶν τὴν ΒΔ εὐθεῖα ἦκται ἡ ΕΞ, ἀνάλογον ἄρα\nἐστὶν ὡς ἡ ΑΕ πρὸς ΕΒ, οὕτως ἡ ΑΞ πρὸς ΞΔ. πάλιν\nἐπεὶ τριγώνου τοῦ ΑΔΓ παρὰ μίαν τῶν πλευρῶν τὴν ΑΓ\nεὐθεῖα ἦκται ἡ ΞΖ, ἀνάλογόν ἐστιν ὡς ἡ ΑΞ πρὸς ΞΔ,\nοὕτως ἡ ΓΖ πρὸς ΖΔ. ἐδείχθη δὲ καὶ ὡς ἡ ΑΞ πρὸς ΞΔ,\nοὕτως ἡ ΑΕ πρὸς ΕΒ· καὶ ὡς ἄρα ἡ ΑΕ πρὸς ΕΒ, οὕτως\nἡ ΓΖ πρὸς ΖΔ.\nἐὰν ἄρα δύο εὐθεῖαι ὑπὸ παραλλήλων ἐπιπέδων τέμνωνται,\nεἰς τοὺς αὐτοὺς λόγους τμηθήσονται· ὅπερ ἔδει\nδεῖξαι.\nἐὰν εὐθεῖα ἐπιπέδῳ τινὶ πρὸς ὀρθὰς ᾖ, καὶ πάντα τὰ διʼ\nαὐτῆς ἐπίπεδα τῷ αὐτῷ ἐπιπέδῳ πρὸς ὀρθὰς ἔσται.\nεὐθεῖα γάρ τις ἡ ΑΒ τῷ ὑποκειμένῳ ἐπιπέδῳ πρὸς\nὀρθὰς ἔστω· λέγω, ὅτι καὶ πάντα τὰ διὰ τῆς ΑΒ ἐπίπεδα\nτῷ ὑποκειμένῳ ἐπιπέδῳ πρὸς ὀρθάς ἐστιν.\nἘκβεβλήσθω γὰρ διὰ τῆς ΑΒ ἐπίπεδον τὸ ΔΕ, καὶ\nἔστω κοινὴ τομὴ τοῦ ΔΕ ἐπιπέδου καὶ τοῦ ὑποκειμένου\nἡ ΓΕ, καὶ εἰλήφθω ἐπὶ τῆς ΓΕ τυχὸν σημεῖον τὸ Ζ, καὶ\nἀπὸ τοῦ Ζ τῇ ΓΕ πρὸς ὀρθὰς\nἤχθω ἐν τῷ ΔΕ ἐπιπέδῳ ἡ ΖΗ.\nκαὶ ἐπεὶ ἡ ΑΒ πρὸς τὸ ὑποκείμενον\nἐπίπεδον ὀρθή ἐστιν, καὶ πρὸς\nπάσας ἄρα τὰς ἁπτομένας αὐτῆς\nεὐθείας καὶ οὔσας ἐν τῷ ὑποκειμένῳ\nἐπιπέδῳ ὀρθή ἐστιν ἡ ΑΒ·\nὥστε καὶ πρὸς τὴν ΓΕ ὀρθή ἐστιν· ἡ ἄρα ὑπὸ ΑΒΖ γωνία\nὀρθή ἐστιν. ἔστι δὲ καὶ ἡ ὑπὸ ΗΖΒ ὀρθή· παράλληλος\nἄρα ἐστὶν ἡ ΑΒ τῇ ΖΗ. ἡ δὲ ΑΒ τῷ ὑποκειμένῳ ἐπιπέδῳ\nπρὸς ὀρθάς ἐστιν· καὶ ἡ ΖΗ ἄρα τῷ ὑποκειμένῳ ἐπιπέδῳ\nπρὸς ὀρθάς ἐστιν. καὶ ἐπίπεδον πρὸς ἐπίπεδον ὀρθόν ἐστιν,\nὅταν αἱ τῇ κοινῇ τομῇ τῶν ἐπιπέδων πρὸς ὀρθὰς ἀγόμεναι\nεὐθεῖαι ἐν ἑνὶ τῶν ἐπιπέδων τῷ λοιπῷ ἐπιπέδῳ πρὸς ὀρθὰς\nὦσιν. καὶ τῇ κοινῇ τομῇ τῶν ἐπιπέδων τῇ ΓΕ ἐν ἑνὶ τῶν\nἐπιπέδων τῷ ΔΕ πρὸς ὀρθὰς ἀχθεῖσα ἡ ΖΗ ἐδείχθη τῷ\nὑποκειμένῳ ἐπιπέδῳ πρὸς ὀρθάς· τὸ ἄρα ΔΕ ἐπίπεδον\nὀρθόν ἐστι πρὸς τὸ ὑποκείμενον. ὁμοίως δὴ δειχθήσεται\nκαὶ πάντα τὰ διὰ τῆς ΑΒ ἐπίπεδα ὀρθὰ τυγχάνοντα πρὸς\nτὸ ὑποκείμενον ἐπίπεδον.\nἐὰν ἄρα εὐθεῖα ἐπιπέδῳ τινὶ πρὸς ὀρθὰς ᾖ, καὶ πάντα\nτὰ διʼ αὐτῆς ἐπίπεδα τῷ αὐτῷ ἐπιπέδῳ πρὸς ὀρθὰς ἔσται·\nὅπερ ἔδει δεῖξαι.\nἐὰν δύο ἐπίπεδα τέμνοντα ἄλληλα ἐπιπέδῳ τινὶ πρὸς\nὀρθὰς ᾖ, καὶ ἡ κοινὴ αὐτῶν τομὴ τῷ αὐτῷ ἐπιπέδῳ πρὸς\nὀρθὰς ἔσται.\nδύο γὰρ ἐπίπεδα τὰ ΑΒ, ΒΓ τῷ ὑποκειμένῳ ἐπιπέδῳ\nπρὸς ὀρθὰς ἔστω, κοινὴ δὲ αὐτῶν τομὴ ἔστω ἡ ΒΔ· λέγω,\nὅτι ἡ ΒΔ τῷ ὑποκειμένῳ ἐπιπέδῳ πρὸς ὀρθάς ἐστιν.\nμὴ γάρ, καὶ ἤχθωσαν ἀπὸ\nτοῦ Δ σημείου ἐν μὲν τῷ ΑΒ\nἐπιπέδῳ τῇ ΑΔ εὐθείᾳ πρὸς\nὀρθὰς ἡ ΔΕ, ἐν δὲ τῷ ΒΓ\nἐπιπέδῳ τῇ ΓΔ πρὸς ὀρθὰς ἡ\nΔΖ. καὶ ἐπεὶ τὸ ΑΒ ἐπίπεδον\nὀρθόν ἐστι πρὸς τὸ ὑποκείμενον,\nκαὶ τῇ κοινῇ αὐτῶν τομῇ\nτῇ ΑΔ πρὸς ὀρθὰς ἐν τῷ ΑΒ\nἐπιπέδῳ ἦκται ἡ ΔΕ, ἡ ΔΕ\nἄρα ὀρθή ἐστι πρὸς τὸ ὑποκείμενον\nἐπίπεδον. ὁμοίως δὴ δείξομεν, ὅτι καὶ ἡ ΔΖ ὀρθή\nἐστι πρὸς τὸ ὑποκείμενον ἐπίπεδον. ἀπὸ τοῦ αὐτοῦ ἄρα\nσημείου τοῦ Δ τῷ ὑποκειμένῳ ἐπιπέδῳ δύο εὐθεῖαι πρὸς\nὀρθὰς ἀνεσταμέναι εἰσὶν ἐπὶ τὰ αὐτὰ μέρη· ὅπερ ἐστὶν\nἀδύνατον. οὐκ ἄρα τῷ ὑποκειμένῳ ἐπιπέδῳ ἀπὸ τοῦ Δ\nσημείου ἀνασταθήσεται πρὸς ὀρθὰς πλὴν τῆς ΔΒ κοινῆς\nτομῆς τῶν ΑΒ, ΒΓ ἐπιπέδων.\n\n\nἐὰν ἄρα δύο ἐπίπεδα τέμνοντα ἄλληλα ἐπιπέδῳ τινὶ\nπρὸς ὀρθὰς ᾖ, καὶ ἡ κοινὴ αὐτῶν τομὴ τῷ αὐτῷ ἐπιπέδῳ\nπρὸς ὀρθὰς ἔσται· ὅπερ ἔδει δεῖξαι.\nἐὰν στερεὰ γωνία ὑπὸ τριῶν γωνιῶν ἐπιπέδων περιέχηται,\nδύο ὁποιαιοῦν τῆς λοιπῆς μείζονές εἰσι πάντῃ μεταλαμβανόμεναι.\nστερεὰ γὰρ γωνία ἡ πρὸς τῷ Α ὑπὸ τριῶν γωνιῶν ἐπιπέδων\nτῶν ὑπὸ ΒΑΓ, ΓΑΔ, ΔΑΒ περιεχέσθω· λέγω,\nὅτι τῶν ὑπὸ ΒΑΓ, ΓΑΔ,\nΔΑΒ γωνιῶν δύο ὁποιαιοῦν\nτῆς λοιπῆς μείζονές\nεἰσι πάντῃ μεταλαμβανόμεναι.\n\n\nεἰ μὲν οὖν αἱ ὑπὸ\nΒΑΓ, ΓΑΔ, ΔΑΒ γωνίαι\nἴσαι ἀλλήλαις εἰσίν,\nφανερόν, ὅτι δύο ὁποιαιοῦν τῆς λοιπῆς μείζονές εἰσιν. εἰ\nδὲ οὔ, ἔστω μείζων ἡ ὑπὸ ΒΑΓ, καὶ συνεστάτω πρὸς\nτῇ ΑΒ εὐθείᾳ καὶ τῷ πρὸς αὐτῇ σημείῳ τῷ Α τῇ\nὑπὸ ΔΑΒ γωνίᾳ ἐν τῷ διὰ τῶν ΒΑΓ ἐπιπέδῳ ἴση ἡ ὑπὸ\nΒΑΕ, καὶ κείσθω τῇ ΑΔ ἴση ἡ ΑΕ, καὶ διὰ τοῦ Ε σημείου\nδιαχθεῖσα ἡ ΒΕΓ τεμνέτω τὰς ΑΒ, ΑΓ εὐθείας κατὰ\nτὰ Β, Γ σημεῖα, καὶ ἐπεζεύχθωσαν αἱ ΔΒ, ΔΓ. καὶ ἐπεὶ\nἴση ἐστὶν ἡ ΔΑ τῇ ΑΕ, κοινὴ δὲ ἡ ΑΒ, δύο δυσὶν ἴσαι· καὶ\nγωνία ἡ ὑπὸ ΔΑΒ γωνίᾳ τῇ ὑπὸ ΒΑΕ ἴση· βάσις ἄρα ἡ\nΔΒ βάσει τῇ ΒΕ ἐστιν ἴση. καὶ ἐπεὶ δύο αἱ ΒΔ, ΔΓ τῆς\nΒΓ μείζονές εἰσιν, ὧν ἡ ΔΒ τῇ ΒΕ ἐδείχθη ἴση, λοιπὴ\nἄρα ἡ ΔΓ λοιπῆς τῆς ΕΓ μείζων ἐστίν. καὶ ἐπεὶ ἴση ἐστὶν\nἡ ΔΑ τῇ ΑΕ, κοινὴ δὲ ἡ ΑΓ, καὶ βάσις ἡ ΔΓ βάσεως τῆς\nΕΓ μείζων ἐστίν, γωνία ἄρα ἡ ὑπὸ ΔΑΓ γωνίας τῆς ὑπὸ\nΕΑΓ μείζων ἐστίν. ἐδείχθη δὲ καὶ ἡ ὑπὸ ΔΑΒ τῇ ὑπὸ\nΒΑΕ ἴση· αἱ ἄρα ὑπὸ ΔΑΒ, ΔΑΓ τῆς ὑπὸ ΒΑΓ μείζονές\nεἰσιν. ὁμοίως δὴ δείξομεν, ὅτι καὶ αἱ λοιπαὶ σύνδυο\nλαμβανόμεναι τῆς λοιπῆς μείζονές εἰσιν.\nἐὰν ἄρα στερεὰ γωνία ὑπὸ τριῶν γωνιῶν ἐπιπέδων\nπεριέχηται, δύο ὁποιαιοῦν τῆς λοιπῆς μείζονές εἰσι πάντῃ\nμεταλαμβανόμεναι· ὅπερ ἔδει δεῖξαι.\nἅπασα στερεὰ γωνία ὑπὸ ἐλασσόνων ἢ τεσσάρων\nὀρθῶν γωνιῶν ἐπιπέδων περιέχεται.\nἔστω στερεὰ γωνία ἡ πρὸς τῷ Α περιεχομένη ὑπὸ\nἐπιπέδων γωνιῶν τῶν ὑπὸ ΒΑΓ, ΓΑΔ, ΔΑΒ· λέγω,\nὅτι αἱ ὑπὸ ΒΑΓ, ΓΑΔ, ΔΑΒ τεσσάρων ὀρθῶν ἐλάσσονές\nεἰσιν.\nεἰλήφθω γὰρ ἐφʼ ἑκάστης τῶν ΑΒ, ΑΓ, ΑΔ τυχόντα\nσημεῖα τὰ Β, Γ, Δ, καὶ ἐπεζεύχθωσαν αἱ ΒΓ, ΓΔ, ΔΒ.\nκαὶ ἐπεὶ στερεὰ γωνία ἡ πρὸς τῷ Β ὑπὸ τριῶν γωνιῶν ἐπιπέδων\nπεριέχεται τῶν ὑπὸ ΓΒΑ,\nΑΒΔ, ΓΒΔ, δύο ὁποιαιοῦν τῆς\nλοιπῆς μείζονές εἰσιν· αἱ ἄρα\nὑπὸ ΓΒΑ, ΑΒΔ τῆς ὑπὸ ΓΒΔ\nμείζονές εἰσιν. διὰ τὰ αὐτὰ δὴ\nκαὶ αἱ μὲν ὑπὸ ΒΓΑ, ΑΓΔ τῆς\nὑπὸ ΒΓΔ μείζονές εἰσιν, αἱ δὲ\nὑπὸ ΓΔΑ, ΑΔΒ τῆς ὑπὸ ΓΔΒ μείζονές εἰσιν· αἱ ἓξ ἄρα\nγωνίαι αἱ ὑπὸ ΓΒΑ, ΑΒΔ, ΒΓΑ, ΑΓΔ, ΓΔΑ, ΑΔΒ\nτριῶν τῶν ὑπὸ ΓΒΔ, ΒΓΔ, ΓΔΒ μείζονές εἰσιν. ἀλλὰ αἱ\nτρεῖς αἱ ὑπὸ ΓΒΔ, ΒΔΓ, ΒΓΔ δυσὶν ὀρθαῖς ἴσαι εἰσίν·\nαἱ ἓξ ἄρα αἱ ὑπὸ ΓΒΑ, ΑΒΔ, ΒΓΑ, ΑΓΔ, ΓΔΑ, ΑΔΒ\nδύο ὀρθῶν μείζονές εἰσιν. καὶ ἐπεὶ ἑκάστου τῶν ΑΒΓ,\nΑΓΔ, ΑΔΒ τριγώνων αἱ τρεῖς γωνίαι δυσὶν ὀρθαῖς ἴσαι\nεἰσίν, αἱ ἄρα τῶν τριῶν τριγώνων ἐννέα γωνίαι αἱ ὑπὸ\n\nΓΒΑ, ΑΓΒ, ΒΑΓ, ΑΓΔ, ΓΔΑ, ΓΑΔ, ΑΔΒ, ΔΒΑ,\nΒΑΔ ἓξ ὀρθαῖς ἴσαι εἰσίν, ὧν αἱ ὑπὸ ΑΒΓ, ΒΓΑ, ΑΓΔ,\nΓΔΑ, ΑΔΒ, ΔΒΑ ἓξ γωνίαι δύο ὀρθῶν εἰσι μείζονες·\nλοιπαὶ ἄρα αἱ ὑπὸ ΒΑΓ, ΓΑΔ, ΔΑΒ τρεῖς γωνίαι\nπεριέχουσαι τὴν στερεὰν γωνίαν τεσσάρων ὀρθῶν ἐλάσσονές\nεἰσιν.\nἅπασα ἄρα στερεὰ γωνία ὑπὸ ἐλασσόνων ἢ τεσσάρων\nὀρθῶν γωνιῶν ἐπιπέδων περιέχεται· ὅπερ ἔδει δεῖξαι.\nἐὰν ὦσι τρεῖς γωνίαι ἐπίπεδοι, ὧν αἱ δύο τῆς λοιπῆς\nμείζονές εἰσι πάντῃ μεταλαμβανόμεναι, περιέχωσι δὲ αὐτὰς\nἴσαι εὐθεῖαι, δυνατόν ἐστιν ἐκ τῶν ἐπιζευγνυουσῶν\nτὰς ἴσας εὐθείας τρίγωνον συστήσασθαι.\n\n\nἔστωσαν τρεῖς γωνίαι ἐπίπεδοι αἱ ὑπὸ ΑΒΓ, ΔΕΖ,\nΗΘΚ, ὧν αἱ δύο τῆς λοιπῆς μείζονές εἰσι πάντῃ μεταλαμβανόμεναι,\nαἱ μὲν ὑπὸ ΑΒΓ, ΔΕΖ τῆς ὑπὸ ΗΘΚ, αἱ δὲ\nὑπὸ ΔΕΖ, ΗΘΚ τῆς ὑπὸ ΑΒΓ, καὶ ἔτι αἱ ὑπὸ ΗΘΚ,\nΑΒΓ τῆς ὑπὸ ΔΕΖ, καὶ ἔστωσαν ἴσαι αἱ ΑΒ, ΒΓ, ΔΕ,\n\nΕΖ, ΗΘ, ΘΚ εὐθεῖαι, καὶ ἐπεζεύχθωσαν αἱ ΑΓ, ΔΖ,\nΗΚ· λέγω, ὅτι δυνατόν ἐστιν ἐκ τῶν ἴσων ταῖς ΑΓ, ΔΖ,\nΗΚ τρίγωνον συστήσασθαι, τουτέστιν ὅτι τῶν ΑΓ, ΔΖ,\nΗΚ δύο ὁποιαιοῦν τῆς λοιπῆς μείζονές εἰσιν.\nεἰ μὲν οὖν αἱ ὑπὸ ΑΒΓ, ΔΕΖ, ΗΘΚ γωνίαι ἴσαι\nἀλλήλαις εἰσίν, φανερόν, ὅτι καὶ τῶν ΑΓ, ΔΖ, ΗΚ ἴσων\nγινομένων δυνατόν ἐστιν ἐκ τῶν ἴσων ταῖς ΑΓ, ΔΖ, ΗΚ\nτρίγωνον συστήσασθαι. εἰ δὲ οὔ, ἔστωσαν ἄνισοι, καὶ συνεστάτω\nπρὸς τῇ ΘΚ εὐθείᾳ καὶ τῷ πρὸς αὐτῇ σημείῳ τῷ\nΘ τῇ ὑπὸ ΑΒΓ γωνίᾳ ἴση ἡ ὑπὸ ΚΘΛ· καὶ κείσθω μιᾷ\nτῶν ΑΒ, ΒΓ, ΔΕ, ΕΖ, ΗΘ, ΘΚ ἴση ἡ ΘΛ, καὶ ἐπεζεύχθωσαν\nαἱ ΚΛ, ΗΛ. καὶ ἐπεὶ δύο αἱ ΑΒ, ΒΓ δυσὶ ταῖς\n\nΚΘ, ΘΛ ἴσαι εἰσίν, καὶ γωνία\nἡ πρὸς τῷ Β γωνίᾳ τῇ ὑπὸ ΚΘΛ\nἴση, βάσις ἄρα ἡ ΑΓ βάσει τῇ\n\nΚΛ ἴση. καὶ ἐπεὶ αἱ ὑπὸ ΑΒΓ,\nΗΘΚ τῆς ὑπὸ ΔΕΖ μείζονές\nεἰσιν, ἴση δὲ ἡ ὑπὸ ΑΒΓ τῇ ὑπὸ\nΚΘΛ, ἡ ἄρα ὑπὸ ΗΘΛ τῆς ὑπὸ\nΔΕΖ μείζων ἐστίν. καὶ ἐπεὶ δύο αἱ ΗΘ, ΘΛ δύο ταῖς ΔΕ,\n\nΕΖ ἴσαι εἰσίν, καὶ γωνία ἡ ὑπὸ ΗΘΛ γωνίας τῆς ὑπὸ ΔΕΖ\nμείζων, βάσις ἄρα ἡ ΗΛ βάσεως τῆς ΔΖ μείζων ἐστίν.\nἀλλὰ αἱ ΗΚ, ΚΛ τῆς ΗΛ μείζονές εἰσιν. πολλῷ ἄρα αἱ\nΗΚ, ΚΛ τῆς ΔΖ μείζονές εἰσιν. ἴση δὲ ἡ ΚΛ τῇ ΑΓ· αἱ\nΑΓ, ΗΚ ἄρα τῆς λοιπῆς τῆς ΔΖ μείζονές εἰσιν. ὁμοίως\nδὴ δείξομεν, ὅτι καὶ αἱ μὲν ΑΓ, ΔΖ τῆς ΗΚ μείζονές\nεἰσιν, καὶ ἔτι αἱ ΔΖ, ΗΚ τῆς ΑΓ μείζονές εἰσιν. δυνατὸν\nἄρα ἐστὶν ἐκ τῶν ἴσων ταῖς ΑΓ, ΔΖ, ΗΚ τρίγωνον συστήσασθαι·\nὅπερ ἔδει δεῖξαι.\nἐκ τριῶν γωνιῶν ἐπιπέδων, ὧν αἱ δύο τῆς λοιπῆς μείζονές\nεἰσι πάντῃ μεταλαμβανόμεναι, στερεὰν γωνίαν συστήσασθαι·\nδεῖ δὴ τὰς τρεῖς τεσσάρων ὀρθῶν ἐλάσσονας\nεἶναι.\n\n\nἔστωσαν αἱ δοθεῖσαι τρεῖς γωνίαι ἐπίπεδοι αἱ ὑπὸ\nΑΒΓ, ΔΕΖ, ΗΘΚ, ὧν αἱ δύο τῆς λοιπῆς μείζονες ἔστωσαν\nπάντῃ μεταλαμβανόμεναι, ἔτι δὲ αἱ τρεῖς τεσσάρων\nὀρθῶν ἐλάσσονες· δεῖ δὴ ἐκ τῶν ἴσων ταῖς ὑπὸ ΑΒΓ, ΔΕΖ,\nΗΘΚ στερεὰν γωνίαν συστήσασθαι.\n\n\nἈπειλήφθωσαν ἴσαι αἱ ΑΒ, ΒΓ, ΔΕ, ΕΖ, ΗΘ, ΘΚ,\nκαὶ ἐπεζεύχθωσαν αἱ ΑΓ, ΔΖ, ΗΚ· δυνατὸν ἄρα ἐστὶν\nἐκ τῶν ἴσων ταῖς ΑΓ, ΔΖ, ΗΚ τρίγωνον συστήσασθαι.\nσυνεστάτω τὸ ΛΜΝ, ὥστε ἴσην εἶναι τὴν μὲν ΑΓ τῇ\nΛΜ, τὴν δὲ ΔΖ τῇ ΜΝ, καὶ ἔτι τὴν ΗΚ τῇ ΝΛ, καὶ\nπεριγεγράφθω περὶ τὸ ΛΜΝ τρίγωνον κύκλος ὁ ΛΜΝ\nκαὶ εἰλήφθω αὐτοῦ τὸ κέντρον καὶ ἔστω τὸ Ξ, καὶ ἐπεζεύχθωσαν\nαἱ ΛΞ, ΜΞ, ΝΞ· λέγω, ὅτι ἡ ΑΒ μείζων\nἐστὶ τῆς ΛΞ. εἰ γὰρ μή, ἤτοι ἴση ἐστὶν ἡ ΑΒ τῇ ΛΞ ἢ\nἐλάττων. ἔστω πρότερον ἴση. καὶ ἐπεὶ ἴση ἐστὶν ἡ ΑΒ τῇ\n\nΛΞ, ἀλλὰ ἡ μὲν ΑΒ τῇ ΒΓ ἐστιν ἴση, ἡ δὲ ΞΛ τῇ ΞΜ,\nδύο δὴ αἱ ΑΒ, ΒΓ δύο ταῖς ΛΞ, ΞΜ ἴσαι εἰσὶν ἑκατέρα\nἑκατέρᾳ· καὶ βάσις ἡ ΑΓ βάσει τῇ ΛΜ ὑπόκειται ἴση·\nγωνία ἄρα ἡ ὑπὸ ΑΒΓ γωνίᾳ τῇ ὑπὸ ΛΞΜ ἐστιν ἴση.\nδιὰ τὰ αὐτὰ δὴ καὶ ἡ μὲν ὑπὸ\n\nΔΕΖ τῇ ὑπὸ ΜΞΝ ἐστιν ἴση,\nκαὶ ἔτι ἡ ὑπὸ ΗΘΚ τῇ ὑπὸ\nΝΞΛ· αἱ ἄρα τρεῖς αἱ ὑπὸ\nΑΒΓ, ΔΕΖ, ΗΘΚ γωνίαι\nτρισὶ ταῖς ὑπὸ ΛΞΜ, ΜΞΝ,\n\nΝΞΛ εἰσιν ἴσαι. ἀλλὰ αἱ τρεῖς\nαἱ ὑπὸ ΛΞΜ, ΜΞΝ, ΝΞΛ\nτέτταρσιν ὀρθαῖς εἰσιν ἴσαι· καὶ αἱ τρεῖς ἄρα αἱ ὑπὸ\nΑΒΓ, ΔΕΖ, ΗΘΚ τέτταρσιν ὀρθαῖς ἴσαι εἰσίν. ὑπόκεινται\nδὲ καὶ τεσσάρων ὀρθῶν ἐλάσσονες· ὅπερ ἄτοπον.\nοὐκ ἄρα ἡ ΑΒ τῇ ΛΞ ἴση ἐστίν. λέγω δή, ὅτι οὐδὲ\nἐλάττων ἐστὶν ἡ ΑΒ τῆς ΛΞ. εἰ γὰρ δυνατόν, ἔστω· καὶ\nκείσθω τῇ μὲν ΑΒ ἴση ἡ ΞΟ, τῇ δὲ ΒΓ ἴση ἡ ΞΠ, καὶ\nἐπεζεύχθω ἡ ΟΠ. καὶ ἐπεὶ ἴση ἐστὶν ἡ ΑΒ τῇ ΒΓ, ἴση\nἐστὶ καὶ ἡ ΞΟ τῇ ΞΠ· ὥστε καὶ λοιπὴ ἡ ΛΟ τῇ ΠΜ\nἐστιν ἴση. παράλληλος ἄρα ἐστὶν ἡ ΛΜ τῇ ΟΠ, καὶ\nἰσογώνιον τὸ ΛΜΞ τῷ ΟΠΞ· ἔστιν ἄρα ὡς ἡ ΞΛ πρὸς\nΛΜ, οὕτως ἡ ΞΟ πρὸς ΟΠ· ἐναλλὰξ ὡς ἡ ΛΞ πρὸς ΞΟ,\nοὕτως ἡ ΛΜ πρὸς ΟΠ. μείζων δὲ ἡ ΛΞ τῆς ΞΟ· μείζων\nἄρα καὶ ἡ ΛΜ τῆς ΟΠ. ἀλλὰ ἡ ΛΜ κεῖται τῇ ΑΓ ἴση·\nκαὶ ἡ ΑΓ ἄρα τῆς ΟΠ μείζων ἐστίν. ἐπεὶ οὖν δύο αἱ ΑΒ,\nΒΓ δυσὶ ταῖς ΟΞ, ΞΠ ἴσαι εἰσίν, καὶ βάσις ἡ ΑΓ βάσεως\nτῆς ΟΠ μείζων ἐστίν, γωνία ἄρα ἡ ὑπὸ ΑΒΓ γωνίας τῆς\nὑπὸ ΟΞΠ μείζων ἐστίν. ὁμοίως δὴ δείξομεν, ὅτι καὶ ἡ\nμὲν ὑπὸ ΔΕΖ τῆς ὑπὸ ΜΞΝ μείζων ἐστίν, ἡ δὲ ὑπὸ ΗΘΚ\nτῆς ὑπὸ ΝΞΛ. αἱ ἄρα τρεῖς γωνίαι αἱ ὑπὸ ΑΒΓ, ΔΕΖ,\nΗΘΚ τριῶν τῶν ὑπὸ ΛΞΜ, ΜΞΝ, ΝΞΛ μείζονές εἰσιν.\nἀλλὰ αἱ ὑπὸ ΑΒΓ, ΔΕΖ, ΗΘΚ τεσσάρων ὀρθῶν ἐλάσσονες\nὑπόκεινται· πολλῷ ἄρα αἱ ὑπὸ ΛΞΜ, ΜΞΝ,\nΝΞΛ τεσσάρων ὀρθῶν ἐλάσσονές εἰσιν. ἀλλὰ καὶ ἴσαι·\nὅπερ ἐστὶν ἄτοπον. οὐκ ἄρα ἡ ΑΒ ἐλάσσων ἐστὶ τῆς ΛΞ.\nἐδείχθη δέ, ὅτι οὐδὲ ἴση· μείζων ἄρα ἡ ΑΒ τῆς ΛΞ. ἀνεστάτω\nδὴ ἀπὸ τοῦ Ξ σημείου τῷ τοῦ ΛΜΝ κύκλου ἐπιπέδῳ\nπρὸς ὀρθὰς ἡ ΞΡ, καὶ ᾧ μεῖζόν ἐστι τὸ ἀπὸ τῆς ΑΒ\nτετράγωνον τοῦ ἀπὸ τῆς ΛΞ, ἐκείνῳ ἴσον ἔστω τὸ ἀπὸ\nτῆς ΞΡ, καὶ ἐπεζεύχθωσαν αἱ ΡΛ, ΡΜ, ΡΝ. καὶ ἐπεὶ ἡ\nΡΞ ὀρθή ἐστι πρὸς τὸ τοῦ ΛΜΝ κύκλου ἐπίπεδον, καὶ\nπρὸς ἑκάστην ἄρα τῶν ΛΞ, ΜΞ, ΝΞ ὀρθή ἐστιν ἡ ΡΞ.\nκαὶ ἐπεὶ ἴση ἐστὶν ἡ ΛΞ τῇ ΞΜ, κοινὴ δὲ καὶ πρὸς ὀρθὰς\nἡ ΞΡ, βάσις ἄρα ἡ ΡΛ βάσει τῇ ΡΜ ἐστιν ἴση. διὰ τὰ\nαὐτὰ δὴ καὶ ἡ ΡΝ ἑκατέρᾳ τῶν ΡΛ, ΡΜ ἐστιν ἴση· αἱ\nτρεῖς ἄρα αἱ ΡΛ, ΡΜ, ΡΝ ἴσαι ἀλλήλαις εἰσίν. καὶ ἐπεὶ\nᾧ μεῖζόν ἐστι τὸ ἀπὸ τῆς ΑΒ τοῦ ἀπὸ τῆς ΛΞ, ἐκείνῳ\nἴσον ὑπόκειται τὸ ἀπὸ τῆς ΞΡ, τὸ ἄρα ἀπὸ τῆς ΑΒ ἴσον\nἐστὶ τοῖς ἀπὸ τῶν ΛΞ, ΞΡ. τοῖς δὲ ἀπὸ τῶν ΛΞ, ΞΡ\nἴσον ἐστὶ τὸ ἀπὸ τῆς ΛΡ· ὀρθὴ γὰρ ἡ ὑπὸ ΛΞΡ· τὸ ἄρα\nἀπὸ τῆς ΑΒ ἴσον ἐστὶ τῷ ἀπὸ τῆς ΡΛ· ἴση ἄρα ἡ ΑΒ τῇ\nΡΛ. ἀλλὰ τῇ μὲν ΑΒ ἴση ἐστὶν ἑκάστη τῶν ΒΓ, ΔΕ, ΕΖ,\nΗΘ, ΘΚ, τῇ δὲ ΡΛ ἴση ἑκατέρα τῶν ΡΜ, ΡΝ· ἑκάστη\nἄρα τῶν ΑΒ, ΒΓ, ΔΕ, ΕΖ, ΗΘ, ΘΚ ἑκάστῃ τῶν ΡΛ,\n\nΡΜ, ΡΝ ἴση ἐστίν. καὶ ἐπεὶ δύο αἱ ΛΡ, ΡΜ δυσὶ ταῖς\nΑΒ, ΒΓ ἴσαι εἰσίν, καὶ βάσις ἡ ΛΜ βάσει τῇ ΑΓ ὑπόκειται\nἴση, γωνία ἄρα ἡ ὑπὸ ΛΡΜ γωνίᾳ τῇ ὑπὸ ΑΒΓ\nἐστιν ἴση. διὰ τὰ αὐτὰ δὴ καὶ ἡ μὲν ὑπὸ ΜΡΝ τῇ ὑπὸ\nΔΕΖ ἐστιν ἴση, ἡ δὲ ὑπὸ ΛΡΝ τῇ ὑπὸ ΗΘΚ.\n\n\nἐκ τριῶν ἄρα γωνιῶν ἐπιπέδων τῶν ὑπὸ ΛΡΜ, ΜΡΝ,\nΛΡΝ, αἵ εἰσιν ἴσαι τρισὶ ταῖς δοθείσαις ταῖς ὑπὸ ΑΒΓ,\nΔΕΖ, ΗΘΚ, στερεὰ γωνία συνέσταται ἡ πρὸς τῷ Ρ περιεχομένη\nὑπὸ τῶν ΛΡΜ, ΜΡΝ, ΛΡΝ γωνιῶν· ὅπερ ἔδει\nποιῆσαι.\n\n\nλῆμμα\nὃν δὲ τρόπον, ᾧ μεῖζόν ἐστι τὸ ἀπὸ τῆς ΑΒ τοῦ ἀπὸ\nτῆς ΛΞ, ἐκείνῳ ἴσον λαβεῖν ἔστι τὸ ἀπὸ τῆς ΞΡ, δείξομεν\nοὕτως. ἐκκείσθωσαν αἱ ΑΒ, ΛΞ εὐθεῖαι, καὶ ἔστω\nμείζων ἡ ΑΒ, καὶ γεγράφθω ἐπʼ αὐτῆς ἡμικύκλιον τὸ\n\nΑΒΓ, καὶ εἰς τὸ ΑΒΓ ἡμικύκλιον ἐνηρμόσθω τῇ ΛΞ\nεὐθείᾳ μὴ μείζονι οὔσῃ τῆς ΑΒ διαμέτρου ἴση ἡ ΑΓ, καὶ\nἐπεζεύχθω ἡ ΓΒ. ἐπεὶ οὖν ἐν ἡμικυκλίῳ τῷ ΑΓΒ γωνία\nἐστὶν ἡ ὑπὸ ΑΓΒ, ὀρθὴ ἄρα ἐστὶν ἡ ὑπὸ ΑΓΒ. τὸ ἄρα\nἀπὸ τῆς ΑΒ ἴσον ἐστὶ τοῖς ἀπὸ τῶν\n\nΑΓ, ΓΒ. ὥστε τὸ ἀπὸ τῆς ΑΒ τοῦ\nἀπὸ τῆς ΑΓ μεῖζόν ἐστι τῷ ἀπὸ τῆς\nΓΒ. ἴση δὲ ἡ ΑΓ τῇ ΛΞ. τὸ ἄρα\nἀπὸ τῆς ΑΒ τοῦ ἀπὸ τῆς ΛΞ μεῖζόν\nἐστι τῷ ἀπὸ τῆς ΓΒ. ἐὰν οὖν τῇ ΒΓ ἴσην τὴν ΞΡ ἀπολάβωμεν,\nἔσται τὸ ἀπὸ τῆς ΑΒ τοῦ ἀπὸ τῆς ΛΞ μεῖζον\nτῷ ἀπὸ τῆς ΞΡ· ὅπερ προέκειτο ποιῆσαι.\nἐὰν στερεὸν ὑπὸ παραλλήλων ἐπιπέδων περιέχηται, τὰ\nἀπεναντίον αὐτοῦ ἐπίπεδα ἴσα τε καὶ παραλληλόγραμμά\nἐστιν.\nστερεὸν γὰρ τὸ ΓΔΘΗ ὑπὸ παραλλήλων ἐπιπέδων\nπεριεχέσθω τῶν ΑΓ, ΗΖ, ΑΘ, ΔΖ, ΒΖ, ΑΕ· λέγω,\nὅτι τὰ ἀπεναντίον αὐτοῦ ἐπίπεδα ἴσα τε καὶ παραλληλόγραμμά\nἐστιν.\nἐπεὶ γὰρ δύο ἐπίπεδα παράλληλα τὰ ΒΗ, ΓΕ ὑπὸ\nἐπιπέδου τοῦ ΑΓ τέμνεται, αἱ κοιναὶ αὐτῶν τομαὶ παράλληλοί\nεἰσιν. παράλληλος ἄρα ἐστὶν ἡ ΑΒ τῇ ΔΓ. πάλιν,\nἐπεὶ δύο ἐπίπεδα παράλληλα τὰ ΒΖ, ΑΕ ὑπὸ ἐπιπέδου\nτοῦ ΑΓ τέμνεται, αἱ κοιναὶ αὐτῶν τομαὶ παράλληλοί\nεἰσιν. παράλληλος ἄρα\nἐστὶν ἡ ΒΓ τῇ ΑΔ. ἐδείχθη\nδὲ καὶ ἡ ΑΒ τῇ ΔΓ\nπαράλληλος· παραλληλόγραμμον\nἄρα ἐστὶ τὸ ΑΓ.\nὁμοίως δὴ δείξομεν, ὅτι\nκαὶ ἕκαστον τῶν ΔΖ,\n\nΖΗ, ΗΒ, ΒΖ, ΑΕ παραλληλόγραμμόν\nἐστιν.\nἐπεζεύχθωσαν αἱ ΑΘ, ΔΖ. καὶ ἐπεὶ παράλληλός ἐστιν\nἡ μὲν ΑΒ τῇ ΔΓ, ἡ δὲ ΒΘ τῇ ΓΖ, δύο δὴ αἱ ΑΒ, ΒΘ\nἁπτόμεναι ἀλλήλων παρὰ δύο εὐθείας τὰς ΔΓ, ΓΖ ἁπτομένας\nἀλλήλων εἰσὶν οὐκ ἐν τῷ αὐτῷ ἐπιπέδῳ· ἴσας ἄρα\nγωνίας περιέξουσιν· ἴση ἄρα ἡ ὑπὸ ΑΒΘ γωνία τῇ ὑπὸ\nΔΓΖ. καὶ ἐπεὶ δύο αἱ ΑΒ, ΒΘ δυσὶ ταῖς ΔΓ, ΓΖ ἴσαι\nεἰσίν, καὶ γωνία ἡ ὑπὸ ΑΒΘ γωνίᾳ τῇ ὑπὸ ΔΓΖ ἐστιν\nἴση, βάσις ἄρα ἡ ΑΘ βάσει τῇ ΔΖ ἐστιν ἴση, καὶ τὸ ΑΒΘ\nτρίγωνον τῷ ΔΓΖ τριγώνῳ ἴσον ἐστίν. καί ἐστι τοῦ μὲν\nΑΒΘ διπλάσιον τὸ ΒΗ παραλληλόγραμμον, τοῦ δὲ ΔΓΖ\nδιπλάσιον τὸ ΓΕ παραλληλόγραμμον· ἴσον ἄρα τὸ ΒΗ\nπαραλληλόγραμμον τῷ ΓΕ παραλληλογράμμῳ. ὁμοίως\nδὴ δείξομεν, ὅτι καὶ τὸ μὲν ΑΓ τῷ ΗΖ ἐστιν ἴσον, τὸ δὲ\n\nΑΕ τῷ ΒΖ.\nἐὰν ἄρα στερεὸν ὑπὸ παραλλήλων ἐπιπέδων περιέχηται,\nτὰ ἀπεναντίον αὐτοῦ ἐπίπεδα ἴσα τε καὶ παραλληλόγραμμά\nἐστιν· ὅπερ ἔδει δεῖξαι.\nἐὰν στερεὸν παραλληλεπίπεδον ἐπιπέδῳ τμηθῇ παραλλήλῳ\nὄντι τοῖς ἀπεναντίον ἐπιπέδοις, ἔσται ὡς ἡ βάσις πρὸς\nτὴν βάσιν, οὕτως τὸ στερεὸν πρὸς τὸ στερεόν.\nστερεὸν γὰρ παραλληλεπίπεδον τὸ ΑΒΓΔ ἐπιπέδῳ τῷ\n\nΖΗ τετμήσθω παραλλήλῳ ὄντι τοῖς ἀπεναντίον ἐπιπέδοις\nτοῖς ΡΑ, ΔΘ· λέγω, ὅτι ἐστὶν ὡς ἡ ΑΕΖΦ βάσις\nπρὸς τὴν ΕΘΓΖ βάσιν, οὕτως τὸ ΑΒΖΥ στερεὸν πρὸς\nτὸ ΕΗΓΔ στερεόν.\n\nἘκβεβλήσθω γὰρ ἡ ΑΘ ἐφʼ ἑκάτερα τὰ μέρη, καὶ κείσθωσαν\nτῇ μὲν ΑΕ ἴσαι ὁσαιδηποτοῦν αἱ ΑΚ, ΚΛ, τῇ δὲ\nΕΘ ἴσαι ὁσαιδηποτοῦν αἱ ΘΜ, ΜΝ, καὶ συμπεπληρώσθω\nτὰ ΛΟ, ΚΦ, ΘΧ, ΜΣ παραλληλόγραμμα καὶ τὰ ΛΠ,\nΚΡ, ΔΜ, ΜΤ στερεά. καὶ ἐπεὶ ἴσαι εἰσὶν αἱ ΛΚ, ΚΑ,\nΑΕ εὐθεῖαι ἀλλήλαις, ἴσα ἐστὶ καὶ τὰ μὲν ΛΟ, ΚΦ, ΑΖ\nπαραλληλόγραμμα ἀλλήλοις, τὰ δὲ ΚΞ, ΚΒ, ΑΗ ἀλλήλοις\nκαὶ ἔτι τὰ ΛΨ, ΚΠ, ΑΡ ἀλλήλοις· ἀπεναντίον γάρ.\nδιὰ τὰ αὐτὰ δὴ καὶ τὰ μὲν ΕΓ, ΘΧ, ΜΣ παραλληλόγραμμα\nἴσα εἰσὶν ἀλλήλοις, τὰ δὲ ΘΗ, ΘΙ, ΙΝ ἴσα εἰσὶν\nἀλλήλοις, καὶ ἔτι τὰ ΔΘ, ΜΩ, ΝΤ· τρία ἄρα ἐπίπεδα\nτῶν ΛΠ, ΚΡ, ΑΥ στερεῶν τρισὶν ἐπιπέδοις ἐστὶν ἴσα.\nἀλλὰ τὰ τρία τρισὶ τοῖς ἀπεναντίον ἐστὶν ἴσα· τὰ ἄρα τρία\nστερεὰ τὰ ΛΠ, ΚΡ, ΑΥ ἴσα ἀλλήλοις ἐστίν. διὰ τὰ αὐτὰ\nδὴ καὶ τὰ τρία στερεὰ τὰ ΕΔ, ΔΜ, ΜΤ ἴσα ἀλλήλοις\nἐστίν· ὁσαπλασίων ἄρα ἐστὶν ἡ ΛΖ βάσις τῆς ΑΖ βάσεως,\nτοσαυταπλάσιόν ἐστι καὶ τὸ ΛΥ στερεὸν τοῦ ΑΥ στερεοῦ.\nδιὰ τὰ αὐτὰ δὴ ὁσαπλασίων ἐστὶν ἡ ΝΖ βάσις τῆς ΖΘ\nβάσεως, τοσαυταπλάσιόν ἐστι καὶ τὸ ΝΥ στερεὸν τοῦ ΘΥ\nστερεοῦ. καὶ εἰ ἴση ἐστὶν ἡ ΛΖ βάσις τῇ ΝΖ βάσει, ἴσον\nἐστὶ καὶ τὸ ΛΥ στερεὸν τῷ ΝΥ στερεῷ, καὶ εἰ ὑπερέχει ἡ\n\nΛΖ βάσις τῆς ΝΖ βάσεως, ὑπερέχει καὶ τὸ ΛΥ στερεὸν\nτοῦ ΝΥ στερεοῦ, καὶ εἰ ἐλλείπει, ἐλλείπει. τεσσάρων δὴ\nὄντων μεγεθῶν, δύο μὲν βάσεων τῶν ΑΖ, ΖΘ, δύο δὲ\nστερεῶν τῶν ΑΥ, ΥΘ, εἴληπται ἰσάκις πολλαπλάσια τῆς\nμὲν ΑΖ βάσεως καὶ τοῦ ΑΥ στερεοῦ ἥ τε ΛΖ βάσις καὶ τὸ\n\nΛΥ στερεόν, τῆς δὲ ΘΖ βάσεως καὶ τοῦ ΘΥ στερεοῦ ἥ\nτε ΝΖ βάσις καὶ τὸ ΝΥ στερεόν, καὶ δέδεικται, ὅτι εἰ ὑπερέχει\nἡ ΛΖ βάσις τῆς ΖΝ βάσεως, ὑπερέχει καὶ τὸ ΛΥ\nστερεὸν τοῦ ΝΥ\nστερεοῦ, καὶ εἰ ἴση, ἴσον, καὶ εἰ ἐλλείπει,\nἐλλείπει. ἔστιν ἄρα ὡς ἡ ΑΖ βάσις πρὸς τὴν ΖΘ\nβάσιν, οὕτως τὸ ΑΥ στερεὸν πρὸς τὸ ΥΘ στερεόν· ὅπερ\nἔδει δεῖξαι.\nπρὸς τῇ δοθείσῃ εὐθείᾳ καὶ τῷ πρὸς αὐτῇ σημείῳ τῇ\nδοθείσῃ στερεᾷ γωνίᾳ ἴσην στερεὰν γωνίαν συστήσασθαι.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ πρὸς αὐτῇ\nδοθὲν σημεῖον τὸ Α, ἡ δὲ δοθεῖσα στερεὰ γωνία ἡ πρὸς τῷ\nδ περιεχομένη ὑπὸ τῶν ὑπὸ ΕΔΓ, ΕΔΖ, ΖΔΓ γωνιῶν\nἐπιπέδων· δεῖ δὴ πρὸς τῇ ΑΒ εὐθείᾳ καὶ τῷ πρὸς αὐτῇ\nσημείῳ τῷ Α τῇ πρὸς τῷ Δ στερεᾷ γωνίᾳ ἴσην στερεὰν\nγωνίαν συστήσασθαι.\nεἰλήφθω γὰρ ἐπὶ τῆς ΔΖ τυχὸν σημεῖον τὸ Ζ, καὶ\nἤχθω ἀπὸ τοῦ Ζ ἐπὶ τὸ διὰ τῶν ΕΔ, ΔΓ ἐπίπεδον κάθετος\nἡ ΖΗ, καὶ συμβαλλέτω τῷ ἐπιπέδῳ κατὰ τὸ Η, καὶ ἐπεζεύχθω\nἡ ΔΗ, καὶ συνεστάτω πρὸς τῇ ΑΒ εὐθείᾳ καὶ τῷ\nπρὸς αὐτῇ σημείῳ τῷ Α τῇ μὲν ὑπὸ ΕΔΓ γωνίᾳ ἴση ἡ ὑπὸ\nΒΑΛ, τῇ δὲ ὑπὸ ΕΔΗ ἴση ἡ ὑπὸ ΒΑΚ, καὶ κείσθω τῇ\n\nΔΗ ἴση ἡ ΑΚ, καὶ ἀνεστάτω ἀπὸ τοῦ Κ σημείου τῷ διὰ\nτῶν ΒΑΛ ἐπιπέδῳ πρὸς ὀρθὰς ἡ ΚΘ, καὶ κείσθω ἴση\nτῇ ΗΖ ἡ ΚΘ, καὶ ἐπεζεύχθω ἡ ΘΑ· λέγω, ὅτι ἡ πρὸς\nτῷ Α στερεὰ γωνία περιεχομένη ὑπὸ τῶν ΒΑΛ, ΒΑΘ,\nΘΑΛ γωνιῶν ἴση ἐστὶ τῇ πρὸς τῷ Δ στερεᾷ γωνίᾳ τῇ\nπεριεχομένῃ ὑπὸ τῶν ΕΔΓ, ΕΔΖ, ΖΔΓ γωνιῶν.\nἈπειλήφθωσαν γὰρ ἴσαι αἱ ΑΒ, ΔΕ, καὶ ἐπεζεύχθωσαν\nαἱ ΘΒ, ΚΒ, ΖΕ, ΗΕ. καὶ ἐπεὶ ἡ ΖΗ ὀρθή ἐστι\nπρὸς τὸ ὑποκείμενον ἐπίπεδον, καὶ πρὸς πάσας ἄρα τὰς\nἁπτομένας αὐτῆς εὐθείας καὶ οὔσας ἐν τῷ ὑποκειμένῳ\nἐπιπέδῳ ὀρθὰς ποιήσει γωνίας· ὀρθὴ ἄρα ἐστὶν ἑκατέρα\nτῶν ὑπὸ ΖΗΔ, ΖΗΕ γωνιῶν. διὰ τὰ αὐτὰ δὴ καὶ ἑκατέρα\nτῶν ὑπὸ ΘΚΑ, ΘΚΒ γωνιῶν ὀρθή ἐστιν. καὶ ἐπεὶ\nδύο αἱ ΚΑ, ΑΒ δύο ταῖς ΗΔ, ΔΕ ἴσαι εἰσὶν ἑκατέρα ἑκατέρᾳ,\nκαὶ γωνίας ἴσας περιέχουσιν, βάσις ἄρα ἡ ΚΒ βάσει\nτῇ ΗΕ ἴση ἐστίν. ἔστι δὲ καὶ ἡ ΚΘ τῇ ΗΖ ἴση· καὶ γωνίας\nὀρθὰς περιέχουσιν· ἴση ἄρα καὶ ἡ ΘΒ τῇ ΖΕ. πάλιν\nἐπεὶ δύο αἱ ΑΚ, ΚΘ δυσὶ ταῖς ΔΗ, ΗΖ ἴσαι εἰσίν, καὶ\nγωνίας ὀρθὰς περιέχουσιν, βάσις ἄρα ἡ ΑΘ βάσει τῇ\nΖΔ ἴση ἐστίν. ἔστι δὲ καὶ ἡ ΑΒ τῇ ΔΕ ἴση· δύο\nδὴ αἱ ΘΑ, ΑΒ δύο ταῖς ΔΖ, ΔΕ ἴσαι εἰσίν. καὶ βάσις ἡ\nΘΒ βάσει τῇ ΖΕ ἴση· γωνία ἄρα ἡ ὑπὸ ΒΑΘ γωνίᾳ τῇ\nὑπὸ ΕΔΖ ἐστιν ἴση. διὰ τὰ αὐτὰ δὴ καὶ ἡ ὑπὸ ΘΑΛ τῇ ὑπὸ\nΖΔΓ ἐστιν ἴση ἐπειδήπερ ἐὰν ἀπολάβωμεν ἴσας τὰς ΑΛ,\nΔΓ καὶ ἐπιζεύξωμεν τὰς ΚΛ, ΘΛ, ΗΓ, ΖΓ, ἐπεὶ ὅλη ἡ\nὑπὸ ΒΑΛ ὅλῃ τῇ ὑπὸ ΕΔΓ ἐστιν ἴση, ὧν ἡ ὑπὸ ΒΑΚ τῇ\nὑπὸ ΕΔΗ ὑπόκειται ἴση, λοιπὴ ἄρα ἡ ὑπὸ ΚΑΛ λοιπῇ τῇ\nὑπὸ ΗΔΓ ἐστιν ἴση. καὶ ἐπεὶ δύο αἱ ΚΑ, ΑΛ δυσὶ ταῖς\nΗΔ, ΔΓ ἴσαι εἰσίν, καὶ γωνίας ἴσας περιέχουσιν, βάσις\nἄρα ἡ ΚΛ βάσει τῇ ΗΓ ἐστιν ἴση. ἔστι δὲ καὶ ἡ ΚΘ τῇ\n\nΗΖ ἴση· δύο δὴ αἱ ΛΚ, ΚΘ δυσὶ ταῖς ΓΗ, ΗΖ εἰσιν\nἴσαι· καὶ γωνίας ὀρθὰς περιέχουσιν· βάσις ἄρα ἡ ΘΛ βάσει\nτῇ ΖΓ ἐστιν ἴση. καὶ ἐπεὶ δύο αἱ ΘΑ, ΑΛ δυσὶ ταῖς ΖΔ,\nΔΓ εἰσιν ἴσαι, καὶ βάσις ἡ ΘΛ βάσει τῇ ΖΓ ἐστιν ἴση,\nγωνία ἄρα ἡ ὑπὸ ΘΑΛ γωνίᾳ τῇ ὑπὸ ΖΔΓ ἐστιν ἴση.\nἔστι δὲ καὶ ἡ ὑπὸ ΒΑΛ τῇ ὑπὸ ΕΔΓ ἴση.\nπρὸς ἄρα τῇ δοθείσῃ εὐθείᾳ τῇ ΑΒ καὶ τῷ πρὸς αὐτῇ\nσημείῳ τῷ Α τῇ δοθείσῃ στερεᾷ γωνίᾳ τῇ πρὸς τῷ Δ ἴση\nσυνέσταται· ὅπερ ἔδει ποιῆσαι.\nἀπὸ τῆς δοθείσης εὐθείας τῷ δοθέντι στερεῷ παραλληλεπιπέδῳ\nὅμοιόν τε καὶ ὁμοίως κείμενον στερεὸν παραλληλεπίπεδον\nἀναγράψαι.\nἔστω ἡ μὲν δοθεῖσα εὐθεῖα ἡ ΑΒ, τὸ δὲ δοθὲν στερεὸν\nπαραλληλεπίπεδον τὸ ΓΔ· δεῖ δὴ ἀπὸ τῆς δοθείσης εὐθείας\nτῆς ΑΒ τῷ δοθέντι στερεῷ παραλληλεπιπέδῳ τῷ ΓΔ\nὅμοιόν τε καὶ ὁμοίως κείμενον στερεὸν παραλληλεπίπεδον\nἀναγράψαι.\nσυνεστάτω γὰρ πρὸς τῇ ΑΒ εὐθείᾳ καὶ τῷ πρὸς αὐτῇ\nσημείῳ τῷ Α τῇ πρὸς τῷ Γ στερεᾷ γωνίᾳ ἴση ἡ περιεχομένη\nὑπὸ τῶν ΒΑΘ, ΘΑΚ, ΚΑΒ, ὥστε ἴσην εἶναι τὴν\nμὲν ὑπὸ ΒΑΘ γωνίαν τῇ ὑπὸ ΕΓΖ, τὴν δὲ ὑπὸ ΒΑΚ τῇ\nὑπὸ ΕΓΗ, τὴν δὲ ὑπὸ ΚΑΘ τῇ ὑπὸ ΗΓΖ· καὶ γεγονέτω\nὡς μὲν ἡ ΕΓ πρὸς τὴν ΓΗ, οὕτως ἡ ΒΑ πρὸς τὴν ΑΚ,\nὡς δὲ ἡ ΗΓ πρὸς τὴν ΓΖ, οὕτως ἡ ΚΑ πρὸς τὴν ΑΘ. καὶ\nδιʼ ἴσου ἄρα ἐστὶν ὡς ἡ ΕΓ πρὸς τὴν ΓΖ, οὕτως ἡ ΒΑ\nπρὸς τὴν ΑΘ. καὶ συμπεπληρώσθω τὸ ΘΒ παραλληλόγραμμον\nκαὶ τὸ ΑΛ στερεόν.\nκαὶ ἐπεί ἐστιν ὡς ἡ ΕΓ πρὸς τὴν ΓΗ, οὕτως ἡ ΒΑ πρὸς\nτὴν ΑΚ, καὶ περὶ ἴσας γωνίας τὰς ὑπὸ ΕΓΗ, ΒΑΚ αἱ\nπλευραὶ ἀνάλογόν εἰσιν, ὅμοιον ἄρα ἐστὶ τὸ ΗΕ παραλληλόγραμμον\nτῷ ΚΒ παραλληλογράμμῳ. διὰ τὰ αὐτὰ\nδὴ καὶ τὸ μὲν ΚΘ παραλληλόγραμμον τῷ ΗΖ παραλληλογράμμῳ\nὅμοιόν ἐστι καὶ ἔτι τὸ ΖΕ τῷ ΘΒ· τρία ἄρα\nπαραλληλόγραμμα τοῦ ΓΔ στερεοῦ τρισὶ παραλληλογράμμοις\nτοῦ ΑΛ στερεοῦ ὅμοιά ἐστιν. ἀλλὰ τὰ μὲν τρία\nτρισὶ τοῖς ἀπεναντίον ἴσα τέ ἐστι καὶ ὅμοια, τὰ δὲ τρία\nτρισὶ τοῖς ἀπεναντίον ἴσα τέ ἐστι καὶ ὅμοια· ὅλον ἄρα τὸ\nΓΔ στερεὸν ὅλῳ τῷ ΑΛ στερεῷ ὅμοιόν ἐστιν.\n\n\nἀπὸ τῆς δοθείσης ἄρα εὐθείας τῆς ΑΒ τῷ δοθέντι\nστερεῷ παραλληλεπιπέδῳ τῷ ΓΔ ὅμοιόν τε καὶ ὁμοίως\nκείμενον ἀναγέγραπται τὸ ΑΛ· ὅπερ ἔδει ποιῆσαι.\nἐὰν στερεὸν παραλληλεπίπεδον ἐπιπέδῳ τμηθῇ κατὰ\nτὰς διαγωνίους τῶν ἀπεναντίον ἐπιπέδων, δίχα τμηθήσεται\nτὸ στερεὸν ὑπὸ τοῦ ἐπιπέδου.\nστερεὸν γὰρ παραλληλεπίπεδον τὸ ΑΒ ἐπιπέδῳ τῷ\n\nΓΔΕΖ τετμήσθω κατὰ τὰς διαγωνίους τῶν ἀπεναντίον\nἐπιπέδων τὰς ΓΖ, ΔΕ· λέγω,\nὅτι δίχα τμηθήσεται τὸ ΑΒ στερεὸν\nὑπὸ τοῦ ΓΔΕΖ ἐπιπέδου.\nἐπεὶ γὰρ ἴσον ἐστὶ τὸ μὲν ΓΗΖ\nτρίγωνον τῷ ΓΖΒ τριγώνῳ, τὸ\nδὲ ΑΔΕ τῷ ΔΕΘ, ἔστι δὲ καὶ τὸ\nμὲν ΓΑ παραλληλόγραμμον τῷ\nΕΒ ἴσον· ἀπεναντίον γάρ· τὸ δὲ\nΗΕ τῷ ΓΘ, καὶ τὸ πρίσμα ἄρα τὸ περιεχόμενον ὑπὸ δύο\nμὲν τριγώνων τῶν ΓΗΖ, ΑΔΕ, τριῶν δὲ παραλληλογράμμων\nτῶν ΗΕ, ΑΓ, ΓΕ ἴσον ἐστὶ τῷ πρίσματι τῷ\nπεριεχομένῳ ὑπὸ δύο μὲν τριγώνων τῶν ΓΖΒ, ΔΕΘ,\nτριῶν δὲ παραλληλογράμμων τῶν ΓΘ, ΒΕ, ΓΕ· ὑπὸ γὰρ\nἴσων ἐπιπέδων περιέχονται τῷ τε πλήθει καὶ τῷ μεγέθει.\nὥστε ὅλον τὸ ΑΒ στερεὸν δίχα τέτμηται ὑπὸ τοῦ ΓΔΕΖ\nἐπιπέδου· ὅπερ ἔδει δεῖξαι.\nτὰ ἐπὶ τῆς αὐτῆς βάσεως ὄντα στερεὰ παραλληλεπίπεδα\nκαὶ ὑπὸ τὸ αὐτὸ ὕψος, ὧν αἱ ἐφεστῶσαι ἐπὶ τῶν αὐτῶν\nεἰσιν εὐθειῶν, ἴσα ἀλλήλοις ἐστίν.\nἔστω ἐπὶ τῆς αὐτῆς βάσεως τῆς ΑΒ στερεὰ παραλληλεπίπεδα\nτὰ ΓΜ, ΓΝ ὑπὸ τὸ αὐτὸ ὕψος, ὧν αἱ ἐφεστῶσαι\nαἱ ΑΗ, ΑΖ, ΛΜ, ΛΝ,\nΓΔ, ΓΕ, ΒΘ, ΒΚ ἐπὶ τῶν\nαὐτῶν εὐθειῶν ἔστωσαν\nτῶν ΖΝ, ΔΚ· λέγω, ὅτι\nἴσον ἐστὶ τὸ ΓΜ στερεὸν\nτῷ ΓΝ στερεῷ.\nἐπεὶ γὰρ παραλληλόγραμμόν\nἐστιν ἑκάτερον\nτῶν ΓΘ, ΓΚ, ἴση ἐστὶν ἡ ΓΒ ἑκατέρᾳ τῶν ΔΘ, ΕΚ· ὥστε\nκαὶ ἡ ΔΘ τῇ ΕΚ ἐστιν ἴση. κοινὴ ἀφῃρήσθω ἡ ΕΘ· λοιπὴ\nἄρα ἡ ΔΕ λοιπῇ τῇ ΘΚ ἐστιν ἴση. ὥστε καὶ τὸ μὲν ΔΓΕ τρίγωνον\nτῷ ΘΒΚ τριγώνῳ ἴσον ἐστίν, τὸ δὲ ΔΗ παραλληλόγραμμον\nτῷ ΘΝ παραλληλογράμμῳ. διὰ τὰ αὐτὰ δὴ καὶ\nτὸ ΑΖΗ τρίγωνον τῷ ΜΛΝ τριγώνῳ ἴσον ἐστίν. ἔστι δὲ\nκαὶ τὸ μὲν ΓΖ παραλληλόγραμμον τῷ ΒΜ παραλληλογράμμῳ\nἴσον, τὸ δὲ ΓΗ τῷ ΒΝ· ἀπεναντίον γάρ· καὶ τὸ\nπρίσμα ἄρα τὸ περιεχόμενον ὑπὸ δύο μὲν τριγώνων τῶν\nΑΖΗ, ΔΓΕ, τριῶν δὲ παραλληλογράμμων τῶν ΑΔ,\nΔΗ, ΓΗ ἴσον ἐστὶ τῷ πρίσματι τῷ περιεχομένῳ ὑπὸ δύο\nμὲν τριγώνων τῶν ΜΛΝ, ΘΒΚ, τριῶν δὲ παραλληλογράμμων\nτῶν ΒΜ, ΘΝ, ΒΝ. κοινὸν προσκείσθω τὸ στερεόν,\nοὗ βάσις μὲν τὸ ΑΒ παραλληλόγραμμον, ἀπεναντίον\nδὲ τὸ ΗΕΘΜ· ὅλον ἄρα τὸ ΓΜ στερεὸν παραλληλεπίπεδον\nὅλῳ τῷ ΓΝ στερεῷ παραλληλεπιπέδῳ ἴσον ἐστίν.\n\n\nτὰ ἄρα ἐπὶ τῆς αὐτῆς βάσεως ὄντα στερεὰ παραλληλεπίπεδα\nκαὶ ὑπὸ τὸ αὐτὸ ὕψος, ὧν αἱ ἐφεστῶσαι ἐπὶ\nτῶν αὐτῶν εἰσιν εὐθειῶν, ἴσα ἀλλήλοις ἐστίν· ὅπερ ἔδει\nδεῖξαι.\nτὰ ἐπὶ τῆς αὐτῆς βάσεως ὄντα στερεὰ παραλληλεπίπεδα\nκαὶ ὑπὸ τὸ αὐτὸ ὕψος, ὧν αἱ ἐφεστῶσαι οὐκ εἰσὶν ἐπὶ\nτῶν αὐτῶν εὐθειῶν, ἴσα ἀλλήλοις ἐστίν.\nἔστω ἐπὶ τῆς αὐτῆς βάσεως\nτῆς ΑΒ στερεὰ παραλληλεπίπεδα\nτὰ ΓΜ, ΓΝ\nὑπὸ τὸ αὐτὸ ὕψος, ὧν αἱ\nἐφεστῶσαι αἱ ΑΖ, ΑΗ,\nΛΜ, ΛΝ, ΓΔ, ΓΕ, ΒΘ,\n\nΒΚ μὴ ἔστωσαν ἐπὶ τῶν\nαὐτῶν εὐθειῶν· λέγω, ὅτι\nἴσον ἐστὶ τὸ ΓΜ στερεὸν\nτῷ ΓΝ στερεῷ.\nἐκβεβλήσθωσαν γὰρ αἱ ΝΚ, ΔΘ καὶ συμπιπτέτωσαν\nἀλλήλαις κατὰ τὸ Ρ, καὶ ἔτι ἐκβεβλήσθωσαν αἱ ΖΜ, ΗΕ\nἐπὶ τὰ Ο, Π, καὶ ἐπεζεύχθωσαν αἱ ΑΞ, ΛΟ, ΓΠ, ΒΡ.\nἴσον δή ἐστι τὸ ΓΜ στερεόν, οὗ βάσις μὲν τὸ ΑΓΒΛ\nπαραλληλόγραμμον, ἀπεναντίον δὲ τὸ ΖΔΘΜ, τῷ ΓΟ\nστερεῷ, οὗ βάσις μὲν τὸ ΑΓΒΛ παραλληλόγραμμον,\nἀπεναντίον δὲ τὸ ΞΠΡΟ· ἐπί τε γὰρ τῆς αὐτῆς βάσεώς\nεἰσι τῆς ΑΓΒΛ καὶ ὑπὸ τὸ αὐτὸ ὕψος, ὧν αἱ ἐφεστῶσαι\nαἱ ΑΖ, ΑΞ, ΛΜ, ΛΟ, ΓΔ, ΓΠ, ΒΘ, ΒΡ ἐπὶ τῶν αὐτῶν\nεἰσιν εὐθειῶν τῶν ΖΟ, ΔΡ. ἀλλὰ τὸ ΓΟ στερεόν, οὗ βάσις\nμέν ἐστι τὸ ΑΓΒΛ παραλληλόγραμμον, ἀπεναντίον δὲ τὸ\n\nΞΠΡΟ, ἴσον ἐστὶ τῷ ΓΝ στερεῷ, οὗ βάσις μὲν τὸ ΑΓΒΛ\nπαραλληλόγραμμον, ἀπεναντίον δὲ τὸ ΗΕΚΝ· ἐπί τε\nγὰρ πάλιν τῆς αὐτῆς βάσεώς εἰσι τῆς ΑΓΒΛ καὶ ὑπὸ τὸ\nαὐτὸ ὕψος, ὧν αἱ ἐφεστῶσαι αἱ ΑΗ, ΑΞ, ΓΕ, ΓΠ, ΛΝ,\nΛΟ, ΒΚ, ΒΡ ἐπὶ τῶν αὐτῶν εἰσιν εὐθειῶν τῶν ΗΠ, ΝΡ.\nὥστε καὶ τὸ ΓΜ στερεὸν ἴσον ἐστὶ τῷ ΓΝ στερεῷ.\nτὰ ἄρα ἐπὶ τῆς αὐτῆς βάσεως στερεὰ παραλληλεπίπεδα\nκαὶ ὑπὸ τὸ αὐτὸ ὕψος, ὧν αἱ ἐφεστῶσαι οὐκ εἰσὶν ἐπὶ τῶν\nαὐτῶν εὐθειῶν, ἴσα ἀλλήλοις ἐστίν· ὅπερ ἔδει δεῖξαι.\nτὰ ἐπὶ ἴσων βάσεων ὄντα στερεὰ παραλληλεπίπεδα καὶ\nὑπὸ τὸ αὐτὸ ὕψος ἴσα ἀλλήλοις ἐστίν.\nἔστω ἐπὶ ἴσων βάσεων τῶν ΑΒ, ΓΔ στερεὰ παραλληλεπίπεδα\nτὰ ΑΕ, ΓΖ ὑπὸ τὸ αὐτὸ ὕψος· λέγω, ὅτι ἴσον\nἐστὶ τὸ ΑΕ στερεὸν τῷ ΓΖ στερεῷ.\nἔστωσαν δὴ πρότερον αἱ ἐφεστηκυῖαι αἱ ΘΚ, ΒΕ, ΑΗ,\nΛΜ, ΟΠ, ΔΖ, ΓΞ, ΡΣ πρὸς ὀρθὰς ταῖς ΑΒ, ΓΔ βάσεσιν,\nκαὶ ἐκβεβλήσθω ἐπʼ εὐθείας τῇ ΓΡ εὐθεῖα ἡ ΡΤ, καὶ\nσυνεστάτω πρὸς τῇ ΡΤ εὐθείᾳ καὶ τῷ πρὸς αὐτῇ σημείῳ\nτῷ Ρ τῇ ὑπὸ ΑΛΒ γωνίᾳ ἴση ἡ ὑπὸ ΤΡΥ, καὶ κείσθω\nτῇ μὲν ΑΛ ἴση ἡ ΡΤ, τῇ δὲ ΛΒ ἴση ἡ ΡΥ, καὶ συμπεπληρώσθω\nἥ τε ΡΧ βάσις καὶ τὸ ΨΥ στερεόν. καὶ ἐπεὶ δύο αἱ\nΤΡ, ΡΥ δυσὶ ταῖς ΑΛ, ΛΒ ἴσαι εἰσίν, καὶ γωνίας ἴσας\nπεριέχουσιν, ἴσον ἄρα καὶ ὅμοιον τὸ ΡΧ παραλληλόγραμμον\nτῷ ΘΛ παραλληλογράμμῳ. καὶ ἐπεὶ πάλιν ἴση μὲν\nἡ ΑΛ τῇ ΡΤ, ἡ δὲ ΛΜ τῇ ΡΣ, καὶ γωνίας ὀρθὰς περιέχουσιν,\nἴσον ἄρα καὶ ὅμοιόν ἐστι τὸ ΡΨ παραλληλόγραμμον\nτῷ ΑΜ παραλληλογράμμῳ. διὰ τὰ αὐτὰ δὴ καὶ\nτὸ ΛΕ τῷ ΣΥ ἴσον τέ ἐστι καὶ ὅμοιον· τρία ἄρα παραλληλόγραμμα\nτοῦ ΑΕ στερεοῦ τρισὶ παραλληλογράμμοις\nτοῦ ΨΥ στερεοῦ ἴσα τέ ἐστι καὶ ὅμοια. ἀλλὰ τὰ μὲν τρία\nτρισὶ τοῖς ἀπεναντίον ἴσα τέ ἐστι καὶ ὅμοια, τὰ δὲ τρία\nτρισὶ τοῖς ἀπεναντίον· ὅλον ἄρα τὸ ΑΕ στερεὸν παραλληλεπίπεδον\nὅλῳ τῷ ΨΥ στερεῷ παραλληλεπιπέδῳ ἴσον\nἐστίν. διήχθωσαν αἱ ΔΡ, ΧΥ καὶ συμπιπτέτωσαν ἀλλήλαις\nκατὰ τὸ Ω, καὶ διὰ τοῦ Τ τῇ ΔΩ παράλληλος ἤχθω ἡ\n#22αΤ#5, καὶ ἐκβεβλήσθω ἡ ΟΔ κατὰ τὸ #22α, καὶ συμπεπληρώσθω\nτὰ ΩΨ, ΡΙ στερεά. ἴσον δή ἐστι τὸ ΨΩ στερεόν, οὗ\nβάσις μέν ἐστι τὸ ΡΨ παραλληλόγραμμον, ἀπεναντίον δὲ\nτὸ Ω#4, τῷ ΨΥ στερεῷ, οὗ βάσις μὲν τὸ ΡΨ παραλληλόγραμμον,\nἀπεναντίον δὲ τὸ ΥΦ· ἐπί τε γὰρ τῆς αὐτῆς βάσεώς\nεἰσι τῆς ΡΨ καὶ ὑπὸ τὸ αὐτὸ ὕψος, ὧν αἱ ἐφεστῶσαι\nαἱ ΡΩ, ΡΥ, Τ#5, ΤΧ, Σ#2, Σο͂, Ψ#4, ΨΦ ἐπὶ τῶν αὐτῶν\nεἰσιν εὐθειῶν τῶν ΩΧ, #2Φ. ἀλλὰ τὸ ΨΥ στερεὸν τῷ ΑΕ\nἐστιν ἴσον· καὶ τὸ ΨΩ ἄρα στερεὸν τῷ ΑΕ στερεῷ ἐστιν\nἴσον. καὶ ἐπεὶ ἴσον ἐστὶ τὸ ΡΥΧΤ παραλληλόγραμμον τῷ\nΩΤ παραλληλογράμμῳ· ἐπί τε γὰρ τῆς αὐτῆς βάσεώς\nεἰσι τῆς ΡΤ καὶ ἐν ταῖς αὐταῖς παραλλήλοις ταῖς ΡΤ,\nΩΧ· ἀλλὰ τὸ ΡΥΧΤ τῷ ΓΔ ἐστιν ἴσον, ἐπεὶ καὶ τῷ ΑΒ,\nκαὶ τὸ ΩΤ ἄρα παραλληλόγραμμον τῷ ΓΔ ἐστιν ἴσον.\nἄλλο δὲ τὸ ΔΤ· ἔστιν ἄρα ὡς ἡ ΓΔ βάσις πρὸς τὴν ΔΤ,\nοὕτως ἡ ΩΤ πρὸς τὴν ΔΤ. καὶ ἐπεὶ στερεὸν παραλληλεπίπεδον\nτὸ ΓΙ ἐπιπέδῳ τῷ ΡΖ τέτμηται παραλλήλῳ ὄντι\nτοῖς ἀπεναντίον ἐπιπέδοις, ἔστιν ὡς ἡ ΓΔ βάσις πρὸς τὴν\n\nΔΤ βάσιν, οὕτως τὸ ΓΖ στερεὸν πρὸς τὸ ΡΙ στερεόν. διὰ\nτὰ αὐτὰ δή, ἐπεὶ στερεὸν παραλληλεπίπεδον τὸ ΩΙ ἐπιπέδῳ\nτῷ ΡΨ τέτμηται παραλλήλῳ ὄντι τοῖς ἀπεναντίον ἐπιπέδοις,\nἔστιν ὡς ἡ ΩΤ βάσις πρὸς τὴν ΤΔ βάσιν, οὕτως\nτὸ ΩΨ στερεὸν πρὸς τὸ ΡΙ. ἀλλʼ ὡς ἡ ΓΔ βάσις πρὸς τὴν\n\nΔΤ, οὕτως ἡ ΩΤ πρὸς τὴν ΔΤ· καὶ ὡς ἄρα τὸ ΓΖ στερεὸν\nπρὸς τὸ ΡΙ στερεόν, οὕτως τὸ ΩΨ στερεὸν πρὸς τὸ\nΡΙ. ἑκάτερον ἄρα τῶν ΓΖ, ΩΨ στερεῶν πρὸς τὸ ΡΙ τὸν\nαὐτὸν ἔχει λόγον· ἴσον ἄρα ἐστὶ τὸ ΓΖ στερεὸν τῷ ΩΨ\nστερεῷ. ἀλλὰ τὸ ΩΨ τῷ ΑΕ ἐδείχθη ἴσον· καὶ τὸ ΑΕ\nἄρα τῷ ΓΖ ἐστιν ἴσον.\n\nμὴ ἔστωσαν δὴ αἱ ἐφεστηκυῖαι αἱ ΑΗ, ΘΚ, ΒΕ, ΛΜ,\nΓΝ, ΟΠ, ΔΖ, ΡΣ πρὸς ὀρθὰς ταῖς ΑΒ, ΓΔ βάσεσιν·\nλέγω πάλιν, ὅτι ἴσον τὸ ΑΕ στερεὸν τῷ ΓΖ στερεῷ. ἤχθωσαν\nγὰρ ἀπὸ τῶν Κ, Ε, Η, Μ, Π, Ζ, Ν, Σ σημείων ἐπὶ τὸ\nὑποκείμενον ἐπίπεδον κάθετοι αἱ ΚΞ, ΕΤ, ΗΥ, ΜΦ,\nΠΧ, ΖΨ, ΝΩ, ΣΙ, καὶ συμβαλλέτωσαν τῷ ἐπιπέδῳ κατὰ\nτὰ Ξ, Τ, Υ, Φ, Χ, Ψ, Ω, Ι σημεῖα, καὶ ἐπεζεύχθωσαν αἱ\nΞΤ, ΞΥ, ΥΦ, ΤΦ, ΧΨ, ΧΩ, ΩΙ, ΙΨ. ἴσον δή ἐστι τὸ\nΚΦ στερεὸν τῷ ΠΙ στερεῷ· ἐπί τε γὰρ ἴσων βάσεών εἰσι\nτῶν ΚΜ, ΠΣ καὶ ὑπὸ τὸ αὐτὸ ὕψος, ὧν αἱ ἐφεστῶσαι πρὸς\nὀρθάς εἰσι ταῖς βάσεσιν. ἀλλὰ τὸ μὲν ΚΦ στερεὸν τῷ ΑΕ\nστερεῷ ἐστιν ἴσον, τὸ δὲ ΠΙ τῷ ΓΖ· ἐπί τε γὰρ τῆς αὐτῆς\nβάσεώς εἰσι καὶ ὑπὸ τὸ αὐτὸ ὕψος, ὧν αἱ ἐφεστῶσαι οὔκ\nεἰσιν ἐπὶ τῶν αὐτῶν εὐθειῶν. καὶ τὸ ΑΕ ἄρα στερεὸν τῷ\n\nΓΖ στερεῷ ἐστιν ἴσον.\nτὰ ἄρα ἐπὶ ἴσων βάσεων ὄντα στερεὰ παραλληλεπίπεδα\nκαὶ ὑπὸ τὸ αὐτὸ ὕψος ἴσα ἀλλήλοις ἐστίν· ὅπερ ἔδει δεῖξαι.\nτὰ ὑπὸ τὸ αὐτὸ ὕψος ὄντα στερεὰ παραλληλεπίπεδα\nπρὸς ἄλληλά ἐστιν ὡς αἱ βάσεις.\n\nἔστω ὑπὸ τὸ αὐτὸ ὕψος στερεὰ παραλληλεπίπεδα τὰ\nΑΒ, ΓΔ· λέγω, ὅτι τὰ ΑΒ, ΓΔ στερεὰ παραλληλεπίπεδα\nπρὸς ἄλληλά ἐστιν ὡς αἱ βάσεις, τουτέστιν ὅτι ἐστὶν ὡς ἡ\nΑΕ βάσις πρὸς τὴν ΓΖ βάσιν, οὕτως τὸ ΑΒ στερεὸν πρὸς\nτὸ ΓΔ στερεόν.\nπαραβεβλήσθω γὰρ παρὰ τὴν ΖΗ τῷ ΑΕ ἴσον τὸ ΖΘ,\nκαὶ ἀπὸ βάσεως μὲν τῆς ΖΘ, ὕψους δὲ τοῦ αὐτοῦ τῷ ΓΔ\nστερεὸν παραλληλεπίπεδον συμπεπληρώσθω τὸ ΗΚ. ἴσον\nδή ἐστι τὸ ΑΒ στερεὸν τῷ ΗΚ στερεῷ· ἐπί τε γὰρ ἴσων\nβάσεών εἰσι τῶν ΑΕ, ΖΘ καὶ ὑπὸ τὸ αὐτὸ ὕψος. καὶ ἐπεὶ\nστερεὸν παραλληλεπίπεδον τὸ ΓΚ ἐπιπέδῳ τῷ ΔΗ τέτμηται\nπαραλλήλῳ ὄντι τοῖς ἀπεναντίον ἐπιπέδοις, ἔστιν ἄρα\nὡς ἡ ΓΖ βάσις πρὸς τὴν ΖΘ βάσιν, οὕτως τὸ ΓΔ στερεὸν\nπρὸς τὸ ΔΘ στερεόν. ἴση δὲ ἡ μὲν ΖΘ βάσις τῇ ΑΕ βάσει,\nτὸ δὲ ΗΚ στερεὸν τῷ ΑΒ στερεῷ· ἔστιν ἄρα καὶ ὡς ἡ ΑΕ\nβάσις πρὸς τὴν ΓΖ βάσιν, οὕτως τὸ ΑΒ στερεὸν πρὸς τὸ\nΓΔ στερεόν.\n\n\nτὰ ἄρα ὑπὸ τὸ αὐτὸ ὕψος ὄντα στερεὰ παραλληλεπίπεδα\nπρὸς ἄλληλά ἐστιν ὡς αἱ βάσεις· ὅπερ ἔδει δεῖξαι.\nτὰ ὅμοια στερεὰ παραλληλεπίπεδα πρὸς ἄλληλα ἐν τριπλασίονι\nλόγῳ εἰσὶ τῶν ὁμολόγων πλευρῶν.\n\nἔστω ὅμοια στερεὰ παραλληλεπίπεδα\nτὰ ΑΒ, ΓΔ, ὁμόλογος δὲ ἔστω ἡ ΑΕ τῇ\n\nΓΖ· λέγω, ὅτι τὸ ΑΒ στερεὸν πρὸς τὸ ΓΔ\nστερεὸν τριπλασίονα λόγον ἔχει, ἤπερ ἡ\nΑΕ πρὸς τὴν ΓΖ.\nἐκβεβλήσθωσαν γὰρ ἐπʼ εὐθείας ταῖς ΑΕ,\nΗΕ, ΘΕ αἱ ΕΚ, ΕΛ, ΕΜ, καὶ κείσθω τῇ μὲν ΓΖ ἴση ἡ ΕΚ,\nτῇ δὲ ΖΝ ἴση ἡ ΕΛ, καὶ ἔτι τῇ ΖΡ ἴση ἡ ΕΜ, καὶ συμπεπληρώσθω\nτὸ ΚΛ παραλληλόγραμμον καὶ τὸ ΚΟ στερεόν.\nκαὶ ἐπεὶ δύο αἱ ΚΕ, ΕΛ δυσὶ ταῖς ΓΖ, ΖΝ ἴσαι εἰσίν,\nἀλλὰ καὶ γωνία ἡ ὑπὸ ΚΕΛ γωνίᾳ τῇ ὑπὸ ΓΖΝ ἐστιν ἴση,\nἐπειδήπερ καὶ ἡ ὑπὸ ΑΕΗ τῇ ὑπὸ ΓΖΝ ἐστιν ἴση διὰ τὴν\nὁμοιότητα τῶν ΑΒ, ΓΔ στερεῶν, ἴσον ἄρα ἐστὶ καὶ ὅμοιον\nτὸ ΚΛ παραλληλόγραμμον τῷ ΓΝ παραλληλογράμμῳ.\nδιὰ τὰ αὐτὰ δὴ καὶ τὸ μὲν ΚΜ παραλληλόγραμμον ἴσον\nἐστὶ καὶ ὅμοιον τῷ ΓΡ\nπαραλληλογράμμῳ καὶ ἔτι τὸ\nΕΟ τῷ ΔΖ· τρία ἄρα παραλληλόγραμμα τοῦ ΚΟ στερεοῦ\nτρισὶ παραλληλογράμμοις τοῦ ΓΔ στερεοῦ ἴσα ἐστὶ καὶ\nὅμοια. ἀλλὰ τὰ μὲν τρία τρισὶ τοῖς ἀπεναντίον ἴσα ἐστὶ καὶ\nὅμοια, τὰ δὲ τρία τρισὶ τοῖς ἀπεναντίον ἴσα ἐστὶ καὶ ὅμοια·\nὅλον ἄρα τὸ ΚΟ στερεὸν ὅλῳ τῷ ΓΔ στερεῷ ἴσον ἐστὶ καὶ\nὅμοιον. συμπεπληρώσθω τὸ ΗΚ παραλληλόγραμμον, καὶ\nἀπὸ βάσεων μὲν τῶν ΗΚ, ΚΛ παραλληλογράμμων, ὕψους\nδὲ τοῦ αὐτοῦ τῷ ΑΒ στερεὰ συμπεπληρώσθω τὰ ΕΞ, ΛΠ.\nκαὶ ἐπεὶ διὰ τὴν ὁμοιότητα τῶν ΑΒ, ΓΔ στερεῶν ἐστιν\nὡς ἡ ΑΕ πρὸς τὴν ΓΖ, οὕτως ἡ ΕΗ πρὸς τὴν ΖΝ, καὶ ἡ\nΕΘ πρὸς τὴν ΖΡ, ἴση δὲ ἡ μέν ΓΖ τῇ ΕΚ, ἡ δὲ ΖΝ τῇ\n\nΕΛ, ἡ δὲ ΖΡ τῇ ΕΜ, ἔστιν ἄρα ὡς ἡ ΑΕ πρὸς τὴν ΕΚ,\nοὕτως ἡ ΗΕ πρὸς τὴν ΕΛ καὶ ἡ ΘΕ πρὸς τὴν ΕΜ. ἀλλʼ\nὡς μὲν ἡ ΑΕ πρὸς τὴν ΕΚ, οὕτως τὸ ΑΗ\nπαραλληλόγραμμον\nπρὸς τὸ ΗΚ παραλληλόγραμμον, ὡς δὲ ἡ ΗΕ\nπρὸς τὴν ΕΛ, οὕτως τὸ ΗΚ πρὸς τὸ ΚΛ, ὡς δὲ ἡ ΘΕ\nπρὸς ΕΜ, οὕτως τὸ ΠΕ πρὸς τὸ ΚΜ· καὶ ὡς ἄρα τὸ\nΑΗ παραλληλόγραμμον πρὸς τὸ ΗΚ, οὕτως τὸ ΗΚ πρὸς\nτὸ ΚΛ καὶ τὸ ΠΕ πρὸς τὸ ΚΜ. ἀλλʼ ὡς μὲν τὸ ΑΗ πρὸς\nτὸ ΗΚ, οὕτως τὸ ΑΒ στερεὸν πρὸς τὸ ΕΞ στερεόν, ὡς δὲ\nτὸ ΗΚ πρὸς τὸ ΚΛ, οὕτως τὸ ΞΕ στερεὸν πρὸς τὸ ΠΛ\nστερεόν, ὡς δὲ τὸ ΠΕ πρὸς τὸ ΚΜ, οὕτως τὸ ΠΛ στερεὸν\nπρὸς τὸ ΚΟ στερεόν· καὶ ὡς ἄρα τὸ ΑΒ στερεὸν πρὸς τὸ\nΕΞ, οὕτως τὸ ΕΞ πρὸς τὸ ΠΛ καὶ τὸ ΠΛ πρὸς τὸ ΚΟ.\nἐὰν δὲ τέσσαρα μεγέθη κατὰ τὸ συνεχὲς ἀνάλογον ᾖ, τὸ\nπρῶτον πρὸς τὸ τέταρτον τριπλασίονα λόγον ἔχει ἤπερ\nπρὸς τὸ δεύτερον· τὸ ΑΒ ἄρα στερεὸν πρὸς τὸ ΚΟ τριπλασίονα\nλόγον ἔχει ἤπερ τὸ ΑΒ πρὸς τὸ ΕΞ. ἀλλʼ ὡς τὸ ΑΒ\nπρὸς τὸ ΕΞ, οὕτως τὸ ΑΗ παραλληλόγραμμον πρὸς τὸ\nΗΚ καὶ ἡ ΑΕ εὐθεῖα πρὸς τὴν ΕΚ· ὥστε καὶ τὸ ΑΒ στερεὸν\nπρὸς τὸ ΚΟ τριπλασίονα λόγον ἔχει ἤπερ ἡ ΑΕ πρὸς\nτὴν ΕΚ. ἴσον δὲ τὸ μὲν\nΚΟ στερεὸν τῷ ΓΔ στερεῷ, ἡ\nδὲ ΕΚ εὐθεῖα τῇ ΓΖ· καὶ τὸ ΑΒ ἄρα στερεὸν πρὸς τὸ ΓΔ\nστερεὸν τριπλασίονα λόγον ἔχει ἤπερ ἡ ὁμόλογος αὐτοῦ\nπλευρὰ ἡ ΑΕ πρὸς τὴν ὁμόλογον πλευρὰν τὴν ΓΖ.\nτὰ ἄρα ὅμοια στερεὰ παραλληλεπίπεδα ἐν τριπλασίονι\nλόγῳ ἐστὶ τῶν ὁμολόγων πλευρῶν· ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι ἐὰν τέσσαρες εὐθεῖαι ἀνάλογον\nὦσιν, ἔσται ὡς ἡ πρώτη πρὸς τὴν τετάρτην, οὕτω τὸ\nἀπὸ τῆς πρώτης στερεὸν παραλληλεπίπεδον πρὸς τὸ ἀπὸ\nτῆς δευτέρας τὸ ὅμοιον καὶ ὁμοίως ἀναγραφόμενον, ἐπείπερ\nκαὶ ἡ πρώτη πρὸς τὴν τετάρτην τριπλασίονα λόγον ἔχει\nἤπερ πρὸς τὴν δευτέραν.\nτῶν ἴσων στερεῶν παραλληλεπιπέδων ἀντιπεπόνθασιν\nαἱ βάσεις τοῖς ὕψεσιν· καὶ ὧν στερεῶν παραλληλεπιπέδων\nἀντιπεπόνθασιν αἱ βάσεις τοῖς ὕψεσιν, ἴσα ἐστὶν ἐκεῖνα.\nἔστω ἴσα στερεὰ παραλληλεπίπεδα τὰ ΑΒ, ΓΔ· λέγω,\nὅτι τῶν ΑΒ, ΓΔ στερεῶν παραλληλεπιπέδων ἀντιπεπόνθασιν\nαἱ βάσεις τοῖς ὕψεσιν, καί ἐστιν ὡς ἡ ΕΘ βάσις πρὸς\nτὴν ΝΠ βάσιν, οὕτως τὸ τοῦ ΓΔ στερεοῦ ὕψος πρὸς τὸ\nτοῦ ΑΒ στερεοῦ ὕψος.\nἔστωσαν γὰρ πρότερον αἱ ἐφεστηκυῖαι αἱ ΑΗ, ΕΖ,\n\nΛΒ, ΘΚ, ΓΜ, ΝΞ, ΟΔ, ΠΡ πρὸς ὀρθὰς ταῖς βάσεσιν\nαὐτῶν· λέγω, ὅτι ἐστὶν ὡς ἡ ΕΘ βάσις πρὸς τὴν ΝΠ\nβάσιν, οὕτως ἡ ΓΜ πρὸς τὴν ΑΗ.\n\nεἰ μὲν οὖν ἴση ἐστιν ἡ ΕΘ βάσις τῇ ΝΠ βάσει, ἔστι δὲ\nκαὶ τὸ ΑΒ στερεὸν τῷ ΓΔ στερεῷ ἴσον, ἔσται καὶ ἡ ΓΜ\nτῇ ΑΗ ἴση. τὰ γὰρ ὑπὸ τὸ αὐτὸ ὕψος στερεὰ παραλληλεπίπεδα\nπρὸς ἄλληλά ἐστιν ὡς αἱ βάσεις εἰ γὰρ τῶν ΕΘ,\nΝΠ βάσεων ἴσων οὐσῶν μὴ εἴη τὰ ΑΗ, ΓΜ ὕψη ἴσα,\nοὐδʼ ἄρα τὸ ΑΒ στερεὸν ἴσον ἔσται τῷ ΓΔ. ὑπόκειται δὲ\nἴσον· οὐκ ἄρα ἄνισόν ἐστι τὸ ΓΜ ὕψος τῷ ΑΗ ὕψει· ἴσον\nἄρα. καὶ ἔσται ὡς ἡ ΕΘ βάσις πρὸς τὴν ΝΠ, οὕτως ἡ\nΓΜ πρὸς τὴν ΑΗ, καὶ φανερόν, ὅτι τῶν ΑΒ, ΓΔ στερεῶν\nπαραλληλεπιπέδων ἀντιπεπόνθασιν αἱ βάσεις τοῖς ὕψεσιν.\nμὴ ἔστω δὴ ἴση ἡ ΕΘ βάσις τῇ ΝΠ βάσει, ἀλλʼ ἔστω\nμείζων ἡ ΕΘ. ἔστι δὲ καὶ τὸ ΑΒ στερεὸν τῷ ΓΔ στερεῷ\nἴσον· μείζων ἄρα ἐστὶ καὶ ἡ ΓΜ τῆς ΑΗ\nεἰ γὰρ μή, οὐδʼ\nἄρα πάλιν τὰ ΑΒ, ΓΔ στερεὰ ἴσα ἔσται· ὑπόκειται δὲ\nἴσα. κείσθω οὖν τῇ ΑΗ ἴση ἡ ΓΤ, καὶ συμπεπληρώσθω\nἀπὸ βάσεως μὲν τῆς ΝΠ, ὕψους δὲ τοῦ ΓΤ, στερεὸν παραλληλεπίπεδον\nτὸ ΦΓ. καὶ ἐπεὶ ἴσον ἐστὶ τὸ ΑΒ στερεὸν τῷ\n\nΓΔ στερεῷ, ἔξωθεν δὲ τὸ ΓΦ, τὰ δὲ ἴσα πρὸς τὸ αὐτὸ τὸν\nαὐτὸν ἔχει λόγον, ἔστιν ἄρα ὡς τὸ ΑΒ στερεὸν πρὸς τὸ ΓΦ\nστερεόν, οὕτως τὸ ΓΔ στερεὸν πρὸς τὸ ΓΦ στερεόν. ἀλλʼ\nὡς μὲν τὸ ΑΒ στερεὸν πρὸς τὸ ΓΦ στερεόν, οὕτως ἡ ΕΘ\nβάσις πρὸς τὴν ΝΠ βάσιν· ἰσοϋψῆ γὰρ τὰ ΑΒ, ΓΦ στερεά·\nὡς δὲ τὸ ΓΔ στερεὸν πρὸς τὸ ΓΦ στερεόν, οὕτως ἡ\nΜΠ βάσις πρὸς τὴν ΤΠ βάσιν καὶ ἡ ΓΜ πρὸς τὴν ΓΤ·\nκαὶ ὡς ἄρα ἡ ΕΘ βάσις πρὸς τὴν ΝΠ βάσιν, οὕτως ἡ ΜΓ\nπρὸς τὴν ΓΤ. ἴση δὲ ἡ ΓΤ τῇ ΑΗ· καὶ ὡς ἄρα ἡ ΕΘ βάσις\nπρὸς τὴν ΝΠ βάσιν, οὕτως ἡ ΜΓ πρὸς τὴν ΑΗ. τῶν ΑΒ,\n\nΓΔ ἄρα στερεῶν παραλληλεπιπέδων ἀντιπεπόνθασιν αἱ\nβάσεις τοῖς ὕψεσιν.\nπάλιν δὴ τῶν ΑΒ, ΓΔ στερεῶν παραλληλεπιπέδων\nἀντιπεπονθέτωσαν αἱ βάσεις τοῖς ὕψεσιν, καὶ ἔστω ὡς\nἡ ΕΘ βάσις πρὸς τὴν ΝΠ βάσιν, οὕτως τὸ τοῦ ΓΔ στερεοῦ\nὕψος πρὸς τὸ τοῦ ΑΒ στερεοῦ ὕψος· λέγω, ὅτι ἴσον ἐστὶ τὸ\nΑΒ στερεὸν τῷ ΓΔ στερεῷ.\nἔστωσαν γὰρ πάλιν αἱ ἐφεστηκυῖαι πρὸς ὀρθὰς ταῖς\nβάσεσιν, καὶ εἰ μὲν ἴση ἐστὶν ἡ ΕΘ βάσις τῇ ΝΠ βάσει,\nκαί ἐστιν ὡς ἡ ΕΘ βάσις πρὸς τὴν ΝΠ βάσιν, οὕτως τὸ\nτοῦ ΓΔ στερεοῦ ὕψος πρὸς τὸ τοῦ ΑΒ στερεοῦ ὕψος, ἴσον\nἄρα ἐστὶ καὶ τὸ τοῦ ΓΔ στερεοῦ ὕψος τῷ τοῦ ΑΒ στερεοῦ\nὕψει. τὰ δὲ ἐπὶ ἴσων βάσεων στερεὰ παραλληλεπίπεδα καὶ\nὑπὸ τὸ αὐτὸ ὕψος ἴσα ἀλλήλοις ἐστίν· ἴσον ἄρα ἐστὶ τὸ ΑΒ\nστερεὸν τῷ ΓΔ στερεῷ.\n\n\nμὴ ἔστω δὴ ἡ ΕΘ βάσις τῇ ΝΠ\nβάσει ἴση, ἀλλʼ ἔστω\nμείζων ἡ ΕΘ· μεῖζον ἄρα ἐστὶ καὶ τὸ τοῦ ΓΔ στερεοῦ\nὕψος τοῦ τοῦ ΑΒ στερεοῦ ὕψους, τουτέστιν ἡ ΓΜ τῆς\nΑΗ. κείσθω τῇ ΑΗ ἴση πάλιν ἡ ΓΤ, καὶ συμπεπληρώσθω\nὁμοίως τὸ ΓΦ στερεόν. ἐπεί ἐστιν ὡς ἡ ΕΘ βάσις\nπρὸς τὴν ΝΠ βάσιν, οὕτως ἡ ΜΓ πρὸς τὴν ΑΗ, ἴση δὲ ἡ\nΑΗ τῇ ΓΤ, ἔστιν ἄρα ὡς ἡ ΕΘ βάσις πρὸς τὴν ΝΠ βάσιν,\nοὕτως ἡ ΓΜ πρὸς τὴν ΓΤ. ἀλλʼ ὡς μὲν ἡ ΕΘ\nβάσις πρὸς\nτὴν ΝΠ βάσιν, οὕτως τὸ ΑΒ στερεὸν πρὸς τὸ ΓΦ στερεόν·\nἰσοϋψῆ γάρ ἐστι τὰ ΑΒ, ΓΦ στερεά· ὡς δὲ ἡ ΓΜ πρὸς\nτὴν ΓΤ, οὕτως ἥ τε ΜΠ βάσις πρὸς τὴν ΠΤ βάσιν καὶ\nτὸ ΓΔ στερεὸν πρὸς τὸ ΓΦ στερεόν. καὶ ὡς ἄρα τὸ ΑΒ\nστερεὸν πρὸς τὸ ΓΦ στερεόν, οὕτως τὸ ΓΔ στερεὸν πρὸς\nτὸ ΓΦ στερεόν· ἑκάτερον ἄρα τῶν ΑΒ, ΓΔ πρὸς τὸ ΓΦ\nτὸν αὐτὸν ἔχει λόγον. ἴσον ἄρα ἐστὶ τὸ ΑΒ στερεὸν τῷ\n\nΓΔ στερεῷ ὅπερ ἔδει δεῖξαι.\nμὴ ἔστωσαν δὴ αἱ ἐφεστηκυῖαι αἱ ΖΕ, ΒΛ, ΗΑ, ΘΚ,\nΞΝ, ΔΟ, ΜΓ, ΡΠ πρὸς ὀρθὰς ταῖς βάσεσιν αὐτῶν, καὶ\nἤχθωσαν ἀπὸ τῶν Ζ, Η, Β, Κ, Ξ, Μ, Δ, Ρ σημείων ἐπὶ\nτὰ διὰ τῶν ΕΘ, ΝΠ ἐπίπεδα κάθετοι καὶ συμβαλλέτωσαν\nτοῖς ἐπιπέδοις κατὰ τὰ Σ, Τ, Υ, Φ, Χ, Ψ, Ω, #2, καὶ συμπεπληρώσθω\nτὰ ΖΦ, ΞΩ στερεά· λέγω, ὅτι καὶ οὕτως\nἴσων ὄντων τῶν ΑΒ, ΓΔ στερεῶν ἀντιπεπόνθασιν αἱ\nβάσεις τοῖς ὕψεσιν, καί ἐστιν ὡς ἡ ΕΘ βάσις πρὸς τὴν ΝΠ\nβάσιν, οὕτως τὸ τοῦ ΓΔ στερεοῦ ὕψος πρὸς τὸ τοῦ ΑΒ\nστερεοῦ ὕψος.\nἐπεὶ ἴσον ἐστὶ τὸ ΑΒ στερεὸν τῷ ΓΔ στερεῷ, ἀλλὰ τὸ\nμὲν ΑΒ τῷ ΒΤ ἐστιν ἴσον· ἐπί τε γὰρ τῆς αὐτῆς βάσεώς\nεἰσι τῆς ΖΚ καὶ ὑπὸ τὸ αὐτὸ ὕψος ὧν αἱ ἐφεστῶσαι οὐκ\nεἰσὶν ἐπὶ τῶν αὐτῶν εὐθειῶν· τὸ δὲ ΓΔ στερεὸν τῷ ΔΨ\nἐστιν ἴσον· ἐπί τε γὰρ πάλιν τῆς αὐτῆς βάσεώς εἰσι τῆς\nΡΞ καὶ ὑπὸ τὸ αὐτὸ ὕψος ὧν αἱ ἐφεστῶσαι οὐκ εἰσὶν ἐπὶ\nτῶν αὐτῶν εὐθειῶν· καὶ τὸ ΒΤ ἄρα στερεὸν τῷ ΔΨ\nστερεῷ ἴσον ἐστίν τῶν δὲ ἴσων στερεῶν παραλληλεπιπέδων,\nὧν τὰ ὕψη πρὸς ὀρθάς ἐστι ταῖς βάσεσιν αὐτῶν,\n\nἀντιπεπόνθασιν αἱ βάσεις τοῖς ὕψεσιν. ἔστιν ἄρα ὡς ἡ\nΖΚ βάσις πρὸς τὴν ΞΡ βάσιν, οὕτως τὸ τοῦ ΔΨ στερεοῦ\nὕψος πρὸς τὸ τοῦ ΒΤ στερεοῦ ὕψος. ἴση δὲ ἡ μὲν ΖΚ βάσις\nτῇ ΕΘ βάσει, ἡ δὲ ΞΡ βάσις τῇ ΝΠ βάσει· ἔστιν ἄρα ὡς\nἡ ΕΘ βάσις πρὸς τὴν ΝΠ βάσιν, οὕτως τὸ τοῦ ΔΨ στερεοῦ\nὕψος πρὸς τὸ τοῦ ΒΤ στερεοῦ ὕψος. τὰ δʼ αὐτὰ ὕψη\nἐστὶ τῶν ΔΨ, ΒΤ στερεῶν καὶ τῶν ΔΓ, ΒΑ· ἔστιν ἄρα\nὡς ἡ ΕΘ βάσις πρὸς τὴν ΝΠ βάσιν, οὕτως τὸ τοῦ ΔΓ\nστερεοῦ ὕψος πρὸς τὸ τοῦ ΑΒ στερεοῦ ὕψος. τῶν ΑΒ, ΓΔ\nἄρα στερεῶν παραλληλεπιπέδων ἀντιπεπόνθασιν αἱ βάσεις\nτοῖς ὕψεσιν.\nπάλιν δὴ τῶν ΑΒ, ΓΔ στερεῶν παραλληλεπιπέδων\nἀντιπεπονθέτωσαν αἱ βάσεις τοῖς ὕψεσιν, καὶ ἔστω ὡς ἡ\nΕΘ βάσις πρὸς τὴν ΝΠ βάσιν, οὕτως τὸ τοῦ ΓΔ στερεοῦ\nὕψος πρὸς τὸ τοῦ ΑΒ στερεοῦ ὕψος· λέγω, ὅτι ἴσον ἐστὶ τὸ\n\nΑΒ στερεὸν τῷ ΓΔ στερεῷ.\nτῶν γὰρ αὐτῶν κατασκευασθέντων, ἐπεί ἐστιν ὡς ἡ\nΕΘ βάσις πρὸς τὴν ΝΠ βάσιν, οὕτως τὸ τοῦ ΓΔ στερεοῦ\nὕψος πρὸς τὸ τοῦ ΑΒ στερεοῦ ὕψος, ἴση δὲ ἡ μὲν ΕΘ βάσις\nτῇ ΖΚ βάσει, ἡ δὲ ΝΠ τῇ ΞΡ, ἔστιν ἄρα ὡς ἡ ΖΚ\nβάσις πρὸς τὴν ΞΡ βάσιν, οὕτως τὸ τοῦ ΓΔ στερεοῦ ὕψος\nπρὸς τὸ τοῦ ΑΒ στερεοῦ ὕψος. τὰ δʼ αὐτὰ ὕψη ἐστὶ τῶν\nΑΒ, ΓΔ στερεῶν καὶ τῶν ΒΤ, ΔΨ· ἔστιν ἄρα ὡς ἡ ΖΚ\nβάσις πρὸς τὴν ΞΡ βάσιν, οὕτως τὸ τοῦ ΔΨ στερεοῦ\nὕψος πρὸς τὸ τοῦ ΒΤ στερεοῦ ὕψος. τῶν ΒΤ, ΔΨ ἄρα στερεῶν\nπαραλληλεπιπέδων ἀντιπεπόνθασιν αἱ βάσεις τοῖς\nὕψεσιν ὧν δὲ στερεῶν παραλληλεπιπέδων τὰ ὕψη πρὸς\nὀρθάς ἐστι ταῖς βάσεσιν αὐτῶν, ἀντιπεπόνθασι δὲ αἱ βάσεις\nτοῖς ὕψεσιν, ἴσα ἐστὶν ἐκεῖνα· ἴσον ἄρα ἐστὶ τὸ ΒΤ στερεὸν\nτῷ ΔΨ στερεῷ. ἀλλὰ τὸ μὲν ΒΤ τῷ ΒΑ ἴσον ἐστίν· ἐπί\nτε γὰρ τῆς αὐτῆς βάσεως εἰσι τῆς ΖΚ καὶ ὑπὸ τὸ αὐτὸ\nὕψος ὧν αἱ ἐφεστῶσαι οὐκ εἰσὶν ἐπὶ τῶν αὐτῶν εὐθειῶν.\nτὸ δὲ ΔΨ στερεὸν τῷ ΔΓ στερεῷ ἴσον ἐστίν ἐπί τε γὰρ\nπάλιν τῆς αὐτῆς βάσεώς εἰσι τῆς ΞΡ καὶ ὑπὸ τὸ αὐτὸ ὕψος\nκαὶ οὐκ ἐν ταῖς αὐταῖς εὐθείαις. καὶ τὸ ΑΒ ἄρα στερεὸν\nτῷ ΓΔ στερεῷ ἐστιν ἴσον· ὅπερ ἔδει δεῖξαι.\nἐὰν ὦσι δύο γωνίαι ἐπίπεδοι ἴσαι, ἐπὶ δὲ τῶν κορυφῶν\nαὐτῶν μετέωροι εὐθεῖαι ἐπισταθῶσιν ἴσας γωνίας περιέχουσαι\nμετὰ τῶν ἐξ ἀρχῆς εὐθειῶν ἑκατέραν ἑκατέρᾳ, ἐπὶ\nδὲ τῶν μετεώρων ληφθῇ τυχόντα σημεῖα, καὶ ἀπʼ αὐτῶν\nἐπὶ τὰ ἐπίπεδα, ἐν οἷς εἰσιν αἱ ἐξ ἀρχῆς γωνίαι, κάθετοι\nἀχθῶσιν, ἀπὸ δὲ τῶν γενομένων σημείων ἐν τοῖς ἐπιπέδοις\nἐπὶ τὰς ἐξ ἀρχῆς γωνίας ἐπιζευχθῶσιν εὐθεῖαι, ἴσας\nγωνίας περιέξουσι μετὰ τῶν μετεώρων.\n\nἔστωσαν δύο γωνίαι εὐθύγραμμοι\nἴσαι αἱ ὑπὸ ΒΑΓ,\nΕΔΖ, ἀπὸ δὲ τῶν Α, Δ σημείων\nμετέωροι εὐθεῖαι ἐφεστάτωσαν\nαἱ ΑΗ, ΔΜ ἴσας γωνίας περιέχουσαι\nμετὰ τῶν ἐξ ἀρχῆς\nεὐθειῶν ἑκατέραν ἑκατέρᾳ, τὴν\nμὲν ὑπὸ ΜΔΕ τῇ ὑπὸ ΗΑΒ,\nτὴν δὲ ὑπὸ ΜΔΖ τῇ ὑπὸ ΗΑΓ,\nκαὶ εἰλήφθω ἐπὶ τῶν ΑΗ, ΔΜ τυχόντα σημεῖα τὰ Η, Μ,\nκαὶ ἤχθωσαν ἀπὸ τῶν Η, Μ σημείων ἐπὶ τὰ διὰ τῶν\n\nΒΑΓ, ΕΔΖ ἐπίπεδα κάθετοι αἱ ΗΛ, ΜΝ, καὶ συμβαλλέτωσαν\nτοῖς ἐπιπέδοις κατὰ τὰ Ν, Λ, καὶ ἐπεζεύχθωσαν\nαἱ ΛΑ, ΝΔ· λέγω, ὅτι ἴση ἐστὶν ἡ ὑπὸ ΗΑΛ γωνία τῇ\nὑπὸ ΜΔΝ γωνίᾳ.\nκείσθω τῇ ΔΜ ἴση ἡ ΑΘ, καὶ ἤχθω διὰ τοῦ Θ σημείου\nτῇ ΗΛ παράλληλος ἡ ΘΚ. ἡ δὲ ΗΛ κάθετός ἐστιν ἐπὶ τὸ\nδιὰ τῶν ΒΑΓ ἐπίπεδον· καὶ ἡ ΘΚ ἄρα κάθετός ἐστιν\nἐπὶ τὸ διὰ τῶν ΒΑΓ ἐπίπεδον. ἤχθωσαν ἀπὸ τῶν Κ, Ν\nσημείων ἐπὶ τὰς ΑΒ, ΑΓ, ΔΖ, ΔΕ εὐθείας κάθετοι αἱ\nΚΓ, ΝΖ, ΚΒ, ΝΕ, καὶ ἐπεζεύχθωσαν αἱ ΘΓ, ΓΒ, ΜΖ,\n\nΖΕ. ἐπεὶ τὸ ἀπὸ τῆς ΘΑ ἴσον ἐστὶ τοῖς ἀπὸ τῶν ΘΚ, ΚΑ,\nτῷ δὲ ἀπὸ τῆς ΚΑ ἴσα ἐστὶ τὰ ἀπὸ τῶν ΚΓ, ΓΑ, καὶ τὸ\nἀπὸ τῆς ΘΑ ἄρα ἴσον ἐστὶ τοῖς ἀπὸ τῶν ΘΚ, ΚΓ, ΓΑ.\nτοῖς δὲ ἀπὸ τῶν ΘΚ, ΚΓ ἴσον ἐστὶ τὸ ἀπὸ τῆς ΘΓ· τὸ\nἄρα ἀπὸ τῆς ΘΑ ἴσον ἐστὶ τοῖς ἀπὸ τῶν ΘΓ, ΓΑ. ὀρθὴ\nἄρα ἐστὶν ἡ ὑπὸ ΘΓΑ γωνία. διὰ τὰ αὐτὰ δὴ καὶ ἡ ὑπὸ\nΔΖΜ γωνία ὀρθή ἐστιν. ἴση ἄρα ἐστὶν ἡ ὑπὸ ΑΓΘ γωνία\nτῇ ὑπὸ ΔΖΜ. ἔστι δὲ καὶ ἡ ὑπὸ ΘΑΓ τῇ ὑπὸ ΜΔΖ ἴση.\nδύο δὴ τρίγωνά ἐστι τὰ ΜΔΖ, ΘΑΓ δύο γωνίας δυσὶ γωνίαις\nἴσας ἔχοντα ἑκατέραν ἑκατέρᾳ καὶ μίαν πλευρὰν μιᾷ\nπλευρᾷ ἴσην τὴν ὑποτείνουσαν ὑπὸ μίαν τῶν ἴσων γωνιῶν\nτὴν ΘΑ τῇ ΜΔ· καὶ τὰς λοιπὰς ἄρα πλευρὰς ταῖς λοιπαῖς\nπλευραῖς ἴσας ἕξει ἑκατέραν ἑκατέρᾳ. ἴση ἄρα ἐστὶν ἡ ΑΓ\nτῇ ΔΖ. ὁμοίως δὴ δείξομεν, ὅτι καὶ ἡ ΑΒ τῇ ΔΕ ἐστιν ἴση\nοὕτως· ἐπεζεύχθωσαν αἱ ΘΒ, ΜΕ. καὶ ἐπεὶ τὸ ἀπὸ\nτῆς ΑΘ ἴσον ἐστὶ τοῖς ἀπὸ τῶν ΑΚ, ΚΘ, τῷ δὲ ἀπὸ τῆς\nΑΚ ἴσα ἐστὶ τὰ ἀπὸ τῶν ΑΒ, ΒΚ, τὰ ἄρα ἀπὸ τῶν ΑΒ,\nΒΚ, ΚΘ ἴσα ἐστὶ τῷ ἀπὸ ΑΘ. ἀλλὰ τοῖς ἀπὸ τῶν ΒΚ,\nΚΘ ἴσον ἐστὶ τὸ ἀπὸ τῆς ΒΘ· ὀρθὴ γὰρ ἡ ὑπὸ ΘΚΒ\nγωνία διὰ τὸ καὶ τὴν ΘΚ κάθετον εἶναι ἐπὶ τὸ ὑποκείμενον\nἐπίπεδον· τὸ ἄρα ἀπὸ τῆς ΑΘ ἴσον ἐστὶ τοῖς ἀπὸ τῶν\nΑΒ, ΒΘ· ὀρθὴ ἄρα ἐστὶν ἡ ὑπὸ ΑΒΘ γωνία. διὰ τὰ αὐτὰ\nδὴ καὶ ἡ ὑπὸ ΔΕΜ γωνία ὀρθή ἐστιν. ἔστι δὲ καὶ ἡ ὑπὸ\nΒΑΘ γωνία τῇ ὑπὸ ΕΔΜ ἴση· ὑπόκεινται γάρ· καὶ ἔστιν\nἡ ΑΘ τῇ ΔΜ ἴση· ἴση ἄρα ἐστὶ καὶ ἡ ΑΒ τῇ ΔΕ\n. ἐπεὶ οὖν\nἴση ἐστὶν ἡ μὲν ΑΓ τῇ ΔΖ, ἡ δὲ ΑΒ τῇ ΔΕ, δύο δὴ αἱ\nΓΑ, ΑΒ δυσὶ ταῖς ΖΔ, ΔΕ ἴσαι εἰσίν. ἀλλὰ καὶ γωνία\nἡ ὑπὸ ΓΑΒ γωνίᾳ τῇ ὑπὸ ΖΔΕ ἐστιν ἴση· βάσις ἄρα ἡ\nΒΓ βάσει τῇ ΕΖ ἴση ἐστὶ καὶ τὸ τρίγωνον τῷ τριγώνῳ\nκαὶ αἱ λοιπαὶ γωνίαι ταῖς λοιπαῖς γωνίαις· ἴση ἄρα ἡ ὑπὸ\n\nΑΓΒ γωνία τῇ ὑπὸ ΔΖΕ. ἔστι δὲ καὶ ὀρθὴ ἡ ὑπὸ ΑΓΚ\nὀρθῇ τῇ ὑπὸ ΔΖΝ ἴση· καὶ λοιπὴ ἄρα ἡ ὑπὸ ΒΓΚ λοιπῇ\nτῇ ὑπὸ ΕΖΝ ἐστιν ἴση. διὰ τὰ αὐτὰ δὴ καὶ ἡ ὑπὸ ΓΒΚ\nτῇ ὑπὸ ΖΕΝ ἐστιν ἴση. δύο δὴ τρίγωνά ἐστι τὰ ΒΓΚ,\nΕΖΝ\nτὰς δύο γωνίας δυσὶ γωνίαις ἴσας ἔχοντα ἑκατέραν\nἑκατέρᾳ καὶ μίαν πλευρὰν μιᾷ πλευρᾷ ἴσην τὴν πρὸς\nταῖς ἴσαις γωνίαις τὴν ΒΓ τῇ ΕΖ· καὶ τὰς λοιπὰς ἄρα\nπλευρὰς ταῖς λοιπαῖς πλευραῖς ἴσας ἕξουσιν. ἴση ἄρα ἐστὶν\nἡ ΓΚ τῇ ΖΝ. ἔστι δὲ καὶ ἡ ΑΓ τῇ ΔΖ ἴση· δύο δὴ αἱ ΑΓ,\nΓΚ δυσὶ ταῖς ΔΖ, ΖΝ ἴσαι εἰσίν· καὶ ὀρθὰς γωνίας περιέχουσιν.\nβάσις ἄρα ἡ ΑΚ βάσει τῇ ΔΝ ἴση ἐστίν. καὶ ἐπεὶ\nἴση ἐστὶν ἡ ΑΘ τῇ ΔΜ, ἴσον ἐστὶ καὶ τὸ ἀπὸ τῆς ΑΘ τῷ\nἀπὸ τῆς ΔΜ. ἀλλὰ τῷ μὲν ἀπὸ τῆς ΑΘ ἴσα ἐστὶ τὰ ἀπὸ\nτῶν ΑΚ, ΚΘ· ὀρθὴ γὰρ ἡ ὑπὸ ΑΚΘ· τῷ δὲ ἀπὸ τῆς ΔΜ\nἴσα τὰ ἀπὸ τῶν ΔΝ, ΝΜ· ὀρθὴ γὰρ ἡ ὑπὸ ΔΝΜ· τὰ ἄρα\nἀπὸ τῶν ΑΚ, ΚΘ ἴσα ἐστὶ τοῖς ἀπὸ τῶν ΔΝ, ΝΜ, ὧν τὸ\nἀπὸ τῆς ΑΚ ἴσον ἐστὶ τῷ ἀπὸ τῆς ΔΝ· λοιπὸν ἄρα τὸ ἀπὸ\nτῆς ΚΘ ἴσον ἐστὶ τῷ ἀπὸ τῆς ΝΜ· ἴση ἄρα ἡ ΘΚ τῇ ΜΝ.\nκαὶ ἐπεὶ δύο αἱ ΘΑ, ΑΚ δυσὶ ταῖς ΜΔ, ΔΝ ἴσαι εἰσὶν ἑκατέρα\nἑκατέρᾳ, καὶ βάσις ἡ ΘΚ βάσει τῇ ΜΝ ἐδείχθη ἴση,\nγωνία ἄρα ἡ ὑπὸ ΘΑΚ γωνίᾳ τῇ ὑπὸ ΜΔΝ ἐστιν ἴση.\nἐὰν ἄρα ὦσι δύο γωνίαι ἐπίπεδοι ἴσαι καὶ τὰ ἑξῆς τῆς\nπροτάσεως ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι, ἐὰν ὦσι δύο γωνίαι ἐπίπεδοι\nἴσαι, ἐπισταθῶσι δὲ ἐπʼ αὐτῶν μετέωροι εὐθεῖαι ἴσαι ἴσας\nγωνίας περιέχουσαι μετὰ τῶν ἐξ ἀρχῆς εὐθειῶν ἑκατέραν\nἑκατέρᾳ, αἱ ἀπʼ αὐτῶν κάθετοι ἀγόμεναι ἐπὶ τὰ ἐπίπεδα, ἐν\nοἷς εἰσιν αἱ ἐξ ἀρχῆς γωνίαι, ἴσαι ἀλλήλαις εἰσίν. ὅπερ ἔδει\nδεῖξαι.\nἐὰν τρεῖς εὐθεῖαι ἀνάλογον ὦσιν, τὸ ἐκ τῶν τριῶν στερεὸν\nπαραλληλεπίπεδον ἴσον ἐστὶ τῷ ἀπὸ τῆς μέσης στερεῷ\nπαραλληλεπιπέδῳ ἰσοπλεύρῳ μέν, ἰσογωνίῳ δὲ τῷ\nπροειρημένῳ.\n\n\nἔστωσαν τρεῖς εὐθεῖαι ἀνάλογον αἱ Α, Β, Γ, ὡς ἡ Α\nπρὸς τὴν Β, οὕτως ἡ Β πρὸς τὴν Γ· λέγω, ὅτι τὸ ἐκ τῶν\nΑ, Β, Γ στερεὸν ἴσον ἐστὶ τῷ ἀπὸ τῆς Β στερεῷ ἰσοπλεύρῳ\nμέν, ἰσογωνίῳ δὲ τῷ προειρημένῳ.\n\nἘκκείσθω στερεὰ γωνία ἡ πρὸς τῷ Ε περιεχομένη ὑπὸ\nτῶν ὑπὸ ΔΕΗ, ΗΕΖ, ΖΕΔ, καὶ κείσθω τῇ μὲν Β ἴση\nἑκάστη τῶν ΔΕ, ΗΕ, ΕΖ, καὶ συμπεπληρώσθω τὸ ΕΚ\nστερεὸν παραλληλεπίπεδον, τῇ δὲ Α ἴση ἡ ΛΜ, καὶ συνεστάτω\nπρὸς τῇ ΛΜ εὐθείᾳ καὶ τῷ πρὸς αὐτῇ σημείῳ τῷ\nΛ τῇ πρὸς τῷ Ε στερεᾷ γωνίᾳ ἴση στερεὰ γωνία ἡ περιεχομένη\nὑπὸ τῶν ΝΛΞ, ΞΛΜ, ΜΛΝ, καὶ κείσθω τῇ\nμὲν Β ἴση ἡ ΛΞ, τῇ δὲ Γ ἴση ἡ ΛΝ. καὶ ἐπεί ἐστιν ὡς ἡ Α\nπρὸς τὴν Β, οὕτως ἡ Β πρὸς τὴν Γ, ἴση δὲ ἡ μὲν Α τῇ\nΛΜ, ἡ δὲ Β ἑκατέρᾳ τῶν ΛΞ, ΕΔ, ἡ δὲ Γ τῇ ΛΝ, ἔστιν\nἄρα ὡς ἡ ΛΜ πρὸς τὴν ΕΖ, οὕτως ἡ ΔΕ πρὸς τὴν ΛΝ.\nκαὶ περὶ ἴσας γωνίας τὰς ὑπὸ ΝΛΜ, ΔΕΖ αἱ πλευραὶ\nἀντιπεπόνθασιν· ἴσον ἄρα ἐστὶ τὸ ΜΝ παραλληλόγραμμον\nτῷ ΔΖ παραλληλογράμμῳ. καὶ ἐπεὶ δύο γωνίαι ἐπίπεδοι\nεὐθύγραμμοι ἴσαι εἰσὶν αἱ ὑπὸ ΔΕΖ, ΝΛΜ, καὶ\nἐπʼ αὐτῶν μετέωροι εὐθεῖαι ἐφεστᾶσιν αἱ ΛΞ, ΕΗ ἴσαι\nτε ἀλλήλαις καὶ ἴσας γωνίας περιέχουσαι μετὰ τῶν ἐξ\nἀρχῆς εὐθειῶν ἑκατέραν ἑκατέρᾳ, αἱ ἄρα ἀπὸ τῶν Η, Ξ\nσημείων κάθετοι ἀγόμεναι ἐπὶ τὰ διὰ τῶν ΝΛΜ, ΔΕΖ\nἐπίπεδα ἴσαι ἀλλήλαις εἰσίν· ὥστε τὰ ΛΘ, ΕΚ στερεὰ\nὑπὸ τὸ αὐτὸ ὕψος ἐστίν. τὰ δὲ ἐπὶ ἴσων βάσεων στερεὰ\nπαραλληλεπίπεδα καὶ ὑπὸ τὸ αὐτὸ ὕψος ἴσα ἀλλήλοις\nἐστίν· ἴσον ἄρα ἐστὶ τὸ ΘΛ στερεὸν τῷ ΕΚ στερεῷ. καί\nἐστι τὸ μὲν ΛΘ τὸ ἐκ τῶν Α, Β, Γ στερεόν, τὸ δὲ ΕΚ τὸ\nἀπὸ τῆς Β στερεόν· τὸ ἄρα ἐκ τῶν Α, Β, Γ στερεὸν παραλληλεπίπεδον\nἴσον ἐστὶ τῷ ἀπὸ τῆς Β στερεῷ ἰσοπλεύρῳ\nμέν, ἰσογωνίῳ δὲ τῷ προειρημένῳ· ὅπερ ἔδει δεῖξαι.\nἐὰν τέσσαρες εὐθεῖαι ἀνάλογον ὦσιν, καὶ τὰ ἀπʼ αὐτῶν\nστερεὰ παραλληλεπίπεδα ὅμοιά τε καὶ ὁμοίως ἀναγραφόμενα\nἀνάλογον ἔσται· καὶ ἐὰν τὰ ἀπʼ αὐτῶν στερεὰ παραλληλεπίπεδα\nὅμοιά τε καὶ ὁμοίως ἀναγραφόμενα ἀνάλογον\nᾖ, καὶ αὐταὶ αἱ εὐθεῖαι ἀνάλογον ἔσονται.\n\nἔστωσαν τέσσαρες εὐθεῖαι ἀνάλογον αἱ ΑΒ, ΓΔ, ΕΖ,\nΗΘ, ὡς ἡ ΑΒ πρὸς τὴν ΓΔ, οὕτως ἡ ΕΖ πρὸς τὴν ΗΘ,\nκαὶ ἀναγεγράφθωσαν ἀπὸ τῶν ΑΒ, ΓΔ, ΕΖ, ΗΘ ὅμοιά\nτε καὶ ὁμοίως κείμενα στερεὰ παραλληλεπίπεδα τὰ ΚΑ,\n\nΛΓ, ΜΕ, ΝΗ· λέγω, ὅτι ἐστὶν ὡς τὸ ΚΑ πρὸς τὸ ΛΓ,\nοὕτως τὸ ΜΕ πρὸς τὸ ΝΗ.\nἐπεὶ γὰρ ὅμοιόν ἐστι τὸ ΚΑ στερεὸν παραλληλεπίπεδον\nτῷ ΛΓ, τὸ ΚΑ ἄρα πρὸς τὸ ΛΓ τριπλασίονα λόγον\nἔχει ἤπερ ἡ ΑΒ πρὸς τὴν ΓΔ. διὰ τὰ αὐτὰ δὴ καὶ τὸ ΜΕ\nπρὸς τὸ ΝΗ τριπλασίονα λόγον ἔχει ἤπερ ἡ ΕΖ πρὸς τὴν\nΗΘ. καί ἐστιν ὡς ἡ ΑΒ πρὸς τὴν ΓΔ, οὕτως ἡ ΕΖ πρὸς\nτὴν ΗΘ. καὶ ὡς ἄρα τὸ ΑΚ πρὸς τὸ ΛΓ, οὕτως τὸ ΜΕ\nπρὸς τὸ ΝΗ.\nἀλλὰ δὴ ἔστω ὡς τὸ ΑΚ στερεὸν πρὸς τὸ ΛΓ στερεόν,\nοὕτως τὸ ΜΕ στερεὸν πρὸς τὸ ΝΗ· λέγω, ὅτι ἐστὶν ὡς ἡ\nΑΒ εὐθεῖα πρὸς τὴν ΓΔ, οὕτως ἡ ΕΖ πρὸς τὴν ΗΘ.\nἐπεὶ γὰρ πάλιν τὸ ΚΑ πρὸς τὸ ΛΓ τριπλασίονα λόγον\nἔχει ἤπερ ἡ ΑΒ πρὸς τὴν ΓΔ, ἔχει δὲ καὶ τὸ ΜΕ πρὸς τὸ\nΝΗ τριπλασίονα λόγον ἤπερ ἡ ΕΖ πρὸς τὴν ΗΘ, καί\nἐστιν ὡς τὸ ΚΑ πρὸς τὸ ΛΓ, οὕτως τὸ ΜΕ πρὸς τὸ ΝΗ,\nκαὶ ὡς ἄρα ἡ ΑΒ πρὸς τὴν ΓΔ, οὕτως ἡ ΕΖ πρὸς τὴν\nΗΘ.\nἐὰν ἄρα τέσσαρες εὐθεῖαι ἀνάλογον ὦσι καὶ τὰ ἑξῆς\nτῆς προτάσεως· ὅπερ ἔδει δεῖξαι.\nἐὰν κύβου τῶν ἀπεναντίον ἐπιπέδων αἱ πλευραὶ δίχα\nτμηθῶσιν, διὰ δὲ τῶν τομῶν ἐπίπεδα ἐκβληθῇ, ἡ κοινὴ\nτομὴ τῶν ἐπιπέδων καὶ ἡ τοῦ κύβου διάμετρος δίχα τέμνουσιν\nἀλλήλας.\n\n\nκύβου γὰρ τοῦ ΑΖ τῶν ἀπεναντίον ἐπιπέδων τῶν ΓΖ,\nΑΘ αἱ πλευραὶ δίχα τετμήσθωσαν κατὰ τὰ Κ, Λ, Μ, Ν,\nΞ, Π, Ο, Ρ σημεῖα, διὰ δὲ τῶν τομῶν ἐπίπεδα ἐκβεβλήσθω\nτὰ ΚΝ, ΞΡ, κοινὴ δὲ τομὴ τῶν ἐπιπέδων ἔστω ἡ ΥΣ, τοῦ\nδὲ ΑΖ κύβου διαγώνιος ἡ ΔΗ. λέγω, ὅτι ἴση ἐστὶν ἡ μὲν\n\nΥΤ τῇ ΤΣ, ἡ δὲ ΔΤ τῇ ΤΗ.\nἐπεζεύχθωσαν γὰρ αἱ ΔΥ, ΥΕ, ΒΣ, ΣΗ. καὶ ἐπεὶ\nπαράλληλός ἐστιν ἡ ΔΞ τῇ ΟΕ, αἱ ἐναλλὰξ γωνίαι αἱ ὑπὸ\nΔΞΥ, ΥΟΕ ἴσαι ἀλλήλαις εἰσίν. καὶ ἐπεὶ ἴση ἐστὶν ἡ μὲν\nΔΞ τῇ ΟΕ, ἡ δὲ ΞΥ τῇ ΥΟ, καὶ γωνίας ἴσας περιέχουσιν,\nβάσις ἄρα ἡ ΔΥ τῇ ΥΕ ἐστιν ἴση, καὶ τὸ ΔΞΥ τρίγωνον\nτῷ ΟΥΕ τριγώνῳ ἐστὶν ἴσον καὶ αἱ λοιπαὶ γωνίαι ταῖς\nλοιπαῖς γωνίαις ἴσαι· ἴση ἄρα ἡ ὑπὸ ΞΥΔ γωνία τῇ ὑπὸ\nΟΥΕ γωνίᾳ. διὰ δὴ τοῦτο εὐθεῖά ἐστιν ἡ ΔΥΕ. διὰ τὰ\nαὐτὰ δὴ καὶ ἡ ΒΣΗ εὐθεῖά ἐστιν, καὶ ἴση ἡ ΒΣ τῇ ΣΗ.\nκαὶ ἐπεὶ ἡ ΓΑ τῇ ΔΒ ἴση ἐστὶ καὶ παράλληλος, ἀλλὰ ἡ\nΓΑ καὶ τῇ ΕΗ ἴση τέ ἐστι καὶ παράλληλος, καὶ ἡ ΔΒ\nἄρα τῇ ΕΗ ἴση τέ ἐστι καὶ παράλληλος. καὶ ἐπιζευγνύουσιν\nαὐτὰς εὐθεῖαι αἱ ΔΕ, ΒΗ· παράλληλος ἄρα ἐστὶν\nἡ ΔΕ τῇ ΒΗ. ἴση ἄρα ἡ μὲν ὑπὸ ΕΔΤ γωνία τῇ ὑπὸ ΒΗΤ·\nἐναλλὰξ γάρ· ἡ δὲ ὑπὸ ΔΤΥ τῇ ὑπὸ ΗΤΣ. δύο δὴ τρίγωνά\nἐστι τὰ ΔΤΥ, ΗΤΣ τὰς δύο γωνίας ταῖς δυσὶ γωνίαις ἴσας\nἔχοντα καὶ μίαν πλευρὰν μιᾷ πλευρᾷ ἴσην τὴν ὑποτείνουσαν\nὑπὸ μίαν τῶν ἴσων γωνιῶν τὴν ΔΥ τῇ ΗΣ· ἡμίσειαι\nγάρ εἰσι τῶν ΔΕ, ΒΗ· καὶ τὰς λοιπὰς πλευρὰς ταῖς λοιπαῖς\nπλευραῖς ἴσας ἕξει. ἴση ἄρα ἡ μὲν ΔΤ τῇ ΤΗ, ἡ δὲ\nΥΤ τῇ ΤΣ.\nἐὰν ἄρα κύβου τῶν ἀπεναντίον ἐπιπέδων αἱ πλευραὶ\nδίχα τμηθῶσιν, διὰ δὲ τῶν τομῶν ἐπίπεδα ἐκβληθῇ, ἡ\nκοινὴ τομὴ τῶν ἐπιπέδων καὶ ἡ τοῦ κύβου διάμετρος δίχα\nτέμνουσιν ἀλλήλας· ὅπερ ἔδει δεῖξαι.\nἐὰν ᾖ δύο πρίσματα ἰσοϋψῆ, καὶ τὸ μὲν ἔχῃ βάσιν παραλληλόγραμμον,\nτὸ δὲ τρίγωνον, διπλάσιον δὲ ᾖ τὸ παραλληλόγραμμον\nτοῦ τριγώνου, ἴσα ἔσται τὰ πρίσματα.\nἔστω δύο πρίσματα ἰσοϋψῆ τὰ ΑΒΓΔΕΖ, ΗΘΚΛ\n\nΜΝ, καὶ τὸ μὲν ἐχέτω βάσιν τὸ ΑΖ παραλληλόγραμμον,\nτὸ δὲ τὸ ΗΘΚ τρίγωνον, διπλάσιον δὲ ἔστω τὸ ΑΖ παραλληλόγραμμον\nτοῦ ΗΘΚ τριγώνου· λέγω, ὅτι ἴσον ἐστὶ\nτὸ ΑΒΓΔΕΖ πρίσμα τῷ ΗΘΚΛΜΝ πρίσματι.\n\nσυμπεπληρώσθω γὰρ\nτὰ ΑΞ, ΗΟ στερεά. ἐπεὶ\nδιπλάσιόν ἐστι τὸ ΑΖ\nπαραλληλόγραμμον τοῦ\nΗΘΚ τριγώνου, ἔστι δὲ\nκαὶ τὸ ΘΚ παραλληλόγραμμον\nδιπλάσιον τοῦ\nΗΘΚ τριγώνου, ἴσον ἄρα ἐστὶ τὸ ΑΖ παραλληλόγραμμον\nτῷ ΘΚ παραλληλογράμμῳ. τὰ δὲ ἐπὶ ἴσων βάσεων ὄντα\nστερεὰ παραλληλεπίπεδα καὶ ὑπὸ τὸ αὐτὸ ὕψος ἴσα ἀλλήλοις\nἐστίν· ἴσον ἄρα ἐστὶ τὸ ΑΞ στερεὸν τῷ ΗΟ στερεῷ.\nκαί ἐστι τοῦ μὲν ΑΞ στερεοῦ ἥμισυ τὸ ΑΒΓΔΕΖ πρίσμα,\nτοῦ δὲ ΗΟ στερεοῦ ἥμισυ τὸ ΗΘΚΛΜΝ πρίσμα·\nἴσον ἄρα ἐστὶ τὸ ΑΒΓΔΕΖ πρίσμα τῷ ΗΘΚΛΜΝ\nπρίσματι.\nἐὰν ἄρα ᾖ δύο πρίσματα ἰσοϋψῆ, καὶ τὸ μὲν ἔχῃ βάσιν\nπαραλληλόγραμμον, τὸ δὲ τρίγωνον, διπλάσιον δὲ ᾖ τὸ\nπαραλληλόγραμμον τοῦ τριγώνου, ἴσα ἐστὶ τὰ πρίσματα·\nὅπερ ἔδει δεῖξαι.\nτὰ ἐν τοῖς κύκλοις ὅμοια πολύγωνα πρὸς ἄλληλά ἐστιν\nὡς τὰ ἀπὸ τῶν διαμέτρων τετράγωνα.\nἔστωσαν κύκλοι οἱ ΑΒΓ, ΖΗΘ, καὶ ἐν αὐτοῖς ὅμοια\nπολύγωνα ἔστω τὰ ΑΒΓΔΕ, ΖΗΘΚΛ, διάμετροι δὲ\nτῶν κύκλων ἔστωσαν αἱ ΒΜ, ΗΝ· λέγω, ὅτι ἐστὶν ὡς τὸ\nἀπὸ τῆς ΒΜ τετράγωνον πρὸς τὸ ἀπὸ τῆς ΗΝ τετράγωνον,\nοὕτως τὸ ΑΒΓΔΕ πολύγωνον πρὸς τὸ ΖΗΘΚΛ\nπολύγωνον.\nἐπεζεύχθωσαν γὰρ αἱ ΒΕ, ΑΜ, ΗΛ, ΖΝ. καὶ ἐπεὶ\nὅμοιον τὸ ΑΒΓΔΕ πολύγωνον τῷ ΖΗΘΚΛ πολυγώνῳ,\nἴση ἐστὶ καὶ ἡ ὑπὸ ΒΑΕ γωνία τῇ ὑπὸ ΗΖΛ, καί ἐστιν\nὡς ἡ ΒΑ πρὸς τὴν ΑΕ, οὕτως ἡ ΗΖ πρὸς τὴν ΖΛ. δύο\nδὴ τρίγωνά ἐστι τὰ ΒΑΕ, ΗΖΛ μίαν γωνίαν μιᾷ γωνίᾳ\nἴσην ἔχοντα τὴν ὑπὸ ΒΑΕ τῇ ὑπὸ ΗΖΛ, περὶ δὲ τὰς ἴσας\nγωνίας τὰς πλευρὰς ἀνάλογον· ἰσογώνιον ἄρα ἐστὶ τὸ ΑΒΕ\nτρίγωνον τῷ ΖΗΛ τριγώνῳ. ἴση ἄρα ἐστὶν ἡ ὑπὸ ΑΕΒ\nγωνία τῇ ὑπὸ ΖΛΗ. ἀλλʼ ἡ μὲν ὑπὸ ΑΕΒ τῇ ὑπὸ ΑΜΒ\nἐστιν ἴση· ἐπὶ γὰρ τῆς αὐτῆς περιφερείας βεβήκασιν· ἡ δὲ\nὑπὸ ΖΛΗ τῇ ὑπὸ ΖΝΗ· καὶ ἡ ὑπὸ ΑΜΒ ἄρα τῇ ὑπὸ\n\nΖΝΗ ἐστιν ἴση. ἔστι δὲ καὶ ὀρθὴ ἡ ὑπὸ ΒΑΜ ὀρθῇ τῇ\nὑπὸ ΗΖΝ ἴση· καὶ ἡ λοιπὴ ἄρα τῇ λοιπῇ ἐστιν ἴση. ἰσογώνιον\nἄρα ἐστὶ τὸ ΑΒΜ τρίγωνον τῷ ΖΗΝ τριγώνῳ.\nἀνάλογον ἄρα ἐστὶν ὡς ἡ ΒΜ πρὸς τὴν ΗΝ, οὕτως ἡ ΒΑ\nπρὸς τὴν ΗΖ. ἀλλὰ τοῦ μὲν τῆς ΒΜ πρὸς τὴν ΗΝ λόγου\nδιπλασίων ἐστὶν ὁ τοῦ ἀπὸ τῆς ΒΜ τετραγώνου πρὸς τὸ\nἀπὸ τῆς ΗΝ τετράγωνον, τοῦ δὲ τῆς ΒΑ πρὸς τὴν ΗΖ\nδιπλασίων ἐστὶν ὁ τοῦ ΑΒΓΔΕ πολυγώνου πρὸς τὸ ΖΗ\nΘΚΛ πολύγωνον· καὶ ὡς ἄρα τὸ ἀπὸ τῆς ΒΜ τετράγωνον\nπρὸς τὸ ἀπὸ τῆς ΗΝ τετράγωνον, οὕτως τὸ ΑΒΓΔΕ\nπολύγωνον πρὸς τὸ ΖΗΘΚΛ πολύγωνον.\nτὰ ἄρα ἐν τοῖς κύκλοις ὅμοια πολύγωνα πρὸς ἄλληλά\nἐστιν ὡς τὰ ἀπὸ τῶν διαμέτρων τετράγωνα· ὅπερ ἔδει\nδεῖξαι.\nοἱ κύκλοι πρὸς ἀλλήλους εἰσὶν ὡς τὰ ἀπὸ τῶν διαμέτρων\nτετράγωνα.\nἔστωσαν κύκλοι οἱ ΑΒΓΔ, ΕΖΗΘ, διάμετροι δὲ αὐτῶν\nἔστωσαν αἱ ΒΔ, ΖΘ· λέγω, ὅτι ἐστὶν ὡς ὁ ΑΒΓΔ\nκύκλος πρὸς τὸν ΕΖΗΘ κύκλον, οὕτως τὸ ἀπὸ τῆς ΒΔ\nτετράγωνον πρὸς τὸ ἀπὸ τῆς ΖΘ τετράγωνον.\nεἰ γὰρ μή ἐστιν ὡς ὁ ΑΒΓΔ κύκλος πρὸς τὸν ΕΖΗΘ,\nοὕτως τὸ ἀπὸ τῆς ΒΔ τετράγωνον πρὸς τὸ ἀπὸ τῆς ΖΘ,\nἔσται ὡς τὸ ἀπὸ τῆς ΒΔ πρὸς τὸ ἀπὸ τῆς ΖΘ, οὕτως ὁ\n\nΑΒΓΔ κύκλος ἤτοι πρὸς ἔλασσόν τι τοῦ ΕΖΗΘ κύκλου\nχωρίον ἢ πρὸς μεῖζον. ἔστω πρότερον πρὸς ἔλασσον τὸ Σ.\nκαὶ ἐγγεγράφθω εἰς τὸν ΕΖΗΘ κύκλον τετράγωνον τὸ\nΕΖΗΘ· τὸ δὴ ἐγγεγραμμένον τετράγωνον μεῖζόν ἐστιν\nἢ τὸ ἥμισυ τοῦ ΕΖΗΘ κύκλου, ἐπειδήπερ ἐὰν διὰ τῶν\nε, Ζ, Η, Θ σημείων ἐφαπτομένας εὐθείας τοῦ κύκλου\nἀγάγωμεν, τοῦ περιγραφομένου περὶ τὸν κύκλον τετραγώνου\nἥμισύ ἐστι τὸ ΕΖΗΘ τετράγωνον, τοῦ δὲ περιγραφέντος\nτετραγώνου ἐλάττων ἐστὶν ὁ κύκλος· ὥστε τὸ\nΕΖΗΘ ἐγγεγραμμένον τετράγωνον μεῖζόν ἐστι τοῦ ἡμίσεως\nτοῦ ΕΖΗΘ κύκλου. τετμήσθωσαν δίχα αἱ ΕΖ,\nΖΗ, ΗΘ, ΘΕ περιφέρειαι κατὰ τὰ Κ, Λ, Μ, Ν σημεῖα,\nκαὶ ἐπεζεύχθωσαν αἱ ΕΚ, ΚΖ, ΖΛ, ΛΗ, ΗΜ, ΜΘ,\nΘΝ, ΝΕ· καὶ ἕκαστον ἄρα τῶν ΕΚΖ, ΖΛΗ, ΗΜΘ,\nΘΝΕ τριγώνων μεῖζόν ἐστιν ἢ τὸ ἥμισυ τοῦ καθʼ ἑαυτὸ\nτμήματος τοῦ κύκλου, ἐπειδήπερ ἐὰν διὰ τῶν Κ, Λ, Μ, Ν\nσημείων ἐφαπτομένας τοῦ κύκλου ἀγάγωμεν καὶ ἀναπληρώσωμεν\nτὰ ἐπὶ τῶν ΕΖ, ΖΗ, ΗΘ, ΘΕ εὐθειῶν παραλληλόγραμμα,\nἕκαστον τῶν ΕΚΖ, ΖΛΗ, ΗΜΘ, ΘΝΕ\nτριγώνων ἥμισυ ἔσται τοῦ καθʼ ἑαυτὸ παραλληλογράμμου,\nἀλλὰ τὸ καθʼ ἑαυτὸ τμῆμα ἔλαττόν ἐστι τοῦ παραλληλογράμμου·\nὥστε ἕκαστον τῶν ΕΚΖ, ΖΛΗ, ΗΜΘ, ΘΝΕ\nτριγώνων μεῖζόν ἐστι τοῦ ἡμίσεως τοῦ καθʼ ἑαυτὸ τμήματος\nτοῦ κύκλου. τέμνοντες δὴ τὰς ὑπολειπομένας περιφερείας\nδίχα καὶ ἐπιζευγνύντες εὐθείας καὶ τοῦτο ἀεὶ ποιοῦντες\nκαταλείψομέν τινα ἀποτμήματα τοῦ κύκλου, ἃ ἔσται\nἐλάσσονα τῆς ὑπεροχῆς, ᾗ ὑπερέχει ὁ ΕΖΗΘ κύκλος τοῦ\nΣ χωρίου. ἐδείχθη γὰρ ἐν τῷ πρώτῳ θεωρήματι τοῦ\nδεκάτου βιβλίου, ὅτι δύο μεγεθῶν ἀνίσων ἐκκειμένων,\nἐὰν ἀπὸ τοῦ μείζονος ἀφαιρεθῇ μεῖζον ἢ τὸ ἥμισυ καὶ τοῦ\nκαταλειπομένου μεῖζον ἢ τὸ ἥμισυ, καὶ τοῦτο ἀεὶ γίγνηται,\nλειφθήσεταί τι μέγεθος, ὃ ἔσται ἔλασσον τοῦ ἐκκειμένου\nἐλάσσονος μεγέθους. λελείφθω οὖν, καὶ ἔστω τὰ ἐπὶ τῶν\nΕΚ, ΚΖ, ΖΛ, ΛΗ, ΗΜ, ΜΘ, ΘΝ, ΝΕ τμήματα τοῦ\nΕΖΗΘ κύκλου ἐλάττονα τῆς ὑπεροχῆς, ᾗ ὑπερέχει ὁ\n\nΕΖΗΘ κύκλος τοῦ Σ χωρίου. λοιπὸν ἄρα τὸ ΕΚΖΛΗ\nΜΘΝ πολύγωνον μεῖζόν ἐστι τοῦ Σ χωρίου. ἐγγεγράφθω\nκαὶ εἰς τὸν ΑΒΓΔ κύκλον τῷ ΕΚΖΛΗΜΘΝ πολυγώνῳ\nὅμοιον πολύγωνον τὸ ΑΞΒΟΓΠΔΡ· ἔστιν ἄρα ὡς τὸ\nἀπὸ τῆς ΒΔ τετράγωνον πρὸς τὸ ἀπὸ τῆς ΖΘ τετράγωνον,\nοὕτως τὸ ΑΞΒΟΓΠΔΡ πολύγωνον πρὸς τὸ ΕΚΖΛ\nΗΜΘΝ πολύγωνον. ἀλλὰ καὶ ὡς τὸ ἀπὸ τῆς ΒΔ τετράγωνον\nπρὸς τὸ ἀπὸ τῆς ΖΘ, οὕτως ὁ ΑΒΓΔ κύκλος πρὸς\nτὸ Σ χωρίον· καὶ ὡς ἄρα ὁ ΑΒΓΔ κύκλος πρὸς τὸ Σ\nχωρίον, οὕτως τὸ ΑΞΒΟΓΠΔΡ πολύγωνον πρὸς τὸ\n\nΕΚΖΛΗΜΘΝ πολύγωνον· ἐναλλὰξ ἄρα ὡς ὁ ΑΒΓΔ\nκύκλος πρὸς τὸ ἐν αὐτῷ πολύγωνον, οὕτως τὸ Σ χωρίον\nπρὸς τὸ ΕΚΖΛΗΜΘΝ πολύγωνον. μείζων δὲ ὁ ΑΒΓΔ\nκύκλος τοῦ ἐν αὐτῷ πολυγώνου· μεῖζον ἄρα καὶ τὸ Σ\nχωρίον τοῦ ΕΚΖΛΗΜΘΝ πολυγώνου. ἀλλὰ καὶ ἔλαττον·\nὅπερ ἐστὶν ἀδύνατον. οὐκ ἄρα ἐστὶν ὡς τὸ ἀπὸ τῆς\nΒΔ τετράγωνον πρὸς τὸ ἀπὸ τῆς ΖΘ, οὕτως ὁ ΑΒΓΔ\nκύκλος πρὸς ἔλασσόν τι τοῦ ΕΖΗΘ κύκλου χωρίον. ὁμοίως\nδὴ δείξομεν, ὅτι οὐδὲ ὡς τὸ ἀπὸ ΖΘ πρὸς τὸ ἀπὸ\nΒΔ, οὕτως ὁ ΕΖΗΘ κύκλος πρὸς ἔλασσόν τι τοῦ ΑΒΓΔ\nκύκλου χωρίον.\nλέγω δή, ὅτι οὐδὲ ὡς τὸ ἀπὸ τῆς ΒΔ πρὸς τὸ ἀπὸ τῆς\nΖΘ, οὕτως ὁ ΑΒΓΔ κύκλος πρὸς μεῖζόν τι τοῦ ΕΖΗΘ\nκύκλου χωρίον.\nεἰ γὰρ δυνατόν, ἔστω πρὸς μεῖζον τὸ Σ. ἀνάπαλιν ἄρα\n\nἐστὶν ὡς τὸ ἀπὸ τῆς ΖΘ τετράγωνον πρὸς τὸ ἀπὸ τῆς\nΔΒ, οὕτως τὸ Σ χωρίον πρὸς τὸν ΑΒΓΔ κύκλον. ἀλλʼ ὡς\nτὸ Σ χωρίον πρὸς τὸν ΑΒΓΔ κύκλον, οὕτως ὁ ΕΖΗΘ\nκύκλος πρὸς ἔλαττόν τι τοῦ ΑΒΓΔ κύκλου χωρίον· καὶ\nὡς ἄρα τὸ ἀπὸ τῆς ΖΘ πρὸς τὸ ἀπὸ τῆς ΒΔ, οὕτως ὁ\n\nΕΖΗΘ κύκλος πρὸς ἔλασσόν τι τοῦ ΑΒΓΔ κύκλου χωρίον·\nὅπερ ἀδύνατον ἐδείχθη. οὐκ ἄρα ἐστὶν ὡς τὸ ἀπὸ τῆς\nΒΔ τετράγωνον πρὸς τὸ ἀπὸ τῆς ΖΘ, οὕτως ὁ ΑΒΓΔ\nκύκλος πρὸς μεῖζόν τι τοῦ ΕΖΗΘ κύκλου χωρίον. ἐδείχθη\nδέ, ὅτι οὐδὲ πρὸς ἔλασσον· ἔστιν ἄρα ὡς τὸ ἀπὸ τῆς ΒΔ\nτετράγωνον πρὸς τὸ ἀπὸ τῆς ΖΘ, οὕτως ὁ ΑΒΓΔ κύκλος\nπρὸς τὸν ΕΖΗΘ κύκλον.\nοἱ ἄρα κύκλοι πρὸς ἀλλήλους εἰσὶν ὡς τὰ ἀπὸ τῶν διαμέτρων\nτετράγωνα· ὅπερ ἔδει δεῖξαι.\nλῆμμα\n\n\nλέγω δή, ὅτι τοῦ Σ χωρίου μείζονος ὄντος τοῦ ΕΖΗΘ\nκύκλου ἐστὶν ὡς τὸ Σ χωρίον πρὸς τὸν ΑΒΓΔ κύκλον,\nοὕτως ὁ ΕΖΗΘ κύκλος πρὸς ἔλαττόν τι τοῦ ΑΒΓΔ\nκύκλου χωρίον.\nγεγονέτω γὰρ ὡς τὸ Σ χωρίον πρὸς τὸν ΑΒΓΔ κύκλον,\nοὕτως ὁ ΕΖΗΘ κύκλος πρὸς τὸ Τ χωρίον. λέγω, ὅτι\nἔλαττόν ἐστι τὸ Τ χωρίον τοῦ ΑΒΓΔ κύκλου. ἐπεὶ γάρ\nἐστιν ὡς τὸ Σ χωρίον πρὸς τὸν ΑΒΓΔ κύκλον, οὕτως ὁ\nΕΖΗΘ κύκλος πρὸς τὸ Τ χωρίον, ἐναλλάξ ἐστιν ὡς τὸ\nΣ χωρίον πρὸς τὸν ΕΖΗΘ κύκλον, οὕτως ὁ ΑΒΓΔ κύκλος\nπρὸς τὸ Τ χωρίον. μεῖζον δὲ τὸ Σ χωρίον τοῦ ΕΖΗΘ\nκύκλου· μείζων ἄρα καὶ ὁ ΑΒΓΔ κύκλος τοῦ Τ χωρίου.\nὥστε ἐστὶν ὡς τὸ Σ χωρίον πρὸς τὸν ΑΒΓΔ κύκλον,\nοὕτως ὁ ΕΖΗΘ κύκλος πρὸς ἔλαττόν τι τοῦ ΑΒΓΔ\nκύκλου χωρίον· ὅπερ ἔδει δεῖξαι.\nπᾶσα πυραμὶς τρίγωνον ἔχουσα βάσιν διαιρεῖται εἰς\nδύο πυραμίδας ἴσας τε καὶ ὁμοίας ἀλλήλαις καὶ ὁμοίας\nτῇ ὅλῃ τριγώνους ἐχούσας βάσεις καὶ εἰς δύο πρίσματα\nἴσα· καὶ τὰ δύο πρίσματα μείζονά ἐστιν ἢ τὸ ἥμισυ τῆς\nὅλης πυραμίδος.\nἔστω πυραμίς, ἧς βάσις μέν ἐστι τὸ ΑΒΓ τρίγωνον,\nκορυφὴ δὲ τὸ Δ σημεῖον· λέγω, ὅτι ἡ ΑΒΓΔ πυραμὶς\nδιαιρεῖται εἰς δύο πυραμίδας ἴσας ἀλλήλαις τριγώνους\nβάσεις ἐχούσας καὶ ὁμοίας τῇ ὅλῃ καὶ εἰς δύο πρίσματα\nἴσα· καὶ τὰ δύο πρίσματα μείζονά ἐστιν ἢ τὸ ἥμισυ τῆς\nὅλης πυραμίδος.\nτετμήσθωσαν γὰρ αἱ ΑΒ, ΒΓ, ΓΑ, ΑΔ, ΔΒ, ΔΓ\nδίχα κατὰ τὰ Ε, Ζ, Η, Θ, Κ, Λ σημεῖα, καὶ ἐπεζεύχθωσαν\nαἱ ΘΕ, ΕΗ, ΗΘ, ΘΚ, ΚΛ, ΛΘ, ΚΖ, ΖΗ. ἐπεὶ ἴση\nἐστὶν ἡ μὲν ΑΕ τῇ ΕΒ, ἡ δὲ ΑΘ τῇ ΔΘ, παράλληλος ἄρα\nἐστὶν ἡ ΕΘ τῇ ΔΒ. διὰ τὰ αὐτὰ δὴ καὶ ἡ ΘΚ τῇ ΑΒ\nπαράλληλός ἐστιν. παραλληλόγραμμον ἄρα ἐστὶ τὸ ΘΕ\nΒΚ· ἴση ἄρα ἐστὶν ἡ ΘΚ τῇ ΕΒ. ἀλλὰ ἡ ΕΒ τῇ ΕΑ ἐστιν\nἴση· καὶ ἡ ΑΕ ἄρα τῇ ΘΚ ἐστιν ἴση. ἔστι δὲ καὶ ἡ ΑΘ\nτῇ ΘΔ ἴση· δύο δὴ αἱ ΕΑ, ΑΘ δυσὶ ταῖς ΚΘ, ΘΔ ἴσαι\nεἰσὶν ἑκατέρα ἑκατέρᾳ· καὶ γωνία ἡ ὑπὸ ΕΑΘ γωνίᾳ τῇ\nὑπὸ ΚΘΔ ἴση· βάσις ἄρα ἡ ΕΘ βάσει τῇ ΚΔ ἐστιν ἴση.\nἴσον ἄρα καὶ ὅμοιόν ἐστι τὸ ΑΕΘ τρίγωνον τῷ ΘΚΔ\nτριγώνῳ. διὰ τὰ αὐτὰ δὴ καὶ τὸ ΑΘΗ τρίγωνον τῷ ΘΛΔ\nτριγώνῳ ἴσον τέ ἐστι καὶ ὅμοιον. καὶ ἐπεὶ δύο εὐθεῖαι ἁπτόμεναι\nἀλλήλων αἱ ΕΘ, ΘΗ παρὰ δύο εὐθείας ἁπτομένας\nἀλλήλων τὰς ΚΔ, ΔΛ εἰσιν οὐκ ἐν τῷ αὐτῷ ἐπιπέδῳ οὖσαι,\nἴσας γωνίας περιέξουσιν. ἴση ἄρα ἐστὶν ἡ ὑπὸ ΕΘΗ γωνία\nτῇ ὑπὸ ΚΔΛ γωνίᾳ. καὶ ἐπεὶ δύο εὐθεῖαι αἱ ΕΘ, ΘΗ\nδυσὶ ταῖς ΚΔ, ΔΛ ἴσαι εἰσὶν ἑκατέρα ἑκατέρᾳ, καὶ γωνία\nἡ ὑπὸ ΕΘΗ γωνίᾳ τῇ ὑπὸ ΚΔΛ ἐστιν ἴση, βάσις ἄρα ἡ\nΕΗ βάσει τῇ ΚΛ\nἐστιν ἴση· ἴσον ἄρα καὶ ὅμοιόν ἐστι τὸ\nΕΘΗ τρίγωνον τῷ ΚΔΛ τριγώνῳ. διὰ τὰ αὐτὰ δὴ καὶ\nτὸ ΑΕΗ τρίγωνον τῷ ΘΚΛ τριγώνῳ ἴσον τε καὶ ὅμοιόν\nἐστιν. ἡ ἄρα πυραμίς, ἧς βάσις μέν ἐστι τὸ ΑΕΗ τρίγωνον,\nκορυφὴ δὲ τὸ Θ σημεῖον, ἴση καὶ ὁμοία ἐστὶ πυραμίδι,\nἧς βάσις μέν ἐστι τὸ ΘΚΛ τρίγωνον, κορυφὴ δὲ τὸ\nΔ σημεῖον. καὶ ἐπεὶ τριγώνου τοῦ ΑΔΒ παρὰ μίαν τῶν\nπλευρῶν τὴν ΑΒ ἦκται ἡ ΘΚ, ἰσογώνιόν ἐστι τὸ ΑΔΒ\nτρίγωνον τῷ ΔΘΚ τριγώνῳ, καὶ τὰς πλευρὰς ἀνάλογον\nἔχουσιν· ὅμοιον ἄρα ἐστὶ τὸ ΑΔΒ τρίγωνον τῷ ΔΘΚ\nτριγώνῳ. διὰ τὰ αὐτὰ δὴ καὶ τὸ μὲν ΔΒΓ τρίγωνον τῷ\nΔΚΛ τριγώνῳ ὅμοιόν ἐστιν, τὸ δὲ ΑΔΓ τῷ ΔΛΘ. καὶ\nἐπεὶ δύο εὐθεῖαι ἁπτόμεναι ἀλλήλων αἱ ΒΑ, ΑΓ παρὰ δύο\nεὐθείας ἁπτομένας ἀλλήλων τὰς ΚΘ, ΘΛ εἰσιν οὐκ ἐν τῷ\nαὐτῷ ἐπιπέδῳ, ἴσας γωνίας περιέξουσιν. ἴση ἄρα ἐστὶν ἡ\nὑπὸ ΒΑΓ γωνία τῇ ὑπὸ ΚΘΛ. καί ἐστιν ὡς ἡ ΒΑ πρὸς\nτὴν ΑΓ, οὕτως ἡ ΚΘ πρὸς τὴν ΘΛ· ὅμοιον ἄρα ἐστὶ τὸ\nΑΒΓ τρίγωνον τῷ ΘΚΛ τριγώνῳ. καὶ πυραμὶς ἄρα, ἧς\nβάσις μέν ἐστι τὸ ΑΒΓ τρίγωνον, κορυφὴ δὲ τὸ Δ σημεῖον,\nὁμοία ἐστὶ πυραμίδι, ἧς βάσις μέν ἐστι τὸ ΘΚΛ τρίγωνον,\nκορυφὴ δὲ τὸ Δ σημεῖον. ἀλλὰ πυραμίς, ἧς βάσις\nμὲν ἐστι τὸ ΘΚΛ τρίγωνον, κορυφὴ δὲ τὸ Δ σημεῖον,\nὁμοία ἐδείχθη πυραμίδι, ἧς βάσις μέν ἐστι τὸ ΑΕΗ τρίγωνον,\nκορυφὴ δὲ τὸ Θ σημεῖον ὥστε καὶ πυραμίς, ἧς βάσις\nμὲν τὸ ΑΒΓ τρίγωνον, κορυφὴ δὲ τὸ Δ σημεῖον, ὁμοία\nἐστὶ πυραμίδι, ἧς βάσις μὲν τὸ ΑΕΗ τρίγωνον, κορυφὴ\nδὲ τὸ Θ σημεῖον. ἑκατέρα ἄρα τῶν ΑΕΗΘ, ΘΚΛΔ\nπυραμίδων ὁμοία ἐστὶ τῇ ὅλῃ\nτῇ ΑΒΓΔ πυραμίδι. ¯Καὶ\nἐπεὶ ἴση ἐστὶν ἡ ΒΖ τῇ ΖΓ,\nδιπλάσιόν ἐστι τὸ ΕΒΖΗ\nπαραλληλόγραμμον τοῦ ΗΖΓ\nτριγώνου. καὶ ἐπεί, ἐὰν ᾖ\nδύο πρίσματα ἰσοϋψῆ, καὶ τὸ\nμὲν ἔχῃ βάσιν παραλληλόγραμμον,\nτὸ δὲ τρίγωνον, διπλάσιον\nδὲ ᾖ τὸ παραλληλόγραμμον\nτοῦ τριγώνου, ἴσα\nἐστὶ τὰ πρίσματα, ἴσον ἄρα\nἐστὶ τὸ πρίσμα τὸ περιεχόμενον ὑπὸ δύο μὲν τριγώνων\nτῶν ΒΚΖ, ΕΘΗ, τριῶν δὲ παραλληλογράμμων τῶν\nΕΒΖΗ, ΕΒΚΘ, ΘΚΖΗ τῷ πρίσματι τῷ περιεχομένῳ\nὑπὸ δύο μὲν τριγώνων τῶν ΗΖΓ, ΘΚΛ, τριῶν δὲ παραλληλογράμμων\nτῶν ΚΖΓΛ, ΛΓΗΘ, ΘΚΖΗ. καὶ φανερόν,\nὅτι ἑκάτερον τῶν πρισμάτων, οὗ τε βάσις τὸ ΕΒΖΗ\nπαραλληλόγραμμον, ἀπεναντίον δὲ ἡ ΘΚ εὐθεῖα, καὶ οὗ\nβάσις τὸ ΗΖΓ τρίγωνον, ἀπεναντίον δὲ τὸ ΘΚΛ τρίγωνον,\nμεῖζόν ἐστιν ἑκατέρας τῶν πυραμίδων, ὧν βάσεις μὲν\nτὰ ΑΕΗ, ΘΚΛ τρίγωνα, κορυφαὶ δὲ τὰ Θ, Δ σημεῖα,\nἐπειδήπερ καὶ ἐὰν ἐπιζεύξωμεν τὰς ΕΖ, ΕΚ εὐθείας,\nτὸ μὲν πρίσμα, οὗ βάσις τὸ ΕΒΖΗ παραλληλόγραμμον,\nἀπεναντίον δὲ ἡ ΘΚ εὐθεῖα, μεῖζόν ἐστι τῆς πυραμίδος,\nἧς βάσις τὸ ΕΒΖ τρίγωνον, κορυφὴ δὲ τὸ Κ σημεῖον. ἀλλʼ\nἡ πυραμίς, ἧς βάσις τὸ ΕΒΖ τρίγωνον, κορυφὴ δὲ τὸ Κ\nσημεῖον, ἴση ἐστὶ πυραμίδι, ἧς βάσις τὸ ΑΕΗ τρίγωνον,\nκορυφὴ δὲ τὸ Θ σημεῖον· ὑπὸ γὰρ ἴσων καὶ ὁμοίων ἐπιπέδων\nπεριέχονται. ὥστε καὶ τὸ πρίσμα, οὗ βάσις μὲν τὸ\nΕΒΖΗ παραλληλόγραμμον, ἀπεναντίον δὲ ἡ ΘΚ εὐθεῖα,\nμεῖζόν ἐστι πυραμίδος, ἧς βάσις μὲν τὸ ΑΕΗ τρίγωνον,\nκορυφὴ δὲ τὸ Θ σημεῖον. ἴσον δὲ τὸ μὲν πρίσμα, οὗ\nβάσις τὸ ΕΒΖΗ παραλληλόγραμμον, ἀπεναντίον δὲ ἡ\nΘΚ εὐθεῖα, τῷ πρίσματι, οὗ βάσις μὲν τὸ ΗΖΓ τρίγωνον,\nἀπεναντίον δὲ τὸ ΘΚΛ τρίγωνον· ἡ δὲ πυραμίς, ἧς\nβάσις τὸ ΑΕΗ τρίγωνον, κορυφὴ δὲ τὸ Θ σημεῖον, ἴση\nἐστὶ πυραμίδι, ἧς βάσις τὸ ΘΚΛ τρίγωνον, κορυφὴ δὲ τὸ\nΔ σημεῖον. τὰ ἄρα εἰρημένα δύο πρίσματα μείζονά ἐστι\nτῶν εἰρημένων δύο πυραμίδων, ὧν βάσεις μὲν τὰ ΑΕΗ,\nΘΚΛ τρίγωνα, κορυφαὶ δὲ τὰ Θ, Δ σημεῖα.\n\n\nἡ ἄρα ὅλη πυραμίς, ἧς βάσις τὸ ΑΒΓ τρίγωνον, κορυφὴ\nδὲ τὸ Δ σημεῖον, διῄρηται εἴς τε δύο πυραμίδας ἴσας\nἀλλήλαις καὶ ὁμοίας τῇ ὅλῃ καὶ εἰς δύο πρίσματα ἴσα,\nκαὶ τὰ δύο πρίσματα μείζονά ἐστιν ἢ τὸ ἥμισυ τῆς ὅλης\nπυραμίδος· ὅπερ ἔδει δεῖξαι.\nἐὰν ὦσι δύο πυραμίδες ὑπὸ τὸ αὐτὸ ὕψος τριγώνους\nἔχουσαι βάσεις, διαιρεθῇ δὲ ἑκατέρα αὐτῶν εἴς τε δύο\nπυραμίδας ἴσας ἀλλήλαις καὶ ὁμοίας τῇ ὅλῃ καὶ εἰς δύο\nπρίσματα ἴσα, ἔσται ὡς ἡ τῆς μιᾶς πυραμίδος βάσις πρὸς\nτὴν τῆς ἑτέρας πυραμίδος βάσιν, οὕτως τὰ ἐν τῇ μιᾷ πυραμίδι\nπρίσματα πάντα πρὸς τὰ ἐν τῇ ἑτέρᾳ πυραμίδι πρίσματα\nπάντα ἰσοπληθῆ.\n\nἔστωσαν δύο πυραμίδες ὑπὸ τὸ αὐτὸ ὕψος τριγώνους\nἔχουσαι βάσεις τὰς ΑΒΓ, ΔΕΖ, κορυφὰς δὲ τὰ Η, Θ\nσημεῖα, καὶ διῃρήσθω ἑκατέρα αὐτῶν εἴς τε δύο πυραμίδας\nἴσας ἀλλήλαις καὶ ὁμοίας τῇ ὅλῃ καὶ εἰς δύο πρίσματα\nἴσα· λέγω, ὅτι ἐστὶν ὡς ἡ ΑΒΓ βάσις πρὸς τὴν ΔΕΖ βάσιν,\nοὕτως τὰ ἐν τῇ ΑΒΓΗ πυραμίδι πρίσματα πάντα πρὸς\nτὰ ἐν τῇ ΔΕΖΘ πυραμίδι πρίσματα ἰσοπληθῆ.\n\n\nἐπεὶ γὰρ ἴση ἐστὶν ἡ μὲν ΒΞ τῇ ΞΓ, ἡ δὲ ΑΛ τῇ ΛΓ,\nπαράλληλος ἄρα ἐστὶν ἡ ΛΞ τῇ ΑΒ καὶ ὅμοιον τὸ ΑΒΓ\nτρίγωνον τῷ ΛΞΓ τριγώνῳ. διὰ τὰ αὐτὰ δὴ καὶ τὸ ΔΕΖ\nτρίγωνον τῷ ΡΦΖ τριγώνῳ ὅμοιόν ἐστιν. καὶ ἐπεὶ διπλασίων\nἐστὶν ἡ μὲν ΒΓ τῆς ΓΞ, ἡ δὲ ΕΖ τῆς ΖΦ, ἔστιν ἄρα\nὡς ἡ ΒΓ πρὸς τὴν ΓΞ, οὕτως ἡ ΕΖ πρὸς τὴν ΖΦ. καὶ\nἀναγέγραπται ἀπὸ μὲν τῶν ΒΓ, ΓΞ ὅμοιά τε καὶ ὁμοίως\nκείμενα εὐθύγραμμα τὰ ΑΒΓ, ΛΞΓ, ἀπὸ δὲ τῶν ΕΖ,\nΖΦ ὅμοιά τε καὶ ὁμοίως κείμενα εὐθύγραμμα τὰ ΔΕΖ,\nΡΦΖ. ἔστιν ἄρα ὡς τὸ ΑΒΓ τρίγωνον πρὸς τὸ ΛΞΓ\nτρίγωνον, οὕτως τὸ ΔΕΖ τρίγωνον πρὸς τὸ ΡΦΖ τρίγωνον·\nἐναλλὰξ ἄρα ἐστὶν ὡς τὸ ΑΒΓ τρίγωνον πρὸς τὸ\nΔΕΖ\nτρίγωνον, οὕτως τὸ ΛΞΓ\nτρίγωνον πρὸς τὸ\nΡΦΖ τρίγωνον. ἀλλʼ ὡς τὸ ΛΞΓ τρίγωνον πρὸς τὸ\nΡΦΖ τρίγωνον, οὕτως τὸ πρίσμα, οὗ βάσις μὲν ἐστι τὸ\n\nΛΞΓ τρίγωνον, ἀπεναντίον δὲ τὸ ΟΜΝ, πρὸς τὸ πρίσμα,\nοὗ βάσις μὲν τὸ ΡΦΖ τρίγωνον, ἀπεναντίον δὲ τὸ ΣΤΥ·\nκαὶ ὡς ἄρα τὸ ΑΒΓ τρίγωνον πρὸς τὸ ΔΕΖ τρίγωνον,\nοὕτως τὸ πρίσμα, οὗ βάσις μὲν τὸ ΛΞΓ τρίγωνον, ἀπεναντίον\nδὲ τὸ ΟΜΝ, πρὸς τὸ πρίσμα, οὗ βάσις μὲν τὸ\n\nΡΦΖ τρίγωνον, ἀπεναντίον δὲ τὸ ΣΤΥ. ὡς δὲ τὰ εἰρημένα\nπρίσματα πρὸς ἄλληλα, οὕτως τὸ πρίσμα, οὗ βάσις\nμὲν τὸ ΚΒΞΛ παραλληλόγραμμον, ἀπεναντίον δὲ ἡ ΟΜ\nεὐθεῖα, πρὸς τὸ πρίσμα, οὗ βάσις μὲν τὸ ΠΕΦΡ παραλληλόγραμμον,\nἀπεναντίον δὲ ἡ ΣΤ εὐθεῖα. καὶ τὰ δύο ἄρα\nπρίσματα, οὗ τε βάσις μὲν τὸ ΚΒΞΛ παραλληλόγραμμον,\nἀπεναντίον δὲ ἡ ΟΜ, καὶ οὗ βάσις μὲν τὸ ΛΞΓ, ἀπεναντίον\nδὲ τὸ ΟΜΝ, πρὸς τὰ πρίσματα, οὗ τε βάσις μὲν τὸ\nΠΕΦΡ, ἀπεναντίον δὲ ἡ ΣΤ εὐθεῖα, καὶ οὗ βάσις μὲν τὸ\nΡΦΖ τρίγωνον, ἀπεναντίον δὲ τὸ ΣΤΥ. καὶ ὡς ἄρα ἡ\n\nΑΒΓ βάσις πρὸς τὴν ΔΕΖ βάσιν, οὕτως τὰ εἰρημένα δύο\nπρίσματα πρὸς τὰ εἰρημένα δύο πρίσματα.\nκαὶ ὁμοίως, ἐὰν διαιρεθῶσιν αἱ ΟΜΝΗ, ΣΤΥΘ πυραμίδες\nεἴς τε δύο πρίσματα καὶ δύο πυραμίδας, ἔσται ὡς ἡ\nΟΜΝ βάσις πρὸς τὴν ΣΤΥ βάσιν, οὕτως τὰ ἐν τῇ ΟΜ\n\nΝΗ πυραμίδι δύο πρίσματα πρὸς τὰ ἐν τῇ ΣΤΥΘ πυραμίδι\nδύο πρίσματα. ἀλλʼ ὡς ἡ ΟΜΝ βάσις πρὸς τὴν ΣΤΥ\nβάσιν, οὕτως ἡ ΑΒΓ βάσις πρὸς τὴν ΔΕΖ βάσιν· ἴσον\nγὰρ ἑκάτερον τῶν ΟΜΝ, ΣΤΥ τριγώνων ἑκατέρῳ τῶν\nΛΞΓ, ΡΦΖ. καὶ ὡς ἄρα ἡ ΑΒΓ βάσις πρὸς τὴν ΔΕΖ\nβάσιν, οὕτως τὰ τέσσαρα πρίσματα πρὸς τὰ τέσσαρα πρίσματα.\nὁμοίως δὲ κἂν τὰς ὑπολειπομένας πυραμίδας διέλωμεν\nεἴς τε δύο πυραμίδας καὶ εἰς δύο πρίσματα, ἔσται ὡς\nἡ ΑΒΓ βάσις πρὸς τὴν ΔΕΖ βάσιν, οὕτως τὰ ἐν τῇ ΑΒ\nΓΗ πυραμίδι πρίσματα πάντα πρὸς τὰ ἐν τῇ ΔΕΖΘ\nπυραμίδι πρίσματα πάντα ἰσοπληθῆ· ὅπερ ἔδει δεῖξαι.\nλῆμμα\nὅτι δέ ἐστιν ὡς τὸ ΛΞΓ τρίγωνον πρὸς τὸ ΡΦΖ τρίγωνον,\nοὕτως τὸ πρίσμα, οὗ βάσις τὸ ΛΞΓ τρίγωνον,\nἀπεναντίον δὲ τὸ ΟΜΝ, πρὸς τὸ πρίσμα, οὗ βάσις μὲν τὸ\n\nΡΦΖ\nτρίγωνον, ἀπεναντίον δὲ τὸ ΣΤΥ, οὕτω δεικτέον.\nἐπὶ γὰρ τῆς αὐτῆς καταγραφῆς νενοήσθωσαν ἀπὸ τῶν\nΗ, Θ κάθετοι ἐπὶ τὰ ΑΒΓ, ΔΕΖ ἐπίπεδα, ἴσαι δηλαδὴ\nτυγχάνουσαι διὰ τὸ ἰσοϋψεῖς ὑποκεῖσθαι τὰς πυραμίδας.\nκαὶ ἐπεὶ δύο εὐθεῖαι ἥ τε ΗΓ καὶ ἡ ἀπὸ τοῦ Η κάθετος\nὑπὸ παραλλήλων ἐπιπέδων τῶν ΑΒΓ, ΟΜΝ τέμνονται,\nεἰς τοὺς αὐτοὺς λόγους τμηθήσονται. καὶ τέτμηται ἡ ΗΓ\nδίχα ὑπὸ τοῦ ΟΜΝ ἐπιπέδου κατὰ τὸ Ν· καὶ ἡ ἀπὸ τοῦ Η\nἄρα κάθετος ἐπὶ τὸ ΑΒΓ ἐπίπεδον δίχα τμηθήσεται ὑπὸ\nτοῦ ΟΜΝ ἐπιπέδου. διὰ τὰ αὐτὰ δὴ καὶ ἡ ἀπὸ τοῦ Θ κάθετος\nἐπὶ τὸ ΔΕΖ ἐπίπεδον δίχα τμηθήσεται ὑπὸ τοῦ ΣΤΥ\nἐπιπέδου. καί εἰσιν ἴσαι αἱ ἀπὸ τῶν Η, Θ κάθετοι ἐπὶ τὰ\nΑΒΓ, ΔΕΖ ἐπίπεδα· ἴσαι ἄρα καὶ αἱ ἀπὸ τῶν ΟΜΝ,\nΣΤΥ τριγώνων ἐπὶ τὰ ΑΒΓ, ΔΕΖ κάθετοι. ἰσοϋψῆ ἄρα\nἐστὶ τὰ πρίσματα, ὧν βάσεις μέν εἰσι τὰ ΛΞΓ, ΡΦΖ\nτρίγωνα, ἀπεναντίον δὲ τὰ ΟΜΝ, ΣΤΥ. ὥστε καὶ τὰ\nστερεὰ παραλληλεπίπεδα τὰ ἀπὸ τῶν εἰρημένων πρισμάτων\nἀναγραφόμενα ἰσοϋψῆ καὶ πρὸς ἄλληλα εἰσὶν ὡς αἱ\nβάσεις· καὶ τὰ ἡμίση ἄρα ἐστὶν ὡς ἡ ΛΞΓ βάσις πρὸς τὴν\nΡΦΖ βάσιν, οὕτως τὰ εἰρημένα πρίσματα πρὸς ἄλληλα·\nὅπερ ἔδει δεῖξαι.\nαἱ ὑπὸ τὸ αὐτὸ ὕψος οὖσαι πυραμίδες καὶ τριγώνους\nἔχουσαι βάσεις πρὸς ἀλλήλας εἰσὶν ὡς αἱ βάσεις.\nἔστωσαν ὑπὸ τὸ αὐτὸ ὕψος πυραμίδες, ὧν βάσεις μὲν\nτὰ ΑΒΓ, ΔΕΖ τρίγωνα, κορυφαὶ δὲ τὰ Η, Θ σημεῖα·\nλέγω, ὅτι ἐστὶν ὡς ἡ ΑΒΓ βάσις πρὸς τὴν ΔΕΖ βάσιν,\nοὕτως ἡ ΑΒΓΗ πυραμὶς πρὸς τὴν ΔΕΖΘ πυραμίδα.\nεἰ γὰρ μή ἐστιν ὡς ἡ ΑΒΓ βάσις πρὸς τὴν ΔΕΖ βάσιν,\nοὕτως ἡ ΑΒΓΗ πυραμὶς πρὸς τὴν ΔΕΖΘ πυραμίδα,\nἔσται ὡς ἡ ΑΒΓ βάσις πρὸς τὴν ΔΕΖ βάσιν, οὕτως ἡ\n\nΑΒΓΗ πυραμὶς ἤτοι πρὸς ἔλασσόν τι τῆς ΔΕΖΘ πυραμίδος\nστερεὸν ἢ πρὸς μεῖζον. ἔστω πρότερον πρὸς ἔλασσον\nτὸ Χ, καὶ διῃρήσθω ἡ ΔΕΖΘ πυραμὶς εἴς τε δύο πυραμίδας\nἴσας ἀλλήλαις καὶ ὁμοίας τῇ ὅλῃ καὶ εἰς δύο πρίσματα\nἴσα· τὰ δὴ δύο πρίσματα μείζονά ἐστιν ἢ τὸ ἥμισυ τῆς\nὅλης πυραμίδος. καὶ πάλιν αἱ ἐκ τῆς διαιρέσεως γινόμεναι\nπυραμίδες ὁμοίως διῃρήσθωσαν, καὶ τοῦτο ἀεὶ γινέσθω,\nἕως οὗ λειφθῶσί τινες πυραμίδες ἀπὸ τῆς ΔΕΖΘ πυραμίδος,\nαἵ εἰσιν ἐλάττονες τῆς ὑπεροχῆς, ᾗ ὑπερέχει ἡ ΔΕ\nΖΘ πυραμὶς τοῦ Χ στερεοῦ. λελείφθωσαν καὶ ἔστωσαν\nλόγου ἕνεκεν αἱ ΔΠΡΣ, ΣΤΥΘ· λοιπὰ ἄρα τὰ ἐν τῇ ΔΕ\nΖΘ πυραμίδι πρίσματα μείζονά ἐστι τοῦ Χ στερεοῦ. διῃρήσθω\nκαὶ ἡ ΑΒΓΗ πυραμὶς ὁμοίως καὶ ἰσοπληθῶς τῇ\nΔΕΖΘ πυραμίδι· ἔστιν ἄρα ὡς ἡ ΑΒΓ βάσις πρὸς τὴν\nΔΕΖ βάσιν, οὕτως τὰ ἐν τῇ ΑΒΓΗ πυραμίδι πρίσματα\nπρὸς τὰ ἐν τῇ ΔΕΖΘ πυραμίδι πρίσματα. ἀλλὰ καὶ ὡς ἡ\nΑΒΓ βάσις πρὸς τὴν ΔΕΖ βάσιν, οὕτως ἡ ΑΒΓΗ πυραμὶς\nπρὸς τὸ Χ στερεόν· καὶ ὡς ἄρα ἡ ΑΒΓΗ πυραμὶς\nπρὸς τὸ Χ στερεόν, οὕτως τὰ ἐν τῇ ΑΒΓΗ πυραμίδι πρίσματα\nπρὸς τὰ ἐν τῇ ΔΕΖΘ πυραμίδι πρίσματα· ἐναλλὰξ\nἄρα ὡς ἡ ΑΒΓΗ πυραμὶς πρὸς τὰ ἐν αὐτῇ πρίσματα,\nοὕτως τὸ Χ στερεὸν πρὸς τὰ ἐν τῇ ΔΕΖΘ πυραμίδι πρίσματα.\nμείζων δὲ ἡ ΑΒΓΗ πυραμὶς τῶν ἐν αὐτῇ πρισμάτων·\nμεῖζον ἄρα καὶ τὸ Χ στερεὸν τῶν ἐν τῇ ΔΕΖΘ πυραμίδι\nπρισμάτων. ἀλλὰ καὶ ἔλαττον· ὅπερ ἐστὶν ἀδύνατον.\nοὐκ ἄρα ἐστὶν ὡς ἡ ΑΒΓ βάσις πρὸς τὴν ΔΕΖ βάσιν, οὕτως\nἡ ΑΒΓΗ πυραμὶς πρὸς ἔλασσόν τι τῆς ΔΕΖΘ πυραμίδος\nστερεόν. ὁμοίως δὴ δειχθήσεται,\nὅτι οὐδὲ ὡς ἡ ΔΕΖ βάσις πρὸς τὴν\nΑΒΓ βάσιν, οὕτως ἡ ΔΕΖΘ πυραμὶς\nπρὸς ἔλαττόν τι τῆς ΑΒΓΗ πυραμίδος\nστερεόν.\nλέγω δή, ὅτι οὐκ ἔστιν οὐδὲ ὡς ἡ ΑΒΓ βάσις πρὸς τὴν\nΔΕΖ βάσιν, οὕτως ἡ ΑΒΓΗ πυραμὶς πρὸς μεῖζόν τι τῆς\nΔΕΖΘ πυραμίδος στερεόν.\n\n\nεἰ γὰρ δυνατόν, ἔστω πρὸς μεῖζον τὸ Χ· ἀνάπαλιν ἄρα\nἐστὶν ὡς ἡ ΔΕΖ βάσις πρὸς τὴν ΑΒΓ βάσιν, οὕτως τὸ\nΧ στερεὸν πρὸς τὴν ΑΒΓΗ πυραμίδα. ὡς δὲ τὸ Χ στερεὸν\nπρὸς τὴν ΑΒΓΗ πυραμίδα, οὕτως ἡ ΔΕΖΘ πυραμὶς πρὸς\nἔλασσόν τι τῆς ΑΒΓΗ πυραμίδος, ὡς ἔμπροσθεν ἐδείχθη·\nκαὶ ὡς ἄρα ἡ ΔΕΖ βάσις πρὸς τὴν ΑΒΓ βάσιν, οὕτως ἡ\nΔΕΖΘ πυραμὶς πρὸς ἔλασσόν τι τῆς ΑΒΓΗ πυραμίδος·\nὅπερ ἄτοπον ἐδείχθη. οὐκ ἄρα ἐστὶν ὡς ἡ ΑΒΓ βάσις\nπρὸς τὴν ΔΕΖ βάσιν, οὕτως ἡ ΑΒΓΗ πυραμὶς πρὸς μεῖζόν\nτι τῆς ΔΕΖΘ πυραμίδος στερεόν. ἐδείχθη δέ, ὅτι\nοὐδὲ πρὸς ἔλασσον. ἔστιν ἄρα ὡς ἡ ΑΒΓ βάσις πρὸς τὴν\nΔΕΖ βάσιν, οὕτως ἡ ΑΒΓΗ πυραμὶς πρὸς τὴν ΔΕΖΘ\nπυραμίδα· ὅπερ ἔδει δεῖξαι.\nαἱ ὑπὸ τὸ αὐτὸ ὕψος οὖσαι πυραμίδες καὶ πολυγώνους\nἔχουσαι βάσεις πρὸς ἀλλήλας εἰσὶν ὡς αἱ βάσεις.\nἔστωσαν ὑπὸ τὸ αὐτὸ ὕψος πυραμίδες, ὧν αἱ βάσεις\nμὲν τὰ ΑΒΓΔΕ, ΖΗΘΚΛ πολύγωνα, κορυφαὶ δὲ τὰ Μ,\nν σημεῖα· λέγω, ὅτι ἐστὶν ὡς ἡ ΑΒΓΔΕ βάσις πρὸς τὴν\nΖΗΘΚΛ βάσιν, οὕτως ἡ ΑΒΓΔΕΜ πυραμὶς πρὸς τὴν\nΖΗΘΚΛΝ πυραμίδα.\nἐπεζεύχθωσαν γὰρ αἱ ΑΓ, ΑΔ, ΖΘ, ΖΚ. ἐπεὶ οὖν\nδύο πυραμίδες εἰσὶν αἱ ΑΒΓΜ, ΑΓΔΜ τριγώνους ἔχουσαι\nβάσεις καὶ ὕψος ἴσον, πρὸς ἀλλήλας εἰσὶν ὡς αἱ βάσεις·\nἔστιν ἄρα ὡς ἡ ΑΒΓ βάσις πρὸς τὴν ΑΓΔ βάσιν, οὕτως\nἡ ΑΒΓΜ πυραμὶς πρὸς τὴν ΑΓΔΜ πυραμίδα. καὶ συνθέντι\nὡς ἡ ΑΒΓΔ βάσις πρὸς τὴν ΑΓΔ βάσιν, οὕτως ἡ\nΑΒΓΔΜ πυραμὶς πρὸς τὴν ΑΓΔΜ πυραμίδα. ἀλλὰ καὶ\nὡς ἡ ΑΓΔ βάσις πρὸς τὴν ΑΔΕ βάσιν, οὕτως ἡ ΑΓΔΜ\nπυραμὶς πρὸς τὴν ΑΔΕΜ πυραμίδα. διʼ ἴσου ἄρα ὡς ἡ\nΑΒΓΔ βάσις πρὸς τὴν ΑΔΕ βάσιν, οὕτως ἡ ΑΒΓΔΜ\nπυραμὶς πρὸς τὴν ΑΔΕΜ πυραμίδα. καὶ συνθέντι πάλιν,\nὡς ἡ ΑΒΓΔΕ βάσις πρὸς τὴν ΑΔΕ βάσιν, οὕτως ἡ\n\nΑΒΓΔΕΜ πυραμὶς πρὸς τὴν ΑΔΕΜ πυραμίδα. ὁμοίως\nδὴ δειχθήσεται, ὅτι καὶ ὡς ἡ ΖΗΘΚΛ βάσις πρὸς τὴν\nΖΗΘ βάσιν, οὕτως καὶ ἡ ΖΗΘΚΛΝ πυραμὶς πρὸς τὴν\nΖΗΘΝ πυραμίδα. καὶ ἐπεὶ δύο πυραμίδες εἰσὶν αἱ ΑΔ\nΕΜ, ΖΗΘΝ τριγώνους ἔχουσαι βάσεις καὶ ὕψος ἴσον,\nἔστιν ἄρα ὡς ἡ ΑΔΕ βάσις πρὸς τὴν ΖΗΘ βάσιν, οὕτως\nἡ ΑΔΕΜ πυραμὶς πρὸς τὴν ΖΗΘΝ πυραμίδα. ἀλλʼ ὡς\nἡ ΑΔΕ βάσις πρὸς τὴν ΑΒΓΔΕ βάσιν, οὕτως ἦν ἡ ΑΔ\nΕΜ πυραμὶς πρὸς τὴν ΑΒΓΔΕΜ πυραμίδα. καὶ διʼ ἴσου\nἄρα ὡς ἡ ΑΒΓΔΕ βάσις πρὸς τὴν ΖΗΘ βάσιν, οὕτως ἡ\n\nΑΒΓΔΕΜ πυραμὶς πρὸς τὴν ΖΗΘΝ πυραμίδα. ἀλλὰ\nμὴν καὶ ὡς ἡ ΖΗΘ βάσις πρὸς τὴν ΖΗΘΚΛ βάσιν, οὕτως\nἦν καὶ ἡ ΖΗΘΝ πυραμὶς πρὸς τὴν ΖΗΘΚΛΝ πυραμίδα.\nκαὶ διʼ ἴσου ἄρα ὡς ἡ ΑΒΓΔΕ βάσις πρὸς τὴν ΖΗΘΚΛ\nβάσιν, οὕτως ἡ ΑΒΓΔΕΜ πυραμὶς πρὸς τὴν ΖΗΘΚΛΝ\nπυραμίδα· ὅπερ ἔδει δεῖξαι.\n\n\nπᾶν πρίσμα τρίγωνον ἔχον βάσιν διαιρεῖται εἰς τρεῖς\nπυραμίδας ἴσας ἀλλήλαις τριγώνους βάσεις ἐχούσας.\nἔστω πρίσμα, οὗ βάσις μὲν τὸ ΑΒΓ τρίγωνον, ἀπεναντίον\nδὲ τὸ ΔΕΖ· λέγω, ὅτι τὸ ΑΒΓΔΕΖ πρίσμα διαιρεῖται\nεἰς τρεῖς πυραμίδας ἴσας ἀλλήλαις τριγώνους ἐχούσας\nβάσεις.\nἐπεζεύχθωσαν γὰρ αἱ ΒΔ, ΕΓ, ΓΔ. ἐπεὶ παραλληλόγραμμόν\nἐστι τὸ ΑΒΕΔ, διάμετρος δὲ αὐτοῦ ἐστιν ἡ ΒΔ,\nἴσον ἄρα ἐστὶ τὸ ΑΒΔ τρίγωνον τῷ ΕΒΔ τριγώνῳ· καὶ\nἡ πυραμὶς ἄρα, ἧς βάσις μὲν τὸ ΑΒΔ τρίγωνον, κορυφὴ\nδὲ τὸ Γ σημεῖον, ἴση ἐστὶ πυραμίδι, ἧς βάσις μέν ἐστι τὸ\nΔΕΒ τρίγωνον, κορυφὴ δὲ τὸ Γ σημεῖον. ἀλλὰ ἡ πυραμίς,\nἧς βάσις μέν ἐστι τὸ ΔΕΒ τρίγωνον, κορυφὴ δὲ τὸ Γ\nσημεῖον, ἡ αὐτή ἐστι πυραμίδι, ἧς βάσις μέν ἐστι τὸ ΕΒΓ\nτρίγωνον, κορυφὴ δὲ τὸ Δ σημεῖον· ὑπὸ γὰρ τῶν αὐτῶν ἐπιπέδων\nπεριέχεται. καὶ πυραμὶς ἄρα, ἧς βάσις μέν ἐστι τὸ\nΑΒΔ τρίγωνον, κορυφὴ δὲ τὸ Γ σημεῖον, ἴση ἐστὶ πυραμίδι,\nἧς βάσις μέν ἐστι τὸ ΕΒΓ τρίγωνον, κορυφὴ δὲ τὸ\nΔ σημεῖον. πάλιν, ἐπεὶ παραλληλόγραμμόν\nἐστι τὸ ΖΓΒΕ, διάμετρος\nδέ ἐστιν αὐτοῦ ἡ ΓΕ,\nἴσον ἐστὶ τὸ ΓΕΖ τρίγωνον τῷ\nΓΒΕ τριγώνῳ. καὶ πυραμὶς\nἄρα, ἧς βάσις μέν ἐστι τὸ ΒΓΕ\nτρίγωνον, κορυφὴ δὲ τὸ Δ σημεῖον,\nἴση ἐστὶ πυραμίδι, ἧς βάσις\nμέν ἐστι τὸ ΕΓΖ τρίγωνον,\nκορυφὴ δὲ τὸ Δ σημεῖον. ἡ δὲ πυραμίς,\nἧς βάσις μέν ἐστι τὸ ΒΓΕ\nτρίγωνον, κορυφὴ δὲ τὸ Δ σημεῖον, ἴση ἐδείχθη πυραμίδι,\nἧς βάσις μέν ἐστι τὸ ΑΒΔ τρίγωνον, κορυφὴ δὲ τὸ\nΓ σημεῖον· καὶ πυραμὶς ἄρα, ἧς βάσις μέν ἐστι τὸ ΓΕΖ\nτρίγωνον, κορυφὴ δὲ τὸ Δ σημεῖον, ἴση ἐστὶ πυραμίδι, ἧς\nβάσις μὲν ἐστι τὸ ΑΒΔ τρίγωνον, κορυφὴ δὲ τὸ Γ σημεῖον·\nδιῄρηται ἄρα τὸ ΑΒΓΔΕΖ πρίσμα εἰς τρεῖς πυραμίδας\nἴσας ἀλλήλαις τριγώνους ἐχούσας βάσεις.\nκαὶ ἐπεὶ πυραμίς, ἧς βάσις μέν ἐστι τὸ ΑΒΔ τρίγωνον,\nκορυφὴ δὲ τὸ Γ σημεῖον, ἡ αὐτή ἐστι πυραμίδι, ἧς βάσις\nτὸ ΓΑΒ τρίγωνον, κορυφὴ δὲ τὸ Δ σημεῖον· ὑπὸ γὰρ τῶν\nαὐτῶν ἐπιπέδων περιέχονται· ἡ δὲ πυραμίς, ἧς βάσις τὸ\nΑΒΔ τρίγωνον, κορυφὴ δὲ τὸ Γ σημεῖον, τρίτον ἐδείχθη\nτοῦ πρίσματος, οὗ βάσις τὸ ΑΒΓ τρίγωνον, ἀπεναντίον\nδὲ τὸ ΔΕΖ, καὶ ἡ πυραμὶς ἄρα, ἧς βάσις τὸ ΑΒΓ τρίγωνον,\nκορυφὴ δὲ τὸ Δ σημεῖον, τρίτον ἐστὶ τοῦ πρίσματος\nτοῦ ἔχοντος βάσιν τὴν αὐτὴν τὸ ΑΒΓ τρίγωνον, ἀπεναντίον\nδὲ τὸ ΔΕΖ.\nΠόρισμα\nἐκ δὴ τούτου φανερόν, ὅτι πᾶσα πυραμὶς τρίτον μέρος\nἐστὶ τοῦ πρίσματος τοῦ τὴν αὐτὴν βάσιν ἔχοντος αὐτῇ καὶ\nὕψος ἴσον ἐπειδήπερ κἂν ἕτερόν τι σχῆμα εὐθύγραμμον\nἔχῃ ἡ βάσις τοῦ πρίσματος, τοιοῦτο καὶ τὸ ἀπεναντίον,\nκαὶ διαιρεῖται εἰς πρίσματα τρίγωνα ἔχοντα τὰς βάσεις\nκαὶ τὰ ἀπεναντίον, καὶ ὡς ἡ ὅλη βάσις πρὸς ἕκαστον·\nὅπερ ἔδει δεῖξαι.\nαἱ ὅμοιαι πυραμίδες καὶ τριγώνους ἔχουσαι βάσεις ἐν\nτριπλασίονι λόγῳ εἰσὶ τῶν ὁμολόγων πλευρῶν.\n\nἔστωσαν ὅμοιαι καὶ ὁμοίως κείμεναι πυραμίδες, ὧν\nβάσεις μέν εἰσι τὰ ΑΒΓ, ΔΕΖ τρίγωνα, κορυφαὶ δὲ τὰ Η,\nθ σημεῖα· λέγω, ὅτι ἡ ΑΒΓΗ πυραμὶς πρὸς τὴν ΔΕΖΘ\nπυραμίδα τριπλασίονα λόγον ἔχει ἤπερ ἡ ΒΓ πρὸς τὴν\nΕΖ.\nσυμπεπληρώσθω γὰρ τὰ ΒΗΜΛ, ΕΘΠΟ στερεὰ\nπαραλληλεπίπεδα. καὶ ἐπεὶ ὁμοία ἐστὶν ἡ ΑΒΓΗ πυραμὶς\nτῇ ΔΕΖΘ πυραμίδι, ἴση ἄρα ἐστὶν ἡ μὲν ὑπὸ ΑΒΓ\nγωνία τῇ ὑπὸ ΔΕΖ γωνίᾳ, ἡ δὲ ὑπὸ ΗΒΓ τῇ ὑπὸ ΘΕΖ,\nἡ δὲ ὑπὸ ΑΒΗ τῇ ὑπὸ ΔΕΘ, καί ἐστιν ὡς ἡ ΑΒ πρὸς τὴν\nΔΕ, οὕτως ἡ ΒΓ πρὸς τὴν ΕΖ, καὶ ἡ ΒΗ πρὸς τὴν ΕΘ.\nκαὶ ἐπεί ἐστιν ὡς ἡ ΑΒ πρὸς τὴν ΔΕ, οὕτως ἡ ΒΓ πρὸς\nτὴν ΕΖ, καὶ περὶ ἴσας γωνίας αἱ πλευραὶ ἀνάλογόν εἰσιν,\nὅμοιον ἄρα ἐστὶ τὸ ΒΜ παραλληλόγραμμον τῷ ΕΠ παραλληλογράμμῳ.\nδιὰ τὰ αὐτὰ δὴ καὶ τὸ μὲν ΒΝ τῷ ΕΡ ὅμοιόν\nἐστι, τὸ δὲ ΒΚ τῷ ΕΞ· τὰ τρία ἄρα τὰ ΜΒ, ΒΚ, ΒΝ\nτρισὶ τοῖς ΕΠ, ΕΞ, ΕΡ ὅμοιά ἐστιν. ἀλλὰ τὰ μὲν τρία τὰ\n\nΜΒ, ΒΚ, ΒΝ τρισὶ τοῖς ἀπεναντίον ἴσα τε καὶ ὅμοιά\nἐστιν, τὰ δὲ τρία τὰ ΕΠ, ΕΞ, ΕΡ τρισὶ τοῖς ἀπεναντίον\nἴσα τε καὶ ὅμοιά ἐστιν. τὰ ΒΗΜΛ, ΕΘΠΟ ἄρα στερεὰ\nὑπὸ ὁμοίων ἐπιπέδων ἴσων τὸ πλῆθος περιέχεται. ὅμοιον\nἄρα ἐστὶ τὸ ΒΗΜΛ στερεὸν τῷ ΕΘΠΟ στερεῷ. τὰ δὲ\nὅμοια στερεὰ παραλληλεπίπεδα ἐν τριπλασίονι λόγῳ ἐστὶ\nτῶν ὁμολόγων πλευρῶν. τὸ ΒΗΜΛ ἄρα στερεὸν πρὸς τὸ\nΕΘΠΟ στερεὸν τριπλασίονα λόγον ἔχει ἤπερ ἡ ὁμόλογος\nπλευρὰ ἡ ΒΓ πρὸς τὴν ὁμόλογον πλευρὰν τὴν ΕΖ. ὡς δὲ\nτὸ ΒΗΜΛ στερεὸν πρὸς τὸ ΕΘΠΟ στερεόν, οὕτως ἡ\n\nΑΒΓΗ πυραμὶς πρὸς τὴν ΔΕΖΘ πυραμίδα, ἐπειδήπερ\nἡ πυραμὶς ἕκτον μέρος ἐστὶ τοῦ στερεοῦ διὰ τὸ καὶ τὸ πρίσμα\nἥμισυ ὂν τοῦ στερεοῦ παραλληλεπιπέδου τριπλάσιον\nεἶναι τῆς πυραμίδος. καὶ ἡ ΑΒΓΗ ἄρα πυραμὶς πρὸς τὴν\nΔΕΖΘ πυραμίδα τριπλασίονα λόγον ἔχει ἤπερ ἡ ΒΓ\nπρὸς τὴν ΕΖ· ὅπερ ἔδει δεῖξαι.\nΠόρισμα\nἐκ δὴ τούτου φανερόν, ὅτι καὶ αἱ πολυγώνους ἔχουσαι\nβάσεις ὅμοιαι πυραμίδες πρὸς ἀλλήλας ἐν τριπλασίονι\nλόγῳ εἰσὶ τῶν ὁμολόγων πλευρῶν. διαιρεθεισῶν γὰρ\nαὐτῶν εἰς τὰς ἐν αὐταῖς πυραμίδας τριγώνους βάσεις ἐχούσας\nτῷ καὶ τὰ ὅμοια πολύγωνα τῶν βάσεων εἰς ὅμοια τρίγωνα\nδιαιρεῖσθαι καὶ ἴσα τῷ πλήθει καὶ ὁμόλογα τοῖς ὅλοις\nἔσται ὡς ἡ ἐν τῇ ἑτέρᾳ μία πυραμὶς τρίγωνον ἔχουσα\nβάσιν πρὸς τὴν ἐν τῇ ἑτέρᾳ μίαν πυραμίδα τρίγωνον ἔχουσαν\nβάσιν, οὕτως καὶ ἅπασαι αἱ ἐν τῇ ἑτέρᾳ πυραμίδι\nπυραμίδες τριγώνους ἔχουσαι βάσεις πρὸς τὰς ἐν τῇ ἑτέρᾳ\nπυραμίδι πυραμίδας τριγώνους βάσεις ἐχούσας, τουτέστιν\nαὐτὴ ἡ πολύγωνον βάσιν ἔχουσα πυραμὶς πρὸς τὴν πολύγωνον\nβάσιν ἔχουσαν πυραμίδα. ἡ δὲ τρίγωνον βάσιν ἔχουσα\nπυραμὶς πρὸς τὴν τρίγωνον βάσιν ἔχουσαν ἐν τριπλασίονι\nλόγῳ ἐστὶ τῶν ὁμολόγων πλευρῶν· καὶ ἡ πολύγωνον\nἄρα βάσιν ἔχουσα πρὸς τὴν ὁμοίαν βάσιν ἔχουσαν τριπλασίονα\nλόγον ἔχει ἤπερ ἡ πλευρὰ πρὸς τὴν πλευράν.\nτῶν ἴσων πυραμίδων καὶ τριγώνους βάσεις ἐχουσῶν\nἀντιπεπόνθασιν αἱ βάσεις τοῖς ὕψεσιν· καὶ ὧν πυραμίδων\nτριγώνους βάσεις ἐχουσῶν ἀντιπεπόνθασιν αἱ βάσεις τοῖς\nὕψεσιν, ἴσαι εἰσὶν ἐκεῖναι.\n\n\nἔστωσαν γὰρ ἴσαι πυραμίδες τριγώνους βάσεις ἔχουσαι\nτὰς ΑΒΓ, ΔΕΖ, κορυφὰς δὲ τὰ Η, Θ σημεῖα· λέγω, ὅτι\nτῶν ΑΒΓΗ, ΔΕΖΘ πυραμίδων ἀντιπεπόνθασιν αἱ βάσεις\nτοῖς ὕψεσιν, καί ἐστιν ὡς ἡ ΑΒΓ βάσις πρὸς τὴν\nΔΕΖ βάσιν, οὕτως τὸ τῆς ΔΕΖΘ πυραμίδος ὕψος πρὸς\nτὸ τῆς ΑΒΓΗ πυραμίδος ὕψος.\nσυμπεπληρώσθω γὰρ τὰ ΒΗΜΛ, ΕΘΠΟ στερεὰ\nπαραλληλεπίπεδα. καὶ ἐπεὶ ἴση ἐστὶν ἡ ΑΒΓΗ πυραμὶς\nτῇ ΔΕΖΘ πυραμίδι, καί\nἐστι τῆς μὲν ΑΒΓΗ πυραμίδος\nἑξαπλάσιον τὸ ΒΗ\nΜΛ στερεόν, τῆς δὲ ΔΕΖΘ\nπυραμίδος ἑξαπλάσιον τὸ\nΕΘΠΟ στερεόν, ἴσον ἄρα\nἐστὶ τὸ ΒΗΜΛ στερεὸν τῷ\n\nΕΘΠΟ στερεῷ. τῶν δὲ\nἴσων στερεῶν παραλληλεπιπέδων\nἀντιπεπόνθασιν αἱ\nβάσεις τοῖς ὕψεσιν· ἔστιν ἄρα ὡς ἡ ΒΜ βάσις πρὸς τὴν ΕΠ\nβάσιν, οὕτως τὸ τοῦ ΕΘΠΟ στερεοῦ ὕψος πρὸς τὸ τοῦ\n\nΒΗΜΛ στερεοῦ ὕψος. ἀλλʼ ὡς ἡ ΒΜ βάσις πρὸς τὴν ΕΠ,\nοὕτως τὸ ΑΒΓ τρίγωνον πρὸς τὸ ΔΕΖ τρίγωνον. καὶ ὡς\nἄρα τὸ ΑΒΓ τρίγωνον πρὸς τὸ ΔΕΖ τρίγωνον, οὕτως τὸ\nτοῦ ΕΘΠΟ στερεοῦ ὕψος πρὸς τὸ τοῦ ΒΗΜΛ στερεοῦ\nὕψος. ἀλλὰ τὸ μὲν τοῦ ΕΘΠΟ στερεοῦ ὕψος τὸ αὐτό ἐστι\nτῷ τῆς ΔΕΖΘ πυραμίδος ὕψει, τὸ δὲ τοῦ ΒΗΜΛ στερεοῦ\nὕψος τὸ αὐτό ἐστι τῷ τῆς ΑΒΓΗ πυραμίδος ὕψει·\nἔστιν ἄρα ὡς ἡ ΑΒΓ βάσις πρὸς τὴν ΔΕΖ βάσιν, οὕτως\nτὸ τῆς ΔΕΖΘ πυραμίδος ὕψος πρὸς τὸ τῆς ΑΒΓΗ\nπυραμίδος ὕψος. τῶν ΑΒΓΗ, ΔΕΖΘ ἄρα πυραμίδων\nἀντιπεπόνθασιν αἱ βάσεις τοῖς ὕψεσιν.\nἀλλὰ δὴ τῶν ΑΒΓΗ, ΔΕΖΘ πυραμίδων ἀντιπεπονθέτωσαν\nαἱ βάσεις τοῖς ὕψεσιν, καὶ ἔστω ὡς ἡ ΑΒΓ\nβάσις πρὸς τὴν ΔΕΖ βάσιν, οὕτως τὸ τῆς ΔΕΖΘ πυραμίδος\nὕψος πρὸς τὸ τῆς ΑΒΓΗ πυραμίδος ὕψος· λέγω,\nὅτι ἴση ἐστὶν ἡ ΑΒΓΗ πυραμὶς τῇ ΔΕΖΘ πυραμίδι.\nτῶν γὰρ αὐτῶν κατασκευασθέντων, ἐπεί ἐστιν ὡς ἡ\nΑΒΓ βάσις πρὸς τὴν ΔΕΖ βάσιν, οὕτως τὸ τῆς ΔΕΖΘ\nπυραμίδος ὕψος πρὸς τὸ τῆς ΑΒΓΗ πυραμίδος ὕψος, ἀλλʼ\nὡς ἡ ΑΒΓ βάσις πρὸς τὴν ΔΕΖ βάσιν, οὕτως τὸ ΒΜ\nπαραλληλόγραμμον πρὸς τὸ ΕΠ παραλληλόγραμμον, καὶ\nὡς ἄρα τὸ ΒΜ παραλληλόγραμμον πρὸς τὸ ΕΠ παραλληλόγραμμον,\nοὕτως τὸ τῆς ΔΕΖΘ πυραμίδος ὕψος πρὸς\nτὸ τῆς ΑΒΓΗ πυραμίδος ὕψος. ἀλλὰ τὸ μὲν τῆς ΔΕΖΘ\nπυραμίδος ὕψος τὸ αὐτό ἐστι τῷ τοῦ ΕΘΠΟ παραλληλεπιπέδου\nὕψει, τὸ δὲ τῆς ΑΒΓΗ πυραμίδος ὕψος τὸ αὐτό\nἐστι τῷ τοῦ ΒΗΜΛ παραλληλεπιπέδου ὕψει· ἔστιν ἄρα ὡς\nἡ ΒΜ βάσις πρὸς τὴν ΕΠ βάσιν, οὕτως τὸ τοῦ ΕΘΠΟ\nπαραλληλεπιπέδου ὕψος πρὸς τὸ τοῦ ΒΗΜΛ παραλληλεπιπέδου\nὕψος. ὧν δὲ στερεῶν παραλληλεπιπέδων ἀντιπεπόνθασιν\nαἱ βάσεις τοῖς ὕψεσιν, ἴσα ἐστὶν ἐκεῖνα· ἴσον\nἄρα ἐστὶ τὸ ΒΗΜΛ στερεὸν παραλληλεπίπεδον τῷ ΕΘ\nΠΟ στερεῷ παραλληλεπιπέδῳ. καί ἐστι τοῦ μὲν ΒΗΜΛ\nἕκτον μέρος ἡ ΑΒΓΗ πυραμίς, τοῦ δὲ ΕΘΠΟ παραλληλεπιπέδου\nἕκτον μέρος ἡ ΔΕΖΘ πυραμίς· ἴση ἄρα ἡ\n\nΑΒΓΗ πυραμὶς τῇ ΔΕΖΘ πυραμίδι.\nτῶν ἄρα ἴσων πυραμίδων καὶ τριγώνους βάσεις ἐχουσῶν\nἀντιπεπόνθασιν αἱ βάσεις τοῖς ὕψεσιν· καὶ ὧν πυραμίδων\nτριγώνους βάσεις ἐχουσῶν ἀντιπεπόνθασιν αἱ βάσεις\nτοῖς ὕψεσιν, ἴσαι εἰσὶν ἐκεῖναι· ὅπερ ἔδει δεῖξαι.\nπᾶς κῶνος κυλίνδρου τρίτον μέρος ἐστὶ τοῦ τὴν αὐτὴν\nβάσιν ἔχοντος αὐτῷ καὶ ὕψος ἴσον.\nἐχέτω γὰρ κῶνος κυλίνδρῳ βάσιν τε τὴν αὐτὴν τὸν\nΑΒΓΔ κύκλον καὶ ὕψος ἴσον· λέγω, ὅτι ὁ κῶνος τοῦ κυλίνδρου\nτρίτον ἐστὶ μέρος, τουτέστιν ὅτι ὁ κύλινδρος τοῦ κώνου\nτριπλασίων ἐστίν.\nεἰ γὰρ μή ἐστιν ὁ κύλινδρος τοῦ κώνου τριπλασίων,\nἔσται ὁ κύλινδρος τοῦ κώνου ἤτοι μείζων ἢ τριπλασίων\nἢ ἐλάσσων ἢ τριπλασίων. ἔστω πρότερον μείζων ἢ τριπλασίων,\nκαὶ ἐγγεγράφθω εἰς τὸν ΑΒΓΔ κύκλον τετράγωνον\nτὸ ΑΒΓΔ· τὸ δὴ ΑΒΓΔ τετράγωνον μεῖζόν ἐστιν ἢ τὸ\nἥμισυ τοῦ ΑΒΓΔ κύκλου. καὶ ἀνεστάτω ἀπὸ τοῦ ΑΒΓΔ\nτετραγώνου πρίσμα ἰσουψὲς\nτῷ κυλίνδρῳ. τὸ δὴ\nἀνιστάμενον πρίσμα μεῖζόν\nἐστιν ἢ τὸ ἥμισυ τοῦ\nκυλίνδρου, ἐπειδήπερ κἂν\nπερὶ τὸν ΑΒΓΔ κύκλον\nτετράγωνον περιγράψωμεν,\nτὸ ἐγγεγραμμένον\nεἰς τὸν ΑΒΓΔ κύκλον τετράγωνον\nἥμισύ ἐστι τοῦ\nπεριγεγραμμένου· καί ἐστι\nτὰ ἀπʼ αὐτῶν ἀνιστάμενα\nστερεὰ παραλληλεπίπεδα πρίσματα ἰσοϋψῆ· τὰ\nδὲ ὑπὸ τὸ αὐτὸ ὕψος ὄντα στερεὰ παραλληλεπίπεδα\nπρὸς ἄλληλά ἐστιν ὡς αἱ βάσεις· καὶ τὸ ἐπὶ τοῦ\nΑΒΓΔ ἄρα τετραγώνου ἀνασταθὲν πρίσμα ἥμισύ ἐστι\nτοῦ ἀνασταθέντος πρίσματος ἀπὸ τοῦ περὶ τὸν ΑΒΓΔ\nκύκλον περιγραφέντος τετραγώνου· καί ἐστιν ὁ κύλινδρος\nἐλάττων τοῦ πρίσματος τοῦ ἀνασταθέντος ἀπὸ τοῦ\nπερὶ τὸν ΑΒΓΔ κύκλον περιγραφέντος τετραγώνου· τὸ\nἄρα πρίσμα τὸ ἀνασταθὲν ἀπὸ τοῦ ΑΒΓΔ τετραγώνου\nἰσοϋψὲς τῷ κυλίνδρῳ μεῖζόν ἐστι τοῦ ἡμίσεως τοῦ κυλίνδρου.\nτετμήσθωσαν αἱ ΑΒ, ΒΓ, ΓΔ, ΔΑ περιφέρειαι\nδίχα κατὰ τὰ Ε, Ζ, Η, Θ σημεῖα, καὶ ἐπεζεύχθωσαν αἱ\nΑΕ, ΕΒ, ΒΖ, ΖΓ, ΓΗ, ΗΔ, ΔΘ, ΘΑ· καὶ ἕκαστον\nἄρα τῶν ΑΕΒ, ΒΖΓ, ΓΗΔ, ΔΘΑ τριγώνων μεῖζόν\nἐστιν ἢ τὸ ἥμισυ τοῦ καθʼ ἑαυτὸ τμήματος τοῦ ΑΒΓΔ\nκύκλου, ὡς ἔμπροσθεν ἐδείκνυμεν. ἀνεστάτω ἐφʼ ἑκάστου\nτῶν ΑΕΒ, ΒΖΓ, ΓΗΔ, ΔΘΑ τριγώνων πρίσματα ἰσουψῆ\nτῷ κυλίνδρῳ· καὶ ἕκαστον ἄρα τῶν ἀνασταθέντων\nπρισμάτων μεῖζόν ἐστιν ἢ τὸ ἥμισυ μέρος τοῦ καθʼ ἑαυτὸ\nτμήματος τοῦ κυλίνδρου, ἐπειδήπερ ἐὰν διὰ τῶν Ε, Ζ, Η,\nθ σημείων παραλλήλους ταῖς ΑΒ, ΒΓ, ΓΔ, ΔΑ ἀγάγωμεν,\nκαὶ συμπληρώσωμεν τὰ ἐπὶ τῶν ΑΒ, ΒΓ, ΓΔ, ΔΑ\nπαραλληλόγραμμα, καὶ ἀπʼ αὐτῶν ἀναστήσωμεν στερεὰ\nπαραλληλεπίπεδα ἰσοϋψῆ τῷ κυλίνδρῳ, ἑκάστου τῶν\nἀνασταθέντων ἡμίση ἐστὶ τὰ πρίσματα τὰ ἐπὶ τῶν ΑΕΒ,\n\nΒΖΓ, ΓΗΔ, ΔΘΑ τριγώνων· καί ἐστι τὰ τοῦ κυλίνδρου\nτμήματα ἐλάττονα τῶν ἀνασταθέντων στερεῶν παραλληλεπιπέδων·\nὥστε καὶ τὰ ἐπὶ τῶν ΑΕΒ, ΒΖΓ, ΓΗΔ,\nΔΘΑ τριγώνων πρίσματα μείζονά ἐστιν ἢ τὸ ἥμισυ τῶν\nκαθʼ ἑαυτὰ τοῦ κυλίνδρου τμημάτων. τέμνοντες δὴ τὰς\nὑπολειπομένας περιφερείας δίχα καὶ ἐπιζευγνύντες εὐθείας\nκαὶ ἀνιστάντες ἐφʼ ἑκάστου τῶν τριγώνων πρίσματα\nἰσοϋψῆ τῷ κυλίνδρῳ καὶ τοῦτο ἀεὶ ποιοῦντες καταλείψομέν\nτινα ἀποτμήματα τοῦ κυλίνδρου, ἃ ἔσται ἐλάττονα τῆς\nὑπεροχῆς, ᾗ ὑπερέχει ὁ κύλινδρος τοῦ τριπλασίου τοῦ κώνου.\nλελείφθω, καὶ ἔστω τὰ ΑΕ, ΕΒ, ΒΖ, ΖΓ, ΓΗ, ΗΔ,\nΔΘ, ΘΑ· λοιπὸν ἄρα τὸ πρίσμα, οὗ βάσις μὲν τὸ ΑΕΒΖ\nΓΗΔΘ πολύγωνον, ὕψος δὲ τὸ αὐτὸ τῷ κυλίνδρῳ, μεῖζόν\nἐστιν ἢ τριπλάσιον τοῦ κώνου. ἀλλὰ τὸ πρίσμα, οὗ\nβάσις μέν ἐστι τὸ ΑΕΒΖΓΗΔΘ πολύγωνον, ὕψος δὲ τὸ\nαὐτὸ τῷ κυλίνδρῳ, τριπλάσιόν ἐστι τῆς πυραμίδος, ἧς\nβάσις μέν ἐστι τὸ ΑΕΒΖΓΗΔΘ πολύγωνον, κορυφὴ δὲ\nἡ αὐτὴ τῷ κώνῳ· καὶ ἡ πυραμὶς ἄρα, ἧς βάσις μὲν ἐστι\nτὸ ΑΕΒΖΓΗΔΘ πολύγωνον, κορυφὴ δὲ ἡ αὐτὴ τῷ\nκώνῳ, μείζων ἐστὶ τοῦ κώνου τοῦ βάσιν ἔχοντος τὸν ΑΒ\n\nΓΔ κύκλον. ἀλλὰ καὶ ἐλάττων· ἐμπεριέχεται γὰρ ὑπʼ\nαὐτοῦ· ὅπερ ἐστὶν ἀδύνατον. οὐκ ἄρα ἐστὶν ὁ κύλινδρος\nτοῦ κώνου μείζων ἢ τριπλάσιος.\nλέγω δή, ὅτι οὐδὲ ἐλάττων ἐστὶν ἢ τριπλάσιος ὁ κύλινδρος\nτοῦ κώνου.\n\n\nεἰ γὰρ δυνατόν, ἔστω ἐλάττων ἢ τριπλάσιος ὁ κύλινδρος\nτοῦ κώνου· ἀνάπαλιν ἄρα ὁ κῶνος τοῦ κυλίνδρου μείζων\nἐστὶν ἢ τρίτον μέρος. ἐγγεγράφθω δὴ εἰς τὸν ΑΒΓΔ\nκύκλον τετράγωνον τὸ ΑΒΓΔ· τὸ ΑΒΓΔ ἄρα τετράγωνον\nμεῖζόν ἐστιν ἢ τὸ ἥμισυ τοῦ ΑΒΓΔ κύκλου. καὶ ἀνεστάτω\nἀπὸ τοῦ ΑΒΓΔ τετραγώνου πυραμὶς τὴν αὐτὴν\nκορυφὴν ἔχουσα τῷ κώνῳ· ἡ ἄρα ἀνασταθεῖσα πυραμὶς\nμείζων ἐστὶν ἢ τὸ ἥμισυ μέρος τοῦ κώνου, ἐπειδήπερ, ὡς\nἔμπροσθεν ἐδείκνυμεν, ὅτι ἐὰν περὶ τὸν κύκλον τετράγωνον\nπεριγράψωμεν, ἔσται τὸ ΑΒΓΔ τετράγωνον ἥμισυ\nτοῦ περὶ τὸν κύκλον περιγεγραμμένου τετραγώνου· καὶ\nἐὰν ἀπὸ τῶν τετραγώνων στερεὰ παραλληλεπίπεδα ἀναστήσωμεν\nἰσοϋψῆ τῷ κώνῳ, ἃ καὶ καλεῖται πρίσματα,\nἔσται τὸ ἀνασταθὲν ἀπὸ τοῦ ΑΒΓΔ τετραγώνου ἥμισυ\nτοῦ ἀνασταθέντος ἀπὸ τοῦ περὶ τὸν κύκλον περιγραφέντος\nτετραγώνου· πρὸς ἄλληλα γάρ εἰσιν ὡς αἱ βάσεις. ὥστε\nκαὶ τὰ τρίτα· καὶ πυραμὶς ἄρα, ἧς βάσις τὸ ΑΒΓΔ τετράγωνον,\nἥμισύ ἐστι τῆς πυραμίδος τῆς ἀνασταθείσης ἀπὸ\nτοῦ περὶ τὸν κύκλον περιγραφέντος τετραγώνου. καί ἐστι\nμείζων ἡ πυραμὶς ἡ ἀνασταθεῖσα ἀπὸ τοῦ περὶ τὸν κύκλον\nτετραγώνου τοῦ κώνου· ἐμπεριέχει γὰρ αὐτόν. ἡ ἄρα\nπυραμὶς, ἧς βάσις τὸ ΑΒΓΔ τετράγωνον, κορυφὴ δὲ ἡ\nαὐτὴ τῷ κώνῳ, μείζων ἐστὶν ἢ τὸ ἥμισυ τοῦ κώνου.\nτετμήσθωσαν αἱ ΑΒ, ΒΓ, ΓΔ, ΔΑ περιφέρειαι δίχα\nκατὰ τὰ Ε, Ζ, Η, Θ σημεῖα, καὶ ἐπεζεύχθωσαν αἱ ΑΕ,\n\nΕΒ, ΒΖ, ΖΓ, ΓΗ, ΗΔ, ΔΘ, ΘΑ· καὶ ἕκαστον ἄρα τῶν\nΑΕΒ, ΒΖΓ, ΓΗΔ, ΔΘΑ τριγώνων μεῖζόν ἐστιν ἢ τὸ\nἥμισυ μέρος τοῦ καθʼ ἑαυτὸ τμήματος τοῦ ΑΒΓΔ κύκλου.\nκαὶ ἀνεστάτωσαν ἐφʼ ἑκάστου τῶν ΑΕΒ, ΒΖΓ, ΓΗΔ,\nΔΘΑ τριγώνων πυραμίδες τὴν αὐτὴν κορυφὴν ἔχουσαι\nτῷ κώνῳ· καὶ ἑκάστη ἄρα τῶν ἀνασταθεισῶν πυραμίδων\nκατὰ τὸν αὐτὸν τρόπον μείζων ἐστὶν ἢ τὸ ἥμισυ μέρος τοῦ\nκαθʼ ἑαυτὴν τμήματος τοῦ κώνου. τέμνοντες δὴ τὰς ὑπολειπομένας\nπεριφερείας δίχα καὶ ἐπιζευγνύντες εὐθείας\nκαὶ ἀνιστάντες ἐφʼ ἑκάστου τῶν τριγώνων πυραμίδα τὴν\nαὐτὴν κορυφὴν ἔχουσαν τῷ κώνῳ καὶ τοῦτο ἀεὶ ποιοῦντες\nκαταλείψομέν τινα ἀποτμήματα τοῦ κώνου, ἃ ἔσται ἐλάττονα\nτῆς ὑπεροχῆς, ᾗ ὑπερέχει ὁ κῶνος τοῦ τρίτου μέρους\nτοῦ κυλίνδρου. λελείφθω, καὶ ἔστω τὰ ἐπὶ τῶν ΑΕ, ΕΒ,\nΒΖ, ΖΓ, ΓΗ, ΗΔ, ΔΘ, ΘΑ· λοιπὴ ἄρα ἡ πυραμίς, ἧς\nβάσις μέν ἐστι τὸ ΑΕΒΖΓΗΔΘ πολύγωνον, κορυφὴ δὲ\nἡ αὐτὴ τῷ κώνῳ, μείζων ἐστὶν ἢ τρίτον μέρος τοῦ κυλίνδρου.\nἀλλʼ ἡ πυραμίς, ἧς βάσις μέν ἐστι τὸ ΑΕΒΖΓ\nΗΔΘ πολύγωνον, κορυφὴ δὲ ἡ αὐτὴ τῷ κώνῳ, τρίτον\nἐστὶ μέρος τοῦ πρίσματος, οὗ βάσις μέν ἐστι τὸ ΑΕΒΖΓ\n\nΗΔΘ πολύγωνον, ὕψος δὲ τὸ αὐτὸ τῷ κυλίνδρῳ· τὸ ἄρα\nπρίσμα, οὗ βάσις μέν ἐστι τὸ ΑΕΒΖΓΗΔΘ πολύγωνον,\nὕψος δὲ τὸ αὐτὸ τῷ κυλίνδρῳ, μεῖζόν ἐστι τοῦ κυλίνδρου,\nοὗ βάσις ἐστὶν ὁ ΑΒΓΔ κύκλος. ἀλλὰ καὶ ἔλαττον· ἐμπεριέχεται\nγὰρ ὑπʼ αὐτοῦ· ὅπερ ἐστὶν ἀδύνατον. οὐκ ἄρα\nὁ κύλινδρος τοῦ κώνου ἐλάττων ἐστὶν ἢ τριπλάσιος. ἐδείχθη\nδέ, ὅτι οὐδὲ μείζων ἢ τριπλάσιος· τριπλάσιος ἄρα ὁ\nκύλινδρος τοῦ κώνου· ὥστε ὁ κῶνος τρίτον ἐστὶ μέρος τοῦ\nκυλίνδρου.\nπᾶς ἄρα κῶνος κυλίνδρου τρίτον μέρος ἐστὶ τοῦ τὴν\nαὐτὴν βάσιν ἔχοντος αὐτῷ καὶ ὕψος ἴσον· ὅπερ ἔδει δεῖξαι.\nοἱ ὑπὸ τὸ αὐτὸ ὕψος ὄντες κῶνοι καὶ κύλινδροι πρὸς\nἀλλήλους εἰσὶν ὡς αἱ βάσεις.\nἔστωσαν ὑπὸ τὸ αὐτὸ ὕψος κῶνοι καὶ κύλινδροι, ὧν\nβάσεις μὲν εἰσιν οἱ ΑΒΓΔ, ΕΖΗΘ κύκλοι, ἄξονες δὲ\nοἱ ΚΛ, ΜΝ, διάμετροι δὲ τῶν βάσεων αἱ ΑΓ, ΕΗ· λέγω,\nὅτι ἐστὶν ὡς ὁ ΑΒΓΔ κύκλος πρὸς τὸν ΕΖΗΘ κύκλον,\nοὕτως ὁ ΑΛ κῶνος πρὸς τὸν ΕΝ κῶνον.\nεἰ γὰρ μή, ἔσται ὡς ὁ ΑΒΓΔ κύκλος πρὸς τὸν ΕΖΗΘ\nκύκλον, οὕτως ὁ ΑΛ κῶνος ἤτοι πρὸς ἔλασσόν τι τοῦ ΕΝ\nκώνου στερεὸν ἢ πρὸς μεῖζον. ἔστω πρότερον πρὸς ἔλασσον\nτὸ Ξ, καὶ ᾧ ἔλασσόν ἐστι τὸ Ξ στερεὸν τοῦ ΕΝ κώνου,\nἐκείνῳ ἴσον ἔστω τὸ Ψ στερεόν· ὁ ΕΝ κῶνος ἄρα ἴσος\nἐστὶ τοῖς Ξ, Ψ στερεοῖς. ἐγγεγράφθω εἰς τὸν ΕΖΗΘ\nκύκλον τετράγωνον τὸ ΕΖΗΘ· τὸ ἄρα τετράγωνον μεῖζόν\nἐστιν ἢ τὸ ἥμισυ τοῦ κύκλου. ἀνεστάτω ἀπὸ τοῦ ΕΖ\nΗΘ τετραγώνου πυραμὶς ἰσοϋψὴς τῷ κώνῳ· ἡ ἄρα ἀνασταθεῖσα\nπυραμὶς μείζων ἐστὶν ἢ τὸ ἥμισυ τοῦ κώνου,\nἐπειδήπερ ἐὰν περιγράψωμεν περὶ τὸν κύκλον τετράγωνον,\nκαὶ ἀπʼ αὐτοῦ ἀναστήσωμεν πυραμίδα ἰσοϋψῆ τῷ\nκώνῳ, ἡ ἐγγραφεῖσα πυραμὶς ἥμισύ ἐστι τῆς περιγραφείσης·\nπρὸς ἀλλήλας γάρ εἰσιν ὡς αἱ βάσεις· ἐλάττων δὲ\nὁ κῶνος τῆς περιγραφείσης πυραμίδος. τετμήσθωσαν αἱ\nΕΖ, ΖΗ, ΗΘ, ΘΕ περιφέρειαι δίχα κατὰ τὰ Ο, Π, Ρ,\nΣ σημεῖα, καὶ ἐπεζεύχθωσαν αἱ ΘΟ, ΟΕ, ΕΠ, ΠΖ,\n\nΖΡ, ΡΗ, ΗΣ, ΣΘ. ἕκαστον ἄρα τῶν ΘΟΕ, ΕΠΖ,\nΖΡΗ, ΗΣΘ τριγώνων μεῖζόν ἐστιν ἢ τὸ ἥμισυ τοῦ καθʼ\nἑαυτὸ τμήματος τοῦ κύκλου. ἀνεστάτω ἐφʼ ἑκάστου τῶν\nΘΟΕ, ΕΠΖ, ΖΡΗ, ΗΣΘ τριγώνων πυραμὶς ἰσοϋψὴς\nτῷ κώνῳ· καὶ ἑκάστη ἄρα τῶν ἀνασταθεισῶν πυραμίδων\nμείζων ἐστὶν ἢ τὸ ἥμισυ τοῦ καθʼ ἑαυτὴν τμήματος τοῦ\nκώνου. τέμνοντες δὴ τὰς ὑπολειπομένας περιφερείας δίχα\nκαὶ ἐπιζευγνύντες εὐθείας καὶ ἀνιστάντες ἐπὶ ἑκάστου τῶν\nτριγώνων πυραμίδας ἰσοϋψεῖς τῷ κώνῳ καὶ ἀεὶ τοῦτο\nποιοῦντες καταλείψομέν τινα ἀποτμήματα τοῦ κώνου, ἃ\nἔσται ἐλάσσονα τοῦ Ψ στερεοῦ. λελείφθω, καὶ ἔστω τὰ ἐπὶ\nτῶν ΘΟΕ, ΕΠΖ, ΖΡΗ, ΗΣΘ· λοιπὴ ἄρα ἡ πυραμίς,\nἧς βάσις τὸ ΘΟΕΠΖΡΗΣ πολύγωνον, ὕψος δὲ τὸ αὐτὸ\nτῷ κώνῳ, μείζων ἐστὶ τοῦ Ξ στερεοῦ. ἐγγεγράφθω καὶ\nεἰς τὸν ΑΒΓΔ κύκλον τῷ ΘΟΕΠΖΡΗΣ πολυγώνῳ\nὅμοιόν τε καὶ ὁμοίως κείμενον πολύγωνον τὸ ΔΤΑΥΒ\nΦΓΧ, καὶ ἀνεστάτω ἐπʼ αὐτοῦ πυραμὶς ἰσοϋψὴς τῷ ΑΛ\nκώνῳ. ἐπεὶ οὖν ἐστιν ὡς τὸ ἀπὸ τῆς ΑΓ πρὸς τὸ ἀπὸ τῆς\nΕΗ, οὕτως τὸ ΔΤΑΥΒΦΓΧ πολύγωνον πρὸς τὸ ΘΟΕ\nΠΖΡΗΣ πολύγωνον, ὡς δὲ τὸ ἀπὸ τῆς ΑΓ πρὸς τὸ\nἀπὸ τῆς ΕΗ, οὕτως ὁ ΑΒΓΔ κύκλος πρὸς τὸν ΕΖΗΘ\nκύκλον, καὶ ὡς ἄρα ὁ ΑΒΓΔ κύκλος πρὸς τὸν ΕΖΗΘ\nκύκλον, οὕτως τὸ ΔΤΑΥΒΦΓΧ πολύγωνον πρὸς τὸ\nΘΟΕΠΖΡΗΣ πολύγωνον. ὡς δὲ ὁ ΑΒΓΔ κύκλος πρὸς\nτὸν ΕΖΗΘ κύκλον, οὕτως ὁ ΑΛ κῶνος πρὸς τὸ Ξ στερεόν,\nὡς δὲ τὸ ΔΤΑΥΒΦΓΧ πολύγωνον πρὸς τὸ ΘΟΕΠΖ\nΡΗΣ πολύγωνον, οὕτως ἡ πυραμίς, ἧς βάσις μὲν τὸ\nΔΤΑΥΒΦΓΧ πολύγωνον, κορυφὴ δὲ τὸ Λ σημεῖον, πρὸς\nτὴν πυραμίδα, ἧς βάσις μὲν τὸ ΘΟΕΠΖΡΗΣ πολύγωνον,\nκορυφὴ δὲ τὸ Ν σημεῖον. καὶ ὡς ἄρα ὁ ΑΛ κῶνος\nπρὸς τὸ Ξ στερεόν, οὕτως ἡ πυραμίς, ἧς βάσις μὲν τὸ\nΔΤΑΥΒΦΓΧ πολύγωνον, κορυφὴ δὲ τὸ Λ σημεῖον, πρὸς\nτὴν πυραμίδα, ἧς βάσις μὲν τὸ ΘΟΕΠΖΡΗΣ πολύγωνον,\nκορυφὴ δὲ τὸ Ν σημεῖον· ἐναλλὰξ ἄρα ἐστὶν ὡς ὁ\nΑΛ κῶνος πρὸς τὴν ἐν αὐτῷ πυραμίδα, οὕτως τὸ Ξ στερεὸν\nπρὸς τὴν ἐν τῷ ΕΝ κώνῳ πυραμίδα. μείζων δὲ ὁ ΑΛ\nκῶνος τῆς ἐν αὐτῷ πυραμίδος· μεῖζον ἄρα καὶ τὸ Ξ στερεὸν\nτῆς ἐν τῷ ΕΝ κώνῳ πυραμίδος. ἀλλὰ καὶ ἔλασσον·\nὅπερ ἄτοπον. οὐκ ἄρα ἐστὶν ὡς ὁ ΑΒΓΔ κύκλος πρὸς τὸν\nΕΖΗΘ κύκλον, οὕτως ὁ ΑΛ κῶνος πρὸς ἔλασσόν τι τοῦ\n\nΕΝ κώνου στερεόν. ὁμοίως δὴ δείξομεν, ὅτι οὐδέ ἐστιν\nὡς ὁ ΕΖΗΘ κύκλος πρὸς τὸν ΑΒΓΔ κύκλον, οὕτως ὁ\nΕΝ κῶνος πρὸς ἔλασσόν τι τοῦ ΑΛ κώνου στερεόν.\nλέγω δή, ὅτι οὐδέ ἐστιν ὡς ὁ ΑΒΓΔ κύκλος πρὸς τὸν\nΕΖΗΘ κύκλον, οὕτως ὁ ΑΛ κῶνος πρὸς μεῖζόν τι τοῦ\n\nΕΝ κώνου στερεόν.\nεἰ γὰρ δυνατόν, ἔστω πρὸς μεῖζον τὸ Ξ· ἀνάπαλιν ἄρα\nἐστὶν ὡς ὁ ΕΖΗΘ κύκλος πρὸς τὸν ΑΒΓΔ κύκλον, οὕτως\nτὸ Ξ στερεὸν πρὸς τὸν ΑΛ κῶνον. ἀλλʼ ὡς τὸ Ξ στερεὸν\nπρὸς τὸν ΑΛ κῶνον, οὕτως ὁ ΕΝ κῶνος πρὸς ἔλασσόν\nτι τοῦ ΑΛ κώνου στερεόν· καὶ ὡς ἄρα ὁ ΕΖΗΘ\nκύκλος πρὸς τὸν ΑΒΓΔ κύκλον, οὕτως ὁ ΕΝ κῶνος πρὸς\nἔλασσόν τι τοῦ ΑΛ κώνου στερεόν· ὅπερ ἀδύνατον ἐδείχθη.\nοὐκ ἄρα ἐστὶν ὡς ὁ ΑΒΓΔ κύκλος πρὸς τὸν ΕΖΗΘ\nκύκλον, οὕτως ὁ ΑΛ κῶνος πρὸς μεῖζόν τι τοῦ ΕΝ\nκώνου στερεόν. ἐδείχθη δέ, ὅτι οὐδὲ πρὸς ἔλασσον· ἔστιν\nἄρα ὡς ὁ ΑΒΓΔ κύκλος πρὸς τὸν ΕΖΗΘ κύκλον, οὕτως\nὁ ΑΛ κῶνος πρὸς τὸν ΕΝ κῶνον.\nἀλλʼ ὡς ὁ κῶνος πρὸς τὸν κῶνον, ὁ κύλινδρος πρὸς τὸν\nκύλινδρον· τριπλασίων γὰρ ἑκάτερος ἑκατέρου. καὶ ὡς\nἄρα ὁ ΑΒΓΔ κύκλος πρὸς τὸν ΕΖΗΘ κύκλον, οὕτως οἱ\nἐπʼ αὐτῶν ἰσοϋψεῖς τοῖς κώνοις κύλινδροι.\nοἱ ἄρα ὑπὸ τὸ αὐτὸ ὕψος ὄντες κῶνοι καὶ κύλινδροι\nπρὸς ἀλλήλους εἰσὶν ὡς αἱ βάσεις· ὅπερ ἔδει δεῖξαι.\nοἱ ὅμοιοι κῶνοι καὶ κύλινδροι πρὸς ἀλλήλους ἐν τριπλασίονι\nλόγῳ εἰσὶ τῶν ἐν ταῖς βάσεσι διαμέτρων.\nἔστωσαν ὅμοιοι κῶνοι καὶ κύλινδροι, ὧν βάσεις μὲν\nοἱ ΑΒΓΔ, ΕΖΗΘ κύκλοι, διάμετροι δὲ τῶν βάσεων αἱ\n\nΒΔ, ΖΘ, ἄξονες δὲ τῶν κώνων καὶ κυλίνδρων οἱ ΚΛ,\nΜΝ· λέγω, ὅτι ὁ κῶνος, οὗ βάσις μὲν ἐστιν ὁ ΑΒΓΔ\nκύκλος, κορυφὴ δὲ τὸ Λ σημεῖον, πρὸς τὸν κῶνον, οὗ\nβάσις μὲν ἐστιν ὁ ΕΖΗΘ κύκλος, κορυφὴ δὲ τὸ Ν σημεῖον,\nτριπλασίονα λόγον ἔχει ἤπερ ἡ ΒΔ πρὸς τὴν ΖΘ.\n\n\nεἰ γὰρ μὴ ἔχει ὁ ΑΒΓΔΛ κῶνος πρὸς τὸν ΕΖΗΘΝ\nκῶνον τριπλασίονα λόγον ἤπερ ἡ ΒΔ πρὸς τὴν ΖΘ, ἕξει\nὁ ΑΒΓΔΛ κῶνος ἢ πρὸς ἔλασσόν τι τοῦ ΕΖΗΘΝ\nκώνου στερεὸν τριπλασίονα λόγον ἢ πρὸς μεῖζον. ἐχέτω\nπρότερον πρὸς ἔλασσον τὸ Ξ, καὶ ἐγγεγράφθω εἰς τὸν\n\nΕΖΗΘ κύκλον τετράγωνον τὸ ΕΖΗΘ· τὸ ἄρα ΕΖΗΘ\nτετράγωνον μεῖζόν ἐστιν ἢ τὸ ἥμισυ τοῦ ΕΖΗΘ κύκλου.\nκαὶ ἀνεστάτω ἐπὶ τοῦ ΕΖΗΘ τετραγώνου πυραμὶς τὴν\nαὐτὴν κορυφὴν ἔχουσα τῷ κώνῳ· ἡ ἄρα ἀνασταθεῖσα\nπυραμὶς μείζων ἐστὶν ἢ τὸ ἥμισυ μέρος τοῦ κώνου. τετμήσθωσαν\nδὴ αἱ ΕΖ, ΖΗ, ΗΘ, ΘΕ περιφέρειαι δίχα κατὰ\nτὰ Ο, Π, Ρ, Σ σημεῖα, καὶ ἐπεζεύχθωσαν αἱ ΕΟ, ΟΖ,\nΖΠ, ΠΗ, ΗΡ, ΡΘ, ΘΣ, ΣΕ. καὶ ἕκαστον ἄρα τῶν\nΕΟΖ, ΖΠΗ, ΗΡΘ, ΘΣΕ τριγώνων μεῖζόν ἐστιν ἢ τὸ\nἥμισυ μέρος τοῦ καθʼ ἑαυτὸ τμήματος τοῦ ΕΖΗΘ\nκύκλου. καὶ ἀνεστάτω ἐφʼ ἑκάστου τῶν ΕΟΖ, ΖΠΗ,\nΗΡΘ, ΘΣΕ τριγώνων πυραμὶς τὴν αὐτὴν κορυφὴν\nἔχουσα τῷ κώνῳ· καὶ ἑκάστη ἄρα τῶν ἀνασταθεισῶν\nπυραμίδων μείζων ἐστὶν ἢ τὸ ἥμισυ μέρος τοῦ καθʼ ἑαυτὴν\nτμήματος τοῦ κώνου. τέμνοντες δὴ τὰς ὑπολειπομένας\nπεριφερείας δίχα καὶ ἐπιζευγνύντες εὐθείας καὶ ἀνιστάντες\nἐφʼ ἑκάστου τῶν τριγώνων πυραμίδας τὴν αὐτὴν\nκορυφὴν ἐχούσας τῷ κώνῳ καὶ τοῦτο ἀεὶ ποιοῦντες καταλείψομέν\nτινα ἀποτμήματα τοῦ κώνου, ἃ ἔσται ἐλάσσονα\nτῆς ὑπεροχῆς, ᾗ ὑπερέχει ὁ ΕΖΗΘΝ κῶνος τοῦ Ξ στερεοῦ.\nλελείφθω, καὶ ἔστω τὰ ἐπὶ τῶν ΕΟ, ΟΖ, ΖΠ, ΠΗ,\nΗΡ, ΡΘ, ΘΣ, ΣΕ· λοιπὴ ἄρα ἡ πυραμίς, ἧς βάσις μέν\nἐστι τὸ ΕΟΖΠΗΡΘΣ πολύγωνον, κορυφὴ δὲ τὸ Ν\nσημεῖον, μείζων ἐστὶ τοῦ Ξ στερεοῦ. ἐγγεγράφθω καὶ εἰς\nτὸν ΑΒΓΔ κύκλον τῷ ΕΟΖΠΗΡΘΣ πολυγώνῳ ὅμοιόν\nτε καὶ ὁμοίως κείμενον πολύγωνον τὸ ΑΤΒΥΓΦΔΧ,\nκαὶ ἀνεστάτω ἐπὶ τοῦ ΑΤΒΥΓΦΔΧ πολυγώνου πυραμὶς\nτὴν αὐτὴν κορυφὴν ἔχουσα τῷ κώνῳ, καὶ τῶν μὲν\nπεριεχόντων τὴν πυραμίδα, ἧς βάσις μέν ἐστι τὸ ΑΤΒΥ\nΓΦΔΧ πολύγωνον, κορυφὴ δὲ τὸ Λ σημεῖον, ἓν τρίγωνον\nἔστω τὸ ΛΒΤ, τῶν δὲ περιεχόντων τὴν πυραμίδα, ἧς\nβάσις μέν ἐστι τὸ ΕΟΖΠΗΡΘΣ πολύγωνον, κορυφὴ δὲ\nτὸ Ν σημεῖον, ἓν τρίγωνον ἔστω τὸ ΝΖΟ, καὶ ἐπεζεύχθωσαν\nαἱ ΚΤ, ΜΟ. καὶ ἐπεὶ ὅμοιός ἐστιν ὁ ΑΒΓΔΛ κῶνος\nτῷ ΕΖΗΘΝ κώνῳ, ἔστιν ἄρα ὡς ἡ ΒΔ πρὸς τὴν ΖΘ,\nοὕτως ὁ ΚΛ ἄξων πρὸς τὸν ΜΝ ἄξονα. ὡς δὲ ἡ ΒΔ πρὸς\nτὴν ΖΘ, οὕτως ἡ ΒΚ πρὸς τὴν ΖΜ· καὶ ὡς ἄρα ἡ ΒΚ\nπρὸς τὴν ΖΜ, οὕτως ἡ ΚΛ πρὸς τὴν ΜΝ. καὶ ἐναλλὰξ\nὡς ἡ ΒΚ πρὸς τὴν ΚΛ, οὕτως ἡ ΖΜ πρὸς τὴν ΜΝ. καὶ\nπερὶ ἴσας γωνίας τὰς ὑπὸ ΒΚΛ, ΖΜΝ αἱ πλευραὶ ἀνάλογόν\nεἰσιν· ὅμοιον ἄρα ἐστὶ τὸ ΒΚΛ τρίγωνον τῷ ΖΜΝ\nτριγώνῳ. πάλιν, ἐπεί ἐστιν ὡς ἡ ΒΚ πρὸς τὴν ΚΤ, οὕτως\nἡ ΖΜ πρὸς τὴν ΜΟ, καὶ περὶ ἴσας γωνίας τὰς ὑπὸ ΒΚΤ,\nΖΜΟ, ἐπειδήπερ, ὃ μέρος ἐστὶν ἡ ὑπὸ ΒΚΤ γωνία τῶν\nπρὸς τῷ Κ κέντρῳ τεσσάρων ὀρθῶν, τὸ αὐτὸ μέρος ἐστὶ\nκαὶ ἡ ὑπὸ ΖΜΟ γωνία τῶν πρὸς τῷ Μ κέντρῳ τεσσάρων\nὀρθῶν· ἐπεὶ οὖν περὶ ἴσας γωνίας αἱ πλευραὶ ἀνάλογόν\nεἰσιν, ὅμοιον ἄρα ἐστὶ τὸ ΒΚΤ τρίγωνον τῷ ΖΜΟ τριγώνῳ.\nπάλιν, ἐπεὶ ἐδείχθη ὡς ἡ ΒΚ πρὸς τὴν ΚΛ, οὕτως\nἡ ΖΜ πρὸς τὴν ΜΝ, ἴση δὲ ἡ μὲν ΒΚ τῇ ΚΤ, ἡ δὲ ΖΜ\nτῇ ΟΜ, ἔστιν ἄρα ὡς ἡ ΤΚ πρὸς τὴν ΚΛ, οὕτως ἡ ΟΜ\nπρὸς τὴν ΜΝ. καὶ περὶ ἴσας γωνίας τὰς ὑπὸ ΤΚΛ,\nΟΜΝ· ὀρθαὶ γάρ· αἱ πλευραὶ ἀνάλογόν εἰσιν· ὅμοιον\nἄρα ἐστὶ τὸ ΛΚΤ τρίγωνον τῷ ΝΜΟ τριγώνῳ. καὶ ἐπεὶ\nδιὰ τὴν ὁμοιότητα τῶν ΛΚΒ, ΝΜΖ τριγώνων ἐστὶν ὡς\nἡ ΛΒ πρὸς τὴν ΒΚ, οὕτως ἡ ΝΖ πρὸς τὴν ΖΜ, διὰ δὲ\nτὴν ὁμοιότητα τῶν ΒΚΤ, ΖΜΟ τριγώνων ἐστὶν ὡς ἡ\nΚΒ πρὸς τὴν ΒΤ, οὕτως ἡ ΜΖ πρὸς τὴν ΖΟ, διʼ ἴσου\nἄρα ὡς ἡ ΛΒ πρὸς τὴν ΒΤ, οὕτως ἡ ΝΖ πρὸς τὴν ΖΟ.\nπάλιν, ἐπεὶ διὰ τὴν ὁμοιότητα τῶν ΛΤΚ, ΝΟΜ τριγώνων\nἐστὶν ὡς ἡ ΛΤ πρὸς τὴν ΤΚ, οὕτως ἡ ΝΟ πρὸς τὴν\nΟΜ, διὰ δὲ τὴν ὁμοιότητα τῶν ΤΚΒ, ΟΜΖ τριγώνων\nἐστὶν ὡς ἡ ΚΤ πρὸς τὴν ΤΒ, οὕτως ἡ ΜΟ πρὸς τὴν ΟΖ,\nδιʼ ἴσου ἄρα ὡς ἡ ΛΤ πρὸς τὴν ΤΒ, οὕτως ἡ ΝΟ πρὸς\nτὴν ΟΖ. ἐδείχθη δὲ καὶ ὡς ἡ ΤΒ πρὸς τὴν ΒΛ, οὕτως ἡ\n\nΟΖ πρὸς τὴν ΖΝ. διʼ ἴσου ἄρα ὡς ἡ ΤΛ πρὸς τὴν ΛΒ,\nοὕτως ἡ ΟΝ πρὸς τὴν ΝΖ. τῶν ΛΤΒ, ΝΟΖ ἄρα τριγώνων\nἀνάλογόν εἰσιν αἱ πλευραί· ἰσογώνια ἄρα ἐστὶ τὰ\nΛΤΒ, ΝΟΖ τρίγωνα· ὥστε καὶ ὅμοια. καὶ πυραμὶς ἄρα,\nἧς βάσις μὲν τὸ ΒΚΤ τρίγωνον, κορυφὴ δὲ τὸ Λ σημεῖον,\nὁμοία ἐστὶ πυραμίδι, ἧς βάσις μὲν τὸ ΖΜΟ τρίγωνον,\nκορυφὴ δὲ τὸ Ν σημεῖον· ὑπὸ γὰρ ὁμοίων ἐπιπέδων περιέχονται\nἴσων τὸ πλῆθος. αἱ δὲ ὅμοιαι πυραμίδες καὶ τριγώνους\nἔχουσαι βάσεις ἐν τριπλασίονι λόγῳ εἰσὶ τῶν ὁμολόγων\nπλευρῶν. ἡ ἄρα ΒΚΤΛ πυραμὶς πρὸς τὴν ΖΜΟΝ\nπυραμίδα τριπλασίονα λόγον ἔχει ἤπερ ἡ ΒΚ πρὸς τὴν\nΖΜ. ὁμοίως δὴ ἐπιζευγνύντες ἀπὸ τῶν Α, Χ, Δ, Φ, Γ,\nΥ ἐπὶ τὸ Κ εὐθείας καὶ ἀπὸ τῶν Ε, Σ, Θ, Ρ, Η, Π ἐπὶ τὸ\nΜ καὶ ἀνιστάντες ἐφʼ ἑκάστου τῶν τριγώνων πυραμίδας\nτὴν αὐτὴν κορυφὴν ἐχούσας τοῖς κώνοις δείξομεν, ὅτι καὶ\nἑκάστη τῶν ὁμοταγῶν πυραμίδων πρὸς ἑκάστην ὁμοταγῆ\nπυραμίδα τριπλασίονα λόγον ἕξει ἤπερ ἡ ΒΚ ὁμόλογος\nπλευρὰ πρὸς τὴν ΖΜ ὁμόλογον πλευράν, τουτέστιν ἤπερ\nἡ ΒΔ πρὸς τὴν ΖΘ. καὶ ὡς ἓν τῶν ἡγουμένων πρὸς ἓν τῶν\nἑπομένων, οὕτως ἅπαντα τὰ ἡγούμενα πρὸς ἅπαντα τὰ\nἑπόμενα· ἔστιν ἄρα καὶ ὡς ἡ ΒΚΤΛ πυραμὶς πρὸς τὴν\nΖΜΟΝ πυραμίδα, οὕτως ἡ ὅλη πυραμίς, ἧς βάσις τὸ\nΑΤΒΥΓΦΔΧ πολύγωνον, κορυφὴ δὲ τὸ Λ σημεῖον,\nπρὸς τὴν ὅλην πυραμίδα, ἧς βάσις μὲν τὸ ΕΟΖΠΗΡΘΣ\nπολύγωνον, κορυφὴ δὲ τὸ Ν σημεῖον· ὥστε καὶ πυραμίς,\nἧς βάσις μὲν τὸ ΑΤΒΥΓΦΔΧ, κορυφὴ δὲ τὸ Λ, πρὸς\nτὴν πυραμίδα, ἧς βάσις μὲν τὸ ΕΟΖΠΗΡΘΣ πολύγωνον,\nκορυφὴ δὲ τὸ Ν σημεῖον, τριπλασίονα λόγον ἔχει\nἤπερ ἡ ΒΔ πρὸς τὴν ΖΘ. ὑπόκειται δὲ καὶ ὁ κῶνος, οὗ\nβάσις μὲν ὁ ΑΒΓΔ κύκλος, κορυφὴ δὲ τὸ Λ σημεῖον,\nπρὸς τὸ Ξ στερεὸν τριπλασίονα λόγον ἔχων ἤπερ ἡ ΒΔ\nπρὸς τὴν ΖΘ· ἔστιν ἄρα ὡς ὁ κῶνος, οὗ βάσις μέν ἐστιν\nὁ ΑΒΓΔ κύκλος, κορυφὴ δὲ τὸ Λ, πρὸς τὸ Ξ στερεόν,\nοὕτως ἡ πυραμίς, ἧς βάσις μὲν τὸ ΑΤΒΥΓΦΔΧ\nπολύγωνον,\nκορυφὴ δὲ τὸ Λ, πρὸς τὴν πυραμίδα, ἧς βάσις\nμέν ἐστι τὸ ΕΟΖΠΗΡΘΣ πολύγωνον, κορυφὴ δὲ τὸ Ν·\nἐναλλὰξ ἄρα, ὡς ὁ κῶνος, οὗ βάσις μὲν ὁ ΑΒΓΔ κύκλος,\nκορυφὴ δὲ τὸ Λ, πρὸς τὴν ἐν αὐτῷ πυραμίδα, ἧς βάσις\nμὲν τὸ ΑΤΒΥΓΦΔΧ πολύγωνον, κορυφὴ δὲ τὸ Λ,\nοὕτως τὸ Ξ\nστερεὸν πρὸς τὴν πυραμίδα, ἧς βάσις μέν\nἐστι τὸ ΕΟΖΠΗΡΘΣ πολύγωνον, κορυφὴ δὲ τὸ Ν. μείζων\nδὲ ὁ εἰρημένος κῶνος τῆς ἐν αὐτῷ πυραμίδος· ἐμπεριέχει\nγὰρ αὐτήν. μεῖζον ἄρα καὶ τὸ Ξ στερεὸν τῆς πυραμίδος,\nἧς βάσις μέν ἐστι τὸ ΕΟΖΠΗΡΘΣ πολύγωνον,\nκορυφὴ δὲ τὸ Ν. ἀλλὰ καὶ ἔλαττον· ὅπερ ἐστὶν ἀδύνατον.\nοὐκ ἄρα ὁ κῶνος, οὗ βάσις ὁ ΑΒΓΔ κύκλος, κορυφὴ δὲ\nτὸ Λ\nσημεῖον, πρὸς ἔλαττόν τι τοῦ κώνου στερεόν, οὗ\nβάσις μὲν ὁ ΕΖΗΘ κύκλος, κορυφὴ δὲ τὸ Ν σημεῖον, τριπλασίονα\nλόγον ἔχει ἤπερ ἡ ΒΔ πρὸς τὴν ΖΘ. ὁμοίως\nδὴ δείξομεν, ὅτι οὐδὲ ὁ ΕΖΗΘΝ κῶνος πρὸς ἔλαττόν τι\nτοῦ ΑΒΓΔΛ κώνου στερεὸν τριπλασίονα λόγον ἔχει\nἤπερ ἡ ΖΘ πρὸς τὴν ΒΔ.\nλέγω δή, ὅτι οὐδὲ ὁ ΑΒΓΔΛ κῶνος πρὸς μεῖζόν τι\nτοῦ ΕΖΗΘΝ κώνου στερεὸν τριπλασίονα λόγον ἔχει\nἤπερ ἡ ΒΔ πρὸς τὴν ΖΘ.\n\n\nεἰ γὰρ δυνατόν, ἐχέτω πρὸς μεῖζον τὸ Ξ. ἀνάπαλιν ἄρα\nτὸ Ξ στερεὸν πρὸς τὸν ΑΒΓΔΛ κῶνον τριπλασίονα\nλόγον ἔχει ἤπερ ἡ ΖΘ πρὸς τὴν ΒΔ. ὡς δὲ τὸ Ξ στερεὸν\nπρὸς τὸν ΑΒΓΔΛ κῶνον, οὕτως ὁ ΕΖΗΘΝ κῶνος πρὸς\nἔλαττόν τι τοῦ ΑΒΓΔΛ κώνου στερεόν. καὶ ὁ ΕΖΗΘΝ\nἄρα κῶνος πρὸς ἔλαττόν τι τοῦ ΑΒΓΔΛ κώνου στερεὸν\nτριπλασίονα λόγον ἔχει ἤπερ ἡ ΖΘ πρὸς τὴν ΒΔ· ὅπερ\nἀδύνατον ἐδείχθη. οὐκ ἄρα ὁ ΑΒΓΔΛ κῶνος πρὸς μεῖζόν\nτι τοῦ ΕΖΗΘΝ κώνου στερεὸν τριπλασίονα λόγον ἔχει\nἤπερ ἡ ΒΔ πρὸς τὴν ΖΘ. ἐδείχθη δέ, ὅτι οὐδὲ πρὸς ἔλαττον.\nὁ ΑΒΓΔΛ ἄρα κῶνος πρὸς τὸν ΕΖΗΘΝ κῶνον\nτριπλασίονα λόγον ἔχει ἤπερ ἡ ΒΔ πρὸς τὴν ΖΘ.\nὡς δὲ ὁ κῶνος πρὸς τὸν κῶνον, ὁ κύλινδρος πρὸς τὸν\nκύλινδρον· τριπλάσιος γὰρ ὁ κύλινδρος τοῦ κώνου ὁ ἐπὶ\nτῆς αὐτῆς βάσεως τῷ κώνῳ καὶ ἰσοϋψὴς αὐτῷ. καὶ ὁ κύλινδρος\nἄρα πρὸς τὸν κύλινδρον τριπλασίονα λόγον ἔχει ἤπερ\nἡ ΒΔ πρὸς τὴν ΖΘ.\nοἱ ἄρα ὅμοιοι κῶνοι καὶ κύλινδροι πρὸς ἀλλήλους ἐν\nτριπλασίονι λόγῳ εἰσὶ τῶν ἐν ταῖς βάσεσι διαμέτρων·\nὅπερ ἔδει δεῖξαι.\nἐὰν κύλινδρος ἐπιπέδῳ τμηθῇ παραλλήλῳ ὄντι τοῖς\nἀπεναντίον ἐπιπέδοις, ἔσται ὡς ὁ κύλινδρος πρὸς τὸν κύλινδρον,\nοὕτως ὁ ἄξων πρὸς τὸν ἄξονα.\nκύλινδρος γὰρ ὁ ΑΔ ἐπιπέδῳ τῷ ΗΘ τετμήσθω παραλλήλῳ\nὄντι τοῖς ἀπεναντίον ἐπιπέδοις τοῖς ΑΒ, ΓΔ, καὶ\nσυμβαλλέτω τῷ ἄξονι τὸ ΗΘ ἐπίπεδον κατὰ τὸ Κ σημεῖον·\nλέγω, ὅτι ἐστὶν ὡς ὁ ΒΗ κύλινδρος πρὸς τὸν ΗΔ\nκύλινδρον, οὕτως ὁ ΕΚ ἄξων πρὸς τὸν ΚΖ ἄξονα.\n\nἘκβεβλήσθω γὰρ ὁ ΕΖ ἄξων ἐφʼ ἑκάτερα τὰ μέρη ἐπὶ\nτὰ Λ, Μ σημεῖα, καὶ ἐκκείσθωσαν τῷ ΕΚ ἄξονι ἴσοι\nὁσοιδηποτοῦν οἱ ΕΝ, ΝΛ, τῷ δὲ ΖΚ ἴσοι ὁσοιδηποτοῦν\nοἱ ΖΞ, ΞΜ, καὶ νοείσθω ὁ ἐπὶ τοῦ ΛΜ ἄξονος κύλινδρος\nὁ ΟΧ, οὗ βάσεις οἱ ΟΠ, ΦΧ κύκλοι. καὶ ἐκβεβλήσθω\nδιὰ τῶν Ν, Ξ σημείων ἐπίπεδα παράλληλα τοῖς ΑΒ, ΓΔ\nκαὶ ταῖς βάσεσι τοῦ ΟΧ κυλίνδρου καὶ ποιείτωσαν τοὺς\nΡΣ, ΤΥ κύκλους περὶ τὰ Ν, Ξ κέντρα. καὶ ἐπεὶ οἱ ΛΝ,\nΝΕ, ΕΚ ἄξονες ἴσοι εἰσὶν ἀλλήλοις, οἱ ἄρα ΠΡ, ΡΒ, ΒΗ\nκύλινδροι πρὸς ἀλλήλους εἰσὶν ὡς αἱ βάσεις. ἴσαι δέ εἰσιν\nαἱ βάσεις· ἴσοι ἄρα καὶ οἱ ΠΡ, ΡΒ, ΒΗ κύλινδροι ἀλλήλοις.\nἐπεὶ οὖν οἱ ΛΝ, ΝΕ, ΕΚ ἄξονες ἴσοι εἰσὶν ἀλλήλοις,\nεἰσὶ δὲ καὶ οἱ ΠΡ, ΡΒ, ΒΗ κύλινδροι ἴσοι ἀλλήλοις,\nκαί ἐστιν ἴσον τὸ πλῆθος τῷ πλήθει, ὁσαπλασίων ἄρα ὁ\nΚΛ ἄξων τοῦ ΕΚ ἄξονος, τοσαυταπλασίων ἔσται καὶ ὁ\nΠΗ κύλινδρος τοῦ ΗΒ κυλίνδρου. διὰ τὰ αὐτὰ δὴ καὶ\nὁσαπλασίων ἐστὶν ὁ ΜΚ ἄξων τοῦ ΚΖ ἄξονος, τοσαυταπλασίων\nἐστὶ καὶ ὁ ΧΗ κύλινδρος τοῦ ΗΔ κυλίνδρου.\nκαὶ εἰ μὲν ἴσος ἐστὶν ὁ ΚΛ ἄξων τῷ ΚΜ ἄξονι, ἴσος ἔσται\nκαὶ ὁ ΠΗ κύλινδρος τῷ ΗΧ κυλίνδρῳ, εἰ δὲ μείζων ὁ\nἄξων τοῦ ἄξονος, μείζων καὶ ὁ κύλινδρος τοῦ κυλίνδρου,\nκαὶ εἰ ἐλάσσων, ἐλάσσων. τεσσάρων δὴ μεγεθῶν ὄντων,\nἀξόνων μὲν τῶν ΕΚ, ΚΖ, κυλίνδρων δὲ τῶν ΒΗ, ΗΔ,\nεἴληπται ἰσάκις πολλαπλάσια, τοῦ μὲν ΕΚ ἄξονος καὶ τοῦ\nΒΗ κυλίνδρου ὅ τε ΛΚ ἄξων καὶ ὁ ΠΗ κύλινδρος, τοῦ\nδὲ ΚΖ ἄξονος καὶ τοῦ ΗΔ κυλίνδρου ὅ τε ΚΜ ἄξων καὶ\nὁ ΗΧ κύλινδρος, καὶ δέδεικται, ὅτι εἰ ὑπερέχει ὁ ΚΛ\nἄξων τοῦ ΚΜ ἄξονος, ὑπερέχει καὶ ὁ ΠΗ κύλινδρος τοῦ\nΗΧ κυλίνδρου, καὶ εἰ ἴσος, ἴσος, καὶ εἰ ἐλάσσων, ἐλάσσων.\nἔστιν ἄρα ὡς ὁ ΕΚ ἄξων πρὸς τὸν ΚΖ ἄξονα, οὕτως\nὁ ΒΗ κύλινδρος πρὸς τὸν ΗΔ κύλινδρον· ὅπερ ἔδει δεῖξαι.\nοἱ ἐπὶ ἴσων βάσεων ὄντες κῶνοι καὶ κύλινδροι πρὸς\nἀλλήλους εἰσὶν ὡς τὰ ὕψη.\nἔστωσαν γὰρ ἐπὶ ἴσων βάσεων τῶν ΑΒ, ΓΔ κύκλων\nκύλινδροι οἱ ΕΒ, ΖΔ· λέγω, ὅτι ἐστὶν ὡς ὁ ΕΒ κύλινδρος\nπρὸς τὸν ΖΔ κύλινδρον, οὕτως ὁ ΗΘ ἄξων πρὸς τὸν\nΚΛ ἄξονα.\nἘκβεβλήσθω γὰρ ὁ ΚΛ ἄξων ἐπὶ τὸ Ν σημεῖον, καὶ\nκείσθω τῷ ΗΘ ἄξονι ἴσος ὁ ΛΝ, καὶ περὶ ἄξονα τὸν ΛΝ\nκύλινδρος νενοήσθω ὁ ΓΜ. ἐπεὶ οὖν οἱ ΕΒ, ΓΜ κύλινδροι\nὑπὸ τὸ αὐτὸ ὕψος εἰσίν, πρὸς ἀλλήλους εἰσὶν ὡς αἱ βάσεις.\nἴσαι δέ εἰσιν αἱ βάσεις ἀλλήλαις· ἴσοι ἄρα εἰσὶ καὶ οἱ ΕΒ,\n\nΓΜ κύλινδροι. καὶ ἐπεὶ κύλινδρος\nὁ ΖΜ ἐπιπέδῳ τέτμηται τῷ ΓΔ\nπαραλλήλῳ ὄντι τοῖς ἀπεναντίον\nἐπιπέδοις, ἔστιν ἄρα ὡς ὁ ΓΜ\nκύλινδρος πρὸς τὸν ΖΔ κύλινδρον,\nοὕτως ὁ ΛΝ ἄξων πρὸς τὸν ΚΛ\nἄξονα. ἴσος δέ ἐστιν ὁ μὲν ΓΜ\nκύλινδρος τῷ ΕΒ κυλίνδρῳ, ὁ δὲ ΛΝ ἄξων τῷ ΗΘ\nἄξονι· ἔστιν ἄρα ὡς ὁ ΕΒ κύλινδρος πρὸς τὸν ΖΔ\nκύλινδρον, οὕτως ὁ ΗΘ ἄξων πρὸς τὸν ΚΛ ἄξονα. ὡς δὲ\nὁ ΕΒ κύλινδρος πρὸς τὸν ΖΔ κύλινδρον, οὕτως ὁ ΑΒΗ\nκῶνος πρὸς τὸν ΓΔΚ κῶνον. καὶ ὡς ἄρα ὁ ΗΘ ἄξων\nπρὸς τὸν ΚΛ ἄξονα, οὕτως ὁ ΑΒΗ κῶνος πρὸς τὸν ΓΔΚ\nκῶνον καὶ ὁ ΕΒ κύλινδρος πρὸς τὸν ΖΔ κύλινδρον· ὅπερ\nἔδει δεῖξαι.\nτῶν ἴσων κώνων καὶ κυλίνδρων ἀντιπεπόνθασιν αἱ\nβάσεις τοῖς ὕψεσιν· καὶ ὧν κώνων καὶ κυλίνδρων ἀντιπεπόνθασιν\nαἱ βάσεις τοῖς ὕψεσιν, ἴσοι εἰσὶν ἐκεῖνοι.\nἔστωσαν ἴσοι κῶνοι καὶ κύλινδροι, ὧν βάσεις μὲν οἱ\n\nΑΒΓΔ, ΕΖΗΘ κύκλοι, διάμετροι δὲ αὐτῶν αἱ ΑΓ, ΕΗ,\nἄξονες δὲ οἱ ΚΛ, ΜΝ, οἵτινες καὶ ὕψη εἰσὶ τῶν κώνων ἢ\nκυλίνδρων, καὶ συμπεπληρώσθωσαν οἱ ΑΞ, ΕΟ κύλινδροι.\nλέγω, ὅτι τῶν ΑΞ, ΕΟ κυλίνδρων ἀντιπεπόνθασιν\nαἱ βάσεις τοῖς ὕψεσιν, καί ἐστιν ὡς ἡ ΑΒΓΔ βάσις πρὸς\nτὴν ΕΖΗΘ βάσιν, οὕτως τὸ ΜΝ ὕψος πρὸς τὸ ΚΛ ὕψος.\nτὸ γὰρ ΛΚ ὕψος τῷ ΜΝ ὕψει ἤτοι ἴσον ἐστὶν ἢ οὔ.\nἔστω πρότερον ἴσον. ἔστι δὲ καὶ ὁ ΑΞ κύλινδρος τῷ ΕΟ\nκυλίνδρῳ ἴσος. οἱ δὲ ὑπὸ τὸ αὐτὸ ὕψος ὄντες κῶνοι καὶ\nκύλινδροι πρὸς ἀλλήλους εἰσὶν ὡς αἱ βάσεις· ἴση ἄρα καὶ ἡ\n\nΑΒΓΔ βάσις τῇ ΕΖΗΘ βάσει. ὥστε καὶ ἀντιπέπονθεν,\nὡς ἡ ΑΒΓΔ βάσις πρὸς τὴν ΕΖΗΘ βάσιν, οὕτως τὸ ΜΝ\nὕψος πρὸς τὸ ΚΛ ὕψος. ἀλλὰ δὴ μὴ ἔστω τὸ ΛΚ ὕψος\nτῷ ΜΝ ἴσον, ἀλλʼ ἔστω μεῖζον τὸ ΜΝ, καὶ ἀφῃρήσθω\nἀπὸ τοῦ ΜΝ ὕψους τῷ ΚΛ ἴσον τὸ ΠΝ, καὶ διὰ τοῦ Π\nσημείου τετμήσθω ὁ ΕΟ κύλινδρος ἐπιπέδῳ τῷ ΤΥΣ\nπαραλλήλῳ τοῖς τῶν ΕΖΗΘ, ΡΟ κύκλων ἐπιπέδοις, καὶ\nἀπὸ βάσεως μὲν τοῦ ΕΖΗΘ κύκλου, ὕψους δὲ τοῦ ΝΠ\nκύλινδρος νενοήσθω ὁ ΕΣ. καὶ ἐπεὶ ἴσος ἐστὶν ὁ ΑΞ\nκύλινδρος τῷ ΕΟ κυλίνδρῳ, ἔστιν ἄρα ὡς ὁ ΑΞ κύλινδρος\nπρὸς τὸν ΕΣ κύλινδρον, οὕτως ὁ ΕΟ κύλινδρος πρὸς τὸν\nΕΣ κύλινδρον. ἀλλʼ ὡς μὲν ὁ ΑΞ κύλινδρος πρὸς τὸν ΕΣ\n\nκύλινδρον, οὕτως ἡ ΑΒΓΔ βάσις πρὸς τὴν ΕΖΗΘ· ὑπὸ\nγὰρ τὸ αὐτὸ ὕψος εἰσὶν οἱ ΑΞ, ΕΣ κύλινδροι· ὡς δὲ ὁ ΕΟ\nκύλινδρος πρὸς τὸν ΕΣ, οὕτως τὸ ΜΝ ὕψος πρὸς τὸ ΠΝ\nὕψος· ὁ γὰρ ΕΟ κύλινδρος ἐπιπέδῳ τέτμηται παραλλήλῳ\nὄντι τοῖς ἀπεναντίον ἐπιπέδοις. ἔστιν ἄρα καὶ ὡς ἡ ΑΒΓΔ\nβάσις πρὸς τὴν ΕΖΗΘ βάσιν, οὕτως τὸ ΜΝ ὕψος πρὸς\nτὸ ΠΝ ὕψος. ἴσον δὲ τὸ ΠΝ ὕψος τῷ ΚΛ ὕψει· ἔστιν ἄρα\nὡς ἡ ΑΒΓΔ βάσις πρὸς τὴν ΕΖΗΘ βάσιν, οὕτως τὸ\n\nΜΝ ὕψος πρὸς τὸ ΚΛ ὕψος. τῶν ἄρα ΑΞ, ΕΟ κυλίνδρων\nἀντιπεπόνθασιν αἱ βάσεις τοῖς ὕψεσιν.\nἀλλὰ δὴ τῶν ΑΞ, ΕΟ κυλίνδρων ἀντιπεπονθέτωσαν\nαἱ βάσεις τοῖς ὕψεσιν, καὶ ἔστω ὡς ἡ ΑΒΓΔ βάσις πρὸς\nτὴν ΕΖΗΘ βάσιν, οὕτως τὸ ΜΝ ὕψος πρὸς τὸ ΚΛ ὕψος·\nλέγω, ὅτι ἴσος ἐστὶν ὁ ΑΞ κύλινδρος τῷ ΕΟ κυλίνδρῳ.\n\n\nτῶν γὰρ αὐτῶν κατασκευασθέντων ἐπεί ἐστιν ὡς ἡ\nΑΒΓΔ βάσις πρὸς τὴν ΕΖΗΘ βάσιν, οὕτως τὸ ΜΝ\nὕψος πρὸς τὸ ΚΛ ὕψος, ἴσον δὲ τὸ ΚΛ ὕψος τῷ ΠΝ ὕψει,\nἔστιν ἄρα ὡς ἡ ΑΒΓΔ βάσις πρὸς τὴν ΕΖΗΘ βάσιν,\nοὕτως τὸ ΜΝ ὕψος πρὸς τὸ ΠΝ ὕψος. ἀλλʼ ὡς μὲν ἡ\nΑΒΓΔ βάσις πρὸς τὴν ΕΖΗΘ βάσιν, οὕτως ὁ ΑΞ κύλινδρος\nπρὸς τὸν ΕΣ κύλινδρον· ὑπὸ γὰρ τὸ αὐτὸ ὕψος εἰσίν·\nὡς δὲ τὸ ΜΝ ὕψος πρὸς τὸ ΠΝ\nὕψος, οὕτως ὁ ΕΟ κύλινδρος\nπρὸς τὸν ΕΣ κύλινδρον· ἔστιν ἄρα ὡς ὁ ΑΞ κύλινδρος\nπρὸς τὸν ΕΣ κύλινδρον, οὕτως ὁ ΕΟ κύλινδρος πρὸς\nτὸν ΕΣ. ἴσος ἄρα ὁ ΑΞ κύλινδρος τῷ ΕΟ κυλίνδρῳ.\nὡσαύτως δὲ καὶ ἐπὶ τῶν κώνων· ὅπερ ἔδει δεῖξαι.\nδύο κύκλων περὶ τὸ αὐτὸ κέντρον ὄντων εἰς τὸν\nμείζονα κύκλον πολύγωνον ἰσόπλευρόν τε καὶ ἀρτιόπλευρον\nἐγγράψαι μὴ ψαῦον τοῦ ἐλάσσονος κύκλου.\nἔστωσαν οἱ δοθέντες δύο κύκλοι\nοἱ ΑΒΓΔ, ΕΖΗΘ περὶ τὸ αὐτὸ\nκέντρον τὸ Κ· δεῖ δὴ εἰς τὸν μείζονα\nκύκλον τὸν ΑΒΓΔ πολύγωνον\nἰσόπλευρόν τε καὶ ἀρτιόπλευρον\nἐγγράψαι μὴ ψαῦον τοῦ ΕΖΗΘ\nκύκλου.\nἤχθω γὰρ διὰ τοῦ Κ κέντρου εὐθεῖα ἡ ΒΚΔ, καὶ ἀπὸ\nτοῦ Η σημείου τῇ ΒΔ εὐθείᾳ πρὸς ὀρθὰς ἤχθω ἡ ΗΑ καὶ\nδιήχθω ἐπὶ τὸ Γ· ἡ ΑΓ ἄρα ἐφάπτεται τοῦ ΕΖΗΘ κύκλου.\nτέμνοντες δὴ τὴν ΒΑΔ περιφέρειαν δίχα καὶ τὴν ἡμίσειαν\nαὐτῆς δίχα καὶ τοῦτο ἀεὶ ποιοῦντες καταλείψομεν\nπεριφέρειαν ἐλάσσονα τῆς ΑΔ. λελείφθω, καὶ ἔστω ἡ\nΛΔ, καὶ ἀπὸ τοῦ Λ ἐπὶ τὴν ΒΔ κάθετος ἤχθω ἡ ΛΜ καὶ\nδιήχθω ἐπὶ τὸ Ν, καὶ ἐπεζεύχθωσαν αἱ ΛΔ, ΔΝ· ἴση ἄρα\nἐστὶν ἡ ΛΔ τῇ ΔΝ. καὶ ἐπεὶ παράλληλός ἐστιν ἡ ΛΝ τῇ\n\nΑΓ, ἡ δὲ ΑΓ ἐφάπτεται τοῦ ΕΖΗΘ κύκλου, ἡ ΛΝ ἄρα\nοὐκ ἐφάπτεται τοῦ ΕΖΗΘ κύκλου· πολλῷ ἄρα αἱ ΛΔ,\nΔΝ οὐκ ἐφάπτονται τοῦ ΕΖΗΘ κύκλου. ἐὰν δὴ τῇ ΛΔ\nεὐθείᾳ ἴσας κατὰ τὸ συνεχὲς ἐναρμόσωμεν εἰς τὸν ΑΒΓΔ\nκύκλον, ἐγγραφήσεται εἰς τὸν ΑΒΓΔ κύκλον πολύγωνον\nἰσόπλευρόν τε καὶ ἀρτιόπλευρον μὴ ψαῦον τοῦ ἐλάσσονος\nκύκλου τοῦ ΕΖΗΘ· ὅπερ ἔδει ποιῆσαι.\nδύο σφαιρῶν περὶ τὸ αὐτὸ κέντρον οὐσῶν εἰς τὴν μείζονα\nσφαῖραν στερεὸν πολύεδρον ἐγγράψαι μὴ ψαῦον τῆς ἐλάσσονος\nσφαίρας κατὰ τὴν ἐπιφάνειαν.\nΝενοήσθωσαν δύο σφαῖραι περὶ τὸ αὐτὸ κέντρον\nτὸ Α· δεῖ δὴ εἰς τὴν μείζονα σφαῖραν στερεὸν πολύεδρον\nἐγγράψαι μὴ ψαῦον τῆς ἐλάσσονος σφαίρας κατὰ τὴν\nἐπιφάνειαν.\nτετμήσθωσαν αἱ σφαῖραι ἐπιπέδῳ τινὶ διὰ τοῦ κέντρου·\nἔσονται δὴ αἱ τομαὶ κύκλοι, ἐπειδήπερ μενούσης τῆς διαμέτρου\nκαὶ περιφερομένου τοῦ ἡμικυκλίου ἐγίγνετο ἡ σφαῖρα·\nὥστε καὶ καθʼ οἵας ἂν θέσεως ἐπινοήσωμεν τὸ ἡμικύκλιον,\nτὸ διʼ αὐτοῦ ἐκβαλλόμενον ἐπίπεδον ποιήσει ἐπὶ τῆς\nἐπιφανείας τῆς σφαίρας κύκλον. καὶ φανερόν, ὅτι καὶ μέγιστον,\nἐπειδήπερ ἡ διάμετρος τῆς σφαίρας, ἥτις ἐστὶ καὶ τοῦ\nἡμικυκλίου διάμετρος δηλαδὴ καὶ τοῦ κύκλου, μείζων\nἐστὶ πασῶν τῶν εἰς τὸν κύκλον ἢ τὴν σφαῖραν διαγομένων\nεὐθειῶν. ἔστω οὖν ἐν μὲν τῇ μείζονι σφαίρᾳ κύκλος\nὁ ΒΓΔΕ, ἐν δὲ τῇ ἐλάσσονι σφαίρᾳ κύκλος ὁ ΖΗΘ, καὶ\nἤχθωσαν αὐτῶν δύο διάμετροι πρὸς ὀρθὰς ἀλλήλαις αἱ\n\nΒΔ, ΓΕ, καὶ δύο κύκλων περὶ τὸ αὐτὸ κέντρον ὄντων τῶν\nΒΓΔΕ, ΖΗΘ εἰς τὸν μείζονα κύκλον τὸν ΒΓΔΕ πολύγωνον\nἰσόπλευρον καὶ ἀρτιόπλευρον ἐγγεγράφθω μὴ ψαῦον\nτοῦ ἐλάσσονος κύκλου τοῦ ΖΗΘ, οὗ πλευραὶ ἔστωσαν ἐν\nτῷ ΒΕ τεταρτημορίῳ αἱ ΒΚ, ΚΛ, ΛΜ, ΜΕ, καὶ ἐπιζευχθεῖσα\nἡ ΚΑ διήχθω ἐπὶ τὸ Ν, καὶ ἀνεστάτω ἀπὸ τοῦ\nΑ σημείου τῷ τοῦ ΒΓΔΕ κύκλου ἐπιπέδῳ πρὸς ὀρθὰς ἡ\nΑΞ καὶ συμβαλλέτω τῇ ἐπιφανείᾳ τῆς σφαίρας κατὰ τὸ\nΞ, καὶ διὰ τῆς ΑΞ καὶ ἑκατέρας τῶν ΒΔ, ΚΝ ἐπίπεδα\nἐκβεβλήσθω· ποιήσουσι δὴ διὰ τὰ εἰρημένα ἐπὶ τῆς ἐπιφανείας\nτῆς σφαίρας μεγίστους κύκλους. ποιείτωσαν,\nὧν ἡμικύκλια ἔστω ἐπὶ τῶν ΒΔ, ΚΝ διαμέτρων τὰ ΒΞΔ,\nΚΞΝ. καὶ ἐπεὶ ἡ ΞΑ ὀρθή ἐστι πρὸς τὸ τοῦ ΒΓΔΕ\nκύκλου ἐπίπεδον, καὶ πάντα ἄρα τὰ διὰ τῆς ΞΑ ἐπίπεδά\nἐστιν ὀρθὰ πρὸς τὸ τοῦ ΒΓΔΕ κύκλου ἐπίπεδον· ὥστε\nκαὶ τὰ ΒΞΔ, ΚΞΝ ἡμικύκλια ὀρθά ἐστι πρὸς τὸ τοῦ\nΒΓΔΕ κύκλου ἐπίπεδον. καὶ ἐπεὶ ἴσα ἐστὶ τὰ ΒΕΔ,\nΒΞΔ, ΚΞΝ ἡμικύκλια· ἐπὶ γὰρ ἴσων εἰσὶ διαμέτρων\nτῶν ΒΔ, ΚΝ· ἴσα ἐστὶ καὶ τὰ ΒΕ, ΒΞ, ΚΞ τεταρτημόρια\nἀλλήλοις. ὅσαι ἄρα εἰσὶν ἐν τῷ ΒΕ τεταρτημορίῳ\nπλευραὶ τοῦ πολυγώνου, τοσαῦταί εἰσι καὶ ἐν τοῖς ΒΞ,\nΚΞ τεταρτημορίοις ἴσαι ταῖς ΒΚ, ΚΛ, ΛΜ, ΜΕ εὐθείαις.\nἐγγεγράφθωσαν καὶ ἔστωσαν αἱ ΒΟ, ΟΠ, ΠΡ, ΡΞ,\nΚΣ, ΣΤ, ΤΥ, ΥΞ, καὶ ἐπεζεύχθωσαν αἱ ΣΟ, ΤΠ, ΥΡ,\nκαὶ ἀπὸ τῶν Ο, Σ ἐπὶ τὸ τοῦ ΒΓΔΕ κύκλου ἐπίπεδον\nκάθετοι ἤχθωσαν· πεσοῦνται δὴ ἐπὶ τὰς κοινὰς τομὰς τῶν\nἐπιπέδων τὰς ΒΔ, ΚΝ, ἐπειδήπερ καὶ τὰ τῶν ΒΞΔ, ΚΞΝ\nἐπίπεδα ὀρθά ἐστι πρὸς τὸ τοῦ ΒΓΔΕ κύκλου ἐπίπεδον.\nπιπτέτωσαν, καὶ ἔστωσαν αἱ ΟΦ, ΣΧ, καὶ ἐπεζεύχθω ἡ\nΧΦ. καὶ ἐπεὶ ἐν ἴσοις ἡμικυκλίοις τοῖς ΒΞΔ, ΚΞΝ ἴσαι\nἀπειλημμέναι εἰσὶν αἱ ΒΟ, ΚΣ, καὶ κάθετοι ἠγμέναι\nεἰσὶν αἱ ΟΦ, ΣΧ, ἴση ἄρα ἐστὶν ἡ μὲν ΟΦ τῇ ΣΧ, ἡ δὲ\nΒΦ τῇ ΚΧ. ἔστι δὲ καὶ ὅλη ἡ ΒΑ ὅλῃ τῇ ΚΑ ἴση· καὶ\nλοιπὴ ἄρα ἡ ΦΑ λοιπῇ τῇ ΧΑ ἐστιν ἴση· ἔστιν ἄρα ὡς ἡ\nΒΦ πρὸς τὴν ΦΑ, οὕτως ἡ ΚΧ πρὸς τὴν ΧΑ· παράλληλος\nἄρα ἐστὶν ἡ ΧΦ τῇ ΚΒ. καὶ ἐπεὶ ἑκατέρα τῶν ΟΦ,\nΣΧ ὀρθή ἐστι πρὸς τὸ τοῦ ΒΓΔΕ κύκλου ἐπίπεδον,\nπαράλληλος ἄρα ἐστὶν ἡ ΟΦ τῇ ΣΧ. ἐδείχθη δὲ αὐτῇ καὶ\nἴση· καὶ αἱ ΧΦ, ΣΟ ἄρα ἴσαι εἰσὶ καὶ παράλληλοι. καὶ\nἐπεὶ παράλληλός ἐστιν ἡ ΧΦ τῇ ΣΟ, ἀλλὰ ἡ ΧΦ τῇ ΚΒ\nἐστι παράλληλος, καὶ ἡ ΣΟ ἄρα τῇ ΚΒ ἐστι παράλληλος.\nκαὶ ἐπιζευγνύουσιν αὐτὰς αἱ ΒΟ, ΚΣ· τὸ ΚΒΟΣ ἄρα\nτετράπλευρον ἐν ἑνί ἐστιν ἐπιπέδῳ, ἐπειδήπερ, ἐὰν ὦσι\nδύο εὐθεῖαι παράλληλοι, καὶ ἐφʼ ἑκατέρας αὐτῶν ληφθῇ\nτυχόντα σημεῖα, ἡ ἐπὶ τὰ σημεῖα ἐπιζευγνυμένη εὐθεῖα ἐν\nτῷ αὐτῷ ἐπιπέδῳ ἐστὶ ταῖς παραλλήλοις. διὰ τὰ αὐτὰ δὴ\nκαὶ ἑκάτερον τῶν ΣΟΠΤ, ΤΠΡΥ τετραπλεύρων ἐν ἑνί\nἐστιν ἐπιπέδῳ. ἔστι δὲ καὶ τὸ ΥΡΞ τρίγωνον ἐν ἑνὶ ἐπιπέδῳ.\nἐὰν δὴ νοήσωμεν ἀπὸ τῶν Ο, Σ, Π, Τ, Ρ, Υ σημείων\nἐπὶ τὸ Α ἐπιζευγνυμένας εὐθείας, συσταθήσεταί τι\nσχῆμα στερεὸν πολύεδρον μεταξὺ τῶν ΒΞ, ΚΞ περιφερειῶν\nἐκ πυραμίδων συγκείμενον, ὧν βάσεις μὲν τὰ\nΚΒΟΣ, ΣΟΠΤ, ΤΠΡΥ τετράπλευρα καὶ τὸ ΥΡΞ\nτρίγωνον, κορυφὴ δὲ τὸ Α σημεῖον. ἐὰν δὲ καὶ ἐπὶ ἑκάστης\nτῶν ΚΛ, ΛΜ, ΜΕ πλευρῶν καθάπερ ἐπὶ τῆς ΒΚ τὰ αὐτὰ\nκατασκευάσωμεν καὶ ἔτι ἐπὶ τῶν λοιπῶν τριῶν τεταρτημορίων,\nσυσταθήσεταί τι σχῆμα πολύεδρον ἐγγεγραμμένον\nεἰς τὴν σφαῖραν πυραμίσι περιεχόμενον, ὧν βάσεις\nμὲν τὰ εἰρημένα τετράπλευρα καὶ τὸ ΥΡΞ τρίγωνον καὶ\nτὰ ὁμοταγῆ αὐτοῖς, κορυφὴ δὲ τὸ Α σημεῖον.\n\n\nλέγω, ὅτι τὸ εἰρημένον πολύεδρον οὐκ ἐφάψεται τῆς\nἐλάσσονος σφαίρας κατὰ τὴν ἐπιφάνειαν, ἐφʼ ἧς ἐστιν ὁ\nΖΗΘ κύκλος.\nἤχθω ἀπὸ τοῦ Α σημείου ἐπὶ τὸ τοῦ ΚΒΟΣ τετραπλεύρου\nἐπίπεδον κάθετος ἡ ΑΨ καὶ συμβαλλέτω τῷ\nἐπιπέδῳ κατὰ τὸ Ψ σημεῖον, καὶ ἐπεζεύχθωσαν αἱ ΨΒ,\nΨΚ. καὶ ἐπεὶ ἡ ΑΨ ὀρθή ἐστι πρὸς τὸ τοῦ ΚΒΟΣ\nτετραπλεύρου ἐπίπεδον, καὶ πρὸς πάσας ἄρα τὰς ἁπτομένας\nαὐτῆς εὐθείας καὶ οὔσας ἐν τῷ τοῦ τετραπλεύρου\nἐπιπέδῳ ὀρθή ἐστιν. ἡ ΑΨ ἄρα ὀρθή ἐστι πρὸς ἑκατέραν\nτῶν ΒΨ, ΨΚ. καὶ ἐπεὶ ἴση ἐστὶν ἡ ΑΒ τῇ ΑΚ, ἴσον ἐστὶ\nκαὶ τὸ ἀπὸ τῆς ΑΒ τῷ ἀπὸ τῆς ΑΚ. καί ἐστι τῷ μὲν ἀπὸ\nτῆς ΑΒ ἴσα τὰ ἀπὸ τῶν ΑΨ, ΨΒ· ὀρθὴ γὰρ ἡ πρὸς\nτῷ Ψ· τῷ δὲ ἀπὸ τῆς ΑΚ ἴσα τὰ ἀπὸ τῶν ΑΨ, ΨΚ. τὰ\nἄρα ἀπὸ τῶν ΑΨ, ΨΒ ἴσα ἐστὶ τοῖς ἀπὸ τῶν ΑΨ, ΨΚ.\nκοινὸν ἀφῃρήσθω τὸ ἀπὸ τῆς ΑΨ· λοιπὸν ἄρα τὸ ἀπὸ τῆς\nΒΨ λοιπῷ τῷ ἀπὸ τῆς ΨΚ ἴσον ἐστίν· ἴση ἄρα ἡ ΒΨ\nτῇ ΨΚ. ὁμοίως δὴ δείξομεν, ὅτι καὶ αἱ ἀπὸ τοῦ Ψ ἐπὶ\nτὰ Ο, Σ ἐπιζευγνύμεναι εὐθεῖαι ἴσαι εἰσὶν ἑκατέρᾳ τῶν\nΒΨ, ΨΚ. ὁ ἄρα κέντρῳ τῷ Ψ καὶ διαστήματι ἑνὶ τῶν\n\nΨΒ, ΨΚ γραφόμενος κύκλος ἥξει καὶ διὰ τῶν Ο, Σ, καὶ\nἔσται ἐν κύκλῳ τὸ ΚΒΟΣ τετράπλευρον.\nκαὶ ἐπεὶ μείζων ἐστὶν ἡ ΚΒ τῆς ΧΦ, ἴση δὲ ἡ ΧΦ τῇ\nΣΟ, μείζων ἄρα ἡ ΚΒ τῆς ΣΟ. ἴση δὲ ἡ ΚΒ ἑκατέρᾳ\nτῶν ΚΣ, ΒΟ· καὶ ἑκατέρα ἄρα τῶν ΚΣ, ΒΟ τῆς ΣΟ\nμείζων ἐστίν. καὶ ἐπεὶ ἐν κύκλῳ τετράπλευρόν ἐστι\nτὸ ΚΒΟΣ, καὶ ἴσαι αἱ ΚΒ, ΒΟ, ΚΣ, καὶ ἐλάττων ἡ\nΟΣ, καὶ ἐκ τοῦ κέντρου τοῦ κύκλου ἐστὶν ἡ ΒΨ, τὸ\nἄρα ἀπὸ τῆς ΚΒ τοῦ ἀπὸ τῆς ΒΨ μεῖζόν ἐστιν ἢ\nδιπλάσιον. ἤχθω ἀπὸ τοῦ Κ ἐπὶ τὴν ΒΦ κάθετος ἡ ΚΩ.\nκαὶ ἐπεὶ ἡ ΒΔ τῆς ΔΩ ἐλάττων ἐστὶν ἢ διπλῆ, καί ἐστιν\nὡς ἡ ΒΔ πρὸς τὴν ΔΩ, οὕτως τὸ ὑπὸ τῶν ΔΒ, ΒΩ πρὸς\nτὸ ὑπὸ τῶν\nΔΩ, ΩΒ, ἀναγραφομένου ἀπὸ τῆς ΒΩ\nτετραγώνου καὶ συμπληρουμένου τοῦ ἐπὶ τῆς ΩΔ παραλληλογράμμου\nκαὶ τὸ ὑπὸ ΔΒ, ΒΩ ἄρα τοῦ ὑπὸ ΔΩ, ΩΒ\nἔλαττόν ἐστιν ἢ διπλάσιον. καί ἐστι τῆς ΚΔ ἐπιζευγνυμένης\nτὸ μὲν ὑπὸ ΔΒ, ΒΩ ἴσον τῷ ἀπὸ τῆς ΒΚ, τὸ δὲ ὑπὸ\nτῶν ΔΩ, ΩΒ ἴσον τῷ ἀπὸ τῆς ΚΩ· τὸ ἄρα ἀπὸ τῆς ΚΒ\nτοῦ ἀπὸ τῆς ΚΩ ἔλασσόν ἐστιν ἢ διπλάσιον. ἀλλὰ τὸ ἀπὸ\nτῆς ΚΒ τοῦ ἀπὸ τῆς ΒΨ μεῖζόν ἐστιν ἢ διπλάσιον· μεῖζον\nἄρα τὸ ἀπὸ τῆς ΚΩ τοῦ ἀπὸ τῆς ΒΨ. καὶ ἐπεὶ ἴση\nἐστὶν ἡ ΒΑ τῇ ΚΑ, ἴσον ἐστὶ τὸ ἀπὸ τῆς ΒΑ τῷ ἀπὸ τῆς\nΑΚ. καί ἐστι τῷ μὲν ἀπὸ τῆς ΒΑ ἴσα τὰ ἀπὸ τῶν ΒΨ,\nΨΑ, τῷ δὲ ἀπὸ τῆς ΚΑ ἴσα τὰ ἀπὸ τῶν ΚΩ, ΩΑ· τὰ\nἄρα ἀπὸ τῶν ΒΨ, ΨΑ ἴσα ἐστὶ τοῖς ἀπὸ τῶν ΚΩ, ΩΑ,\nὧν τὸ ἀπὸ τῆς ΚΩ μεῖζον τοῦ ἀπὸ τῆς ΒΨ· λοιπὸν ἄρα\nτὸ ἀπὸ τῆς ΩΑ ἔλασσόν ἐστι τοῦ ἀπὸ τῆς ΨΑ. μείζων\nἄρα ἡ ΑΨ τῆς ΑΩ· πολλῷ ἄρα ἡ ΑΨ μείζων ἐστὶ τῆς\nΑΗ. καί ἐστιν ἡ μὲν ΑΨ ἐπὶ μίαν τοῦ πολυέδρου βάσιν,\nἡ δὲ ΑΗ ἐπὶ τὴν τῆς ἐλάσσονος σφαίρας ἐπιφάνειαν· ὥστε\nτὸ πολύεδρον οὐ ψαύσει τῆς ἐλάσσονος σφαίρας κατὰ τὴν\nἐπιφάνειαν.\nδύο ἄρα σφαιρῶν περὶ τὸ αὐτὸ κέντρον οὐσῶν εἰς τὴν\nμείζονα σφαῖραν στερεὸν πολύεδρον ἐγγέγραπται μὴ ψαῦον\nτῆς ἐλάσσονος σφαίρας κατὰ τὴν ἐπιφάνειαν· ὅπερ ἔδει\nποιῆσαι.\nΠόρισμα\nἐὰν δὲ καὶ εἰς ἑτέραν σφαῖραν τῷ ἐν τῇ ΒΓΔΕ σφαίρᾳ\nστερεῷ πολυέδρῳ ὅμοιον στερεὸν πολύεδρον ἐγγραφῇ, τὸ\nἐν τῇ ΒΓΔΕ σφαίρᾳ στερεὸν πολύεδρον πρὸς τὸ ἐν τῇ\nἑτέρᾳ σφαίρᾳ στερεὸν πολύεδρον τριπλασίονα λόγον ἔχει,\nἤπερ ἡ τῆς ΒΓΔΕ σφαίρας διάμετρος πρὸς τὴν τῆς ἑτέρας\nσφαίρας διάμετρον. διαιρεθέντων γὰρ τῶν στερεῶν εἰς\nτὰς ὁμοιοπληθεῖς καὶ ὁμοιοταγεῖς πυραμίδας ἔσονται αἱ\nπυραμίδες ὅμοιαι. αἱ δὲ ὅμοιαι πυραμίδες πρὸς ἀλλήλας\nἐν τριπλασίονι λόγῳ εἰσὶ τῶν ὁμολόγων πλευρῶν· ἡ ἄρα\nπυραμίς, ἧς βάσις μέν ἐστι τὸ ΚΒΟΣ τετράπλευρον,\nκορυφὴ δὲ τὸ Α σημεῖον, πρὸς τὴν ἐν τῇ ἑτέρᾳ σφαίρᾳ\nὁμοιοταγῆ πυραμίδα τριπλασίονα λόγον ἔχει, ἤπερ ἡ ὁμόλογος\nπλευρὰ πρὸς τὴν ὁμόλογον πλευράν, τουτέστιν\nἤπερ ἡ ΑΒ ἐκ τοῦ κέντρου τῆς σφαίρας τῆς περὶ κέντρον\nτὸ Α πρὸς τὴν ἐκ τοῦ κέντρου τῆς ἑτέρας σφαίρας. ὁμοίως\nκαὶ ἑκάστη πυραμὶς τῶν ἐν τῇ περὶ κέντρον τὸ Α σφαίρᾳ\nπρὸς ἑκάστην ὁμοταγῆ πυραμίδα τῶν ἐν τῇ ἑτέρᾳ σφαίρᾳ\nτριπλασίονα λόγον ἕξει, ἤπερ ἡ ΑΒ πρὸς τὴν ἐκ τοῦ κέντρου\nτῆς ἑτέρας σφαίρας. καὶ ὡς ἓν τῶν ἡγουμένων πρὸς\nἓν τῶν ἑπομένων, οὕτως ἅπαντα τὰ ἡγούμενα πρὸς\nἅπαντα τὰ ἑπόμενα· ὥστε ὅλον τὸ ἐν τῇ περὶ κέντρον τὸ Α\nσφαίρᾳ στερεὸν πολύεδρον πρὸς ὅλον τὸ ἐν τῇ ἑτέρᾳ\nσφαίρᾳ στερεὸν πολύεδρον τριπλασίονα λόγον ἕξει, ἤπερ\nἡ ΑΒ πρὸς τὴν ἐκ τοῦ κέντρου τῆς ἑτέρας σφαίρας, τουτέστιν\nἤπερ ἡ ΒΔ διάμετρος πρὸς τὴν τῆς ἑτέρας σφαίρας\nδιάμετρον· ὅπερ ἔδει δεῖξαι.\nαἱ σφαῖραι πρὸς ἀλλήλας ἐν τριπλασίονι λόγῳ εἰσὶ τῶν\nἰδίων διαμέτρων.\nΝενοήσθωσαν σφαῖραι αἱ ΑΒΓ, ΔΕΖ, διάμετροι δὲ\nαὐτῶν αἱ ΒΓ, ΕΖ· λέγω, ὅτι ἡ ΑΒΓ σφαῖρα πρὸς τὴν\n\nΔΕΖ σφαῖραν τριπλασίονα λόγον ἔχει ἤπερ ἡ ΒΓ πρὸς\nτὴν ΕΖ.\n\nεἰ γὰρ μὴ ἡ ΑΒΓ σφαῖρα πρὸς τὴν ΔΕΖ σφαῖραν τριπλασίονα\nλόγον ἔχει ἤπερ ἡ ΒΓ πρὸς τὴν ΕΖ, ἕξει ἄρα ἡ\nΑΒΓ σφαῖρα πρὸς ἐλάσσονά τινα τῆς ΔΕΖ σφαίρας τριπλασίονα\nλόγον ἢ πρὸς μείζονα ἤπερ ἡ ΒΓ πρὸς τὴν ΕΖ.\nἐχέτω πρότερον πρὸς ἐλάσσονα τὴν ΗΘΚ, καὶ νενοήσθω\nἡ ΔΕΖ τῇ ΗΘΚ περὶ τὸ αὐτὸ κέντρον, καὶ ἐγγεγράφθω\nεἰς τὴν μείζονα σφαῖραν τὴν ΔΕΖ στερεὸν πολύεδρον μὴ\nψαῦον τῆς ἐλάσσονος σφαίρας τῆς ΗΘΚ κατὰ τὴν ἐπιφάνειαν,\nἐγγεγράφθω δὲ καὶ εἰς τὴν ΑΒΓ σφαῖραν τῷ ἐν\nτῇ ΔΕΖ σφαίρᾳ στερεῷ πολυέδρῳ ὅμοιον στερεὸν πολύεδρον·\nτὸ ἄρα ἐν τῇ ΑΒΓ στερεὸν πολύεδρον πρὸς τὸ ἐν\nτῇ ΔΕΖ στερεὸν πολύεδρον τριπλασίονα λόγον ἔχει ἤπερ\nἡ ΒΓ πρὸς τὴν ΕΖ. ἔχει δὲ καὶ ἡ ΑΒΓ σφαῖρα πρὸς τὴν\n\nΗΘΚ σφαῖραν τριπλασίονα λόγον ἤπερ ἡ ΒΓ πρὸς τὴν\nΕΖ· ἔστιν ἄρα ὡς ἡ ΑΒΓ σφαῖρα πρὸς τὴν ΗΘΚ σφαῖραν,\nοὕτως τὸ ἐν τῇ ΑΒΓ σφαίρᾳ στερεὸν πολύεδρον πρὸς\nτὸ ἐν τῇ ΔΕΖ σφαίρᾳ στερεὸν πολύεδρον· ἐναλλὰξ ἄρα\nὡς ἡ ΑΒΓ σφαῖρα πρὸς τὸ ἐν αὐτῇ πολύεδρον, οὕτως ἡ\n\nΗΘΚ σφαῖρα πρὸς τὸ ἐν τῇ ΔΕΖ σφαίρᾳ στερεὸν πολύεδρον.\nμείζων δὲ ἡ ΑΒΓ σφαῖρα τοῦ ἐν αὐτῇ πολυέδρου·\nμείζων ἄρα καὶ ἡ ΗΘΚ σφαῖρα τοῦ ἐν τῇ ΔΕΖ σφαίρᾳ\nπολυέδρου. ἀλλὰ καὶ ἐλάττων· ἐμπεριέχεται γὰρ ὑπʼ\nαὐτοῦ. οὐκ ἄρα ἡ ΑΒΓ σφαῖρα πρὸς ἐλάσσονα τῆς ΔΕΖ\nσφαίρας τριπλασίονα λόγον ἔχει ἤπερ ἡ ΒΓ διάμετρος πρὸς\nτὴν ΕΖ. ὁμοίως δὴ δείξομεν, ὅτι οὐδὲ ἡ ΔΕΖ σφαῖρα πρὸς\nἐλάσσονα τῆς ΑΒΓ σφαίρας τριπλασίονα λόγον ἔχει ἤπερ\nἡ ΕΖ πρὸς τὴν ΒΓ.\nλέγω δή, ὅτι οὐδὲ ἡ ΑΒΓ σφαῖρα πρὸς μείζονά τινα τῆς\n\nΔΕΖ σφαίρας τριπλασίονα λόγον ἔχει ἤπερ ἡ ΒΓ πρὸς\nτὴν ΕΖ.\nεἰ γὰρ δυνατόν, ἐχέτω πρὸς μείζονα τὴν ΛΜΝ· ἀνάπαλιν\nἄρα ἡ ΛΜΝ σφαῖρα πρὸς τὴν ΑΒΓ σφαῖραν τριπλασίονα\nλόγον ἔχει ἤπερ ἡ ΕΖ διάμετρος πρὸς τὴν ΒΓ\nδιάμετρον. ὡς δὲ ἡ ΛΜΝ σφαῖρα πρὸς τὴν ΑΒΓ σφαῖραν,\nοὕτως ἡ ΔΕΖ σφαῖρα πρὸς ἐλάσσονά τινα τῆς ΑΒΓ σφαίρας,\nἐπειδήπερ μείζων ἐστὶν ἡ ΛΜΝ τῆς ΔΕΖ, ὡς\nἔμπροσθεν ἐδείχθη. καὶ ἡ ΔΕΖ ἄρα σφαῖρα πρὸς ἐλάσσονά\nτινα τῆς ΑΒΓ σφαίρας τριπλασίονα λόγον ἔχει ἤπερ\nἡ ΕΖ πρὸς τὴν ΒΓ· ὅπερ ἀδύνατον ἐδείχθη. οὐκ ἄρα ἡ\nΑΒΓ σφαῖρα πρὸς μείζονά τινα τῆς ΔΕΖ σφαίρας τριπλασίονα\nλόγον ἔχει ἤπερ ἡ ΒΓ πρὸς τὴν ΕΖ. ἐδείχθη δέ,\nὅτι οὐδὲ πρὸς ἐλάσσονα. ἡ ἄρα ΑΒΓ σφαῖρα πρὸς τὴν\nΔΕΖ σφαῖραν τριπλασίονα λόγον ἔχει ἤπερ ἡ ΒΓ πρὸς\nτὴν ΕΖ· ὅπερ ἔδει δεῖξαι.\nἐὰν εὐθεῖα γραμμὴ ἄκρον καὶ μέσον λόγον τμηθῇ, τὸ\nμεῖζον τμῆμα προσλαβὸν τὴν ἡμίσειαν τῆς ὅλης πενταπλάσιον\nδύναται τοῦ ἀπὸ τῆς ἡμισείας τετραγώνου.\nεὐθεῖα γὰρ γραμμὴ ἡ ΑΒ ἄκρον καὶ μέσον λόγον τετμήσθω\nκατὰ τὸ Γ σημεῖον, καὶ ἔστω μεῖζον τμῆμα τὸ ΑΓ,\nκαὶ ἐκβεβλήσθω ἐπʼ εὐθείας τῇ ΓΑ εὐθεῖα ἡ ΑΔ, καὶ\nκείσθω τῆς ΑΒ ἡμίσεια ἡ ΑΔ· λέγω, ὅτι πενταπλάσιόν\nἐστι τὸ ἀπὸ τῆς ΓΔ τοῦ ἀπὸ τῆς ΔΑ.\n\nἀναγεγράφθωσαν γὰρ ἀπὸ τῶν\n\nΑΒ, ΔΓ τετράγωνα τὰ ΑΕ, ΔΖ,\nκαὶ καταγεγράφθω ἐν τῷ ΔΖ τὸ\nσχῆμα, καὶ διήχθω ἡ ΖΓ ἐπὶ τὸ Η.\nκαὶ ἐπεὶ ἡ ΑΒ ἄκρον καὶ μέσον λόγον\nτέτμηται κατὰ τὸ Γ, τὸ ἄρα\nὑπὸ τῶν ΑΒΓ ἴσον ἐστὶ τῷ ἀπὸ\nτῆς ΑΓ. καί ἐστι τὸ μὲν ὑπὸ τῶν\nΑΒΓ τὸ ΓΕ, τὸ δὲ ἀπὸ τῆς ΑΓ\nτὸ ΖΘ· ἴσον ἄρα τὸ ΓΕ τῷ ΖΘ.\nκαὶ ἐπεὶ διπλῆ ἐστιν ἡ ΒΑ τῆς ΑΔ, ἴση δὲ ἡ μὲν ΒΑ τῇ\n\nΚΑ, ἡ δὲ ΑΔ τῇ ΑΘ, διπλῆ ἄρα καὶ ἡ ΚΑ τῆς ΑΘ. ὡς\nδὲ ἡ ΚΑ πρὸς τὴν ΑΘ, οὕτως τὸ ΓΚ πρὸς τὸ ΓΘ· διπλάσιον\nἄρα τὸ ΓΚ τοῦ ΓΘ. εἰσὶ δὲ καὶ τὰ ΛΘ, ΘΓ διπλάσια\nτοῦ ΓΘ. ἴσον ἄρα τὸ ΚΓ τοῖς ΛΘ, ΘΓ. ἐδείχθη δὲ καὶ\nτὸ ΓΕ τῷ ΘΖ ἴσον· ὅλον ἄρα τὸ ΑΕ τετράγωνον ἴσον\nἐστὶ τῷ ΜΝΞ γνώμονι. καὶ ἐπεὶ διπλῆ ἐστιν ἡ ΒΑ τῆς\nΑΔ, τετραπλάσιόν ἐστι τὸ ἀπὸ τῆς ΒΑ τοῦ ἀπὸ τῆς ΑΔ,\nτουτέστι τὸ ΑΕ τοῦ ΔΘ. ἴσον δὲ τὸ ΑΕ τῷ ΜΝΞ γνώμονι·\nκαὶ ὁ ΜΝΞ ἄρα γνώμων τετραπλάσιός ἐστι τοῦ\nΑΟ· ὅλον ἄρα τὸ ΔΖ πενταπλάσιόν ἐστι τοῦ ΑΟ. καί\nἐστι τὸ μὲν ΔΖ τὸ ἀπὸ τῆς ΔΓ, τὸ δὲ ΑΟ τὸ ἀπὸ τῆς ΔΑ·\nτὸ ἄρα ἀπὸ τῆς ΓΔ πενταπλάσιόν ἐστι τοῦ ἀπὸ τῆς ΔΑ.\nἐὰν ἄρα εὐθεῖα ἄκρον καὶ μέσον λόγον τμηθῇ, τὸ μεῖζον\nτμῆμα προσλαβὸν τὴν ἡμίσειαν τῆς ὅλης πενταπλάσιον\nδύναται τοῦ ἀπὸ τῆς ἡμισείας τετραγώνου· ὅπερ ἔδει\nδεῖξαι.\nἐὰν εὐθεῖα γραμμὴ τμήματος ἑαυτῆς πενταπλάσιον\nδύνηται, τῆς διπλασίας τοῦ εἰρημένου τμήματος ἄκρον\nκαὶ μέσον λόγον τεμνομένης τὸ μεῖζον τμῆμα τὸ λοιπὸν\nμέρος ἐστὶ τῆς ἐξ ἀρχῆς εὐθείας.\n\n\nεὐθεῖα γὰρ γραμμὴ ἡ ΑΒ τμήματος ἑαυτῆς τοῦ ΑΓ\nπενταπλάσιον δυνάσθω, τῆς δὲ ΑΓ διπλῆ ἔστω ἡ ΓΔ·\nλέγω, ὅτι τῆς ΓΔ ἄκρον καὶ μέσον λόγον τεμνομένης τὸ\nμεῖζον τμῆμά ἐστιν ἡ ΓΒ.\nἈναγεγράφθω γὰρ ἀφʼ ἑκατέρας τῶν ΑΒ, ΓΔ τετράγωνα\nτὰ ΑΖ, ΓΗ, καὶ καταγεγράφθω ἐν τῷ ΑΖ τὸ\nσχῆμα, καὶ διήχθω ἡ ΒΕ. καὶ ἐπεὶ πενταπλάσιόν ἐστι\nτὸ ἀπὸ τῆς ΒΑ τοῦ ἀπὸ τῆς ΑΓ, πενταπλάσιόν ἐστι τὸ\nΑΖ τοῦ ΑΘ. τετραπλάσιος ἄρα ὁ ΜΝΞ γνώμων τοῦ ΑΘ.\nκαὶ ἐπεὶ διπλῆ ἐστιν ἡ ΔΓ τῆς ΓΑ, τετραπλάσιον ἄρα\nἐστὶ τὸ ἀπὸ ΔΓ τοῦ ἀπὸ ΓΑ, τουτέστι τὸ ΓΗ τοῦ ΑΘ.\nἐδείχθη δὲ καὶ ὁ ΜΝΞ γνώμων τετραπλάσιος τοῦ ΑΘ·\nἴσος ἄρα ὁ ΜΝΞ γνώμων τῷ ΓΗ. καὶ ἐπεὶ διπλῆ ἐστιν\nἡ ΔΓ τῆς ΓΑ, ἴση δὲ ἡ μὲν ΔΓ τῇ ΓΚ, ἡ δὲ ΑΓ τῇ ΓΘ\nδιπλῆ ἄρα καὶ ἡ ΚΓ τῆς ΓΘ\n, διπλάσιον ἄρα καὶ τὸ ΚΒ\nτοῦ ΒΘ. εἰσὶ δὲ καὶ τὰ ΛΘ, ΘΒ τοῦ ΘΒ διπλάσια· ἴσον\nἄρα τὸ ΚΒ τοῖς ΛΘ, ΘΒ.\nἐδείχθη δὲ καὶ ὅλος ὁ ΜΝΞ\nγνώμων ὅλῳ τῷ ΓΗ ἴσος· καὶ\nλοιπὸν ἄρα τὸ ΘΖ τῷ ΒΗ\nἐστιν ἴσον. καί ἐστι τὸ μὲν\nΒΗ τὸ ὑπὸ τῶν ΓΔΒ· ἴση\nγὰρ ἡ ΓΔ τῇ ΔΗ· τὸ δὲ ΘΖ\nτὸ ἀπὸ τῆς ΓΒ· τὸ ἄρα ὑπὸ\nτῶν ΓΔΒ ἴσον ἐστὶ τῷ ἀπὸ\nτῆς ΓΒ. ἔστιν ἄρα ὡς ἡ ΔΓ\nπρὸς τὴν ΓΒ, οὕτως ἡ ΓΒ\nπρὸς τὴν ΒΔ. μείζων δὲ ἡ ΔΓ\nτῆς ΓΒ· μείζων ἄρα καὶ ἡ ΓΒ τῆς ΒΔ. τῆς ΓΔ ἄρα εὐθείας\nἄκρον καὶ μέσον λόγον τεμνομένης τὸ μεῖζον τμῆμά\nἐστιν ἡ ΓΒ.\nἐὰν ἄρα εὐθεῖα γραμμὴ τμήματος ἑαυτῆς πενταπλάσιον\nδύνηται, τῆς διπλασίας τοῦ εἰρημένου τμήματος ἄκρον\nκαὶ μέσον λόγον τεμνομένης τὸ μεῖζον τμῆμα τὸ λοιπὸν\nμέρος ἐστὶ τῆς ἐξ ἀρχῆς εὐθείας· ὅπερ ἔδει δεῖξαι.\n\n\nλῆμμα\nὅτι δὲ ἡ διπλῆ τῆς ΑΓ μείζων ἐστὶ τῆς ΒΓ, οὕτως\nδεικτέον.\nεἰ γὰρ μή, ἔστω, εἰ δυνατόν, ἡ ΒΓ διπλῆ τῆς ΓΑ.\nτετραπλάσιον ἄρα τὸ ἀπὸ τῆς ΒΓ τοῦ ἀπὸ τῆς ΓΑ·\nπενταπλάσια ἄρα τὰ ἀπὸ τῶν ΒΓ, ΓΑ τοῦ ἀπὸ τῆς\nΓΑ. ὑπόκειται δὲ καὶ τὸ ἀπὸ τῆς ΒΑ πενταπλάσιον\nτοῦ ἀπὸ τῆς ΓΑ· τὸ ἄρα ἀπὸ τῆς ΒΑ ἴσον ἐστὶ τοῖς ἀπὸ\nτῶν ΒΓ, ΓΑ· ὅπερ ἀδύνατον. οὐκ ἄρα ἡ ΓΒ διπλασία\nἐστὶ τῆς ΑΓ. ὁμοίως δὴ δείξομεν, ὅτι οὐδὲ ἡ ἐλάττων τῆς\n\nΓΒ διπλασίων ἐστὶ τῆς ΓΑ· πολλῷ γὰρ μεῖζον τὸ ἄτοπον.\nἡ ἄρα τῆς ΑΓ διπλῆ μείζων ἐστὶ τῆς ΓΒ· ὅπερ ἔδει\nδεῖξαι.\nἐὰν εὐθεῖα γραμμὴ ἄκρον καὶ μέσον λόγον τμηθῇ, τὸ\nἔλασσον τμῆμα προσλαβὸν τὴν ἡμίσειαν τοῦ μείζονος τμήματος\nπενταπλάσιον δύναται τοῦ ἀπὸ τῆς ἡμισείας τοῦ\nμείζονος τμήματος τετραγώνου.\n\n\nεὐθεῖα γάρ τις ἡ ΑΒ ἄκρον καὶ μέσον λόγον τετμήσθω\nκατὰ τὸ Γ σημεῖον, καὶ ἔστω μεῖζον τμῆμα τὸ ΑΓ, καὶ\nτετμήσθω ἡ ΑΓ δίχα κατὰ τὸ Δ· λέγω, ὅτι πενταπλάσιόν\nἐστι τὸ ἀπὸ τῆς ΒΔ τοῦ ἀπὸ τῆς ΔΓ.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΕ,\nκαὶ καταγεγράφθω διπλοῦν τὸ σχῆμα. ἐπεὶ διπλῆ ἐστιν\nἡ ΑΓ τῆς ΔΓ, τετραπλάσιον ἄρα τὸ ἀπὸ τῆς ΑΓ τοῦ\nἀπὸ τῆς ΔΓ, τουτέστι τὸ ΡΣ τοῦ ΖΗ. καὶ ἐπεὶ τὸ ὑπὸ τῶν\nΑΒΓ ἴσον ἐστὶ τῷ ἀπὸ τῆς ΑΓ, καί ἐστι τὸ ὑπὸ τῶν\nΑΒΓ τὸ ΓΕ, τὸ ἄρα ΓΕ ἴσον ἐστὶ τῷ ΡΣ. τετραπλάσιον\nδὲ τὸ ΡΣ τοῦ ΖΗ· τετραπλάσιον ἄρα καὶ τὸ ΓΕ τοῦ\nΖΗ. πάλιν ἐπεὶ ἴση ἐστὶν ἡ ΑΔ τῇ ΔΓ, ἴση ἐστὶ καὶ ἡ\nΘΚ τῇ ΚΖ. ὥστε καὶ τὸ ΗΖ τετράγωνον ἴσον ἐστὶ τῷ ΘΛ\nτετραγώνῳ. ἴση ἄρα ἡ ΗΚ τῇ ΚΛ, τουτέστιν ἡ ΜΝ τῇ\nΝΕ· ὥστε καὶ τὸ ΜΖ τῷ ΖΕ ἐστιν ἴσον. ἀλλὰ τὸ ΜΖ τῷ\n\nΓΗ ἐστιν ἴσον· καὶ τὸ ΓΗ\n\nἄρα τῷ ΖΕ ἐστιν ἴσον. κοινὸν\nπροσκείσθω τὸ ΓΝ· ὁ ἄρα\nΞΟΠ γνώμων ἴσος ἐστὶ τῷ\nΓΕ. ἀλλὰ τὸ ΓΕ τετραπλάσιον\nἐδείχθη τοῦ ΗΖ· καὶ ὁ\nΞΟΠ ἄρα γνώμων τετραπλάσιός\nἐστι τοῦ ΖΗ τετραγώνου.\nὁ ΞΟΠ ἄρα γνώμων\nκαὶ τὸ ΖΗ τετράγωνον πενταπλάσιός\nἐστι τοῦ ΖΗ. ἀλλὰ ὁ ΞΟΠ γνώμων καὶ τὸ\nΖΗ τετράγωνόν ἐστι τὸ ΔΝ. καί ἐστι τὸ μὲν ΔΝ τὸ ἀπὸ\nτῆς ΔΒ, τὸ δὲ ΗΖ τὸ ἀπὸ τῆς ΔΓ. τὸ ἄρα ἀπὸ τῆς ΔΒ\nπενταπλάσιόν ἐστι τοῦ ἀπὸ τῆς ΔΓ· ὅπερ ἔδει δεῖξαι.\nἐὰν εὐθεῖα γραμμὴ ἄκρον καὶ μέσον λόγον τμηθῇ, τὸ\nἀπὸ τῆς ὅλης καὶ τοῦ ἐλάσσονος τμήματος, τὰ συναμφότερα\nτετράγωνα, τριπλάσιά ἐστι τοῦ ἀπὸ τοῦ μείζονος\nτμήματος τετραγώνου.\nἔστω εὐθεῖα ἡ ΑΒ, καὶ τετμήσθω ἄκρον καὶ μέσον\nλόγον κατὰ τὸ Γ, καὶ ἔστω μεῖζον τμῆμα τὸ ΑΓ· λέγω,\nὅτι τὰ ἀπὸ τῶν ΑΒ, ΒΓ τριπλάσιά ἐστι τοῦ ἀπὸ τῆς ΓΑ.\nἈναγεγράφθω γὰρ ἀπὸ τῆς ΑΒ τετράγωνον τὸ ΑΔΕΒ,\nκαὶ καταγεγράφθω τὸ σχῆμα. ἐπεὶ οὖν ἡ ΑΒ ἄκρον καὶ\nμέσον λόγον τέτμηται κατὰ τὸ Γ, καὶ τὸ μεῖζον τμῆμά\nἐστιν ἡ ΑΓ, τὸ ἄρα ὑπὸ τῶν\nΑΒΓ ἴσον ἐστὶ τῷ ἀπὸ τῆς ΑΓ.\nκαί ἐστι τὸ μὲν ὑπὸ τῶν ΑΒΓ τὸ\nΑΚ, τὸ δὲ ἀπὸ τῆς ΑΓ τὸ ΘΗ·\nἴσον ἄρα ἐστὶ τὸ ΑΚ τῷ ΘΗ.\nκαὶ ἐπεὶ ἴσον ἐστὶ τὸ ΑΖ τῷ ΖΕ,\nκοινὸν προσκείσθω τὸ ΓΚ· ὅλον\nἄρα τὸ ΑΚ ὅλῳ τῷ ΓΕ ἐστιν\nἴσον· τὰ ἄρα ΑΚ, ΓΕ τοῦ ΑΚ\nἐστι διπλάσια. ἀλλὰ τὰ ΑΚ, ΓΕ ὁ ΛΜΝ γνώμων ἐστὶ\nκαὶ τὸ ΓΚ τετράγωνον· ὁ ἄρα ΛΜΝ γνώμων καὶ τὸ ΓΚ\nτετράγωνον διπλάσιά ἐστι τοῦ ΑΚ. ἀλλὰ μὴν καὶ τὸ ΑΚ\nτῷ ΘΗ ἐδείχθη ἴσον· ὁ ἄρα ΛΜΝ γνώμων καὶ τὸ ΓΚ\nτετράγωνον διπλάσιά ἐστι τοῦ ΘΗ· ὥστε ὁ ΛΜΝ γνώμων\nκαὶ τὰ ΓΚ, ΘΗ τετράγωνα τριπλάσιά ἐστι τοῦ ΘΗ\nτετραγώνου. καί ἐστιν ὁ μὲν\nΛΜΝ γνώμων καὶ τὰ ΓΚ,\nΘΗ τετράγωνα ὅλον τὸ ΑΕ καὶ τὸ ΓΚ, ἅπερ ἐστὶ τὰ ἀπὸ\nτῶν ΑΒ, ΒΓ τετράγωνα, τὸ δὲ ΗΘ τὸ ἀπὸ τῆς ΑΓ τετράγωνον.\nτὰ ἄρα ἀπὸ τῶν ΑΒ, ΒΓ τετράγωνα τριπλάσιά\nἐστι τοῦ ἀπὸ τῆς ΑΓ τετραγώνου· ὅπερ ἔδει δεῖξαι.\n\n\nἐὰν εὐθεῖα γραμμὴ ἄκρον καὶ μέσον λόγον τμηθῇ, καὶ\nπροστεθῇ αὐτῇ ἴση τῷ μείζονι τμήματι, ἡ ὅλη εὐθεῖα\nἄκρον καὶ μέσον λόγον τέτμηται, καὶ τὸ μεῖζον τμῆμά\nἐστιν ἡ ἐξ ἀρχῆς εὐθεῖα.\n\n\nεὐθεῖα γὰρ γραμμὴ ἡ ΑΒ ἄκρον καὶ μέσον λόγον τετμήσθω\nκατὰ τὸ Γ σημεῖον, καὶ ἔστω μεῖζον τμῆμα ἡ ΑΓ,\nκαὶ τῇ ΑΓ ἴση κείσθω ἡ ΑΔ. λέγω, ὅτι ἡ ΔΒ εὐθεῖα\nἄκρον καὶ μέσον λόγον τέτμηται κατὰ τὸ Α, καὶ τὸ μεῖζον\nτμῆμά ἐστιν ἡ ἐξ ἀρχῆς εὐθεῖα ἡ ΑΒ.\n\n\nἈναγεγράφθω γὰρ ἀπὸ τῆς ΑΒ τετράγωνον τὸ ΑΕ,\nκαὶ καταγεγράφθω τὸ σχῆμα. ἐπεὶ ἡ ΑΒ ἄκρον καὶ μέσον\nλόγον τέτμηται κατὰ τὸ Γ, τὸ ἄρα ὑπὸ ΑΒΓ ἴσον ἐστὶ\nτῷ ἀπὸ ΑΓ. καί ἐστι τὸ μὲν ὑπὸ ΑΒΓ τὸ ΓΕ, τὸ δὲ ἀπὸ\nτῆς ΑΓ τὸ ΓΘ· ἴσον ἄρα τὸ ΓΕ τῷ ΘΓ. ἀλλὰ τῷ μὲν\n\nΓΕ ἴσον ἐστὶ τὸ ΘΕ, τῷ δὲ ΘΓ ἴσον τὸ ΔΘ· καὶ τὸ ΔΘ\nἄρα ἴσον ἐστὶ τῷ ΘΕ\nκοινὸν προσκείσθω τὸ\nΘΒ\n. ὅλον ἄρα τὸ ΔΚ ὅλῳ\nτῷ ΑΕ ἐστιν ἴσον. καί\nἐστι τὸ μὲν ΔΚ τὸ ὑπὸ\nτῶν ΒΔ, ΔΑ· ἴση γὰρ ἡ\nΑΔ τῇ ΔΛ· τὸ δὲ ΑΕ\nτὸ ἀπὸ τῆς ΑΒ· τὸ ἄρα\nὑπὸ τῶν ΒΔΑ ἴσον ἐστὶ\nτῷ ἀπὸ τῆς ΑΒ. ἔστιν ἄρα ὡς ἡ ΔΒ πρὸς τὴν ΒΑ,\nοὕτως ἡ ΒΑ πρὸς τὴν ΑΔ. μείζων δὲ ἡ ΔΒ τῆς ΒΑ·\nμείζων ἄρα καὶ ἡ ΒΑ τῆς ΑΔ.\nἡ ἄρα ΔΒ ἄκρον καὶ μέσον λόγον τέμηται κατὰ τὸ Α,\nκαὶ τὸ μεῖζον τμῆμά ἐστιν ἡ ΑΒ· ὅπερ ἔδει δεῖξαι.\nἐὰν εὐθεῖα ῥητὴ ἄκρον καὶ μέσον λόγον τμηθῇ,\nἑκάτερον τῶν τμημάτων ἄλογός ἐστιν ἡ καλουμένη ἀποτομή.\n\nἔστω εὐθεῖα ῥητὴ ἡ ΑΒ καὶ τετμήσθω ἄκρον καὶ μέσον\nλόγον κατὰ τὸ Γ, καὶ ἔστω μεῖζον τμῆμα ἡ ΑΓ· λέγω, ὅτι\nἑκατέρα τῶν ΑΓ, ΓΒ ἄλογός ἐστιν ἡ καλουμένη ἀποτομή.\nἘκβεβλήσθω γὰρ ἡ ΒΑ, καὶ κείσθω τῆς ΒΑ ἡμίσεια ἡ\nΑΔ. ἐπεὶ οὖν εὐθεῖα ἡ ΑΒ τέτμηται ἄκρον καὶ μέσον\nλόγον κατὰ τὸ Γ, καὶ τῷ μείζονι τμήματι τῷ ΑΓ πρόσκειται\nἡ ΑΔ ἡμίσεια οὖσα τῆς ΑΒ, τὸ ἄρα ἀπὸ ΓΔ τοῦ ἀπὸ\nΔΑ πενταπλάσιόν ἐστιν. τὸ ἄρα ἀπὸ ΓΔ πρὸς τὸ ἀπὸ ΔΑ\nλόγον ἔχει, ὃν ἀριθμὸς πρὸς ἀριθμόν· σύμμετρον ἄρα τὸ\nἀπὸ ΓΔ τῷ ἀπὸ ΔΑ. ῥητὸν δὲ τὸ ἀπὸ ΔΑ· ῥητὴ γὰρ\nἐστιν ἡ ΔΑ ἡμίσεια οὖσα τῆς ΑΒ ῥητῆς οὔσης· ῥητὸν\nἄρα καὶ τὸ ἀπὸ ΓΔ· ῥητὴ ἄρα ἐστὶ καὶ ἡ ΓΔ. καὶ ἐπεὶ τὸ\nἀπὸ ΓΔ πρὸς τὸ ἀπὸ ΔΑ λόγον οὐκ ἔχει, ὃν τετράγωνος\nἀριθμὸς πρὸς τετράγωνον ἀριθμόν, ἀσύμμετρος ἄρα μήκει\nἡ ΓΔ τῇ ΔΑ· αἱ ΓΔ, ΔΑ ἄρα ῥηταί εἰσι δυνάμει μόνον\nσύμμετροι· ἀποτομὴ ἄρα ἐστὶν ἡ ΑΓ. πάλιν, ἐπεὶ ἡ ΑΒ\nἄκρον καὶ μέσον λόγον τέτμηται, καὶ τὸ μεῖζον τμῆμά\nἐστιν ἡ ΑΓ, τὸ ἄρα ὑπὸ ΑΒ, ΒΓ τῷ ἀπὸ ΑΓ ἴσον ἐστίν.\nτὸ ἄρα ἀπὸ τῆς ΑΓ ἀποτομῆς παρὰ τὴν ΑΒ ῥητὴν παραβληθὲν\nπλάτος ποιεῖ τὴν ΒΓ. τὸ δὲ ἀπὸ ἀποτομῆς παρὰ\nῥητὴν παραβαλλόμενον πλάτος ποιεῖ ἀποτομὴν πρώτην·\nἀποτομὴ ἄρα πρώτη ἐστὶν ἡ ΓΒ. ἐδείχθη δὲ καὶ ἡ ΓΑ\nἀποτομή.\nἐὰν ἄρα εὐθεῖα ῥητὴ ἄκρον καὶ μέσον λόγον τμηθῇ,\nἑκάτερον τῶν τμημάτων ἄλογός ἐστιν ἡ καλουμένη ἀποτομή·\nὅπερ ἔδει δεῖξαι.\nἐὰν πενταγώνου ἰσοπλεύρου αἱ τρεῖς γωνίαι ἤτοι αἱ\nκατὰ τὸ ἑξῆς ἢ αἱ μὴ κατὰ τὸ ἑξῆς ἴσαι ὦσιν, ἰσογώνιον\nἔσται τὸ πεντάγωνον.\nπενταγώνου γὰρ ἰσοπλεύρου τοῦ ΑΒΓΔΕ αἱ τρεῖς\nγωνίαι πρότερον αἱ κατὰ τὸ ἑξῆς αἱ πρὸς τοῖς Α, Β, Γ ἴσαι\nἀλλήλαις ἔστωσαν· λέγω, ὅτι ἰσογώνιόν ἐστι τὸ ΑΒΓΔΕ\nπεντάγωνον.\nἐπεζεύχθωσαν γὰρ αἱ ΑΓ, ΒΕ, ΖΔ. καὶ ἐπεὶ δύο αἱ\nΓΒ, ΒΑ δυσὶ ταῖς ΒΑ, ΑΕ ἴσαι εἰσὶν ἑκατέρα ἑκατέρᾳ,\nκαὶ γωνία ἡ ὑπὸ ΓΒΑ γωνίᾳ τῇ ὑπὸ ΒΑΕ ἐστιν ἴση,\nβάσις ἄρα ἡ ΑΓ βάσει τῇ ΒΕ ἐστιν ἴση, καὶ τὸ ΑΒΓ τρίγωνον\nτῷ ΑΒΕ τριγώνῳ ἴσον, καὶ αἱ λοιπαὶ γωνίαι ταῖς\nλοιπαῖς γωνίαις ἴσαι ἔσονται, ὑφʼ ἃς αἱ ἴσαι πλευραὶ ὑποτείνουσιν,\nἡ μὲν ὑπὸ ΒΓΑ τῇ ὑπὸ ΒΕΑ, ἡ δὲ ὑπὸ ΑΒΕ τῇ\nὑπὸ ΓΑΒ· ὥστε καὶ πλευρὰ ἡ ΑΖ πλευρᾷ τῇ ΒΖ ἐστιν\nἴση. ἐδείχθη δὲ καὶ ὅλη ἡ ΑΓ ὅλῃ τῇ ΒΕ ἴση· καὶ\nλοιπὴ ἄρα ἡ ΖΓ λοιπῇ τῇ ΖΕ ἐστιν ἴση. ἔστι δὲ καὶ\nἡ ΓΔ τῇ ΔΕ ἴση. δύο δὴ αἱ ΖΓ, ΓΔ δυσὶ ταῖς ΖΕ, ΕΔ\nἴσαι εἰσίν· καὶ βάσις αὐτῶν κοινὴ ἡ ΖΔ· γωνία ἄρα ἡ ὑπὸ\n\nΖΓΔ γωνίᾳ τῇ ὑπὸ ΖΕΔ ἐστιν ἴση. ἐδείχθη δὲ καὶ ἡ ὑπὸ\nΒΓΑ τῇ ὑπὸ ΑΕΒ ἴση· καὶ ὅλη ἄρα ἡ ὑπὸ ΒΓΔ ὅλῃ\nτῇ ὑπὸ ΑΕΔ ἴση. ἀλλʼ ἡ ὑπὸ ΒΓΔ ἴση ὑπόκειται ταῖς\nπρὸς τοῖς Α, Β γωνίαις· καὶ ἡ ὑπὸ ΑΕΔ ἄρα ταῖς\nπρὸς τοῖς Α, Β γωνίαις ἴση ἐστίν.\nὁμοίως δὴ δείξομεν, ὅτι καὶ ἡ ὑπὸ\nΓΔΕ γωνία ἴση ἐστὶ ταῖς πρὸς τοῖς\nΑ, Β, Γ γωνίαις· ἰσογώνιον ἄρα\nἐστὶ τὸ ΑΒΓΔΕ πεντάγωνον.\nἀλλὰ δὴ μὴ ἔστωσαν ἴσαι αἱ\nκατὰ τὸ ἑξῆς γωνίαι, ἀλλʼ ἔστωσαν\nἴσαι αἱ πρὸς τοῖς Α, Γ, Δ\nσημείοις· λέγω, ὅτι καὶ οὕτως\nἰσογώνιόν ἐστι τὸ ΑΒΓΔΕ πεντάγωνον.\n\n\nἐπεζεύχθω γὰρ ἡ ΒΔ. καὶ ἐπεὶ δύο αἱ ΒΑ, ΑΕ δυσὶ\nταῖς ΒΓ, ΓΔ ἴσαι εἰσὶ καὶ γωνίας ἴσας περιέχουσιν, βάσις\nἄρα ἡ ΒΕ βάσει τῇ ΒΔ ἴση ἐστίν, καὶ τὸ ΑΒΕ τρίγωνον\nτῷ ΒΓΔ τριγώνῳ ἴσον ἐστίν, καὶ αἱ λοιπαὶ γωνίαι ταῖς\nλοιπαῖς γωνίαις ἴσαι ἔσονται, ὑφʼ ἃς αἱ ἴσαι πλευραὶ ὑποτείνουσιν·\nἴση ἄρα ἐστὶν ἡ ὑπὸ ΑΕΒ γωνία τῇ ὑπὸ ΓΔΒ.\nἔστι δὲ καὶ ἡ ὑπὸ ΒΕΔ γωνία τῇ ὑπὸ ΒΔΕ ἴση, ἐπεὶ καὶ\nπλευρὰ ἡ ΒΕ πλευρᾷ τῇ ΒΔ ἐστιν ἴση. καὶ ὅλη ἄρα ἡ ὑπὸ\nΑΕΔ γωνία ὅλῃ τῇ ὑπὸ ΓΔΕ ἐστιν ἴση. ἀλλὰ ἡ ὑπὸ ΓΔΕ\nταῖς πρὸς τοῖς Α, Γ γωνίαις ὑπόκειται ἴση· καὶ ἡ ὑπὸ\n\nΑΕΔ ἄρα γωνία ταῖς πρὸς τοῖς Α, Γ ἴση ἐστίν. διὰ τὰ\nαὐτὰ δὴ καὶ ἡ ὑπὸ ΑΒΓ ἴση ἐστὶ ταῖς πρὸς τοῖς Α, Γ, Δ\nγωνίαις. ἰσογώνιον ἄρα ἐστὶ τὸ ΑΒΓΔΕ πεντάγωνον·\nὅπερ ἔδει δεῖξαι.\nἐὰν πενταγώνου ἰσοπλεύρου καὶ ἰσογωνίου τὰς κατὰ\nτὸ ἑξῆς δύο γωνίας ὑποτείνωσιν εὐθεῖαι, ἄκρον καὶ μέσον\nλόγον τέμνουσιν ἀλλήλας, καὶ τὰ μείζονα αὐτῶν τμήματα\nἴσα ἐστὶ τῇ τοῦ πενταγώνου πλευρᾷ.\n\n\nπενταγώνου γὰρ ἰσοπλεύρου καὶ ἰσογωνίου τοῦ ΑΒΓ\nΔΕ δύο γωνίας τὰς κατὰ τὸ ἑξῆς τὰς πρὸς τοῖς Α, Β\nὑποτεινέτωσαν εὐθεῖαι αἱ ΑΓ,\nΒΕ τέμνουσαι ἀλλήλας κατὰ\nτὸ Θ σημεῖον· λέγω, ὅτι ἑκατέρα\nαὐτῶν ἄκρον καὶ μέσον\nλόγον τέτμηται κατὰ τὸ Θ\nσημεῖον, καὶ τὰ μείζονα αὐτῶν\nτμήματα ἴσα ἐστὶ τῇ τοῦ πενταγώνου\nπλευρᾷ.\n\n\nπεριγεγράφθω γὰρ περὶ τὸ\nΑΒΓΔΕ πεντάγωνον κύκλος\nὁ ΑΒΓΔΕ. καὶ ἐπεὶ δύο εὐθεῖαι αἱ ΕΑ, ΑΒ δυσὶ ταῖς\nΑΒ, ΒΓ ἴσαι εἰσὶ καὶ γωνίας ἴσας περιέχουσιν, βάσις\nἄρα ἡ ΒΕ βάσει τῇ ΑΓ ἴση ἐστίν, καὶ τὸ ΑΒΕ τρίγωνον\nτῷ ΑΒΓ τριγώνῳ ἴσον ἐστίν, καὶ αἱ λοιπαὶ γωνίαι ταῖς\nλοιπαῖς γωνίαις ἴσαι ἔσονται ἑκατέρα ἑκατέρᾳ, ὑφʼ ἃς αἱ\nἴσαι πλευραὶ ὑποτείνουσιν. ἴση ἄρα ἐστὶν ἡ ὑπὸ ΒΑΓ\nγωνία τῇ ὑπὸ ΑΒΕ· διπλῆ ἄρα ἡ ὑπὸ ΑΘΕ τῆς ὑπὸ\nΒΑΘ. ἔστι δὲ καὶ ἡ ὑπὸ ΕΑΓ τῆς ὑπὸ ΒΑΓ διπλῆ, ἐπειδήπερ\nκαὶ περιφέρεια ἡ ΕΔΓ περιφερείας τῆς ΓΒ ἐστι\nδιπλῆ· ἴση ἄρα ἡ ὑπὸ ΘΑΕ γωνία τῇ ὑπὸ ΑΘΕ· ὥστε\nκαὶ ἡ ΘΕ εὐθεῖα τῇ ΕΑ, τουτέστι τῇ ΑΒ ἐστιν ἴση. καὶ\nἐπεὶ ἴση ἐστὶν ἡ ΒΑ εὐθεῖα τῇ ΑΕ, ἴση ἐστὶ καὶ γωνία ἡ\nὑπὸ ΑΒΕ τῇ ὑπὸ ΑΕΒ. ἀλλὰ ἡ ὑπὸ ΑΒΕ τῇ ὑπὸ ΒΑΘ\nἐδείχθη ἴση· καὶ ἡ ὑπὸ ΒΕΑ ἄρα τῇ ὑπὸ ΒΑΘ ἐστιν ἴση.\nκαὶ κοινὴ τῶν δύο τριγώνων τοῦ τε ΑΒΕ καὶ τοῦ ΑΒΘ\nἐστιν ἡ ὑπὸ ΑΒΕ· λοιπὴ ἄρα ἡ ὑπὸ ΒΑΕ γωνία λοιπῇ\nτῇ ὑπὸ ΑΘΒ ἐστιν ἴση· ἰσογώνιον ἄρα ἐστὶ τὸ ΑΒΕ τρίγωνον\nτῷ ΑΒΘ τριγώνῳ· ἀνάλογον ἄρα ἐστὶν ὡς ἡ ΕΒ\nπρὸς τὴν ΒΑ, οὕτως ἡ ΑΒ πρὸς τὴν ΒΘ. ἴση δὲ ἡ ΒΑ\nτῇ ΕΘ· ὡς ἄρα ἡ ΒΕ πρὸς τὴν ΕΘ, οὕτως ἡ ΕΘ πρὸς\nτὴν ΘΒ. μείζων δὲ ἡ ΒΕ τῆς ΕΘ· μείζων ἄρα καὶ ἡ ΕΘ\nτῆς ΘΒ. ἡ ΒΕ ἄρα ἄκρον καὶ μέσον λόγον τέτμηται κατὰ\nτὸ Θ, καὶ τὸ μεῖζον τμῆμα τὸ ΘΕ ἴσον ἐστὶ τῇ τοῦ πενταγώνου\nπλευρᾷ. ὁμοίως δὴ δείξομεν, ὅτι καὶ ἡ ΑΓ ἄκρον\nκαὶ μέσον λόγον τέτμηται κατὰ τὸ Θ, καὶ τὸ μεῖζον αὐτῆς\nτμῆμα ἡ ΓΘ ἴσον ἐστὶ τῇ τοῦ πενταγώνου πλευρᾷ· ὅπερ\nἔδει δεῖξαι.\nἐὰν ἡ τοῦ ἑξαγώνου πλευρὰ καὶ ἡ τοῦ δεκαγώνου τῶν\nεἰς τὸν αὐτὸν κύκλον ἐγγραφομένων συντεθῶσιν, ἡ ὅλη\nεὐθεῖα ἄκρον καὶ μέσον λόγον τέτμηται, καὶ τὸ μεῖζον\nαὐτῆς τμῆμά ἐστιν ἡ τοῦ ἑξαγώνου πλευρά.\n\n\nἔστω κύκλος ὁ ΑΒΓ, καὶ τῶν εἰς τὸν ΑΒΓ κύκλον\nἐγγραφομένων σχημάτων, δεκαγώνου μὲν ἔστω πλευρὰ ἡ\nΒΓ, ἑξαγώνου δὲ ἡ ΓΔ, καὶ ἔστωσαν ἐπʼ εὐθείας· λέγω,\nὅτι ἡ ὅλη εὐθεῖα ἡ ΒΔ ἄκρον καὶ μέσον λόγον τέτμηται,\nκαὶ τὸ μεῖζον αὐτῆς τμῆμά ἐστιν ἡ ΓΔ.\n\n\nεἰλήφθω γὰρ τὸ κέντρον τοῦ κύκλου τὸ Ε σημεῖον, καὶ\nἐπεζεύχθωσαν αἱ ΕΒ, ΕΓ, ΕΔ, καὶ διήχθω ἡ ΒΕ ἐπὶ τὸ\nΑ. ἐπεὶ δεκαγώνου ἰσοπλεύρου πλευρά ἐστιν ἡ ΒΓ, πενταπλασίων\nἄρα ἡ ΑΓΒ περιφέρεια τῆς ΒΓ περιφερείας·\nτετραπλασίων ἄρα ἡ ΑΓ περιφέρεια τῆς ΓΒ. ὡς δὲ ἡ ΑΓ\nπεριφέρεια πρὸς τὴν ΓΒ, οὕτως ἡ ὑπὸ ΑΕΓ γωνία πρὸς\nτὴν ὑπὸ ΓΕΒ· τετραπλασίων ἄρα ἡ ὑπὸ ΑΕΓ τῆς ὑπὸ\nΓΕΒ. καὶ ἐπεὶ ἴση ἡ ὑπὸ ΕΒΓ γωνία τῇ ὑπὸ ΕΓΒ, ἡ\nἄρα ὑπὸ ΑΕΓ γωνία διπλασία ἐστὶ τῆς ὑπὸ ΕΓΒ. καὶ\nἐπεὶ ἴση ἐστὶν ἡ ΕΓ εὐθεῖα τῇ ΓΔ· ἑκατέρα γὰρ αὐτῶν\nἴση ἐστὶ τῇ τοῦ ἑξαγώνου πλευρᾷ τοῦ εἰς τὸν ΑΒΓ κύκλον\nἐγγραφομένου· ἴση ἐστὶ καὶ ἡ ὑπὸ ΓΕΔ γωνία τῇ ὑπὸ\nΓΔΕ γωνίᾳ· διπλασία ἄρα ἡ ὑπὸ ΕΓΒ γωνία τῆς ὑπὸ\nΕΔΓ. ἀλλὰ τῆς ὑπὸ ΕΓΒ διπλασία ἐδείχθη ἡ ὑπὸ ΑΕΓ·\nτετραπλασία ἄρα ἡ ὑπὸ ΑΕΓ τῆς ὑπὸ ΕΔΓ. ἐδείχθη δὲ\nκαὶ τῆς ὑπὸ ΒΕΓ τετραπλασία ἡ ὑπὸ ΑΕΓ· ἴση ἄρα ἡ\nὑπὸ ΕΔΓ τῇ ὑπὸ ΒΕΓ. κοινὴ δὲ τῶν δύο τριγώνων, τοῦ\nτε ΒΕΓ καὶ τοῦ ΒΕΔ, ἡ ὑπὸ ΕΒΔ γωνία· καὶ λοιπὴ ἄρα\nἡ ὑπὸ ΒΕΔ τῇ ὑπὸ ΕΓΒ ἐστιν ἴση· ἰσογώνιον ἄρα ἐστὶ\nτὸ ΕΒΔ τρίγωνον τῷ ΕΒΓ τριγώνῳ. ἀνάλογον ἄρα ἐστὶν\nὡς ἡ ΔΒ πρὸς τὴν ΒΕ, οὕτως ἡ ΕΒ πρὸς τὴν ΒΓ. ἴση\nδὲ ἡ ΕΒ τῇ ΓΔ. ἔστιν ἄρα ὡς ἡ ΒΔ πρὸς τὴν ΔΓ, οὕτως\nἡ ΔΓ πρὸς τὴν ΓΒ. μείζων δὲ ἡ ΒΔ τῆς ΔΓ· μείζων ἄρα\nκαὶ ἡ ΔΓ τῆς ΓΒ. ἡ ΒΔ ἄρα εὐθεῖα ἄκρον καὶ μέσον\nλόγον τέτμηται κατὰ τὸ Γ, καὶ τὸ μεῖζον τμῆμα αὐτῆς\nἐστιν ἡ ΔΓ· ὅπερ ἔδει δεῖξαι.\nἐὰν εἰς κύκλον πεντάγωνον ἰσόπλευρον ἐγγραφῇ, ἡ τοῦ\nπενταγώνου πλευρὰ δύναται τήν τε τοῦ ἑξαγώνου καὶ τὴν\nτοῦ δεκαγώνου τῶν εἰς τὸν αὐτὸν κύκλον ἐγγραφομένων.\nἔστω κύκλος ὁ ΑΒΓΔΕ, καὶ εἰς τὸν ΑΒΓΔΕ κύκλον\nπεντάγωνον ἰσόπλευρον ἐγγεγράφθω τὸ ΑΒΓΔΕ.\nλέγω, ὅτι ἡ τοῦ ΑΒΓΔΕ πενταγώνου πλευρὰ δύναται\nτήν τε τοῦ ἑξαγώνου καὶ τὴν τοῦ δεκαγώνου πλευρὰν τῶν\nεἰς τὸν ΑΒΓΔΕ κύκλον ἐγγραφομένων.\nεἰλήφθω γὰρ τὸ κέντρον τοῦ κύκλου τὸ Ζ σημεῖον, καὶ\nἐπιζευχθεῖσα ἡ ΑΖ διήχθω ἐπὶ τὸ Η σημεῖον, καὶ ἐπεζεύχθω\nἡ ΖΒ, καὶ ἀπὸ τοῦ Ζ ἐπὶ τὴν ΑΒ κάθετος ἤχθω\nἡ ΖΘ, καὶ διήχθω ἐπὶ τὸ Κ, καὶ ἐπεζεύχθωσαν αἱ ΑΚ,\nΚΒ, καὶ πάλιν ἀπὸ τοῦ Ζ ἐπὶ τὴν ΑΚ κάθετος ἤχθω ἡ\nΖΛ, καὶ διήχθω ἐπὶ τὸ Μ, καὶ ἐπεζεύχθω ἡ ΚΝ. ἐπεὶ\nἴση ἐστὶν ἡ ΑΒΓΗ περιφέρεια τῇ ΑΕΔΗ περιφερείᾳ,\nὧν ἡ ΑΒΓ τῇ ΑΕΔ ἐστιν ἴση, λοιπὴ ἄρα ἡ ΓΗ περιφέρεια\nλοιπῇ τῇ ΗΔ ἐστιν ἴση. πενταγώνου δὲ ἡ ΓΔ·\nδεκαγώνου ἄρα ἡ ΓΗ. καὶ ἐπεὶ ἴση ἐστὶν ἡ ΖΑ τῇ ΖΒ, καὶ\nκάθετος ἡ ΖΘ, ἴση ἄρα καὶ ἡ ὑπὸ ΑΖΚ γωνία τῇ ὑπὸ\n\nΚΖΒ. ὥστε καὶ περιφέρεια ἡ ΑΚ τῇ ΚΒ ἐστιν ἴση· διπλῆ\nἄρα ἡ ΑΒ περιφέρεια τῆς ΒΚ περιφερείας· δεκαγώνου\nἄρα πλευρά ἐστιν ἡ ΑΚ εὐθεῖα. διὰ τὰ αὐτὰ δὴ καὶ ἡ ΑΚ\nτῆς ΚΜ ἐστι διπλῆ. καὶ ἐπεὶ διπλῆ ἐστιν ἡ ΑΒ περιφέρεια\nτῆς ΒΚ περιφερείας, ἴση δὲ ἡ ΓΔ περιφέρεια τῇ ΑΒ περιφερείᾳ,\nδιπλῆ ἄρα καὶ ἡ ΓΔ περιφέρεια τῆς ΒΚ περιφερείας.\nἔστι δὲ ἡ ΓΔ περιφέρεια καὶ τῆς ΓΗ διπλῆ· ἴση ἄρα\nἡ ΓΗ περιφέρεια τῇ ΒΚ περιφερείᾳ. ἀλλὰ ἡ ΒΚ τῆς ΚΜ\nἐστι διπλῆ, ἐπεὶ καὶ ἡ ΚΑ· καὶ ἡ ΓΗ ἄρα τῆς ΚΜ ἐστι\nδιπλῆ. ἀλλὰ μὴν καὶ ἡ ΓΒ περιφέρεια τῆς ΒΚ περιφερείας\nἐστὶ διπλῆ· ἴση γὰρ ἡ ΓΒ περιφέρεια τῇ ΒΑ. καὶ ὅλη\nἄρα ἡ ΗΒ περιφέρεια τῆς ΒΜ ἐστι διπλῆ· ὥστε καὶ γωνία\nἡ ὑπὸ ΗΖΒ γωνίας τῆς ὑπὸ ΒΖΜ\nἐστι διπλῆ. ἔστι δὲ\nἡ ὑπὸ ΗΖΒ καὶ τῆς ὑπὸ ΖΑΒ διπλῆ· ἴση γὰρ ἡ ὑπὸ ΖΑΒ\nτῇ ὑπὸ ΑΒΖ. καὶ ἡ ὑπὸ ΒΖΝ ἄρα τῇ ὑπὸ ΖΑΒ ἐστιν\nἴση. κοινὴ δὲ τῶν δύο τριγώνων, τοῦ τε ΑΒΖ καὶ τοῦ\nΒΖΝ, ἡ ὑπὸ ΑΒΖ γωνία· λοιπὴ ἄρα ἡ ὑπὸ ΑΖΒ λοιπῇ\nτῇ ὑπὸ ΒΝΖ ἐστιν ἴση· ἰσογώνιον ἄρα ἐστὶ τὸ ΑΒΖ τρίγωνον\nτῷ ΒΖΝ τριγώνῳ. ἀνάλογον ἄρα ἐστὶν ὡς ἡ ΑΒ\nεὐθεῖα πρὸς τὴν ΒΖ, οὕτως ἡ ΖΒ πρὸς τὴν ΒΝ· τὸ ἄρα ὑπὸ\nτῶν ΑΒΝ ἴσον ἐστὶ τῷ ἀπὸ ΒΖ. πάλιν ἐπεὶ ἴση ἐστὶν ἡ\nΑΛ τῇ ΛΚ, κοινὴ δὲ καὶ πρὸς ὀρθὰς ἡ ΛΝ, βάσις ἄρα ἡ\nΚΝ βάσει τῇ ΑΝ ἐστιν ἴση· καὶ γωνία ἄρα ἡ ὑπὸ ΛΚΝ\nγωνίᾳ τῇ ὑπὸ ΛΑΝ ἐστιν ἴση. ἀλλὰ ἡ ὑπὸ ΛΑΝ τῇ ὑπὸ\nΚΒΝ ἐστιν ἴση· καὶ ἡ ὑπὸ ΛΚΝ ἄρα τῇ ὑπὸ ΚΒΝ ἐστιν\nἴση. καὶ κοινὴ τῶν δύο τριγώνων τοῦ τε ΑΚΒ καὶ τοῦ\nΑΚΝ ἡ πρὸς τῷ Α. λοιπὴ ἄρα ἡ ὑπὸ ΑΚΒ λοιπῇ τῇ ὑπὸ\nΚΝΑ ἐστιν ἴση· ἰσογώνιον ἄρα ἐστὶ τὸ ΚΒΑ τρίγωνον\nτῷ ΚΝΑ τριγώνῳ. ἀνάλογον ἄρα ἐστὶν ὡς ἡ ΒΑ εὐθεῖα\nπρὸς τὴν ΑΚ, οὕτως ἡ ΚΑ πρὸς τὴν ΑΝ· τὸ ἄρα ὑπὸ τῶν\n\nΒΑΝ ἴσον ἐστὶ τῷ ἀπὸ τῆς ΑΚ. ἐδείχθη δὲ καὶ τὸ ὑπὸ τῶν\nΑΒΝ ἴσον τῷ ἀπὸ τῆς ΒΖ· τὸ ἄρα ὑπὸ τῶν ΑΒΝ μετὰ\nτοῦ ὑπὸ ΒΑΝ, ὅπερ ἐστὶ τὸ ἀπὸ τῆς ΒΑ, ἴσον ἐστὶ τῷ ἀπὸ\nτῆς ΒΖ μετὰ τοῦ ἀπὸ τῆς ΑΚ. καί ἐστιν ἡ μὲν ΒΑ πενταγώνου\nπλευρά, ἡ δὲ ΒΖ ἑξαγώνου, ἡ δὲ ΑΚ δεκαγώνου.\n\n\nἡ ἄρα τοῦ πενταγώνου πλευρὰ δύναται τήν τε τοῦ ἑξαγώνου\nκαὶ τὴν τοῦ δεκαγώνου τῶν εἰς τὸν αὐτὸν κύκλον\nἐγγραφομένων· ὅπερ ἔδει δεῖξαι.\nἐὰν εἰς κύκλον ῥητὴν ἔχοντα τὴν διάμετρον πεντάγωνον\nἰσόπλευρον ἐγγραφῇ, ἡ τοῦ πενταγώνου πλευρὰ ἄλογός\nἐστιν ἡ καλουμένη ἐλάσσων.\nεἰς γὰρ κύκλον τὸν ΑΒΓΔΕ ῥητὴν ἔχοντα τὴν διάμετρον\nπεντάγωνον ἰσόπλευρον ἐγγεγράφθω τὸ ΑΒΓΔΕ·\nλέγω, ὅτι ἡ τοῦ ΑΒΓΔΕ πενταγώνου πλευρὰ ἄλογός\nἐστιν ἡ καλουμένη ἐλάσσων.\nεἰλήφθω γὰρ τὸ κέντρον τοῦ κύκλου τὸ Ζ σημεῖον, καὶ\nἐπεζεύχθωσαν αἱ ΑΖ, ΖΒ καὶ διήχθωσαν ἐπὶ τὰ Η, Θ\nσημεῖα, καὶ ἐπεζεύχθω ἡ ΑΓ, καὶ κείσθω τῆς ΑΖ τέταρτον\nμέρος ἡ ΖΚ. ῥητὴ δὲ ἡ ΑΖ· ῥητὴ ἄρα καὶ ἡ ΖΚ. ἔστι\nδὲ καὶ ἡ ΒΖ ῥητή· ὅλη ἄρα ἡ ΒΚ ῥητή ἐστιν. καὶ ἐπεὶ\nἴση ἐστὶν ἡ ΑΓΗ περιφέρεια τῇ ΑΔΗ περιφερείᾳ, ὧν ἡ\nΑΒΓ τῇ ΑΕΔ ἐστιν ἴση, λοιπὴ ἄρα ἡ ΓΗ λοιπῇ τῇ ΗΔ\nἐστιν ἴση. καὶ ἐὰν ἐπιζεύξωμεν τὴν ΑΔ, συνάγονται ὀρθαὶ\nαἱ πρὸς τῷ Λ γωνίαι, καὶ διπλῆ ἡ ΓΔ τῆς ΓΛ. διὰ τὰ αὐτὰ\nδὴ καὶ αἱ πρὸς τῷ Μ ὀρθαί εἰσιν, καὶ διπλῆ ἡ ΑΓ τῆς ΓΜ.\nἐπεὶ οὖν ἴση ἐστὶν ἡ ὑπὸ ΑΛΓ γωνία τῇ ὑπὸ ΑΜΖ, κοινὴ\nδὲ τῶν δύο τριγώνων τοῦ τε ΑΓΛ καὶ τοῦ ΑΜΖ ἡ ὑπὸ\n\nΛΑΓ, λοιπὴ ἄρα ἡ ὑπὸ ΑΓΛ λοιπῇ τῇ ὑπὸ ΜΖΑ ἐστιν\nἴση· ἰσογώνιον ἄρα ἐστὶ τὸ ΑΓΛ τρίγωνον τῷ ΑΜΖ τριγώνῳ·\nἀνάλογον ἄρα ἐστὶν ὡς ἡ ΛΓ πρὸς ΓΑ, οὕτως ἡ\nΜΖ πρὸς ΖΑ· καὶ τῶν ἡγουμένων τὰ διπλάσια· ὡς ἄρα\nἡ τῆς ΛΓ διπλῆ πρὸς τὴν ΓΑ, οὕτως ἡ τῆς ΜΖ διπλῆ\nπρὸς τὴν ΖΑ. ὡς δὲ ἡ τῆς ΜΖ διπλῆ πρὸς τὴν ΖΑ, οὕτως\nἡ ΜΖ πρὸς τὴν ἡμίσειαν τῆς ΖΑ· καὶ ὡς ἄρα ἡ τῆς ΛΓ\nδιπλῆ πρὸς τὴν ΓΑ, οὕτως ἡ ΜΖ πρὸς τὴν ἡμίσειαν τῆς\nΖΑ. καὶ τῶν ἑπομένων τὰ ἡμίσεα· ὡς ἄρα ἡ τῆς ΛΓ\nδιπλῆ πρὸς τὴν ἡμίσειαν τῆς ΓΑ, οὕτως ἡ ΜΖ πρὸς τὸ\nτέταρτον τῆς ΖΑ. καί ἐστι τῆς μὲν ΛΓ διπλῆ ἡ ΔΓ, τῆς\nδὲ ΓΑ ἡμίσεια ἡ ΓΜ, τῆς δὲ ΖΑ τέταρτον μέρος ἡ ΖΚ·\nἔστιν ἄρα ὡς ἡ ΔΓ πρὸς τὴν ΓΜ, οὕτως ἡ ΜΖ πρὸς τὴν\nΖΚ. συνθέντι καὶ ὡς συναμφότερος ἡ ΔΓΜ πρὸς τὴν\nΓΜ, οὕτως ἡ ΜΚ πρὸς ΚΖ· καὶ ὡς ἄρα τὸ ἀπὸ συναμφοτέρου\nτῆς ΔΓΜ πρὸς τὸ ἀπὸ ΓΜ, οὕτως τὸ ἀπὸ ΜΚ\nπρὸς τὸ ἀπὸ ΚΖ. καὶ ἐπεὶ τῆς ὑπὸ δύο πλευρὰς τοῦ πενταγώνου\nὑποτεινούσης, οἷον τῆς ΑΓ, ἄκρον καὶ μέσον λόγον\nτεμνομένης τὸ μεῖζον τμῆμα ἴσον ἐστὶ τῇ τοῦ πενταγώνου\nπλευρᾷ, τουτέστι τῇ ΔΓ, τὸ δὲ μεῖζον τμῆμα προσλαβὸν\nτὴν ἡμίσειαν τῆς ὅλης πενταπλάσιον δύναται τοῦ ἀπὸ\nτῆς ἡμισείας τῆς ὅλης, καί ἐστιν ὅλης τῆς ΑΓ ἡμίσεια ἡ\nΓΜ, τὸ ἄρα ἀπὸ τῆς ΔΓΜ ὡς μιᾶς πενταπλάσιόν ἐστι\nτοῦ ἀπὸ τῆς ΓΜ. ὡς δὲ τὸ ἀπὸ τῆς ΔΓΜ ὡς μιᾶς πρὸς τὸ\nἀπὸ τῆς ΓΜ, οὕτως ἐδείχθη τὸ ἀπὸ τῆς ΜΚ πρὸς τὸ ἀπὸ\nτῆς ΚΖ· πενταπλάσιον ἄρα τὸ ἀπὸ τῆς ΜΚ τοῦ ἀπὸ τῆς\nΚΖ. ῥητὸν δὲ τὸ ἀπὸ τῆς ΚΖ· ῥητὴ γὰρ ἡ διάμετρος·\nῥητὸν ἄρα καὶ τὸ ἀπὸ τῆς ΜΚ· ῥητὴ ἄρα ἐστὶν ἡ ΜΚ\nδυνάμει μόνον. καὶ ἐπεὶ τετραπλασία ἐστὶν ἡ ΒΖ τῆς\nΖΚ, πενταπλασία ἄρα ἐστὶν ἡ ΒΚ τῆς ΚΖ· εἰκοσιπενταπλάσιον\nἄρα τὸ ἀπὸ τῆς ΒΚ τοῦ ἀπὸ τῆς ΚΖ. πενταπλάσιον\nδὲ τὸ ἀπὸ τῆς ΜΚ τοῦ ἀπὸ τῆς ΚΖ· πενταπλάσιον\nἄρα τὸ ἀπὸ τῆς ΒΚ τοῦ ἀπὸ τῆς ΚΜ· τὸ ἄρα ἀπὸ τῆς ΒΚ\nπρὸς τὸ ἀπὸ ΚΜ λόγον οὐκ ἔχει, ὃν τετράγωνος ἀριθμὸς\nπρὸς τετράγωνον ἀριθμόν· ἀσύμμετρος ἄρα ἐστὶν ἡ ΒΚ\nτῇ ΚΜ μήκει. καί ἐστι ῥητὴ ἑκατέρα αὐτῶν. αἱ ΒΚ, ΚΜ\nἄρα ῥηταί εἰσι δυνάμει μόνον σύμμετροι. ἐὰν δὲ ἀπὸ ῥητῆς\nῥητὴ ἀφαιρεθῇ δυνάμει μόνον σύμμετρος οὖσα τῇ ὅλῃ, ἡ\nλοιπὴ ἄλογός ἐστιν ἀποτομή· ἀποτομὴ ἄρα ἐστὶν ἡ ΜΒ,\nπροσαρμόζουσα δὲ αὐτῇ ἡ ΜΚ. λέγω δή, ὅτι καὶ τετάρτη.\nᾧ δὴ μεῖζόν ἐστι τὸ ἀπὸ τῆς ΒΚ τοῦ ἀπὸ τῆς ΚΜ, ἐκείνῳ\nἴσον ἔστω τὸ ἀπὸ τῆς Ν· ἡ ΒΚ ἄρα τῆς ΚΜ μεῖζον δύναται\nτῇ Ν. καὶ ἐπεὶ σύμμετρός ἐστιν ἡ ΚΖ τῇ ΖΒ, καὶ\nσυνθέντι σύμμετρός ἐστιν ἡ ΚΒ τῇ ΖΒ. ἀλλὰ ἡ ΒΖ τῇ ΒΘ\nσύμμετρός ἐστιν· καὶ ἡ ΒΚ ἄρα τῇ ΒΘ σύμμετρός ἐστιν.\nκαὶ ἐπεὶ πενταπλάσιόν ἐστι τὸ ἀπὸ τῆς ΒΚ τοῦ ἀπὸ τῆς\nΚΜ, τὸ ἄρα ἀπὸ τῆς ΒΚ πρὸς τὸ ἀπὸ τῆς ΚΜ λόγον\nἔχει, ὃν ε πρὸς ἕν. ἀναστρέψαντι ἄρα τὸ ἀπὸ τῆς ΒΚ πρὸς\nτὸ ἀπὸ τῆς Ν λόγον ἔχει, ὃν ε πρὸς δ, οὐχ ὃν τετράγωνος\nπρὸς τετράγωνον· ἀσύμμετρος ἄρα ἐστὶν ἡ ΒΚ τῇ Ν· ἡ\n\nΒΚ ἄρα τῆς ΚΜ μεῖζον δύναται τῷ ἀπὸ ἀσυμμέτρου\nἑαυτῇ. ἐπεὶ οὖν ὅλη ἡ ΒΚ τῆς προσαρμοζούσης τῆς ΚΜ\nμεῖζον δύναται τῷ ἀπὸ ἀσυμμέτρου ἑαυτῇ, καὶ ὅλη ἡ ΒΚ\nσύμμετρός ἐστι τῇ ἐκκειμένῃ ῥητῇ τῇ ΒΘ, ἀποτομὴ ἄρα\nτετάρτη ἐστὶν ἡ ΜΒ. τὸ δὲ ὑπὸ ῥητῆς καὶ ἀποτομῆς\nτετάρτης περιεχόμενον ὀρθογώνιον ἄλογόν ἐστιν, καὶ ἡ\nδυναμένη αὐτὸ ἄλογός ἐστιν, καλεῖται δὲ ἐλάττων. δύναται\nδὲ τὸ ὑπὸ τῶν ΘΒΜ ἡ ΑΒ διὰ τὸ ἐπιζευγνυμένης\nτῆς ΑΘ ἰσογώνιον γίνεσθαι τὸ ΑΒΘ τρίγωνον τῷ\nΑΒΜ τριγώνῳ καὶ εἶναι ὡς τὴν ΘΒ πρὸς τὴν ΒΑ, οὕτως\nτὴν ΑΒ πρὸς τὴν ΒΜ.\nἡ ἄρα ΑΒ τοῦ πενταγώνου πλευρὰ ἄλογός ἐστιν ἡ\nκαλουμένη ἐλάττων· ὅπερ ἔδει δεῖξαι.\nἐὰν εἰς κύκλον τρίγωνον ἰσόπλευρον ἐγγραφῇ, ἡ τοῦ\nτριγώνου πλευρὰ δυνάμει τριπλασίων ἐστὶ τῆς ἐκ τοῦ\nκέντρου τοῦ κύκλου.\nἔστω κύκλος ὁ ΑΒΓ, καὶ εἰς αὐτὸν τρίγωνον ἰσόπλευρον\nἐγγεγράφθω τὸ ΑΒΓ· λέγω, ὅτι τοῦ ΑΒΓ τριγώνου\nμία πλευρὰ δυνάμει τριπλασίων\nἐστὶ τῆς ἐκ τοῦ κέντρου\nτοῦ ΑΒΓ κύκλου.\nεἰλήφθω γὰρ τὸ κέντρον\nτοῦ ΑΒΓ κύκλου τὸ Δ, καὶ\nἐπιζευχθεῖσα ἡ ΑΔ διήχθω\nἐπὶ τὸ Ε, καὶ ἐπεζεύχθω ἡ\nΒΕ. καὶ ἐπεὶ ἰσόπλευρόν ἐστι\nτὸ ΑΒΓ τρίγωνον, ἡ ΒΕΓ\nἄρα περιφέρεια τρίτον μέρος\nἐστὶ τῆς τοῦ ΑΒΓ κύκλου\nπεριφερείας. ἡ ἄρα ΒΕ περιφέρεια ἕκτον ἐστὶ μέρος τῆς\nτοῦ κύκλου περιφερείας· ἑξαγώνου ἄρα ἐστὶν ἡ ΒΕ εὐθεῖα·\nἴση ἄρα ἐστὶ τῇ ἐκ τοῦ κέντρου τῇ ΔΕ. καὶ ἐπεὶ διπλῆ\nἐστιν ἡ ΑΕ τῆς ΔΕ, τετραπλάσιόν ἐστι τὸ ἀπὸ τῆς ΑΕ\nτοῦ ἀπὸ τῆς ΕΔ, τουτέστι τοῦ ἀπὸ τῆς ΒΕ. ἴσον δὲ τὸ ἀπὸ\nτῆς ΑΕ τοῖς ἀπὸ τῶν ΑΒ, ΒΕ· τὰ ἄρα ἀπὸ τῶν ΑΒ, ΒΕ\nτετραπλάσιά ἐστι τοῦ ἀπὸ τῆς ΒΕ. διελόντι ἄρα τὸ ἀπὸ\nτῆς ΑΒ τριπλάσιόν ἐστι τοῦ ἀπὸ ΒΕ. ἴση δὲ ἡ ΒΕ τῇ ΔΕ·\nτὸ ἄρα ἀπὸ τῆς ΑΒ τριπλάσιόν ἐστι τοῦ ἀπὸ τῆς ΔΕ.\nἡ ἄρα τοῦ τριγώνου πλευρὰ δυνάμει τριπλασία ἐστὶ\nτῆς ἐκ τοῦ κέντρου τοῦ κύκλου· ὅπερ ἔδει δεῖξαι.\nπυραμίδα συστήσασθαι καὶ σφαίρᾳ περιλαβεῖν τῇ\nδοθείσῃ καὶ δεῖξαι, ὅτι ἡ τῆς σφαίρας διάμετρος δυνάμει\nἡμιολία ἐστὶ τῆς πλευρᾶς τῆς πυραμίδος.\nἘκκείσθω ἡ τῆς δοθείσης σφαίρας διάμετρος ἡ ΑΒ, καὶ\nτετμήσθω κατὰ τὸ Γ σημεῖον, ὥστε διπλασίαν εἶναι τὴν\nΑΓ τῆς ΓΒ· καὶ γεγράφθω ἐπὶ τῆς ΑΒ ἡμικύκλιον τὸ\nΑΔΒ, καὶ ἤχθω ἀπὸ τοῦ Γ σημείου τῇ ΑΒ πρὸς ὀρθὰς ἡ\nΓΔ, καὶ ἐπεζεύχθω ἡ ΔΑ· καὶ ἐκκείσθω κύκλος ὁ ΕΖΗ\nἴσην ἔχων τὴν ἐκ τοῦ κέντρου τῇ ΔΓ, καὶ ἐγγεγράφθω εἰς\nτὸν ΕΖΗ κύκλον τρίγωνον ἰσόπλευρον τὸ ΕΖΗ· καὶ\nεἰλήφθω τὸ κέντρον τοῦ κύκλου τὸ Θ σημεῖον, καὶ ἐπεζεύχθωσαν\nαἱ ΕΘ, ΘΖ, ΘΗ· καὶ ἀνεστάτω ἀπὸ τοῦ Θ σημείου\nτῷ τοῦ ΕΖΗ κύκλου ἐπιπέδῳ πρὸς ὀρθὰς ἡ ΘΚ,\nκαὶ ἀφῃρήσθω ἀπὸ τῆς ΘΚ τῇ ΑΓ εὐθείᾳ ἴση ἡ ΘΚ, καὶ\nἐπεζεύχθωσαν αἱ ΚΕ, ΚΖ, ΚΗ. καὶ ἐπεὶ ἡ ΚΘ ὀρθή\nἐστι πρὸς τὸ τοῦ ΕΖΗ κύκλου\nἐπίπεδον, καὶ πρὸς πάσας ἄρα\nτὰς ἁπτομένας αὐτῆς εὐθείας\nκαὶ οὔσας ἐν τῷ τοῦ ΕΖΗ\nκύκλου ἐπιπέδῳ ὀρθὰς ποιήσει\nγωνίας. ἅπτεται δὲ αὐτῆς ἑκάστη\nτῶν ΘΕ, ΘΖ, ΘΗ· ἡ ΘΚ\nἄρα πρὸς ἑκάστην τῶν ΘΕ,\nΘΖ, ΘΗ ὀρθή ἐστιν. καὶ ἐπεὶ\nἴση ἐστὶν ἡ μὲν ΑΓ τῇ ΘΚ, ἡ\nδὲ ΓΔ τῇ ΘΕ, καὶ ὀρθὰς γωνίας\nπεριέχουσιν, βάσις ἄρα ἡ\nΔΑ βάσει τῇ ΚΕ ἐστιν ἴση. διὰ\nτὰ αὐτὰ δὴ καὶ ἑκατέρα τῶν\n\nΚΖ, ΚΗ τῇ ΔΑ ἐστιν ἴση· αἱ\nτρεῖς ἄρα αἱ ΚΕ, ΚΖ, ΚΗ ἴσαι ἀλλήλαις εἰσίν. καὶ ἐπεὶ\nδιπλῆ ἐστιν ἡ ΑΓ τῆς ΓΒ, τριπλῆ ἄρα ἡ ΑΒ τῆς ΒΓ. ὡς\nδὲ ἡ ΑΒ πρὸς τὴν ΒΓ, οὕτως τὸ ἀπὸ τῆς ΑΔ πρὸς τὸ ἀπὸ\nτῆς ΔΓ, ὡς ἑξῆς δειχθήσεται. τριπλάσιον ἄρα τὸ ἀπὸ τῆς\n\nΑΔ τοῦ ἀπὸ τῆς ΔΓ. ἔστι δὲ καὶ τὸ ἀπὸ τῆς ΖΕ τοῦ ἀπὸ\nτῆς ΕΘ τριπλάσιον, καί ἐστιν ἴση ἡ ΔΓ τῇ ΕΘ· ἴση ἄρα\nκαὶ ἡ ΔΑ τῇ ΕΖ. ἀλλὰ ἡ ΔΑ ἑκάστῃ τῶν ΚΕ, ΚΖ, ΚΗ\nἐδείχθη ἴση· καὶ ἑκάστη ἄρα τῶν ΕΖ, ΖΗ, ΗΕ ἑκάστῃ\nτῶν ΚΕ, ΚΖ, ΚΗ ἐστιν ἴση· ἰσόπλευρα ἄρα ἐστὶ τὰ τέσσαρα\nτρίγωνα τὰ ΕΖΗ, ΚΕΖ, ΚΖΗ, ΚΕΗ. πυραμὶς\nἄρα συνέσταται ἐκ τεσσάρων τριγώνων ἰσοπλεύρων, ἧς\nβάσις μέν ἐστι τὸ ΕΖΗ τρίγωνον, κορυφὴ δὲ τὸ Κ σημεῖον.\n\n\nδεῖ δὴ αὐτὴν καὶ σφαίρᾳ περιλαβεῖν τῇ δοθείσῃ καὶ δεῖξαι,\nὅτι ἡ τῆς σφαίρας διάμετρος ἡμιολία ἐστὶ δυνάμει τῆς\nπλευρᾶς τῆς πυραμίδος.\nἘκβεβλήσθω γὰρ ἐπʼ εὐθείας τῇ ΚΘ εὐθεῖα ἡ ΘΛ,\nκαὶ κείσθω τῇ ΓΒ ἴση ἡ ΘΛ. καὶ ἐπεί ἐστιν ὡς ἡ ΑΓ\nπρὸς τὴν ΓΔ, οὕτως ἡ ΓΔ πρὸς τὴν ΓΒ, ἴση δὲ ἡ μὲν ΑΓ\nτῇ ΚΘ, ἡ δὲ ΓΔ τῇ ΘΕ, ἡ δὲ ΓΒ τῇ ΘΛ, ἔστιν ἄρα ὡς ἡ\n\nΚΘ πρὸς τὴν ΘΕ, οὕτως ἡ ΕΘ πρὸς τὴν ΘΛ· τὸ ἄρα ὑπὸ\nτῶν ΚΘ, ΘΛ ἴσον ἐστὶ τῷ ἀπὸ τῆς ΕΘ. καί ἐστιν ὀρθὴ\nἑκατέρα τῶν ὑπὸ ΚΘΕ, ΕΘΛ γωνιῶν· τὸ ἄρα ἐπὶ τῆς\nΚΛ γραφόμενον ἡμικύκλιον ἥξει καὶ διὰ τοῦ Ε\nἐπειδήπερ\nἐὰν ἐπιζεύξωμεν τὴν ΕΛ, ὀρθὴ γίνεται ἡ ὑπὸ ΛΕΚ γωνία\nδιὰ τὸ ἰσογώνιον γίνεσθαι τὸ ΕΛΚ τρίγωνον ἑκατέρῳ τῶν\nΕΛΘ, ΕΘΚ τριγώνων. ἐὰν δὴ μενούσης τῆς ΚΛ περιενεχθὲν\nτὸ ἡμικύκλιον εἰς τὸ αὐτὸ πάλιν ἀποκατασταθῇ,\nὅθεν ἤρξατο φέρεσθαι, ἥξει καὶ διὰ τῶν Ζ, Η σημείων\nἐπιζευγνυμένων τῶν ΖΛ, ΛΗ καὶ ὀρθῶν ὁμοίως γινομένων\nτῶν πρὸς τοῖς Ζ, Η γωνιῶν· καὶ ἔσται ἡ πυραμὶς σφαίρᾳ\nπεριειλημμένη τῇ δοθείσῃ. ἡ γὰρ ΚΛ τῆς σφαίρας διάμετρος\nἴση ἐστὶ τῇ τῆς δοθείσης σφαίρας διαμέτρῳ τῇ ΑΒ,\nἐπειδήπερ τῇ μὲν ΑΓ ἴση κεῖται ἡ ΚΘ, τῇ δὲ ΓΒ ἡ ΘΛ.\nλέγω δή, ὅτι ἡ τῆς σφαίρας διάμετρος ἡμιολία ἐστὶ\nδυνάμει τῆς πλευρᾶς τῆς πυραμίδος.\nἐπεὶ γὰρ διπλῆ ἐστιν ἡ ΑΓ τῆς ΓΒ, τριπλῆ ἄρα ἐστὶν\nἡ ΑΒ τῆς ΒΓ· ἀναστρέψαντι ἡμιολία ἄρα ἐστὶν ἡ ΒΑ τῆς\nΑΓ. ὡς δὲ ἡ ΒΑ πρὸς τὴν ΑΓ, οὕτως τὸ ἀπὸ τῆς ΒΑ\nπρὸς τὸ ἀπὸ τῆς ΑΔ\nἐπειδήπερ ἐπιζευγνυμένης τῆς ΔΒ\nἐστιν ὡς ἡ ΒΑ πρὸς τὴν ΑΔ, οὕτως ἡ ΔΑ πρὸς τὴν ΑΓ\nδιὰ τὴν ὁμοιότητα τῶν ΔΑΒ, ΔΑΓ τριγώνων, καὶ εἶναι\nὡς τὴν πρώτην πρὸς τὴν τρίτην, οὕτως τὸ ἀπὸ τῆς πρώτης\nπρὸς τὸ ἀπὸ τῆς δευτέρας. ἡμιόλιον ἄρα καὶ τὸ ἀπὸ τῆς\nΒΑ τοῦ ἀπὸ τῆς ΑΔ. καί ἐστιν ἡ μὲν ΒΑ ἡ τῆς δοθείσης\nσφαίρας διάμετρος, ἡ δὲ ΑΔ ἴση τῇ πλευρᾷ τῆς πυραμίδος.\n\nἡ ἄρα τῆς σφαίρας διάμετρος ἡμιολία ἐστὶ τῆς πλευρᾶς\nτῆς πυραμίδος· ὅπερ ἔδει δεῖξαι.\nλῆμμα\n\n\nδεικτέον, ὅτι ἐστὶν ὡς ἡ ΑΒ πρὸς τὴν ΒΓ, οὕτως τὸ\nἀπὸ τῆς ΑΔ πρὸς τὸ ἀπὸ τῆς ΔΓ.\nἘκκείσθω γὰρ ἡ τοῦ ἡμικυκλίου καταγραφή, καὶ ἐπεζεύχθω\nἡ ΔΒ, καὶ ἀναγεγράφθω ἀπὸ τῆς ΑΓ τετράγωνον\nτὸ ΕΓ, καὶ συμπεπληρώσθω\nτὸ ΖΒ παραλληλόγραμμον.\nἐπεὶ οὖν διὰ τὸ ἰσογώνιον\nεἶναι τὸ ΔΑΒ τρίγωνον τῷ\nΔΑΓ τριγώνῳ ἐστὶν ὡς ἡ ΒΑ\nπρὸς τὴν ΑΔ, οὕτως ἡ ΔΑ\nπρὸς τὴν ΑΓ, τὸ ἄρα ὑπὸ τῶν\nΒΑ, ΑΓ ἴσον ἐστὶ τῷ ἀπὸ\nτῆς ΑΔ. καὶ ἐπεί ἐστιν ὡς ἡ\nΑΒ πρὸς τὴν ΒΓ, οὕτως τὸ\nΕΒ πρὸς τὸ ΒΖ, καί ἐστι τὸ\nμὲν ΕΒ τὸ ὑπὸ τῶν ΒΑ, ΑΓ·\nἴση γὰρ ἡ ΕΑ τῇ ΑΓ· τὸ δὲ ΒΖ τὸ ὑπὸ τῶν ΑΓ, ΓΒ,\nὡς ἄρα ἡ ΑΒ πρὸς τὴν ΒΓ, οὕτως τὸ ὑπὸ τῶν ΒΑ, ΑΓ\nπρὸς τὸ ὑπὸ τῶν ΑΓ, ΓΒ. καί ἐστι τὸ μὲν ὑπὸ τῶν ΒΑ,\nΑΓ ἴσον τῷ ἀπὸ τῆς ΑΔ, τὸ δὲ ὑπὸ τῶν ΑΓΒ ἴσον τῷ\nἀπὸ τῆς ΔΓ· ἡ γὰρ ΔΓ κάθετος τῶν τῆς βάσεως τμημάτων\nτῶν ΑΓ, ΓΒ μέση ἀνάλογόν ἐστι διὰ τὸ ὀρθὴν εἶναι\nτὴν ὑπὸ ΑΔΒ. ὡς ἄρα ἡ ΑΒ πρὸς τὴν ΒΓ, οὕτως τὸ ἀπὸ\nτῆς ΑΔ πρὸς τὸ ἀπὸ τῆς ΔΓ· ὅπερ ἔδει δεῖξαι.\nὀκτάεδρον συστήσασθαι καὶ σφαίρᾳ περιλαβεῖν, ᾗ καὶ\nτὰ πρότερα, καὶ δεῖξαι, ὅτι ἡ τῆς σφαίρας διάμετρος δυνάμει\nδιπλασία ἐστὶ τῆς πλευρᾶς τοῦ ὀκταέδρου.\nἘκκείσθω ἡ τῆς δοθείσης σφαίρας διάμετρος ἡ ΑΒ, καὶ\nτετμήσθω δίχα κατὰ τὸ Γ, καὶ γεγράφθω ἐπὶ τῆς ΑΒ\nἡμικύκλιον τὸ ΑΔΒ, καὶ ἤχθω ἀπὸ τοῦ Γ τῇ ΑΒ πρὸς\nὀρθὰς ἡ ΓΔ, καὶ ἐπεζεύχθω ἡ ΔΒ,\nκαὶ ἐκκείσθω τετράγωνον τὸ ΕΖΗΘ\nἴσην ἔχον ἑκάστην τῶν πλευρῶν τῇ\n\nΔΒ, καὶ ἐπεζεύχθωσαν αἱ ΘΖ, ΕΗ,\nκαὶ ἀνεστάτω ἀπὸ τοῦ Κ σημείου τῷ\nτοῦ ΕΖΗΘ τετραγώνου ἐπιπέδῳ πρὸς\nὀρθὰς εὐθεῖα ἡ ΚΛ καὶ διήχθω ἐπὶ\nτὰ ἕτερα μέρη τοῦ ἐπιπέδου ὡς ἡ ΚΜ,\nκαὶ ἀφῃρήσθω ἀφʼ ἑκατέρας τῶν ΚΛ,\nΚΜ μιᾷ τῶν ΕΚ, ΖΚ, ΗΚ, ΘΚ\nἴση ἑκατέρα τῶν ΚΛ, ΚΜ, καὶ ἐπεζεύχθωσαν\nαἱ ΛΕ, ΛΖ, ΛΗ, ΛΘ, ΜΕ, ΜΖ, ΜΗ, ΜΘ.\nκαὶ ἐπεὶ ἴση ἐστὶν ἡ ΚΕ τῇ ΚΘ, καί ἐστιν ὀρθὴ ἡ ὑπὸ\n\nΕΚΘ γωνία, τὸ ἄρα ἀπὸ τῆς ΘΕ διπλάσιόν ἐστι τοῦ\nἀπὸ τῆς ΕΚ. πάλιν, ἐπεὶ ἴση ἐστὶν ἡ ΛΚ τῇ ΚΕ, καί ἐστιν\nὀρθὴ ἡ ὑπὸ ΛΚΕ γωνία, τὸ ἄρα ἀπὸ τῆς ΕΛ διπλάσιόν\nἐστι τοῦ ἀπὸ ΕΚ. ἐδείχθη δὲ καὶ τὸ ἀπὸ τῆς ΘΕ διπλάσιον\nτοῦ ἀπὸ τῆς ΕΚ· τὸ ἄρα ἀπὸ τῆς ΛΕ ἴσον ἐστὶ τῷ\nἀπὸ τῆς ΕΘ· ἴση ἄρα ἐστὶν ἡ ΛΕ τῇ ΕΘ. διὰ τὰ αὐτὰ δὴ\nκαὶ ἡ ΛΘ τῇ ΘΕ ἐστιν ἴση· ἰσόπλευρον ἄρα ἐστὶ τὸ ΛΕΘ\nτρίγωνον. ὁμοίως δὴ δείξομεν, ὅτι καὶ ἕκαστον τῶν λοιπῶν\nτριγώνων, ὧν βάσεις μέν εἰσιν αἱ τοῦ ΕΖΗΘ τετραγώνου\nπλευραί, κορυφαὶ δὲ τὰ Λ, Μ σημεῖα, ἰσόπλευρόν\nἐστιν· ὀκτάεδρον ἄρα συνέσταται ὑπὸ ὀκτὼ τριγώνων\nἰσοπλεύρων περιεχόμενον.\nδεῖ δὴ αὐτὸ καὶ σφαίρᾳ περιλαβεῖν τῇ δοθείσῃ καὶ δεῖξαι,\nὅτι ἡ τῆς σφαίρας διάμετρος δυνάμει διπλασίων ἐστὶ\nτῆς τοῦ ὀκταέδρου πλευρᾶς.\n\n\nἐπεὶ γὰρ αἱ τρεῖς αἱ ΛΚ, ΚΜ, ΚΕ ἴσαι ἀλλήλαις εἰσίν,\nτὸ ἄρα ἐπὶ τῆς ΛΜ γραφόμενον ἡμικύκλιον ἥξει καὶ διὰ\nτοῦ Ε. καὶ διὰ τὰ αὐτά, ἐὰν μενούσης τῆς ΛΜ περιενεχθὲν\nτὸ ἡμικύκλιον εἰς τὸ αὐτὸ ἀποκατασταθῇ, ὅθεν ἤρξατο\nφέρεσθαι, ἥξει καὶ διὰ τῶν Ζ, Η, Θ σημείων, καὶ ἔσται\nσφαίρᾳ περιειλημμένον τὸ ὀκτάεδρον. λέγω δή, ὅτι καὶ τῇ\nδοθείσῃ. ἐπεὶ γὰρ ἴση ἐστὶν ἡ ΛΚ τῇ ΚΜ, κοινὴ δὲ ἡ ΚΕ,\nκαὶ γωνίας ὀρθὰς περιέχουσιν, βάσις ἄρα ἡ ΛΕ βάσει τῇ\nΕΜ ἐστιν ἴση. καὶ ἐπεὶ ὀρθή ἐστιν ἡ ὑπὸ ΛΕΜ γωνία·\nἐν ἡμικυκλίῳ γάρ· τὸ ἄρα ἀπὸ τῆς ΛΜ διπλάσιόν ἐστι\nτοῦ ἀπὸ τῆς ΛΕ. πάλιν, ἐπεὶ ἴση ἐστὶν ἡ ΑΓ τῇ ΓΒ,\nδιπλασία ἐστὶν ἡ ΑΒ τῆς ΒΓ. ὡς δὲ ἡ ΑΒ πρὸς τὴν ΒΓ,\nοὕτως τὸ ἀπὸ τῆς ΑΒ πρὸς τὸ ἀπὸ τῆς ΒΔ· διπλάσιον ἄρα\nἐστὶ τὸ ἀπὸ τῆς ΑΒ τοῦ ἀπὸ τῆς ΒΔ. ἐδείχθη δὲ καὶ τὸ\nἀπὸ τῆς ΛΜ διπλάσιον τοῦ ἀπὸ τῆς ΛΕ. καί ἐστιν ἴσον\nτὸ ἀπὸ τῆς ΔΒ τῷ ἀπὸ τῆς ΛΕ· ἴση γὰρ κεῖται ἡ ΕΘ τῇ\nΔΒ. ἴσον ἄρα καὶ τὸ ἀπὸ τῆς ΑΒ τῷ ἀπὸ τῆς ΛΜ· ἴση\nἄρα ἡ ΑΒ τῇ ΛΜ. καί ἐστιν ἡ ΑΒ ἡ τῆς δοθείσης σφαίρας\nδιάμετρος· ἡ ΛΜ ἄρα ἴση ἐστὶ τῇ τῆς δοθείσης σφαίρας\nδιαμέτρῳ.\n\n\nπεριείληπται ἄρα τὸ ὀκτάεδρον τῇ δοθείσῃ σφαίρᾳ.\nκαὶ συναποδέδεικται, ὅτι ἡ τῆς σφαίρας διάμετρος δυνάμει\nδιπλασίων ἐστὶ τῆς τοῦ ὀκταέδρου πλευρᾶς· ὅπερ ἔδει\nδεῖξαι.\nκύβον συστήσασθαι καὶ σφαίρᾳ περιλαβεῖν, ᾗ καὶ τὴν\nπυραμίδα, καὶ δεῖξαι, ὅτι ἡ τῆς σφαίρας διάμετρος δυνάμει\nτριπλασίων ἐστὶ τῆς τοῦ κύβου πλευρᾶς.\n\nἘκκείσθω ἡ τῆς δοθείσης σφαίρας διάμετρος ἡ ΑΒ\nκαὶ τετμήσθω κατὰ τὸ Γ ὥστε διπλῆν εἶναι τὴν ΑΓ τῆς\nΓΒ, καὶ γεγράφθω ἐπὶ τῆς ΑΒ ἡμικύκλιον τὸ ΑΔΒ, καὶ\nἀπὸ τοῦ Γ τῇ ΑΒ πρὸς ὀρθὰς ἤχθω ἡ ΓΔ, καὶ ἐπεζεύχθω\nἡ ΔΒ, καὶ ἐκκείσθω τετράγωνον τὸ ΕΖΗΘ ἴσην ἔχον\nτὴν πλευρὰν τῇ ΔΒ, καὶ ἀπὸ τῶν Ε, Ζ, Η, Θ τῷ τοῦ\n\nΕΖΗΘ τετραγώνου ἐπιπέδῳ πρὸς ὀρθὰς ἤχθωσαν αἱ\nΕΚ, ΖΛ, ΗΜ, ΘΝ, καὶ ἀφῃρήσθω ἀπὸ ἑκάστης τῶν\nΕΚ, ΖΛ, ΗΜ, ΘΝ μιᾷ τῶν ΕΖ, ΖΗ, ΗΘ, ΘΕ ἴση ἑκάστη\nτῶν ΕΚ, ΖΛ, ΗΜ, ΘΝ, καὶ ἐπεζεύχθωσαν αἱ ΚΛ,\nΛΜ, ΜΝ, ΝΚ· κύβος ἄρα συνέσταται ὁ ΖΝ ὑπὸ ἓξ\nτετραγώνων ἴσων περιεχόμενος. δεῖ δὴ αὐτὸν καὶ σφαίρᾳ\nπεριλαβεῖν τῇ δοθείσῃ καὶ δεῖξαι, ὅτι ἡ τῆς σφαίρας διάμετρος\nδυνάμει τριπλασία ἐστὶ τῆς πλευρᾶς τοῦ κύβου.\nἐπεζεύχθωσαν γὰρ αἱ ΚΗ, ΕΗ. καὶ ἐπεὶ ὀρθή ἐστιν\nἡ ὑπὸ ΚΕΗ γωνία διὰ τὸ καὶ τὴν ΚΕ ὀρθὴν εἶναι πρὸς\nτὸ ΕΗ ἐπίπεδον δηλαδὴ καὶ πρὸς τὴν ΕΗ εὐθεῖαν, τὸ\nἄρα ἐπὶ τῆς ΚΗ γραφόμενον ἡμικύκλιον ἥξει καὶ διὰ τοῦ\nΕ σημείου. πάλιν, ἐπεὶ ἡ ΗΖ ὀρθή ἐστι πρὸς ἑκατέραν\nτῶν ΖΛ, ΖΕ, καὶ πρὸς τὸ ΖΚ ἄρα ἐπίπεδον ὀρθή ἐστιν\nἡ ΗΖ· ὥστε καὶ ἐὰν ἐπιζεύξωμεν τὴν ΖΚ, ἡ ΗΖ ὀρθὴ\nἔσται καὶ πρὸς τὴν ΖΚ· καὶ διὰ τοῦτο πάλιν τὸ ἐπὶ τῆς\nΗΚ γραφόμενον ἡμικύκλιον ἥξει καὶ διὰ τοῦ Ζ. ὁμοίως\nκαὶ διὰ τῶν λοιπῶν τοῦ κύβου σημείων ἥξει. ἐὰν δὴ μενούσης\nτῆς ΚΗ περιενεχθὲν τὸ ἡμικύκλιον εἰς τὸ αὐτὸ ἀποκατασταθῇ,\nὅθεν ἤρξατο φέρεσθαι, ἔσται σφαίρᾳ περιειλημμένος\nὁ κύβος. λέγω δή, ὅτι καὶ τῇ δοθείσῃ. ἐπεὶ\nγὰρ ἴση ἐστὶν ἡ ΗΖ τῇ ΖΕ, καί ἐστιν ὀρθὴ ἡ πρὸς τῷ Ζ\nγωνία, τὸ ἄρα ἀπὸ τῆς ΕΗ διπλάσιόν ἐστι τοῦ ἀπὸ τῆς\nΕΖ. ἴση δὲ ἡ ΕΖ τῇ ΕΚ· τὸ ἄρα ἀπὸ τῆς ΕΗ διπλάσιόν\nἐστι τοῦ ἀπὸ τῆς ΕΚ· ὥστε τὰ ἀπὸ τῶν ΗΕ, ΕΚ,\nτουτέστι τὸ ἀπὸ τῆς ΗΚ, τριπλάσιόν ἐστι τοῦ ἀπὸ τῆς\nΕΚ. καὶ ἐπεὶ τριπλασίων ἐστὶν ἡ ΑΒ τῆς ΒΓ, ὡς δὲ ἡ ΑΒ\nπρὸς τὴν ΒΓ, οὕτως τὸ ἀπὸ τῆς ΑΒ πρὸς τὸ ἀπὸ τῆς ΒΔ,\nτριπλάσιον ἄρα τὸ ἀπὸ τῆς ΑΒ τοῦ ἀπὸ τῆς ΒΔ. ἐδείχθη\nδὲ καὶ τὸ ἀπὸ τῆς ΗΚ τοῦ ἀπὸ τῆς ΚΕ τριπλάσιον. καὶ\nκεῖται ἴση ἡ ΚΕ τῇ ΔΒ· ἴση ἄρα καὶ ἡ ΚΗ τῇ ΑΒ. καί\nἐστιν ἡ ΑΒ τῆς δοθείσης σφαίρας διάμετρος· καὶ ἡ ΚΗ\nἄρα ἴση ἐστὶ τῇ τῆς δοθείσης σφαίρας διαμέτρῳ.\nτῇ δοθείσῃ ἄρα σφαίρᾳ περιείληπται ὁ κύβος· καὶ\nσυναποδέδεικται, ὅτι ἡ τῆς σφαίρας διάμετρος δυνάμει\nτριπλασίων ἐστὶ τῆς τοῦ κύβου πλευρᾶς· ὅπερ ἔδει δεῖξαι.\nεἰκοσάεδρον συστήσασθαι καὶ σφαίρᾳ περιλαβεῖν, ᾗ\nκαὶ τὰ προειρημένα σχήματα, καὶ δεῖξαι, ὅτι ἡ τοῦ εἰκοσαέδρου\nπλευρὰ ἄλογός ἐστιν ἡ καλουμένη ἐλάττων.\nἘκκείσθω ἡ τῆς δοθείσης σφαίρας διάμετρος ἡ ΑΒ καὶ\nτετμήσθω κατὰ τὸ Γ ὥστε τετραπλῆν εἶναι τὴν ΑΓ τῆς\nΓΒ, καὶ γεγράφθω ἐπὶ τῆς ΑΒ ἡμικύκλιον τὸ ΑΔΒ, καὶ\nἤχθω ἀπὸ τοῦ Γ τῇ ΑΒ πρὸς ὀρθὰς γωνίας εὐθεῖα γραμμὴ\nἡ ΓΔ, καὶ ἐπεζεύχθω ἡ ΔΒ, καὶ ἐκκείσθω κύκλος\nὁ ΕΖΗΘΚ, οὗ ἡ ἐκ τοῦ κέντρου ἴση ἔστω τῇ ΔΒ, καὶ\nἐγγεγράφθω εἰς τὸν ΕΖΗΘΚ κύκλον πεντάγωνον ἰσόπλευρόν\nτε καὶ ἰσογώνιον τὸ ΕΖΗΘΚ, καὶ τετμήσθωσαν\nαἱ ΕΖ, ΖΗ, ΗΘ, ΘΚ, ΚΕ περιφέρειαι δίχα κατὰ τὰ Λ,\nΜ, Ν, Ξ, Ο σημεῖα, καὶ ἐπεζεύχθωσαν αἱ ΛΜ, ΜΝ, ΝΞ,\nΞΟ, ΟΛ, ΕΟ. ἰσόπλευρον ἄρα ἐστὶ καὶ τὸ ΛΜΝΞΟ\nπεντάγωνον, καὶ δεκαγώνου ἡ ΕΟ εὐθεῖα. καὶ ἀνεστάτωσαν\nἀπὸ τῶν Ε, Ζ, Η, Θ, Κ σημείων τῷ τοῦ κύκλου\nἐπιπέδῳ πρὸς ὀρθὰς γωνίας εὐθεῖαι αἱ ΕΠ, ΖΡ, ΗΣ,\nΘΤ, ΚΥ ἴσαι οὖσαι τῇ ἐκ τοῦ κέντρου τοῦ ΕΖΗΘΚ\nκύκλου, καὶ ἐπεζεύχθωσαν αἱ ΠΡ, ΡΣ, ΣΤ, ΤΥ, ΥΠ,\n\nΠΛ, ΛΡ, ΡΜ, ΜΣ, ΣΝ, ΝΤ, ΤΞ, ΞΥ, ΥΟ, ΟΠ. καὶ\nἐπεὶ ἑκατέρα τῶν ΕΠ, ΚΥ τῷ αὐτῷ ἐπιπέδῳ πρὸς ὀρθάς\nἐστιν, παράλληλος ἄρα ἐστὶν ἡ ΕΠ τῇ ΚΥ. ἔστι δὲ αὐτῇ\nκαὶ ἴση· αἱ δὲ τὰς ἴσας τε καὶ παραλλήλους ἐπιζευγνύουσαι\nἐπὶ τὰ αὐτὰ μέρη εὐθεῖαι ἴσαι τε καὶ παράλληλοί εἰσιν. ἡ\n\nΠΥ ἄρα τῇ ΕΚ ἴση τε καὶ παράλληλός ἐστιν. πενταγώνου\nδὲ ἰσοπλεύρου ἡ ΕΚ· πενταγώνου ἄρα ἰσοπλεύρου καὶ ἡ\nΠΥ τοῦ εἰς τὸν ΕΖΗΘΚ κύκλον ἐγγραφομένου. διὰ\nτὰ αὐτὰ δὴ καὶ ἑκάστη τῶν ΠΡ, ΡΣ, ΣΤ, ΤΥ πενταγώνου\nἐστὶν ἰσοπλεύρου τοῦ εἰς τὸν ΕΖΗΘΚ κύκλον\nἐγγραφομένου· ἰσόπλευρον ἄρα τὸ ΠΡΣΤΥ πεντάγωνον.\nκαὶ ἐπεὶ ἑξαγώνου μέν ἐστιν ἡ ΠΕ, δεκαγώνου δὲ ἡ ΕΟ,\nκαί ἐστιν ὀρθὴ ἡ ὑπὸ ΠΕΟ, πενταγώνου ἄρα ἐστὶν ἡ ΠΟ·\nἡ γὰρ τοῦ πενταγώνου πλευρὰ δύναται τήν τε τοῦ ἑξαγώνου\nκαὶ τὴν τοῦ δεκαγώνου τῶν εἰς τὸν αὐτὸν κύκλον ἐγγραφομένων.\nδιὰ τὰ αὐτὰ δὴ καὶ ἡ ΟΥ πενταγώνου ἐστὶ\nπλευρά. ἔστι δὲ καὶ ἡ ΠΥ πενταγώνου· ἰσόπλευρον ἄρα ἐστὶ\nτὸ ΠΟΥ τρίγωνον. διὰ τὰ αὐτὰ δὴ καὶ ἕκαστον τῶν ΠΛΡ,\nΡΜΣ, ΣΝΤ, ΤΞΥ ἰσόπλευρόν ἐστιν. καὶ ἐπεὶ πενταγώνου\nἐδείχθη ἑκατέρα τῶν ΠΛ, ΠΟ, ἔστι δὲ καὶ ἡ ΛΟ\nπενταγώνου, ἰσόπλευρον ἄρα ἐστὶ τὸ ΠΛΟ τρίγωνον. διὰ\nτὰ αὐτὰ δὴ καὶ ἕκαστον τῶν ΛΡΜ, ΜΣΝ, ΝΤΞ, ΞΥΟ\nτριγώνων ἰσόπλευρόν ἐστιν. εἰλήφθω τὸ κέντρον τοῦ ΕΖΗ\nΘΚ κύκλου τὸ Φ σημεῖον· καὶ ἀπὸ τοῦ Φ τῷ τοῦ κύκλου\nἐπιπέδῳ πρὸς ὀρθὰς ἀνεστάτω ἡ ΦΩ, καὶ ἐκβεβλήσθω\nἐπὶ τὰ ἕτερα μέρη ὡς ἡ ΦΨ, καὶ ἀφῃρήσθω ἑξαγώνου μὲν\nἡ ΦΧ, δεκαγώνου δὲ ἑκατέρα τῶν ΦΨ, ΧΩ, καὶ ἐπεζεύχθωσαν\nαἱ ΠΩ, ΠΧ, ΥΩ, ΕΦ, ΛΦ, ΛΨ, ΨΜ. καὶ ἐπεὶ\nἑκατέρα τῶν ΦΧ, ΠΕ τῷ τοῦ κύκλου ἐπιπέδῳ πρὸς ὀρθάς\nἐστιν, παράλληλος ἄρα ἐστὶν ἡ ΦΧ τῇ ΠΕ. εἰσὶ δὲ καὶ ἴσαι·\nκαὶ αἱ ΕΦ, ΠΧ ἄρα ἴσαι τε καὶ παράλληλοί εἰσιν. ἑξαγώνου\nδὲ ἡ ΕΦ· ἑξαγώνου ἄρα καὶ ἡ ΠΧ. καὶ ἐπεὶ ἑξαγώνου\nμέν ἐστιν ἡ ΠΧ, δεκαγώνου δὲ ἡ ΧΩ, καὶ ὀρθή ἐστιν\nἡ ὑπὸ ΠΧΩ γωνία, πενταγώνου ἄρα ἐστὶν ἡ ΠΩ. διὰ\nτὰ αὐτὰ δὴ καὶ ἡ ΥΩ πενταγώνου ἐστίν, ἐπειδήπερ, ἐὰν\nἐπιζεύξωμεν τὰς ΦΚ, ΧΥ, ἴσαι καὶ ἀπεναντίον ἔσονται,\nκαί ἐστιν ἡ ΦΚ ἐκ τοῦ κέντρου οὖσα ἑξαγώνου· ἑξαγώνου\nἄρα καὶ ἡ ΧΥ. δεκαγώνου δὲ ἡ ΧΩ, καὶ ὀρθὴ ἡ ὑπὸ\nΥΧΩ· πενταγώνου ἄρα ἡ ΥΩ. ἔστι δὲ καὶ ἡ ΠΥ πενταγώνου·\nἰσόπλευρον ἄρα ἐστὶ τὸ ΠΥΩ τρίγωνον. διὰ τὰ αὐτὰ\nδὴ καὶ ἕκαστον τῶν λοιπῶν τριγώνων, ὧν βάσεις μέν\nεἰσιν αἱ ΠΡ, ΡΣ, ΣΤ, ΤΥ εὐθεῖαι, κορυφὴ δὲ τὸ Ω σημεῖον,\nἰσόπλευρόν ἐστιν. πάλιν, ἐπεὶ ἑξαγώνου μὲν ἡ ΦΛ,\nδεκαγώνου δὲ ἡ ΦΨ, καὶ ὀρθή ἐστιν ἡ ὑπὸ ΛΦΨ γωνία,\nπενταγώνου ἄρα ἐστὶν ἡ ΛΨ. διὰ τὰ αὐτὰ δὴ ἐὰν ἐπιζεύξωμεν\nτὴν ΜΦ οὖσαν ἑξαγώνου, συνάγεται καὶ ἡ ΜΨ\nπενταγώνου. ἔστι δὲ καὶ ἡ ΛΜ πενταγώνου· ἰσόπλευρον\nἄρα ἐστὶ τὸ ΛΜΨ τρίγωνον. ὁμοίως δὴ δειχθήσεται, ὅτι\nκαὶ ἕκαστον τῶν λοιπῶν τριγώνων, ὧν βάσεις μέν εἰσιν\nαἱ ΜΝ, ΝΞ, ΞΟ, ΟΛ, κορυφὴ δὲ τὸ Ψ σημεῖον, ἰσόπλευρόν\nἐστιν. συνέσταται ἄρα εἰκοσάεδρον ὑπὸ εἴκοσι τριγώνων\nἰσοπλεύρων περιεχόμενον.\nδεῖ δὴ αὐτὸ καὶ σφαίρᾳ περιλαβεῖν τῇ δοθείσῃ καὶ δεῖξαι,\nὅτι ἡ τοῦ εἰκοσαέδρου πλευρὰ ἄλογός ἐστιν ἡ καλουμένη\nἐλάσσων.\n\n\nἐπεὶ γὰρ ἑξαγώνου ἐστὶν ἡ ΦΧ, δεκαγώνου δὲ ἡ ΧΩ,\nἡ ΦΩ ἄρα ἄκρον καὶ μέσον λόγον τέμηται κατὰ τὸ Χ, καὶ\nτὸ μεῖζον αὐτῆς τμῆμά ἐστιν ἡ ΦΧ· ἔστιν ἄρα ὡς ἡ ΩΦ\nπρὸς τὴν ΦΧ, οὕτως ἡ ΦΧ πρὸς τὴν ΧΩ. ἴση δὲ ἡ μὲν ΦΧ\nτῇ ΦΕ, ἡ δὲ ΧΩ τῇ ΦΨ· ἔστιν ἄρα ὡς ἡ ΩΦ πρὸς τὴν\n\nΦΕ, οὕτως ἡ ΕΦ πρὸς τὴν ΦΨ. καί εἰσιν ὀρθαὶ αἱ ὑπὸ\nΩΦΕ, ΕΦΨ γωνίαι· ἐὰν ἄρα ἐπιζεύξωμεν τὴν ΕΩ εὐθεῖαν,\nὀρθὴ ἔσται ἡ ὑπὸ ΨΕΩ γωνία διὰ τὴν ὁμοιότητα τῶν ΨΕΩ,\nΦΕΩ τριγώνων. διὰ τὰ αὐτὰ δὴ ἐπεί ἐστιν ὡς ἡ ΩΦ πρὸς\nτὴν ΦΧ, οὕτως ἡ ΦΧ πρὸς τὴν ΧΩ, ἴση δὲ ἡ μὲν ΩΦ τῇ\n\nΨΧ, ἡ δὲ ΦΧ τῇ ΧΠ, ἔστιν ἄρα ὡς ἡ ΨΧ πρὸς τὴν ΧΠ,\nοὕτως ἡ ΠΧ πρὸς τὴν ΧΩ. καὶ διὰ τοῦτο πάλιν ἐὰν ἐπιζεύξωμεν\nτὴν ΠΨ, ὀρθὴ ἔσται ἡ πρὸς τῷ Π γωνία· τὸ ἄρα ἐπὶ\nτῆς ΨΩ γραφόμενον ἡμικύκλιον ἥξει καὶ διὰ τοῦ Π. καὶ ἐὰν\nμενούσης τῆς ΨΩ περιενεχθὲν τὸ ἡμικύκλιον εἰς τὸ αὐτὸ\nπάλιν ἀποκατασταθῇ, ὅθεν ἤρξατο φέρεσθαι, ἥξει καὶ διὰ\nτοῦ Π καὶ τῶν λοιπῶν σημείων τοῦ εἰκοσαέδρου, καὶ ἔσται\nσφαίρᾳ περιειλημμένον τὸ εἰκοσάεδρον. λέγω δή, ὅτι καὶ\nτῇ δοθείσῃ. τετμήσθω γὰρ ἡ ΦΧ δίχα κατὰ τὸ Α#. καὶ\nἐπεὶ εὐθεῖα γραμμὴ ἡ ΦΩ ἄκρον καὶ μέσον λόγον τέτμηται\nκατὰ τὸ Χ, καὶ τὸ ἔλασσον αὐτῆς τμῆμά ἐστιν ἡ ΩΧ, ἡ\nἄρα ΩΧ προσλαβοῦσα τὴν ἡμίσειαν τοῦ μείζονος τμήματος\nτὴν ΧΑ# πενταπλάσιον δύναται τοῦ ἀπὸ τῆς ἡμισείας\nτοῦ μείζονος τμήματος· πενταπλάσιον ἄρα ἐστὶ τὸ ἀπὸ τῆς\nΩΑ# τοῦ ἀπὸ τῆς Α#Χ. καί ἐστι τῆς μὲν ΩΑ# διπλῆ ἡ ΩΨ,\nτῆς δὲ Α#Χ διπλῆ ἡ ΦΧ· πενταπλάσιον ἄρα ἐστὶ τὸ ἀπὸ\nτῆς ΩΨ τοῦ ἀπὸ τῆς ΧΦ. καὶ ἐπεὶ τετραπλῆ ἐστιν ἡ ΑΓ\nτῆς ΓΒ, πενταπλῆ ἄρα ἐστὶν ἡ ΑΒ τῆς ΒΓ. ὡς δὲ ἡ ΑΒ\nπρὸς τὴν ΒΓ, οὕτως τὸ ἀπὸ τῆς ΑΒ πρὸς τὸ ἀπὸ τῆς ΒΔ·\nπενταπλάσιον ἄρα ἐστὶ τὸ ἀπὸ τῆς ΑΒ τοῦ ἀπὸ τῆς ΒΔ.\nἐδείχθη δὲ καὶ τὸ ἀπὸ τῆς ΩΨ πενταπλάσιον τοῦ ἀπὸ τῆς\nΦΧ. καί ἐστιν ἴση ἡ ΔΒ τῇ ΦΧ· ἑκατέρα γὰρ αὐτῶν ἴση\nἐστὶ τῇ ἐκ τοῦ κέντρου τοῦ ΕΖΗΘΚ κύκλου· ἴση ἄρα\nκαὶ ἡ ΑΒ τῇ ΨΩ. καί ἐστιν ἡ ΑΒ ἡ τῆς δοθείσης σφαίρας\nδιάμετρος· καὶ ἡ ΨΩ ἄρα ἴση ἐστὶ τῇ τῆς δοθείσης σφαίρας\nδιαμέτρῳ. τῇ ἄρα δοθείσῃ σφαίρᾳ περιείληπται τὸ\nεἰκοσάεδρον.\nλέγω δή, ὅτι ἡ τοῦ εἰκοσαέδρου πλευρὰ ἄλογός ἐστιν\nἡ καλουμένη ἐλάττων. ἐπεὶ γὰρ ῥητή ἐστιν ἡ τῆς σφαίρας\nδιάμετρος, καί ἐστι δυνάμει\nπενταπλασίων τῆς ἐκ τοῦ κέντρου\nτοῦ ΕΖΗΘΚ κύκλου,\nῥητὴ ἄρα ἐστὶ καὶ ἡ ἐκ τοῦ\nκέντρου τοῦ ΕΖΗΘΚ κύκλου·\nὥστε καὶ ἡ διάμετρος αὐτοῦ ῥητή\nἐστιν. ἐὰν δὲ εἰς κύκλον ῥητὴν\nἔχοντα τὴν διάμετρον πεντάγωνον\nἰσόπλευρον ἐγγραφῇ, ἡ τοῦ πενταγώνου\nπλευρὰ ἄλογός ἐστιν\nἡ καλουμένη ἐλάττων. ἡ δὲ τοῦ\n\nΕΖΗΘΚ πενταγώνου πλευρὰ\nἡ τοῦ εἰκοσαέδρου ἐστίν. ἡ ἄρα\nτοῦ εἰκοσαέδρου πλευρὰ ἄλογός\nἐστιν ἡ καλουμένη ἐλάττων.\nΠόρισμα\n\n\nἐκ δὴ τούτου φανερόν, ὅτι ἡ τῆς σφαίρας διάμετρος\nδυνάμει πενταπλασίων ἐστὶ τῆς ἐκ τοῦ κέντρου τοῦ κύκλου,\nἀφʼ οὗ τὸ εἰκοσάεδρον ἀναγέγραπται, καὶ ὅτι ἡ τῆς σφαίρας\nδιάμετρος σύγκειται ἔκ τε τῆς τοῦ ἑξαγώνου καὶ δύο\nτῶν τοῦ δεκαγώνου τῶν εἰς τὸν αὐτὸν κύκλον ἐγγραφομένων.\nὅπερ ἔδει δεῖξαι.\nδωδεκάεδρον συστήσασθαι καὶ σφαίρᾳ περιλαβεῖν, ᾗ\nκαὶ τὰ προειρημένα σχήματα, καὶ δεῖξαι, ὅτι ἡ τοῦ δωδεκαέδρου\nπλευρὰ ἄλογός ἐστιν ἡ καλουμένη ἀποτομή.\nἘκκείσθωσαν τοῦ προειρημένου κύβου δύο ἐπίπεδα\nπρὸς ὀρθὰς ἀλλήλοις τὰ ΑΒΓΔ, ΓΒΕΖ, καὶ τετμήσθω\nἑκάστη τῶν ΑΒ, ΒΓ, ΓΔ, ΔΑ, ΕΖ, ΕΒ, ΖΓ πλευρῶν\nδίχα κατὰ τὰ Η, Θ, Κ, Λ, Μ, Ν, Ξ, καὶ ἐπεζεύχθωσαν αἱ\nΗΚ, ΘΛ, ΜΘ, ΝΞ, καὶ τετμήσθω ἑκάστη τῶν ΝΟ,\nΟΞ, ΘΠ ἄκρον καὶ μέσον λόγον κατὰ τὰ Ρ, Σ, Τ σημεῖα,\nκαὶ ἔστω αὐτῶν μείζονα τμήματα τὰ ΡΟ, ΟΣ, ΤΠ, καὶ\nἀνεστάτωσαν ἀπὸ τῶν Ρ, Σ, Τ σημείων τοῖς τοῦ κύβου\nἐπιπέδοις πρὸς ὀρθὰς ἐπὶ τὰ ἐκτὸς μέρη τοῦ κύβου αἱ ΡΥ,\nΣΦ, ΤΧ, καὶ κείσθωσαν ἴσαι ταῖς ΡΟ, ΟΣ, ΤΠ, καὶ\nἐπεζεύχθωσαν αἱ ΥΒ, ΒΧ, ΧΓ, ΓΦ, ΦΥ. λέγω, ὅτι τὸ\n\nΥΒΧΓΦ πεντάγωνον ἰσόπλευρόν τε καὶ ἐν ἑνὶ ἐπιπέδῳ\nκαὶ ἔτι ἰσογώνιόν ἐστιν. ἐπεζεύχθωσαν γὰρ αἱ ΡΒ, ΣΒ,\nΦΒ. καὶ ἐπεὶ εὐθεῖα ἡ ΝΟ ἄκρον καὶ μέσον λόγον τέτμηται\nκατὰ τὸ Ρ, καὶ τὸ μεῖζον τμῆμά ἐστιν ἡ ΡΟ, τὰ ἄρα\nἀπὸ τῶν ΟΝ, ΝΡ τριπλάσιά ἐστι τοῦ ἀπὸ τῆς ΡΟ. ἴση\nδὲ ἡ μὲν ΟΝ τῇ ΝΒ, ἡ δὲ ΟΡ τῇ ΡΥ· τὰ ἄρα ἀπὸ τῶν\nΒΝ, ΝΡ τριπλάσιά ἐστι τοῦ ἀπὸ τῆς ΡΥ. τοῖς δὲ ἀπὸ τῶν\nΒΝ, ΝΡ τὸ ἀπὸ τῆς ΒΡ ἐστιν ἴσον· τὸ ἄρα ἀπὸ τῆς ΒΡ\nτριπλάσιόν ἐστι τοῦ ἀπὸ τῆς ΡΥ· ὥστε τὰ ἀπὸ τῶν ΒΡ,\nΡΥ τετραπλάσιά ἐστι τοῦ ἀπὸ τῆς ΡΥ. τοῖς δὲ ἀπὸ τῶν\n\nΒΡ, ΡΥ ἴσον ἐστὶ τὸ ἀπὸ τῆς ΒΥ· τὸ ἄρα ἀπὸ τῆς ΒΥ\nτετραπλάσιόν ἐστι τοῦ ἀπὸ τῆς ΥΡ· διπλῆ ἄρα ἐστὶν ἡ\nΒΥ τῆς ΡΥ. ἔστι δὲ καὶ ἡ ΦΥ τῆς ΥΡ διπλῆ, ἐπειδήπερ\nκαὶ ἡ ΣΡ τῆς ΟΡ, τουτέστι τῆς ΡΥ, ἐστι διπλῆ· ἴση ἄρα\nἡ ΒΥ τῇ ΥΦ. ὁμοίως δὴ δειχθήσεται, ὅτι καὶ ἑκάστη τῶν\n\nΒΧ, ΧΓ, ΓΦ ἑκατέρᾳ τῶν ΒΥ, ΥΦ ἐστιν ἴση. ἰσόπλευρον\nἄρα ἐστὶ τὸ ΒΥΦΓΧ πεντάγωνον. λέγω δή, ὅτι καὶ\nἐν ἑνί ἐστιν ἐπιπέδῳ. ἤχθω γὰρ ἀπὸ τοῦ Ο ἑκατέρᾳ τῶν\nΡΥ, ΣΦ παράλληλος ἐπὶ τὰ ἐκτὸς τοῦ κύβου μέρη ἡ ΟΨ,\nκαὶ ἐπεζεύχθωσαν αἱ ΨΘ, ΘΧ· λέγω, ὅτι ἡ ΨΘΧ εὐθεῖά\nἐστιν. ἐπεὶ γὰρ ἡ ΘΠ ἄκρον καὶ μέσον λόγον τέτμηται κατὰ\nτὸ Τ, καὶ τὸ μεῖζον αὐτῆς τμῆμά ἐστιν ἡ ΠΤ, ἔστιν ἄρα ὡς\nἡ ΘΠ πρὸς τὴν ΠΤ, οὕτως ἡ ΠΤ πρὸς τὴν ΤΘ. ἴση δὲ ἡ\nμὲν ΘΠ τῇ ΘΟ, ἡ δὲ ΠΤ ἑκατέρᾳ τῶν ΤΧ, ΟΨ· ἔστιν\nἄρα ὡς ἡ ΘΟ πρὸς τὴν ΟΨ, οὕτως ἡ ΧΤ πρὸς τὴν ΤΘ.\nκαί ἐστι παράλληλος ἡ μὲν ΘΟ τῇ ΤΧ· ἑκατέρα γὰρ αὐτῶν\nτῷ ΒΔ ἐπιπέδῳ πρὸς ὀρθάς ἐστιν· ἡ δὲ ΤΘ τῇ ΟΨ· ἑκατέρα\nγὰρ αὐτῶν τῷ ΒΖ ἐπιπέδῳ πρὸς ὀρθάς ἐστιν. ἐὰν δὲ\nδύο τρίγωνα συντεθῇ κατὰ μίαν γωνίαν, ὡς τὰ ΨΟΘ,\nΘΤΧ, τὰς δύο πλευρὰς ταῖς δυσὶν ἀνάλογον ἔχοντα, ὥστε\nτὰς ὁμολόγους αὐτῶν πλευρὰς καὶ παραλλήλους εἶναι, αἱ\nλοιπαὶ εὐθεῖαι ἐπʼ εὐθείας ἔσονται· ἐπʼ εὐθείας ἄρα ἐστὶν\nἡ ΨΘ τῇ ΘΧ. πᾶσα δὲ εὐθεῖα ἐν ἑνί ἐστιν ἐπιπέδῳ· ἐν\nἑνὶ ἄρα ἐπιπέδῳ ἐστὶ τὸ ΥΒΧΓΦ πεντάγωνον.\nλέγω δή, ὅτι καὶ ἰσογώνιόν ἐστιν.\n\n\nἐπεὶ γὰρ εὐθεῖα γραμμὴ ἡ ΝΟ ἄκρον καὶ μέσον λόγον\nτέτμηται κατὰ τὸ Ρ, καὶ τὸ μεῖζον τμῆμά ἐστιν ἡ ΟΡ\nἔστιν ἄρα ὡς συναμφότερος ἡ ΝΟ, ΟΡ πρὸς τὴν ΟΝ,\nοὕτως ἡ ΝΟ πρὸς τὴν ΟΡ\n, ἴση δὲ ἡ ΟΡ τῇ ΟΣ\nἔστιν\nἄρα ὡς ἡ ΣΝ πρὸς τὴν ΝΟ, οὕτως ἡ ΝΟ πρὸς τὴν ΟΣ\n,\nἡ ΝΣ ἄρα ἄκρον καὶ μέσον λόγον τέτμηται κατὰ τὸ Ο,\nκαὶ τὸ μεῖζον τμῆμά ἐστιν ἡ ΝΟ· τὰ ἄρα ἀπὸ τῶν ΝΣ,\nΣΟ τριπλάσιά ἐστι τοῦ ἀπὸ τῆς ΝΟ. ἴση δὲ ἡ μὲν ΝΟ\nτῇ ΝΒ, ἡ δὲ ΟΣ τῇ ΣΦ· τὰ ἄρα ἀπὸ τῶν ΝΣ, ΣΦ τετράγωνα\nτριπλάσιά ἐστι τοῦ ἀπὸ τῆς ΝΒ· ὥστε τὰ ἀπὸ τῶν\n\nΦΣ, ΣΝ, ΝΒ τετραπλάσιά ἐστι τοῦ ἀπὸ τῆς ΝΒ. τοῖς\nδὲ ἀπὸ τῶν ΣΝ, ΝΒ ἴσον ἐστὶ τὸ ἀπὸ τῆς ΣΒ· τὰ ἄρα\nἀπὸ τῶν ΒΣ, ΣΦ, τουτέστι τὸ ἀπὸ τῆς ΒΦ\n1ὀρθὴ γὰρ ἡ\nὑπὸ ΦΣΒ γωνία1, τετραπλάσιόν\nἐστι τοῦ ἀπὸ τῆς\n\nΝΒ· διπλῆ ἄρα ἐστὶν ἡ ΦΒ\nτῆς ΒΝ. ἔστι δὲ καὶ ἡ ΒΓ\nτῆς ΒΝ διπλῆ· ἴση ἄρα\nἐστὶν ἡ ΒΦ τῇ ΒΓ. καὶ ἐπεὶ\nδύο αἱ ΒΥ, ΥΦ δυσὶ ταῖς\n\nΒΧ, ΧΓ ἴσαι εἰσίν, καὶ\nβάσις ἡ ΒΦ βάσει τῇ ΒΓ\nἴση, γωνία ἄρα ἡ ὑπὸ ΒΥΦ\nγωνίᾳ τῇ ὑπὸ ΒΧΓ ἐστιν\nἴση. ὁμοίως δὴ δείξομεν, ὅτι\nκαὶ ἡ ὑπὸ ΥΦΓ γωνία ἴση\nἐστὶ τῇ ὑπὸ ΒΧΓ· αἱ ἄρα\nὑπὸ ΒΧΓ, ΒΥΦ, ΥΦΓ\nτρεῖς γωνίαι ἴσαι ἀλλήλαις εἰσίν. ἐὰν δὲ πενταγώνου ἰσοπλεύρου\nαἱ τρεῖς γωνίαι ἴσαι ἀλλήλαις ὦσιν, ἰσογώνιον\nἔσται τὸ πεντάγωνον· ἰσογώνιον ἄρα ἐστὶ τὸ ΒΥΦΓΧ\nπεντάγωνον. ἐδείχθη δὲ καὶ ἰσόπλευρον· τὸ ἄρα ΒΥΦΓΧ\nπεντάγωνον ἰσόπλευρόν ἐστι καὶ ἰσογώνιον, καί ἐστιν ἐπὶ\nμιᾶς τοῦ κύβου πλευρᾶς τῆς ΒΓ. ἐὰν ἄρα ἐφʼ ἑκάστης τῶν\nτοῦ κύβου δώδεκα πλευρῶν τὰ αὐτὰ κατασκευάσωμεν,\nσυσταθήσεταί τι σχῆμα στερεὸν ὑπὸ δώδεκα πενταγώνων\nἰσοπλεύρων τε καὶ ἰσογωνίων περιεχόμενον, ὃ καλεῖται\nδωδεκάεδρον.\nδεῖ δὴ αὐτὸ καὶ σφαίρᾳ περιλαβεῖν τῇ δοθείσῃ καὶ δεῖξαι,\nὅτι ἡ τοῦ δωδεκαέδρου πλευρὰ ἄλογός ἐστιν ἡ καλουμένη\nἀποτομή.\nἘκβεβλήσθω γὰρ ἡ ΨΟ, καὶ ἔστω ἡ ΨΩ· συμβάλλει\nἄρα ἡ ΟΩ τῇ τοῦ κύβου διαμέτρῳ, καὶ δίχα τέμνουσιν\nἀλλήλας· τοῦτο γὰρ δέδεικται ἐν τῷ παρατελεύτῳ θεωρήματι\nτοῦ ἑνδεκάτου βιβλίου. τεμνέτωσαν κατὰ τὸ Ω· τὸ Ω\nἄρα κέντρον ἐστὶ τῆς σφαίρας τῆς περιλαμβανούσης τὸν\nκύβον, καὶ ἡ ΩΟ ἡμίσεια τῆς πλευρᾶς τοῦ κύβου. ἐπεζεύχθω\nδὴ ἡ ΥΩ. καὶ ἐπεὶ εὐθεῖα γραμμὴ ἡ ΝΣ ἄκρον καὶ\nμέσον λόγον τέτμηται κατὰ τὸ Ο, καὶ τὸ μεῖζον αὐτῆς\nτμῆμά ἐστιν ἡ ΝΟ, τὰ ἄρα ἀπὸ τῶν ΝΣ, ΣΟ τριπλάσιά\nἐστι τοῦ ἀπὸ τῆς ΝΟ. ἴση δὲ ἡ μὲν ΝΣ τῇ ΨΩ, ἐπειδήπερ\nκαὶ ἡ μὲν ΝΟ τῇ ΟΩ ἐστιν ἴση, ἡ δὲ ΨΟ τῇ ΟΣ. ἀλλὰ\nμὴν καὶ ἡ ΟΣ τῇ ΨΥ, ἐπεὶ καὶ τῇ ΡΟ· τὰ ἄρα ἀπὸ τῶν\nΩΨ, ΨΥ τριπλάσιά ἐστι τοῦ ἀπὸ τῆς ΝΟ. τοῖς δὲ ἀπὸ\nτῶν ΩΨ, ΨΥ ἴσον ἐστὶ τὸ ἀπὸ τῆς ΥΩ· τὸ ἄρα ἀπὸ τῆς\n\nΥΩ τριπλάσιόν ἐστι τοῦ ἀπὸ τῆς ΝΟ. ἔστι δὲ καὶ ἡ ἐκ\nτοῦ κέντρου τῆς σφαίρας τῆς περιλαμβανούσης τὸν κύβον\nδυνάμει τριπλασίων τῆς ἡμισείας τῆς τοῦ κύβου πλευρᾶς·\nπροδέδεικται γὰρ κύβον συστήσασθαι καὶ σφαίρᾳ περιλαβεῖν\nκαὶ δεῖξαι, ὅτι ἡ τῆς σφαίρας διάμετρος δυνάμει\nτριπλασίων ἐστὶ τῆς πλευρᾶς τοῦ κύβου. εἰ δὲ ὅλη τῆς ὅλης,\nκαὶ ἡ ἡμίσεια τῆς ἡμισείας· καί ἐστιν ἡ ΝΟ ἡμίσεια τῆς\nτοῦ κύβου πλευρᾶς· ἡ ἄρα ΥΩ ἴση ἐστὶ τῇ ἐκ τοῦ κέντρου\nτῆς σφαίρας τῆς περιλαμβανούσης τὸν κύβον. καί ἐστι τὸ\nΩ κέντρον τῆς σφαίρας τῆς περιλαμβανούσης τὸν κύβον·\nτὸ Υ ἄρα σημεῖον πρὸς τῇ ἐπιφανείᾳ ἐστὶ τῆς σφαίρας.\nὁμοίως δὴ δείξομεν, ὅτι καὶ ἑκάστη τῶν λοιπῶν γωνιῶν\nτοῦ δωδεκαέδρου πρὸς τῇ ἐπιφανείᾳ ἐστὶ τῆς σφαίρας·\nπεριείληπται ἄρα τὸ δωδεκάεδρον τῇ δοθείσῃ σφαίρᾳ.\nλέγω δή, ὅτι ἡ τοῦ δωδεκαέδρου πλευρὰ ἄλογός ἐστιν\nἡ καλουμένη ἀποτομή.\nἐπεὶ γὰρ τῆς ΝΟ ἄκρον καὶ μέσον λόγον τετμημένης\nτὸ μεῖζον τμῆμά ἐστιν ἡ ΡΟ, τῆς δὲ ΟΞ ἄκρον καὶ μέσον\nλόγον τετμημένης τὸ μεῖζον τμῆμά ἐστιν ἡ ΟΣ, ὅλης ἄρα\nτῆς ΝΞ ἄκρον καὶ μέσον λόγον τεμνομένης τὸ μεῖζον\nτμῆμά ἐστιν ἡ ΡΣ. οἷον ἐπεί ἐστιν ὡς ἡ ΝΟ πρὸς τὴν ΟΡ,\nἡ ΟΡ πρὸς τὴν ΡΝ, καὶ τὰ διπλάσια· τὰ γὰρ μέρη τοῖς\nἰσάκις πολλαπλασίοις τὸν αὐτὸν ἔχει λόγον· ὡς ἄρα ἡ ΝΞ\nπρὸς τὴν ΡΣ, οὕτως ἡ ΡΣ πρὸς συναμφότερον τὴν ΝΡ,\nΣΞ. μείζων δὲ ἡ ΝΞ τῆς ΡΣ· μείζων ἄρα καὶ ἡ ΡΣ\nσυναμφοτέρου τῆς ΝΡ, ΣΞ· ἡ ΝΞ ἄρα ἄκρον καὶ μέσον\nλόγον τέτμηται, καὶ τὸ μεῖζον αὐτῆς τμῆμά ἐστιν ἡ ΡΣ.\nἴση δὲ ἡ ΡΣ τῇ ΥΦ· τῆς ἄρα ΝΞ ἄκρον καὶ μέσον λόγον\nτεμνομένης τὸ μεῖζον τμῆμά ἐστιν ἡ ΥΦ. καὶ ἐπεὶ ῥητή\nἐστιν ἡ τῆς σφαίρας διάμετρος καί ἐστι δυνάμει τριπλασίων\nτῆς τοῦ κύβου πλευρᾶς, ῥητὴ ἄρα ἐστὶν ἡ ΝΞ πλευρὰ\nοὖσα τοῦ κύβου. ἐὰν δὲ ῥητὴ γραμμὴ ἄκρον καὶ μέσον λόγον\nτμηθῇ, ἑκάτερον τῶν τμημάτων ἄλογός ἐστιν ἀποτομή.\nἡ ΥΦ ἄρα πλευρὰ οὖσα τοῦ δωδεκαέδρου ἄλογός ἐστιν\nἀποτομή.\n\n\nΠόρισμα\nἐκ δὴ τούτου φανερόν, ὅτι τῆς τοῦ κύβου πλευρᾶς ἄκρον\nκαὶ μέσον λόγον τεμνομένης τὸ μεῖζον τμῆμά ἐστιν ἡ τοῦ\nδωδεκαέδρου πλευρά. ὅπερ ἔδει δεῖξαι.\nτὰς πλευρὰς τῶν πέντε σχημάτων ἐκθέσθαι καὶ συγκρῖναι\nπρὸς ἀλλήλας.\nἘκκείσθω ἡ τῆς δοθείσης σφαίρας διάμετρος ἡ ΑΒ,\nκαὶ τετμήσθω κατὰ τὸ Γ ὥστε ἴσην εἶναι τὴν ΑΓ τῇ ΓΒ,\nκατὰ δὲ τὸ Δ ὥστε διπλασίονα εἶναι τὴν ΑΔ τῆς ΔΒ, καὶ\nγεγράφθω ἐπὶ τῆς ΑΒ ἡμικύκλιον τὸ ΑΕΒ, καὶ ἀπὸ τῶν\nΓ, Δ τῇ ΑΒ πρὸς ὀρθὰς\nἤχθωσαν αἱ ΓΕ, ΔΖ, καὶ\nἐπεζεύχθωσαν αἱ ΑΖ, ΖΒ,\n\nΕΒ. καὶ ἐπεὶ διπλῆ ἐστιν ἡ\nΑΔ τῆς ΔΒ, τριπλῆ ἄρα\nἐστὶν ἡ ΑΒ τῆς ΒΔ. ἀναστρέψαντι\nἡμιολία ἄρα ἐστὶν\nἡ ΒΑ τῆς ΑΔ. ὡς δὲ ἡ ΒΑ\nπρὸς τὴν ΑΔ, οὕτως τὸ ἀπὸ\nτῆς ΒΑ πρὸς τὸ ἀπὸ τῆς ΑΖ· ἰσογώνιον γάρ ἐστι τὸ\nΑΖΒ τρίγωνον τῷ ΑΖΔ τριγώνῳ· ἡμιόλιον ἄρα ἐστὶ τὸ\nἀπὸ τῆς ΒΑ τοῦ ἀπὸ τῆς ΑΖ. ἔστι δὲ καὶ ἡ τῆς σφαίρας\nδιάμετρος δυνάμει ἡμιολία τῆς πλευρᾶς τῆς πυραμίδος.\nκαί ἐστιν ἡ ΑΒ ἡ τῆς σφαίρας διάμετρος· ἡ ΑΖ ἄρα ἴση\nἐστὶ τῇ πλευρᾷ τῆς πυραμίδος.\nπάλιν, ἐπεὶ διπλασίων ἐστὶν ἡ ΑΔ τῆς ΔΒ, τριπλῆ\nἄρα ἐστὶν ἡ ΑΒ τῆς ΒΔ. ὡς δὲ ἡ ΑΒ πρὸς τὴν ΒΔ, οὕτως\nτὸ ἀπὸ τῆς ΑΒ πρὸς τὸ ἀπὸ τῆς ΒΖ· τριπλάσιον ἄρα ἐστὶ\nτὸ ἀπὸ τῆς ΑΒ τοῦ ἀπὸ τῆς ΒΖ. ἔστι δὲ καὶ ἡ τῆς σφαίρας\nδιάμετρος δυνάμει τριπλασίων τῆς τοῦ κύβου πλευρᾶς.\nκαί ἐστιν ἡ ΑΒ ἡ τῆς σφαίρας διάμετρος· ἡ ΒΖ ἄρα\nτοῦ κύβου ἐστὶ πλευρά.\nκαὶ ἐπεὶ ἴση ἐστὶν ἡ ΑΓ τῇ ΓΒ, διπλῆ ἄρα ἐστὶν ἡ\n\nΑΒ τῆς ΒΓ. ὡς δὲ ἡ ΑΒ πρὸς τὴν ΒΓ, οὕτως τὸ ἀπὸ τῆς\nΑΒ πρὸς τὸ ἀπὸ τῆς ΒΕ· διπλάσιον ἄρα ἐστὶ τὸ ἀπὸ τῆς\nΑΒ τοῦ ἀπὸ τῆς ΒΕ. ἔστι δὲ καὶ ἡ τῆς σφαίρας διάμετρος\nδυνάμει διπλασίων τῆς τοῦ ὀκταέδρου πλευρᾶς. καί ἐστιν\nἡ ΑΒ ἡ τῆς δοθείσης σφαίρας διάμετρος· ἡ ΒΕ ἄρα τοῦ\nὀκταέδρου ἐστὶ πλευρά.\nἤχθω δὴ ἀπὸ τοῦ Α σημείου τῇ ΑΒ εὐθείᾳ πρὸς\nὀρθὰς ἡ ΑΗ, καὶ κείσθω ἡ ΑΗ ἴση τῇ ΑΒ, καὶ ἐπεζεύχθω\nἡ ΗΓ, καὶ ἀπὸ τοῦ Θ ἐπὶ τὴν ΑΒ κάθετος ἤχθω ἡ ΘΚ.\nκαὶ ἐπεὶ διπλῆ ἐστιν ἡ ΗΑ τῆς ΑΓ· ἴση γὰρ ἡ ΗΑ τῇ\n\nΑΒ· ὡς δὲ ἡ ΗΑ πρὸς τὴν ΑΓ, οὕτως ἡ ΘΚ πρὸς τὴν\nΚΓ, διπλῆ ἄρα καὶ ἡ ΘΚ τῆς ΚΓ. τετραπλάσιον ἄρα ἐστὶ\nτὸ ἀπὸ τῆς ΘΚ τοῦ ἀπὸ τῆς ΚΓ· τὰ ἄρα ἀπὸ τῶν ΘΚ,\nΚΓ, ὅπερ ἐστὶ τὸ ἀπὸ τῆς ΘΓ, πενταπλάσιόν ἐστι τοῦ ἀπὸ\nτῆς ΚΓ. ἴση δὲ ἡ ΘΓ τῇ ΓΒ· πενταπλάσιον ἄρα ἐστὶ τὸ\nἀπὸ τῆς ΒΓ τοῦ ἀπὸ τῆς ΓΚ. καὶ ἐπεὶ διπλῆ ἐστιν ἡ ΑΒ\nτῆς ΓΒ, ὧν ἡ ΑΔ τῆς ΔΒ ἐστι διπλῆ, λοιπὴ ἄρα ἡ ΒΔ\nλοιπῆς τῆς ΔΓ ἐστι διπλῆ. τριπλῆ ἄρα ἡ ΒΓ τῆς ΓΔ·\nἐνναπλάσιον ἄρα τὸ ἀπὸ τῆς ΒΓ τοῦ ἀπὸ τῆς ΓΔ. πενταπλάσιον\nδὲ τὸ ἀπὸ τῆς ΒΓ τοῦ ἀπὸ τῆς ΓΚ· μεῖζον ἄρα\nτὸ ἀπὸ τῆς ΓΚ τοῦ ἀπὸ τῆς ΓΔ. μείζων ἄρα ἐστὶν ἡ ΓΚ\nτῆς ΓΔ. κείσθω τῇ ΓΚ ἴση ἡ ΓΛ, καὶ ἀπὸ τοῦ Λ τῇ ΑΒ\nπρὸς ὀρθὰς ἤχθω ἡ ΛΜ, καὶ ἐπεζεύχθω ἡ ΜΒ. καὶ ἐπεὶ\nπενταπλάσιόν ἐστι τὸ ἀπὸ τῆς ΒΓ τοῦ ἀπὸ τῆς ΓΚ, καί\nἐστι τῆς μὲν ΒΓ διπλῆ ἡ ΑΒ, τῆς δὲ ΓΚ διπλῆ ἡ ΚΛ,\nπενταπλάσιον ἄρα ἐστὶ τὸ ἀπὸ τῆς ΑΒ τοῦ ἀπὸ τῆς ΚΛ.\nἔστι δὲ καὶ ἡ τῆς σφαίρας διάμετρος δυνάμει πενταπλασίων\nτῆς ἐκ τοῦ κέντρου τοῦ κύκλου, ἀφʼ οὗ τὸ εἰκοσάεδρον ἀναγέγραπται.\nκαί ἐστιν ἡ ΑΒ ἡ τῆς σφαίρας διάμετρος· ἡ ΚΛ\nἄρα ἐκ τοῦ κέντρου ἐστὶ τοῦ κύκλου, ἀφʼ οὗ τὸ εἰκοσάεδρον\nἀναγέγραπται· ἡ ΚΛ ἄρα ἑξαγώνου ἐστὶ πλευρὰ\nτοῦ εἰρημένου κύκλου. καὶ ἐπεὶ ἡ τῆς σφαίρας διάμετρος\nσύγκειται ἔκ τε τῆς τοῦ ἑξαγώνου καὶ δύο τῶν τοῦ δεκαγώνου\nτῶν εἰς τὸν εἰρημένον κύκλον ἐγγραφομένων, καί\nἐστιν ἡ μὲν ΑΒ ἡ τῆς σφαίρας διάμετρος, ἡ δὲ ΚΛ ἑξαγώνου\nπλευρά, καὶ ἴση ἡ ΑΚ τῇ ΛΒ, ἑκατέρα ἄρα τῶν\nΑΚ, ΛΒ δεκαγώνου ἐστὶ πλευρὰ τοῦ ἐγγραφομένου εἰς τὸν\nκύκλον, ἀφʼ οὗ τὸ εἰκοσάεδρον ἀναγέγραπται. καὶ ἐπεὶ\nδεκαγώνου μὲν ἡ ΛΒ, ἑξαγώνου δὲ ἡ ΜΛ· ἴση γάρ ἐστι\nτῇ ΚΛ, ἐπεὶ καὶ τῇ ΘΚ· ἴσον γὰρ ἀπέχουσιν ἀπὸ τοῦ\nκέντρου· καί ἐστιν ἑκατέρα τῶν ΘΚ, ΚΛ διπλασίων τῆς\nΚΓ· πενταγώνου ἄρα ἐστὶν ἡ ΜΒ. ἡ δὲ τοῦ πενταγώνου\nἐστὶν ἡ τοῦ εἰκοσαέδρου· εἰκοσαέδρου ἄρα ἐστὶν ἡ ΜΒ.\nκαὶ ἐπεὶ ἡ ΖΒ κύβου ἐστὶ πλευρά, τετμήσθω ἄκρον καὶ\nμέσον λόγον κατὰ τὸ Ν, καὶ ἔστω μεῖζον τμῆμα τὸ ΝΒ·\nἡ ΝΒ ἄρα δωδεκαέδρου ἐστὶ πλευρά.\nκαὶ ἐπεὶ ἡ τῆς σφαίρας διάμετρος ἐδείχθη τῆς μὲν\nΑΖ πλευρᾶς τῆς πυραμίδος δυνάμει ἡμιολία, τῆς δὲ τοῦ\nὀκταέδρου τῆς ΒΕ δυνάμει διπλασίων, τῆς δὲ τοῦ κύβου\nτῆς ΖΒ δυνάμει τριπλασίων, οἵων ἄρα ἡ τῆς σφαίρας διάμετρος\nδυνάμει ἕξ, τοιούτων ἡ μὲν τῆς πυραμίδος τεσσάρων,\nἡ δὲ τοῦ ὀκταέδρου τριῶν, ἡ δὲ τοῦ κύβου δύο. ἡ μὲν\nἄρα τῆς πυραμίδος πλευρὰ τῆς μὲν τοῦ ὀκταέδρου πλευρᾶς\nδυνάμει ἐστὶν ἐπίτριτος, τῆς δὲ τοῦ κύβου δυνάμει\nδιπλῆ, ἡ δὲ τοῦ ὀκταέδρου τῆς τοῦ κύβου δυνάμει ἡμιολία.\nαἱ μὲν οὖν εἰρημέναι τῶν τριῶν σχημάτων πλευραί, λέγω\nδὴ πυραμίδος καὶ ὀκταέδρου καὶ κύβου, πρὸς ἀλλήλας\nεἰσὶν ἐν λόγοις ῥητοῖς. αἱ δὲ λοιπαὶ δύο, λέγω δὴ ἥ τε τοῦ\nεἰκοσαέδρου καὶ ἡ τοῦ δωδεκαέδρου, οὔτε πρὸς ἀλλήλας\nοὔτε πρὸς τὰς προειρημένας εἰσὶν ἐν λόγοις ῥητοῖς· ἄλογοι\nγάρ εἰσιν, ἡ μὲν ἐλάττων, ἡ δὲ ἀποτομή.\nὅτι μείζων ἐστὶν ἡ τοῦ εἰκοσαέδρου πλευρὰ ἡ ΜΒ τῆς\nτοῦ δωδεκαέδρου τῆς ΝΒ, δείξομεν οὕτως.\nἐπεὶ γὰρ ἰσογώνιόν ἐστι τὸ ΖΔΒ τρίγωνον τῷ ΖΑΒ\nτριγώνῳ, ἀνάλογόν ἐστιν ὡς ἡ ΔΒ πρὸς τὴν ΒΖ, οὕτως\nἡ ΒΖ πρὸς τὴν ΒΑ. καὶ ἐπεὶ τρεῖς εὐθεῖαι ἀνάλογόν εἰσιν,\nἔστιν ὡς ἡ πρώτη πρὸς τὴν τρίτην, οὕτως τὸ ἀπὸ τῆς πρώτης\nπρὸς τὸ ἀπὸ τῆς δευτέρας· ἔστιν ἄρα ὡς ἡ ΔΒ πρὸς\nτὴν ΒΑ, οὕτως τὸ ἀπὸ τῆς ΔΒ πρὸς τὸ ἀπὸ τῆς ΒΖ· ἀνάπαλιν\nἄρα ὡς ἡ ΑΒ πρὸς τὴν ΒΔ, οὕτως τὸ ἀπὸ τῆς ΖΒ\nπρὸς τὸ ἀπὸ τῆς ΒΔ. τριπλῆ δὲ ἡ ΑΒ τῆς ΒΔ· τριπλάσιον\nἄρα τὸ ἀπὸ τῆς ΖΒ τοῦ ἀπὸ τῆς ΒΔ. ἔστι δὲ καὶ τὸ\nἀπὸ τῆς ΑΔ τοῦ ἀπὸ τῆς ΔΒ τετραπλάσιον· διπλῆ γὰρ\nἡ ΑΔ τῆς ΔΒ· μεῖζον ἄρα τὸ ἀπὸ τῆς ΑΔ τοῦ ἀπὸ τῆς\nΖΒ· μείζων ἄρα ἡ ΑΔ τῆς ΖΒ· πολλῷ ἄρα ἡ ΑΛ τῆς ΖΒ\nμείζων ἐστίν. καὶ τῆς μὲν ΑΛ ἄκρον καὶ μέσον λόγον\nτεμνομένης τὸ μεῖζον τμῆμά ἐστιν ἡ ΚΛ, ἐπειδήπερ ἡ μὲν\nΛΚ ἑξαγώνου ἐστίν, ἡ δὲ ΚΑ δεκαγώνου· τῆς δὲ ΖΒ\nἄκρον καὶ μέσον λόγον τεμνομένης τὸ μεῖζον τμῆμά ἐστιν ἡ\nΝΒ· μείζων ἄρα ἡ ΚΛ τῆς ΝΒ. ἴση δὲ ἡ ΚΛ τῇ ΛΜ·\nμείζων ἄρα ἡ ΛΜ τῆς ΝΒ\nτῆς δὲ ΛΜ μείζων ἐστὶν ἡ\nΜΒ\n. πολλῷ ἄρα ἡ ΜΒ πλευρὰ οὖσα τοῦ εἰκοσαέδρου\nμείζων ἐστὶ τῆς ΝΒ πλευρᾶς οὔσης τοῦ δωδεκαέδρου·\nὅπερ ἔδει δεῖξαι.\nλέγω δή, ὅτι παρὰ τὰ εἰρημένα πέντε σχήματα οὐ\nσυσταθήσεται ἕτερον σχῆμα περιεχόμενον ὑπὸ ἰσοπλεύρων\nτε καὶ ἰσογωνίων ἴσων ἀλλήλοις.\nὑπὸ μὲν γὰρ δύο τριγώνων ἢ ὅλως ἐπιπέδων στερεὰ\nγωνία οὐ συνίσταται. ὑπὸ δὲ τριῶν τριγώνων ἡ τῆς πυραμίδος,\nὑπὸ δὲ τεσσάρων ἡ τοῦ ὀκταέδρου, ὑπὸ δὲ πέντε ἡ\nτοῦ εἰκοσαέδρου· ὑπὸ δὲ ἓξ τριγώνων ἰσοπλεύρων τε καὶ\nἰσογωνίων πρὸς ἑνὶ σημείῳ συνισταμένων οὐκ ἔσται στερεὰ\nγωνία· οὔσης γὰρ τῆς τοῦ ἰσοπλεύρου τριγώνου γωνίας\nδιμοίρου ὀρθῆς ἔσονται αἱ ἓξ τέσσαρσιν ὀρθαῖς ἴσαι· ὅπερ\nἀδύνατον· ἅπασα γὰρ στερεὰ γωνία ὑπὸ ἐλασσόνων ἢ τεσσάρων\nὀρθῶν περιέχεται. διὰ τὰ αὐτὰ δὴ οὐδὲ ὑπὸ πλειόνων\nἢ ἓξ γωνιῶν ἐπιπέδων στερεὰ γωνία συνίσταται. ὑπὸ\nδὲ τετραγώνων τριῶν ἡ τοῦ κύβου γωνία περιέχεται· ὑπὸ\nδὲ τεσσάρων ἀδύνατον· ἔσονται γὰρ πάλιν τέσσαρες ὀρθαί.\nὑπὸ δὲ πενταγώνων ἰσοπλεύρων καὶ ἰσογωνίων, ὑπὸ μὲν\nτριῶν ἡ τοῦ δωδεκαέδρου· ὑπὸ δὲ τεσσάρων ἀδύνατον·\nοὔσης γὰρ τῆς τοῦ πενταγώνου ἰσοπλεύρου γωνίας ὀρθῆς\nκαὶ πέμπτου, ἔσονται αἱ τέσσαρες γωνίαι τεσσάρων ὀρθῶν\nμείζους· ὅπερ ἀδύνατον. οὐδὲ μὴν ὑπὸ πολυγώνων ἑτέρων\nσχημάτων περισχεθήσεται στερεὰ γωνία διὰ τὸ αὐτὸ ἄτοπον.\n\n\nοὐκ ἄρα παρὰ τὰ εἰρημένα πέντε σχήματα ἕτερον σχῆμα\nστερεὸν συσταθήσεται ὑπὸ ἰσοπλεύρων τε καὶ ἰσογωνίων\nπεριεχόμενον· ὅπερ ἔδει δεῖξαι.\nλῆμμα\nὅτι δὲ ἡ τοῦ ἰσοπλεύρου καὶ ἰσογωνίου πενταγώνου\nγωνία ὀρθή ἐστι καὶ πέμπτου, οὕτω δεικτέον.\nἔστω γὰρ πεντάγωνον ἰσόπλευρον καὶ ἰσογώνιον τὸ\nΑΒΓΔΕ, καὶ περιγεγράφθω περὶ αὐτὸ κύκλος ὁ ΑΒΓ\nΔΕ, καὶ εἰλήφθω αὐτοῦ τὸ κέντρον τὸ Ζ, καὶ ἐπεζεύχθωσαν\nαἱ ΖΑ, ΖΒ, ΖΓ, ΖΔ, ΖΕ. δίχα ἄρα τέμνουσι τὰς\nπρὸς τοῖς Α, Β, Γ, Δ, Ε τοῦ πενταγώνου γωνίας. καὶ ἐπεὶ\nαἱ πρὸς τῷ Ζ πέντε γωνίαι τέσσαρσιν ὀρθαῖς ἴσαι εἰσὶ καί\nεἰσιν ἴσαι, μία ἄρα αὐτῶν,\nὡς ἡ ὑπὸ ΑΖΒ,\nμιᾶς ὀρθῆς ἐστι παρὰ\nπέμπτον· λοιπαὶ ἄρα αἱ\nὑπὸ ΖΑΒ, ΑΒΖ μιᾶς\nεἰσιν ὀρθῆς καὶ πέμπτου.\nἴση δὲ ἡ ὑπὸ ΖΑΒ τῇ\nὑπὸ ΖΒΓ· καὶ ὅλη ἄρα\nἡ ὑπὸ ΑΒΓ τοῦ πενταγώνου\nγωνία μιᾶς ἐστιν\nὀρθῆς καὶ πέμπτου· ὅπερ\nἔδει δεῖξαι.\n","locs":[{"loc":"urn:cts:greekLit:tlg1799.tlg001:1.Def.1","start":0,"length":31},{"loc":"urn:cts:greekLit:tlg1799.tlg001:1.Def.2","start":31,"length":25},{"loc":"urn:cts:greekLit:tlg1799.tlg001:1.Def.3","start":56,"length":26},{"loc":"urn:cts:greekLit:tlg1799.tlg001:1.Def.4","start":82,"length":67},{"loc":"urn:cts:greekLit:tlg1799.tlg001:1.Def.5","start":149,"length":51},{"loc":"urn:cts:greekLit:tlg1799.tlg001:1.Def.6","start":200,"length":30},{"loc":"urn:cts:greekLit:tlg1799.tlg001:1.Def.7","start":230,"length":72},{"loc":"urn:cts:greekLit:tlg1799.tlg001:1.Def.8","start":302,"length":128},{"loc":"urn:cts:greekLit:tlg1799.tlg001:1.Def.9","start":430,"length":86},{"loc":"urn:cts:greekLit:tlg1799.tlg001:1.Def.10","start":516,"length":169},{"loc":"urn:cts:greekLit:tlg1799.tlg001:1.Def.11","start":685,"length":36},{"loc":"urn:cts:greekLit:tlg1799.tlg001:1.Def.12","start":721,"length":26},{"loc":"urn:cts:greekLit:tlg1799.tlg001:1.Def.13","start":747,"length":32},{"loc":"urn:cts:greekLit:tlg1799.tlg001:1.Def.14","start":779,"length":51},{"loc":"urn:cts:greekLit:tlg1799.tlg001:1.Def.15","start":830,"length":221},{"loc":"urn:cts:greekLit:tlg1799.tlg001:1.Def.16","start":1051,"length":43},{"loc":"urn:cts:greekLit:tlg1799.tlg001:1.Def.17","start":1094,"length":165},{"loc":"urn:cts:greekLit:tlg1799.tlg001:1.Def.18","start":1259,"length":168},{"loc":"urn:cts:greekLit:tlg1799.tlg001:1.Def.19","start":1427,"length":174},{"loc":"urn:cts:greekLit:tlg1799.tlg001:1.Def.20","start":1601,"length":184},{"loc":"urn:cts:greekLit:tlg1799.tlg001:1.Def.21","start":1785,"length":168},{"loc":"urn:cts:greekLit:tlg1799.tlg001:1.Def.22","start":1953,"length":351},{"loc":"urn:cts:greekLit:tlg1799.tlg001:1.Def.23","start":2304,"length":144},{"loc":"urn:cts:greekLit:tlg1799.tlg001:1.Post.1","start":2448,"length":68},{"loc":"urn:cts:greekLit:tlg1799.tlg001:1.Post.2","start":2516,"length":63},{"loc":"urn:cts:greekLit:tlg1799.tlg001:1.Post.3","start":2579,"length":50},{"loc":"urn:cts:greekLit:tlg1799.tlg001:1.Post.4","start":2629,"length":48},{"loc":"urn:cts:greekLit:tlg1799.tlg001:1.Post.5","start":2677,"length":204},{"loc":"urn:cts:greekLit:tlg1799.tlg001:1.CN.1","start":2881,"length":39},{"loc":"urn:cts:greekLit:tlg1799.tlg001:1.CN.2","start":2920,"length":46},{"loc":"urn:cts:greekLit:tlg1799.tlg001:1.CN.3","start":2966,"length":59},{"loc":"urn:cts:greekLit:tlg1799.tlg001:1.CN.4","start":3025,"length":50},{"loc":"urn:cts:greekLit:tlg1799.tlg001:1.CN.5","start":3075,"length":46},{"loc":"urn:cts:greekLit:tlg1799.tlg001:1.CN.6","start":3121,"length":43},{"loc":"urn:cts:greekLit:tlg1799.tlg001:1.CN.7","start":3164,"length":50},{"loc":"urn:cts:greekLit:tlg1799.tlg001:1.CN.8","start":3214,"length":37},{"loc":"urn:cts:greekLit:tlg1799.tlg001:1.CN.9","start":3251,"length":39},{"loc":"urn:cts:greekLit:tlg1799.tlg001:1.Prop.1","start":3290,"length":943},{"loc":"urn:cts:greekLit:tlg1799.tlg001:1.Prop.2","start":4233,"length":947},{"loc":"urn:cts:greekLit:tlg1799.tlg001:1.Prop.3","start":5180,"length":624},{"loc":"urn:cts:greekLit:tlg1799.tlg001:1.Prop.4","start":5804,"length":2045},{"loc":"urn:cts:greekLit:tlg1799.tlg001:1.Prop.5","start":7849,"length":1820},{"loc":"urn:cts:greekLit:tlg1799.tlg001:1.Prop.6","start":9669,"length":858},{"loc":"urn:cts:greekLit:tlg1799.tlg001:1.Prop.7","start":10527,"length":1060},{"loc":"urn:cts:greekLit:tlg1799.tlg001:1.Prop.8","start":11587,"length":1445},{"loc":"urn:cts:greekLit:tlg1799.tlg001:1.Prop.9","start":13032,"length":639},{"loc":"urn:cts:greekLit:tlg1799.tlg001:1.Prop.10","start":13671,"length":562},{"loc":"urn:cts:greekLit:tlg1799.tlg001:1.Prop.11","start":14233,"length":997},{"loc":"urn:cts:greekLit:tlg1799.tlg001:1.Prop.12","start":15230,"length":1188},{"loc":"urn:cts:greekLit:tlg1799.tlg001:1.Prop.13","start":16418,"length":1046},{"loc":"urn:cts:greekLit:tlg1799.tlg001:1.Prop.14","start":17464,"length":1084},{"loc":"urn:cts:greekLit:tlg1799.tlg001:1.Prop.15","start":18548,"length":960},{"loc":"urn:cts:greekLit:tlg1799.tlg001:1.Prop.16","start":19508,"length":1179},{"loc":"urn:cts:greekLit:tlg1799.tlg001:1.Prop.17","start":20687,"length":693},{"loc":"urn:cts:greekLit:tlg1799.tlg001:1.Prop.18","start":21380,"length":595},{"loc":"urn:cts:greekLit:tlg1799.tlg001:1.Prop.19","start":21975,"length":643},{"loc":"urn:cts:greekLit:tlg1799.tlg001:1.Prop.20","start":22618,"length":848},{"loc":"urn:cts:greekLit:tlg1799.tlg001:1.Prop.21","start":23466,"length":1439},{"loc":"urn:cts:greekLit:tlg1799.tlg001:1.Prop.22","start":24905,"length":1335},{"loc":"urn:cts:greekLit:tlg1799.tlg001:1.Prop.23","start":26240,"length":906},{"loc":"urn:cts:greekLit:tlg1799.tlg001:1.Prop.24","start":27146,"length":1428},{"loc":"urn:cts:greekLit:tlg1799.tlg001:1.Prop.25","start":28574,"length":1064},{"loc":"urn:cts:greekLit:tlg1799.tlg001:1.Prop.26","start":29638,"length":3117},{"loc":"urn:cts:greekLit:tlg1799.tlg001:1.Prop.27","start":32755,"length":852},{"loc":"urn:cts:greekLit:tlg1799.tlg001:1.Prop.28","start":33607,"length":1112},{"loc":"urn:cts:greekLit:tlg1799.tlg001:1.Prop.29","start":34719,"length":2005},{"loc":"urn:cts:greekLit:tlg1799.tlg001:1.Prop.31","start":36724,"length":682},{"loc":"urn:cts:greekLit:tlg1799.tlg001:1.Prop.32","start":37406,"length":1259},{"loc":"urn:cts:greekLit:tlg1799.tlg001:1.Prop.33","start":38665,"length":1065},{"loc":"urn:cts:greekLit:tlg1799.tlg001:1.Prop.34","start":39730,"length":1569},{"loc":"urn:cts:greekLit:tlg1799.tlg001:1.Prop.35","start":41299,"length":1001},{"loc":"urn:cts:greekLit:tlg1799.tlg001:1.Prop.36","start":42300,"length":960},{"loc":"urn:cts:greekLit:tlg1799.tlg001:1.Prop.37","start":43260,"length":917},{"loc":"urn:cts:greekLit:tlg1799.tlg001:1.Prop.38","start":44177,"length":920},{"loc":"urn:cts:greekLit:tlg1799.tlg001:1.Prop.39","start":45097,"length":855},{"loc":"urn:cts:greekLit:tlg1799.tlg001:1.Prop.40","start":45952,"length":856},{"loc":"urn:cts:greekLit:tlg1799.tlg001:1.Prop.41","start":46808,"length":807},{"loc":"urn:cts:greekLit:tlg1799.tlg001:1.Prop.42","start":47615,"length":1089},{"loc":"urn:cts:greekLit:tlg1799.tlg001:1.Prop.43","start":48704,"length":973},{"loc":"urn:cts:greekLit:tlg1799.tlg001:1.Prop.44","start":49677,"length":1505},{"loc":"urn:cts:greekLit:tlg1799.tlg001:1.Prop.45","start":51182,"length":1787},{"loc":"urn:cts:greekLit:tlg1799.tlg001:1.Prop.46","start":52969,"length":1001},{"loc":"urn:cts:greekLit:tlg1799.tlg001:1.Prop.47","start":53970,"length":2046},{"loc":"urn:cts:greekLit:tlg1799.tlg001:1.Prop.48","start":56016,"length":1316},{"loc":"urn:cts:greekLit:tlg1799.tlg001:2.Def.1","start":57332,"length":102},{"loc":"urn:cts:greekLit:tlg1799.tlg001:2.Def.2","start":57434,"length":138},{"loc":"urn:cts:greekLit:tlg1799.tlg001:2.Prop.1","start":57572,"length":1232},{"loc":"urn:cts:greekLit:tlg1799.tlg001:2.Prop.2","start":58804,"length":904},{"loc":"urn:cts:greekLit:tlg1799.tlg001:2.Prop.3","start":59708,"length":1099},{"loc":"urn:cts:greekLit:tlg1799.tlg001:2.Prop.4","start":60807,"length":2263},{"loc":"urn:cts:greekLit:tlg1799.tlg001:2.Prop.5","start":63070,"length":1572},{"loc":"urn:cts:greekLit:tlg1799.tlg001:2.Prop.6","start":64642,"length":3252},{"loc":"urn:cts:greekLit:tlg1799.tlg001:2.Prop.8","start":67894,"length":2644},{"loc":"urn:cts:greekLit:tlg1799.tlg001:2.Prop.9","start":70538,"length":2632},{"loc":"urn:cts:greekLit:tlg1799.tlg001:2.Prop.10","start":73170,"length":3137},{"loc":"urn:cts:greekLit:tlg1799.tlg001:2.Prop.11","start":76307,"length":1676},{"loc":"urn:cts:greekLit:tlg1799.tlg001:2.Prop.12","start":77983,"length":1603},{"loc":"urn:cts:greekLit:tlg1799.tlg001:2.Prop.13","start":79586,"length":1544},{"loc":"urn:cts:greekLit:tlg1799.tlg001:2.Prop.14","start":81130,"length":1449},{"loc":"urn:cts:greekLit:tlg1799.tlg001:3.Def.1","start":82579,"length":82},{"loc":"urn:cts:greekLit:tlg1799.tlg001:3.Def.2","start":82661,"length":97},{"loc":"urn:cts:greekLit:tlg1799.tlg001:3.Def.3","start":82758,"length":84},{"loc":"urn:cts:greekLit:tlg1799.tlg001:3.Def.4","start":82842,"length":118},{"loc":"urn:cts:greekLit:tlg1799.tlg001:3.Def.5","start":82960,"length":59},{"loc":"urn:cts:greekLit:tlg1799.tlg001:3.Def.6","start":83019,"length":79},{"loc":"urn:cts:greekLit:tlg1799.tlg001:3.Def.7","start":83098,"length":77},{"loc":"urn:cts:greekLit:tlg1799.tlg001:3.Def.8","start":83175,"length":223},{"loc":"urn:cts:greekLit:tlg1799.tlg001:3.Def.9","start":83398,"length":112},{"loc":"urn:cts:greekLit:tlg1799.tlg001:3.Def.10","start":83510,"length":181},{"loc":"urn:cts:greekLit:tlg1799.tlg001:3.Def.11","start":83691,"length":91},{"loc":"urn:cts:greekLit:tlg1799.tlg001:3.Prop.1","start":83782,"length":1149},{"loc":"urn:cts:greekLit:tlg1799.tlg001:3.Prop.2","start":84931,"length":1122},{"loc":"urn:cts:greekLit:tlg1799.tlg001:3.Prop.3","start":86053,"length":1518},{"loc":"urn:cts:greekLit:tlg1799.tlg001:3.Prop.4","start":87571,"length":928},{"loc":"urn:cts:greekLit:tlg1799.tlg001:3.Prop.5","start":88499,"length":653},{"loc":"urn:cts:greekLit:tlg1799.tlg001:3.Prop.6","start":89152,"length":650},{"loc":"urn:cts:greekLit:tlg1799.tlg001:3.Prop.7","start":89802,"length":2535},{"loc":"urn:cts:greekLit:tlg1799.tlg001:3.Prop.8","start":92337,"length":3564},{"loc":"urn:cts:greekLit:tlg1799.tlg001:3.Prop.9","start":95901,"length":1250},{"loc":"urn:cts:greekLit:tlg1799.tlg001:3.Prop.10","start":97151,"length":947},{"loc":"urn:cts:greekLit:tlg1799.tlg001:3.Prop.11","start":98098,"length":973},{"loc":"urn:cts:greekLit:tlg1799.tlg001:3.Prop.12","start":99071,"length":927},{"loc":"urn:cts:greekLit:tlg1799.tlg001:3.Prop.13","start":99998,"length":1238},{"loc":"urn:cts:greekLit:tlg1799.tlg001:3.Prop.14","start":101236,"length":1980},{"loc":"urn:cts:greekLit:tlg1799.tlg001:3.Prop.15","start":103216,"length":1204},{"loc":"urn:cts:greekLit:tlg1799.tlg001:3.Prop.16","start":104420,"length":2513},{"loc":"urn:cts:greekLit:tlg1799.tlg001:3.Prop.17","start":106933,"length":1125},{"loc":"urn:cts:greekLit:tlg1799.tlg001:3.Prop.18","start":108058,"length":894},{"loc":"urn:cts:greekLit:tlg1799.tlg001:3.Prop.19","start":108952,"length":887},{"loc":"urn:cts:greekLit:tlg1799.tlg001:3.Prop.20","start":109839,"length":1055},{"loc":"urn:cts:greekLit:tlg1799.tlg001:3.Prop.21","start":110894,"length":629},{"loc":"urn:cts:greekLit:tlg1799.tlg001:3.Prop.22","start":111523,"length":906},{"loc":"urn:cts:greekLit:tlg1799.tlg001:3.Prop.23","start":112429,"length":555},{"loc":"urn:cts:greekLit:tlg1799.tlg001:3.Prop.24","start":112984,"length":874},{"loc":"urn:cts:greekLit:tlg1799.tlg001:3.Prop.25","start":113858,"length":1723},{"loc":"urn:cts:greekLit:tlg1799.tlg001:3.Prop.26","start":115581,"length":1070},{"loc":"urn:cts:greekLit:tlg1799.tlg001:3.Prop.27","start":116651,"length":1182},{"loc":"urn:cts:greekLit:tlg1799.tlg001:3.Prop.28","start":117833,"length":1035},{"loc":"urn:cts:greekLit:tlg1799.tlg001:3.Prop.29","start":118868,"length":693},{"loc":"urn:cts:greekLit:tlg1799.tlg001:3.Prop.30","start":119561,"length":716},{"loc":"urn:cts:greekLit:tlg1799.tlg001:3.Prop.31","start":120277,"length":2504},{"loc":"urn:cts:greekLit:tlg1799.tlg001:3.Prop.32","start":122781,"length":1782},{"loc":"urn:cts:greekLit:tlg1799.tlg001:3.Prop.33","start":124563,"length":3100},{"loc":"urn:cts:greekLit:tlg1799.tlg001:3.Prop.34","start":127663,"length":818},{"loc":"urn:cts:greekLit:tlg1799.tlg001:3.Prop.35","start":128481,"length":2009},{"loc":"urn:cts:greekLit:tlg1799.tlg001:3.Prop.36","start":130490,"length":2573},{"loc":"urn:cts:greekLit:tlg1799.tlg001:3.Prop.37","start":133063,"length":1700},{"loc":"urn:cts:greekLit:tlg1799.tlg001:4.Def.1","start":134763,"length":158},{"loc":"urn:cts:greekLit:tlg1799.tlg001:4.Def.2","start":134921,"length":138},{"loc":"urn:cts:greekLit:tlg1799.tlg001:4.Def.3","start":135059,"length":121},{"loc":"urn:cts:greekLit:tlg1799.tlg001:4.Def.4","start":135180,"length":132},{"loc":"urn:cts:greekLit:tlg1799.tlg001:4.Def.5","start":135312,"length":125},{"loc":"urn:cts:greekLit:tlg1799.tlg001:4.Def.6","start":135437,"length":123},{"loc":"urn:cts:greekLit:tlg1799.tlg001:4.Def.7","start":135560,"length":95},{"loc":"urn:cts:greekLit:tlg1799.tlg001:4.Prop.1","start":135655,"length":768},{"loc":"urn:cts:greekLit:tlg1799.tlg001:4.Prop.2","start":136423,"length":1003},{"loc":"urn:cts:greekLit:tlg1799.tlg001:4.Prop.3","start":137426,"length":1455},{"loc":"urn:cts:greekLit:tlg1799.tlg001:4.Prop.4","start":138881,"length":1340},{"loc":"urn:cts:greekLit:tlg1799.tlg001:4.Prop.5","start":140221,"length":2151},{"loc":"urn:cts:greekLit:tlg1799.tlg001:4.Prop.6","start":142372,"length":857},{"loc":"urn:cts:greekLit:tlg1799.tlg001:4.Prop.7","start":143229,"length":1423},{"loc":"urn:cts:greekLit:tlg1799.tlg001:4.Prop.8","start":144652,"length":1289},{"loc":"urn:cts:greekLit:tlg1799.tlg001:4.Prop.9","start":145941,"length":1091},{"loc":"urn:cts:greekLit:tlg1799.tlg001:4.Prop.10","start":147032,"length":1941},{"loc":"urn:cts:greekLit:tlg1799.tlg001:4.Prop.11","start":148973,"length":1683},{"loc":"urn:cts:greekLit:tlg1799.tlg001:4.Prop.12","start":150656,"length":2766},{"loc":"urn:cts:greekLit:tlg1799.tlg001:4.Prop.13","start":153422,"length":2309},{"loc":"urn:cts:greekLit:tlg1799.tlg001:4.Prop.14","start":155731,"length":1160},{"loc":"urn:cts:greekLit:tlg1799.tlg001:4.Prop.15","start":156891,"length":2735},{"loc":"urn:cts:greekLit:tlg1799.tlg001:4.Prop.16","start":159626,"length":1157},{"loc":"urn:cts:greekLit:tlg1799.tlg001:5.Def.1","start":160783,"length":79},{"loc":"urn:cts:greekLit:tlg1799.tlg001:5.Def.2","start":160862,"length":78},{"loc":"urn:cts:greekLit:tlg1799.tlg001:5.Def.3","start":160940,"length":63},{"loc":"urn:cts:greekLit:tlg1799.tlg001:5.Def.4","start":161003,"length":87},{"loc":"urn:cts:greekLit:tlg1799.tlg001:5.Def.5","start":161090,"length":292},{"loc":"urn:cts:greekLit:tlg1799.tlg001:5.Def.6","start":161382,"length":55},{"loc":"urn:cts:greekLit:tlg1799.tlg001:5.Def.7","start":161437,"length":268},{"loc":"urn:cts:greekLit:tlg1799.tlg001:5.Def.8","start":161705,"length":44},{"loc":"urn:cts:greekLit:tlg1799.tlg001:5.Def.9","start":161749,"length":111},{"loc":"urn:cts:greekLit:tlg1799.tlg001:5.Def.10","start":161860,"length":163},{"loc":"urn:cts:greekLit:tlg1799.tlg001:5.Def.11","start":162023,"length":85},{"loc":"urn:cts:greekLit:tlg1799.tlg001:5.Def.12","start":162108,"length":92},{"loc":"urn:cts:greekLit:tlg1799.tlg001:5.Def.13","start":162200,"length":83},{"loc":"urn:cts:greekLit:tlg1799.tlg001:5.Def.14","start":162283,"length":89},{"loc":"urn:cts:greekLit:tlg1799.tlg001:5.Def.15","start":162372,"length":102},{"loc":"urn:cts:greekLit:tlg1799.tlg001:5.Def.16","start":162474,"length":98},{"loc":"urn:cts:greekLit:tlg1799.tlg001:5.Def.17","start":162572,"length":291},{"loc":"urn:cts:greekLit:tlg1799.tlg001:5.Def.18","start":162863,"length":316},{"loc":"urn:cts:greekLit:tlg1799.tlg001:5.Prop.1","start":163179,"length":1157},{"loc":"urn:cts:greekLit:tlg1799.tlg001:5.Prop.2","start":164336,"length":1267},{"loc":"urn:cts:greekLit:tlg1799.tlg001:5.Prop.3","start":165603,"length":1491},{"loc":"urn:cts:greekLit:tlg1799.tlg001:5.Prop.4","start":167094,"length":1542},{"loc":"urn:cts:greekLit:tlg1799.tlg001:5.Prop.5","start":168636,"length":1335},{"loc":"urn:cts:greekLit:tlg1799.tlg001:5.Prop.6","start":169971,"length":1329},{"loc":"urn:cts:greekLit:tlg1799.tlg001:5.Prop.7","start":171300,"length":1265},{"loc":"urn:cts:greekLit:tlg1799.tlg001:5.Prop.8","start":172565,"length":3174},{"loc":"urn:cts:greekLit:tlg1799.tlg001:5.Prop.9","start":175739,"length":642},{"loc":"urn:cts:greekLit:tlg1799.tlg001:5.Prop.10","start":176381,"length":1214},{"loc":"urn:cts:greekLit:tlg1799.tlg001:5.Prop.11","start":177595,"length":1296},{"loc":"urn:cts:greekLit:tlg1799.tlg001:5.Prop.12","start":178891,"length":1419},{"loc":"urn:cts:greekLit:tlg1799.tlg001:5.Prop.13","start":180310,"length":1748},{"loc":"urn:cts:greekLit:tlg1799.tlg001:5.Prop.14","start":182058,"length":1031},{"loc":"urn:cts:greekLit:tlg1799.tlg001:5.Prop.15","start":183089,"length":992},{"loc":"urn:cts:greekLit:tlg1799.tlg001:5.Prop.16","start":184081,"length":1280},{"loc":"urn:cts:greekLit:tlg1799.tlg001:5.Prop.17","start":185361,"length":2038},{"loc":"urn:cts:greekLit:tlg1799.tlg001:5.Prop.18","start":187399,"length":1072},{"loc":"urn:cts:greekLit:tlg1799.tlg001:5.Prop.19","start":188471,"length":1205},{"loc":"urn:cts:greekLit:tlg1799.tlg001:5.Prop.20","start":189676,"length":1277},{"loc":"urn:cts:greekLit:tlg1799.tlg001:5.Prop.21","start":190953,"length":1349},{"loc":"urn:cts:greekLit:tlg1799.tlg001:5.Prop.22","start":192302,"length":1353},{"loc":"urn:cts:greekLit:tlg1799.tlg001:5.Prop.23","start":193655,"length":2114},{"loc":"urn:cts:greekLit:tlg1799.tlg001:5.Prop.24","start":195769,"length":1374},{"loc":"urn:cts:greekLit:tlg1799.tlg001:5.Prop.25","start":197143,"length":1113},{"loc":"urn:cts:greekLit:tlg1799.tlg001:6.Def.1","start":198256,"length":117},{"loc":"urn:cts:greekLit:tlg1799.tlg001:6.Def.2","start":198373,"length":99},{"loc":"urn:cts:greekLit:tlg1799.tlg001:6.Def.3","start":198472,"length":119},{"loc":"urn:cts:greekLit:tlg1799.tlg001:6.Def.4","start":198591,"length":75},{"loc":"urn:cts:greekLit:tlg1799.tlg001:6.Def.5","start":198666,"length":108},{"loc":"urn:cts:greekLit:tlg1799.tlg001:6.Prop.1","start":198774,"length":2272},{"loc":"urn:cts:greekLit:tlg1799.tlg001:6.Prop.2","start":201046,"length":1979},{"loc":"urn:cts:greekLit:tlg1799.tlg001:6.Prop.3","start":203025,"length":2202},{"loc":"urn:cts:greekLit:tlg1799.tlg001:6.Prop.4","start":205227,"length":1647},{"loc":"urn:cts:greekLit:tlg1799.tlg001:6.Prop.5","start":206874,"length":2015},{"loc":"urn:cts:greekLit:tlg1799.tlg001:6.Prop.6","start":208889,"length":1742},{"loc":"urn:cts:greekLit:tlg1799.tlg001:6.Prop.7","start":210631,"length":2613},{"loc":"urn:cts:greekLit:tlg1799.tlg001:6.Prop.8","start":213244,"length":2219},{"loc":"urn:cts:greekLit:tlg1799.tlg001:6.Prop.9","start":215463,"length":661},{"loc":"urn:cts:greekLit:tlg1799.tlg001:6.Prop.10","start":216124,"length":1035},{"loc":"urn:cts:greekLit:tlg1799.tlg001:6.Prop.11","start":217159,"length":604},{"loc":"urn:cts:greekLit:tlg1799.tlg001:6.Prop.12","start":217763,"length":664},{"loc":"urn:cts:greekLit:tlg1799.tlg001:6.Prop.13","start":218427,"length":586},{"loc":"urn:cts:greekLit:tlg1799.tlg001:6.Prop.14","start":219013,"length":1601},{"loc":"urn:cts:greekLit:tlg1799.tlg001:6.Prop.15","start":220614,"length":1782},{"loc":"urn:cts:greekLit:tlg1799.tlg001:6.Prop.16","start":222396,"length":2160},{"loc":"urn:cts:greekLit:tlg1799.tlg001:6.Prop.17","start":224556,"length":1585},{"loc":"urn:cts:greekLit:tlg1799.tlg001:6.Prop.18","start":226141,"length":1634},{"loc":"urn:cts:greekLit:tlg1799.tlg001:6.Prop.19","start":227775,"length":1827},{"loc":"urn:cts:greekLit:tlg1799.tlg001:6.Prop.20","start":229602,"length":5075},{"loc":"urn:cts:greekLit:tlg1799.tlg001:6.Prop.21","start":234677,"length":595},{"loc":"urn:cts:greekLit:tlg1799.tlg001:6.Prop.22","start":235272,"length":2795},{"loc":"urn:cts:greekLit:tlg1799.tlg001:6.Prop.23","start":238067,"length":1707},{"loc":"urn:cts:greekLit:tlg1799.tlg001:6.Prop.24","start":239774,"length":2131},{"loc":"urn:cts:greekLit:tlg1799.tlg001:6.Prop.25","start":241905,"length":1490},{"loc":"urn:cts:greekLit:tlg1799.tlg001:6.Prop.26","start":243395,"length":1180},{"loc":"urn:cts:greekLit:tlg1799.tlg001:6.Prop.27","start":244575,"length":1505},{"loc":"urn:cts:greekLit:tlg1799.tlg001:6.Prop.28","start":246080,"length":2422},{"loc":"urn:cts:greekLit:tlg1799.tlg001:6.Prop.29","start":248502,"length":1628},{"loc":"urn:cts:greekLit:tlg1799.tlg001:6.Prop.30","start":250130,"length":859},{"loc":"urn:cts:greekLit:tlg1799.tlg001:6.Prop.31","start":250989,"length":1483},{"loc":"urn:cts:greekLit:tlg1799.tlg001:6.Prop.32","start":252472,"length":1660},{"loc":"urn:cts:greekLit:tlg1799.tlg001:6.Prop.33","start":254132,"length":2101},{"loc":"urn:cts:greekLit:tlg1799.tlg001:7.Def.1","start":256233,"length":51},{"loc":"urn:cts:greekLit:tlg1799.tlg001:7.Def.2","start":256284,"length":45},{"loc":"urn:cts:greekLit:tlg1799.tlg001:7.Def.3","start":256329,"length":80},{"loc":"urn:cts:greekLit:tlg1799.tlg001:7.Def.4","start":256409,"length":28},{"loc":"urn:cts:greekLit:tlg1799.tlg001:7.Def.5","start":256437,"length":77},{"loc":"urn:cts:greekLit:tlg1799.tlg001:7.Def.6","start":256514,"length":42},{"loc":"urn:cts:greekLit:tlg1799.tlg001:7.Def.7","start":256556,"length":71},{"loc":"urn:cts:greekLit:tlg1799.tlg001:7.Def.8","start":256627,"length":84},{"loc":"urn:cts:greekLit:tlg1799.tlg001:7.Def.9","start":256711,"length":163},{"loc":"urn:cts:greekLit:tlg1799.tlg001:7.Def.10","start":256874,"length":95},{"loc":"urn:cts:greekLit:tlg1799.tlg001:7.Def.11","start":256969,"length":48},{"loc":"urn:cts:greekLit:tlg1799.tlg001:7.Def.12","start":257017,"length":75},{"loc":"urn:cts:greekLit:tlg1799.tlg001:7.Def.13","start":257092,"length":50},{"loc":"urn:cts:greekLit:tlg1799.tlg001:7.Def.14","start":257142,"length":80},{"loc":"urn:cts:greekLit:tlg1799.tlg001:7.Def.15","start":257222,"length":133},{"loc":"urn:cts:greekLit:tlg1799.tlg001:7.Def.16","start":257355,"length":147},{"loc":"urn:cts:greekLit:tlg1799.tlg001:7.Def.17","start":257502,"length":145},{"loc":"urn:cts:greekLit:tlg1799.tlg001:7.Def.18","start":257647,"length":78},{"loc":"urn:cts:greekLit:tlg1799.tlg001:7.Def.19","start":257725,"length":71},{"loc":"urn:cts:greekLit:tlg1799.tlg001:7.Def.20","start":257796,"length":136},{"loc":"urn:cts:greekLit:tlg1799.tlg001:7.Def.21","start":257932,"length":75},{"loc":"urn:cts:greekLit:tlg1799.tlg001:7.Def.22","start":258007,"length":53},{"loc":"urn:cts:greekLit:tlg1799.tlg001:7.Prop.1","start":258060,"length":1225},{"loc":"urn:cts:greekLit:tlg1799.tlg001:7.Prop.2","start":259285,"length":1864},{"loc":"urn:cts:greekLit:tlg1799.tlg001:7.Prop.3","start":261149,"length":2227},{"loc":"urn:cts:greekLit:tlg1799.tlg001:7.Prop.4","start":263376,"length":911},{"loc":"urn:cts:greekLit:tlg1799.tlg001:7.Prop.5","start":264287,"length":1081},{"loc":"urn:cts:greekLit:tlg1799.tlg001:7.Prop.6","start":265368,"length":1005},{"loc":"urn:cts:greekLit:tlg1799.tlg001:7.Prop.7","start":266373,"length":1064},{"loc":"urn:cts:greekLit:tlg1799.tlg001:7.Prop.8","start":267437,"length":1461},{"loc":"urn:cts:greekLit:tlg1799.tlg001:7.Prop.9","start":268898,"length":1190},{"loc":"urn:cts:greekLit:tlg1799.tlg001:7.Prop.10","start":270088,"length":1311},{"loc":"urn:cts:greekLit:tlg1799.tlg001:7.Prop.11","start":271399,"length":581},{"loc":"urn:cts:greekLit:tlg1799.tlg001:7.Prop.12","start":271980,"length":611},{"loc":"urn:cts:greekLit:tlg1799.tlg001:7.Prop.13","start":272591,"length":542},{"loc":"urn:cts:greekLit:tlg1799.tlg001:7.Prop.14","start":273133,"length":819},{"loc":"urn:cts:greekLit:tlg1799.tlg001:7.Prop.15","start":273952,"length":1355},{"loc":"urn:cts:greekLit:tlg1799.tlg001:7.Prop.16","start":275307,"length":893},{"loc":"urn:cts:greekLit:tlg1799.tlg001:7.Prop.17","start":276200,"length":737},{"loc":"urn:cts:greekLit:tlg1799.tlg001:7.Prop.18","start":276937,"length":574},{"loc":"urn:cts:greekLit:tlg1799.tlg001:7.Prop.19","start":277511,"length":1606},{"loc":"urn:cts:greekLit:tlg1799.tlg001:7.Prop.20","start":279117,"length":1302},{"loc":"urn:cts:greekLit:tlg1799.tlg001:7.Prop.21","start":280419,"length":1092},{"loc":"urn:cts:greekLit:tlg1799.tlg001:7.Prop.22","start":281511,"length":894},{"loc":"urn:cts:greekLit:tlg1799.tlg001:7.Prop.23","start":282405,"length":615},{"loc":"urn:cts:greekLit:tlg1799.tlg001:7.Prop.24","start":283020,"length":1365},{"loc":"urn:cts:greekLit:tlg1799.tlg001:7.Prop.25","start":284385,"length":582},{"loc":"urn:cts:greekLit:tlg1799.tlg001:7.Prop.26","start":284967,"length":800},{"loc":"urn:cts:greekLit:tlg1799.tlg001:7.Prop.27","start":285767,"length":1246},{"loc":"urn:cts:greekLit:tlg1799.tlg001:7.Prop.28","start":287013,"length":1289},{"loc":"urn:cts:greekLit:tlg1799.tlg001:7.Prop.29","start":288302,"length":536},{"loc":"urn:cts:greekLit:tlg1799.tlg001:7.Prop.30","start":288838,"length":1042},{"loc":"urn:cts:greekLit:tlg1799.tlg001:7.Prop.31","start":289880,"length":894},{"loc":"urn:cts:greekLit:tlg1799.tlg001:7.Prop.32","start":290774,"length":359},{"loc":"urn:cts:greekLit:tlg1799.tlg001:7.Prop.33","start":291133,"length":1909},{"loc":"urn:cts:greekLit:tlg1799.tlg001:7.Prop.34","start":293042,"length":2604},{"loc":"urn:cts:greekLit:tlg1799.tlg001:7.Prop.35","start":295646,"length":543},{"loc":"urn:cts:greekLit:tlg1799.tlg001:7.Prop.36","start":296189,"length":1702},{"loc":"urn:cts:greekLit:tlg1799.tlg001:7.Prop.37","start":297891,"length":718},{"loc":"urn:cts:greekLit:tlg1799.tlg001:7.Prop.38","start":298609,"length":521},{"loc":"urn:cts:greekLit:tlg1799.tlg001:7.Prop.39","start":299130,"length":819},{"loc":"urn:cts:greekLit:tlg1799.tlg001:8.Prop.1","start":299949,"length":1068},{"loc":"urn:cts:greekLit:tlg1799.tlg001:8.Prop.2","start":301017,"length":2519},{"loc":"urn:cts:greekLit:tlg1799.tlg001:8.Prop.3","start":303536,"length":1233},{"loc":"urn:cts:greekLit:tlg1799.tlg001:8.Prop.4","start":304769,"length":3733},{"loc":"urn:cts:greekLit:tlg1799.tlg001:8.Prop.5","start":308502,"length":1288},{"loc":"urn:cts:greekLit:tlg1799.tlg001:8.Prop.6","start":309790,"length":1101},{"loc":"urn:cts:greekLit:tlg1799.tlg001:8.Prop.7","start":310891,"length":341},{"loc":"urn:cts:greekLit:tlg1799.tlg001:8.Prop.8","start":311232,"length":1857},{"loc":"urn:cts:greekLit:tlg1799.tlg001:8.Prop.9","start":313089,"length":2437},{"loc":"urn:cts:greekLit:tlg1799.tlg001:8.Prop.10","start":315526,"length":2646},{"loc":"urn:cts:greekLit:tlg1799.tlg001:8.Prop.11","start":318172,"length":1159},{"loc":"urn:cts:greekLit:tlg1799.tlg001:8.Prop.12","start":319331,"length":1992},{"loc":"urn:cts:greekLit:tlg1799.tlg001:8.Prop.13","start":321323,"length":1362},{"loc":"urn:cts:greekLit:tlg1799.tlg001:8.Prop.14","start":322685,"length":1055},{"loc":"urn:cts:greekLit:tlg1799.tlg001:8.Prop.15","start":323740,"length":1055},{"loc":"urn:cts:greekLit:tlg1799.tlg001:8.Prop.16","start":324795,"length":589},{"loc":"urn:cts:greekLit:tlg1799.tlg001:8.Prop.17","start":325384,"length":566},{"loc":"urn:cts:greekLit:tlg1799.tlg001:8.Prop.18","start":325950,"length":1907},{"loc":"urn:cts:greekLit:tlg1799.tlg001:8.Prop.19","start":327857,"length":3525},{"loc":"urn:cts:greekLit:tlg1799.tlg001:8.Prop.20","start":331382,"length":1412},{"loc":"urn:cts:greekLit:tlg1799.tlg001:8.Prop.21","start":332794,"length":2226},{"loc":"urn:cts:greekLit:tlg1799.tlg001:8.Prop.22","start":335020,"length":374},{"loc":"urn:cts:greekLit:tlg1799.tlg001:8.Prop.23","start":335394,"length":347},{"loc":"urn:cts:greekLit:tlg1799.tlg001:8.Prop.24","start":335741,"length":614},{"loc":"urn:cts:greekLit:tlg1799.tlg001:8.Prop.25","start":336355,"length":716},{"loc":"urn:cts:greekLit:tlg1799.tlg001:8.Prop.26","start":337071,"length":655},{"loc":"urn:cts:greekLit:tlg1799.tlg001:8.Prop.27","start":337726,"length":615},{"loc":"urn:cts:greekLit:tlg1799.tlg001:9.Prop.1","start":338341,"length":809},{"loc":"urn:cts:greekLit:tlg1799.tlg001:9.Prop.2","start":339150,"length":792},{"loc":"urn:cts:greekLit:tlg1799.tlg001:9.Prop.3","start":339942,"length":1421},{"loc":"urn:cts:greekLit:tlg1799.tlg001:9.Prop.4","start":341363,"length":626},{"loc":"urn:cts:greekLit:tlg1799.tlg001:9.Prop.5","start":341989,"length":681},{"loc":"urn:cts:greekLit:tlg1799.tlg001:9.Prop.6","start":342670,"length":1090},{"loc":"urn:cts:greekLit:tlg1799.tlg001:9.Prop.7","start":343760,"length":646},{"loc":"urn:cts:greekLit:tlg1799.tlg001:9.Prop.8","start":344406,"length":1807},{"loc":"urn:cts:greekLit:tlg1799.tlg001:9.Prop.9","start":346213,"length":1600},{"loc":"urn:cts:greekLit:tlg1799.tlg001:9.Prop.10","start":347813,"length":1939},{"loc":"urn:cts:greekLit:tlg1799.tlg001:9.Prop.11","start":349752,"length":819},{"loc":"urn:cts:greekLit:tlg1799.tlg001:9.Prop.12","start":350571,"length":2369},{"loc":"urn:cts:greekLit:tlg1799.tlg001:9.Prop.13","start":352940,"length":3126},{"loc":"urn:cts:greekLit:tlg1799.tlg001:9.Prop.14","start":356066,"length":963},{"loc":"urn:cts:greekLit:tlg1799.tlg001:9.Prop.15","start":357029,"length":2189},{"loc":"urn:cts:greekLit:tlg1799.tlg001:9.Prop.16","start":359218,"length":675},{"loc":"urn:cts:greekLit:tlg1799.tlg001:9.Prop.17","start":359893,"length":1079},{"loc":"urn:cts:greekLit:tlg1799.tlg001:9.Prop.18","start":360972,"length":1237},{"loc":"urn:cts:greekLit:tlg1799.tlg001:9.Prop.19","start":362209,"length":2762},{"loc":"urn:cts:greekLit:tlg1799.tlg001:9.Prop.20","start":364971,"length":896},{"loc":"urn:cts:greekLit:tlg1799.tlg001:9.Prop.21","start":365867,"length":350},{"loc":"urn:cts:greekLit:tlg1799.tlg001:9.Prop.22","start":366217,"length":468},{"loc":"urn:cts:greekLit:tlg1799.tlg001:9.Prop.23","start":366685,"length":414},{"loc":"urn:cts:greekLit:tlg1799.tlg001:9.Prop.24","start":367099,"length":314},{"loc":"urn:cts:greekLit:tlg1799.tlg001:9.Prop.25","start":367413,"length":337},{"loc":"urn:cts:greekLit:tlg1799.tlg001:9.Prop.26","start":367750,"length":327},{"loc":"urn:cts:greekLit:tlg1799.tlg001:9.Prop.27","start":368077,"length":299},{"loc":"urn:cts:greekLit:tlg1799.tlg001:9.Prop.28","start":368376,"length":456},{"loc":"urn:cts:greekLit:tlg1799.tlg001:9.Prop.29","start":368832,"length":462},{"loc":"urn:cts:greekLit:tlg1799.tlg001:9.Prop.30","start":369294,"length":629},{"loc":"urn:cts:greekLit:tlg1799.tlg001:9.Prop.31","start":369923,"length":702},{"loc":"urn:cts:greekLit:tlg1799.tlg001:9.Prop.32","start":370625,"length":681},{"loc":"urn:cts:greekLit:tlg1799.tlg001:9.Prop.33","start":371306,"length":507},{"loc":"urn:cts:greekLit:tlg1799.tlg001:9.Prop.34","start":371813,"length":799},{"loc":"urn:cts:greekLit:tlg1799.tlg001:9.Prop.35","start":372612,"length":1319},{"loc":"urn:cts:greekLit:tlg1799.tlg001:9.Prop.36","start":373931,"length":3438},{"loc":"urn:cts:greekLit:tlg1799.tlg001:10.Def1.1","start":377369,"length":110},{"loc":"urn:cts:greekLit:tlg1799.tlg001:10.Def1.2","start":377479,"length":179},{"loc":"urn:cts:greekLit:tlg1799.tlg001:10.Def1.3","start":377658,"length":314},{"loc":"urn:cts:greekLit:tlg1799.tlg001:10.Def1.4","start":377972,"length":260},{"loc":"urn:cts:greekLit:tlg1799.tlg001:10.Prop1.1","start":378232,"length":1469},{"loc":"urn:cts:greekLit:tlg1799.tlg001:10.Prop1.2","start":379701,"length":1113},{"loc":"urn:cts:greekLit:tlg1799.tlg001:10.Prop1.3","start":380814,"length":1704},{"loc":"urn:cts:greekLit:tlg1799.tlg001:10.Prop1.4","start":382518,"length":1981},{"loc":"urn:cts:greekLit:tlg1799.tlg001:10.Prop1.5","start":384499,"length":3079},{"loc":"urn:cts:greekLit:tlg1799.tlg001:10.Prop1.7","start":387578,"length":397},{"loc":"urn:cts:greekLit:tlg1799.tlg001:10.Prop1.8","start":387975,"length":379},{"loc":"urn:cts:greekLit:tlg1799.tlg001:10.Prop1.9","start":388354,"length":5130},{"loc":"urn:cts:greekLit:tlg1799.tlg001:10.Prop1.10","start":393484,"length":1138},{"loc":"urn:cts:greekLit:tlg1799.tlg001:10.Prop1.11","start":394622,"length":937},{"loc":"urn:cts:greekLit:tlg1799.tlg001:10.Prop1.12","start":395559,"length":1227},{"loc":"urn:cts:greekLit:tlg1799.tlg001:10.Prop1.13","start":396786,"length":1203},{"loc":"urn:cts:greekLit:tlg1799.tlg001:10.Prop1.14","start":397989,"length":1428},{"loc":"urn:cts:greekLit:tlg1799.tlg001:10.Prop1.15","start":399417,"length":838},{"loc":"urn:cts:greekLit:tlg1799.tlg001:10.Prop1.16","start":400255,"length":1683},{"loc":"urn:cts:greekLit:tlg1799.tlg001:10.Prop1.17","start":401938,"length":2637},{"loc":"urn:cts:greekLit:tlg1799.tlg001:10.Prop1.18","start":404575,"length":2475},{"loc":"urn:cts:greekLit:tlg1799.tlg001:10.Prop1.19","start":407050,"length":567},{"loc":"urn:cts:greekLit:tlg1799.tlg001:10.Prop1.20","start":407617,"length":635},{"loc":"urn:cts:greekLit:tlg1799.tlg001:10.Prop1.21","start":408252,"length":1409},{"loc":"urn:cts:greekLit:tlg1799.tlg001:10.Prop1.22","start":409661,"length":1525},{"loc":"urn:cts:greekLit:tlg1799.tlg001:10.Prop1.23","start":411186,"length":1533},{"loc":"urn:cts:greekLit:tlg1799.tlg001:10.Prop1.24","start":412719,"length":477},{"loc":"urn:cts:greekLit:tlg1799.tlg001:10.Prop1.25","start":413196,"length":1982},{"loc":"urn:cts:greekLit:tlg1799.tlg001:10.Prop1.26","start":415178,"length":1455},{"loc":"urn:cts:greekLit:tlg1799.tlg001:10.Prop1.27","start":416633,"length":972},{"loc":"urn:cts:greekLit:tlg1799.tlg001:10.Prop1.28","start":417605,"length":4098},{"loc":"urn:cts:greekLit:tlg1799.tlg001:10.Prop1.29","start":421703,"length":1606},{"loc":"urn:cts:greekLit:tlg1799.tlg001:10.Prop1.30","start":423309,"length":1035},{"loc":"urn:cts:greekLit:tlg1799.tlg001:10.Prop1.31","start":424344,"length":1343},{"loc":"urn:cts:greekLit:tlg1799.tlg001:10.Prop1.32","start":425687,"length":2716},{"loc":"urn:cts:greekLit:tlg1799.tlg001:10.Prop1.33","start":428403,"length":1787},{"loc":"urn:cts:greekLit:tlg1799.tlg001:10.Prop1.34","start":430190,"length":1278},{"loc":"urn:cts:greekLit:tlg1799.tlg001:10.Prop1.35","start":431468,"length":1462},{"loc":"urn:cts:greekLit:tlg1799.tlg001:10.Prop1.36","start":432930,"length":910},{"loc":"urn:cts:greekLit:tlg1799.tlg001:10.Prop1.37","start":433840,"length":625},{"loc":"urn:cts:greekLit:tlg1799.tlg001:10.Prop1.38","start":434465,"length":1734},{"loc":"urn:cts:greekLit:tlg1799.tlg001:10.Prop1.39","start":436199,"length":779},{"loc":"urn:cts:greekLit:tlg1799.tlg001:10.Prop1.40","start":436978,"length":673},{"loc":"urn:cts:greekLit:tlg1799.tlg001:10.Prop1.41","start":437651,"length":2307},{"loc":"urn:cts:greekLit:tlg1799.tlg001:10.Prop1.42","start":439958,"length":1269},{"loc":"urn:cts:greekLit:tlg1799.tlg001:10.Prop1.43","start":441227,"length":747},{"loc":"urn:cts:greekLit:tlg1799.tlg001:10.Prop1.44","start":441974,"length":2420},{"loc":"urn:cts:greekLit:tlg1799.tlg001:10.Prop1.45","start":444394,"length":847},{"loc":"urn:cts:greekLit:tlg1799.tlg001:10.Prop1.46","start":445241,"length":875},{"loc":"urn:cts:greekLit:tlg1799.tlg001:10.Prop1.47","start":446116,"length":1549},{"loc":"urn:cts:greekLit:tlg1799.tlg001:10.Def2.1","start":447665,"length":246},{"loc":"urn:cts:greekLit:tlg1799.tlg001:10.Def2.2","start":447911,"length":95},{"loc":"urn:cts:greekLit:tlg1799.tlg001:10.Def2.3","start":448006,"length":99},{"loc":"urn:cts:greekLit:tlg1799.tlg001:10.Def2.4","start":448105,"length":184},{"loc":"urn:cts:greekLit:tlg1799.tlg001:10.Def2.5","start":448289,"length":27},{"loc":"urn:cts:greekLit:tlg1799.tlg001:10.Def2.6","start":448316,"length":24},{"loc":"urn:cts:greekLit:tlg1799.tlg001:10.Prop2.48","start":448340,"length":1725},{"loc":"urn:cts:greekLit:tlg1799.tlg001:10.Prop2.49","start":450065,"length":1579},{"loc":"urn:cts:greekLit:tlg1799.tlg001:10.Prop2.50","start":451644,"length":2426},{"loc":"urn:cts:greekLit:tlg1799.tlg001:10.Prop2.51","start":454070,"length":1442},{"loc":"urn:cts:greekLit:tlg1799.tlg001:10.Prop2.52","start":455512,"length":1392},{"loc":"urn:cts:greekLit:tlg1799.tlg001:10.Prop2.53","start":456904,"length":3677},{"loc":"urn:cts:greekLit:tlg1799.tlg001:10.Prop2.54","start":460581,"length":2811},{"loc":"urn:cts:greekLit:tlg1799.tlg001:10.Prop2.55","start":463392,"length":2495},{"loc":"urn:cts:greekLit:tlg1799.tlg001:10.Prop2.56","start":465887,"length":1130},{"loc":"urn:cts:greekLit:tlg1799.tlg001:10.Prop2.57","start":467017,"length":1773},{"loc":"urn:cts:greekLit:tlg1799.tlg001:10.Prop2.58","start":468790,"length":1406},{"loc":"urn:cts:greekLit:tlg1799.tlg001:10.Prop2.59","start":470196,"length":1888},{"loc":"urn:cts:greekLit:tlg1799.tlg001:10.Prop2.60","start":472084,"length":2518},{"loc":"urn:cts:greekLit:tlg1799.tlg001:10.Prop2.61","start":474602,"length":1408},{"loc":"urn:cts:greekLit:tlg1799.tlg001:10.Prop2.62","start":476010,"length":1539},{"loc":"urn:cts:greekLit:tlg1799.tlg001:10.Prop2.63","start":477549,"length":1649},{"loc":"urn:cts:greekLit:tlg1799.tlg001:10.Prop2.64","start":479198,"length":1244},{"loc":"urn:cts:greekLit:tlg1799.tlg001:10.Prop2.65","start":480442,"length":1310},{"loc":"urn:cts:greekLit:tlg1799.tlg001:10.Prop2.66","start":481752,"length":2057},{"loc":"urn:cts:greekLit:tlg1799.tlg001:10.Prop2.67","start":483809,"length":1330},{"loc":"urn:cts:greekLit:tlg1799.tlg001:10.Prop2.68","start":485139,"length":1658},{"loc":"urn:cts:greekLit:tlg1799.tlg001:10.Prop2.69","start":486797,"length":758},{"loc":"urn:cts:greekLit:tlg1799.tlg001:10.Prop2.70","start":487555,"length":919},{"loc":"urn:cts:greekLit:tlg1799.tlg001:10.Prop2.71","start":488474,"length":3343},{"loc":"urn:cts:greekLit:tlg1799.tlg001:10.Prop2.72","start":491817,"length":2975},{"loc":"urn:cts:greekLit:tlg1799.tlg001:10.Prop2.73","start":494792,"length":771},{"loc":"urn:cts:greekLit:tlg1799.tlg001:10.Prop2.74","start":495563,"length":764},{"loc":"urn:cts:greekLit:tlg1799.tlg001:10.Prop2.75","start":496327,"length":1840},{"loc":"urn:cts:greekLit:tlg1799.tlg001:10.Prop2.76","start":498167,"length":687},{"loc":"urn:cts:greekLit:tlg1799.tlg001:10.Prop2.77","start":498854,"length":785},{"loc":"urn:cts:greekLit:tlg1799.tlg001:10.Prop2.78","start":499639,"length":1644},{"loc":"urn:cts:greekLit:tlg1799.tlg001:10.Prop2.79","start":501283,"length":1029},{"loc":"urn:cts:greekLit:tlg1799.tlg001:10.Prop2.80","start":502312,"length":1200},{"loc":"urn:cts:greekLit:tlg1799.tlg001:10.Prop2.81","start":503512,"length":2437},{"loc":"urn:cts:greekLit:tlg1799.tlg001:10.Prop2.82","start":505949,"length":1027},{"loc":"urn:cts:greekLit:tlg1799.tlg001:10.Prop2.83","start":506976,"length":1009},{"loc":"urn:cts:greekLit:tlg1799.tlg001:10.Prop2.84","start":507985,"length":2233},{"loc":"urn:cts:greekLit:tlg1799.tlg001:10.Def3.1","start":510218,"length":181},{"loc":"urn:cts:greekLit:tlg1799.tlg001:10.Def3.2","start":510399,"length":154},{"loc":"urn:cts:greekLit:tlg1799.tlg001:10.Def3.3","start":510553,"length":144},{"loc":"urn:cts:greekLit:tlg1799.tlg001:10.Def3.4","start":510697,"length":159},{"loc":"urn:cts:greekLit:tlg1799.tlg001:10.Def3.5","start":510856,"length":32},{"loc":"urn:cts:greekLit:tlg1799.tlg001:10.Def3.6","start":510888,"length":23},{"loc":"urn:cts:greekLit:tlg1799.tlg001:10.Prop3.85","start":510911,"length":1581},{"loc":"urn:cts:greekLit:tlg1799.tlg001:10.Prop3.86","start":512492,"length":1384},{"loc":"urn:cts:greekLit:tlg1799.tlg001:10.Prop3.87","start":513876,"length":2660},{"loc":"urn:cts:greekLit:tlg1799.tlg001:10.Prop3.88","start":516536,"length":1505},{"loc":"urn:cts:greekLit:tlg1799.tlg001:10.Prop3.89","start":518041,"length":1516},{"loc":"urn:cts:greekLit:tlg1799.tlg001:10.Prop3.90","start":519557,"length":2553},{"loc":"urn:cts:greekLit:tlg1799.tlg001:10.Prop3.91","start":522110,"length":2972},{"loc":"urn:cts:greekLit:tlg1799.tlg001:10.Prop3.92","start":525082,"length":2843},{"loc":"urn:cts:greekLit:tlg1799.tlg001:10.Prop3.93","start":527925,"length":3343},{"loc":"urn:cts:greekLit:tlg1799.tlg001:10.Prop3.94","start":531268,"length":2735},{"loc":"urn:cts:greekLit:tlg1799.tlg001:10.Prop3.95","start":534003,"length":1927},{"loc":"urn:cts:greekLit:tlg1799.tlg001:10.Prop3.96","start":535930,"length":2402},{"loc":"urn:cts:greekLit:tlg1799.tlg001:10.Prop3.97","start":538332,"length":2580},{"loc":"urn:cts:greekLit:tlg1799.tlg001:10.Prop3.98","start":540912,"length":2531},{"loc":"urn:cts:greekLit:tlg1799.tlg001:10.Prop3.99","start":543443,"length":2835},{"loc":"urn:cts:greekLit:tlg1799.tlg001:10.Prop3.100","start":546278,"length":2896},{"loc":"urn:cts:greekLit:tlg1799.tlg001:10.Prop3.101","start":549174,"length":2184},{"loc":"urn:cts:greekLit:tlg1799.tlg001:10.Prop3.102","start":551358,"length":2368},{"loc":"urn:cts:greekLit:tlg1799.tlg001:10.Prop3.103","start":553726,"length":1503},{"loc":"urn:cts:greekLit:tlg1799.tlg001:10.Prop3.104","start":555229,"length":1322},{"loc":"urn:cts:greekLit:tlg1799.tlg001:10.Prop3.105","start":556551,"length":1247},{"loc":"urn:cts:greekLit:tlg1799.tlg001:10.Prop3.106","start":557798,"length":848},{"loc":"urn:cts:greekLit:tlg1799.tlg001:10.Prop3.107","start":558646,"length":946},{"loc":"urn:cts:greekLit:tlg1799.tlg001:10.Prop3.108","start":559592,"length":1344},{"loc":"urn:cts:greekLit:tlg1799.tlg001:10.Prop3.109","start":560936,"length":1095},{"loc":"urn:cts:greekLit:tlg1799.tlg001:10.Prop3.110","start":562031,"length":1448},{"loc":"urn:cts:greekLit:tlg1799.tlg001:10.Prop3.111","start":563479,"length":2843},{"loc":"urn:cts:greekLit:tlg1799.tlg001:10.Prop3.112","start":566322,"length":2722},{"loc":"urn:cts:greekLit:tlg1799.tlg001:10.Prop3.113","start":569044,"length":2908},{"loc":"urn:cts:greekLit:tlg1799.tlg001:10.Prop3.114","start":571952,"length":1733},{"loc":"urn:cts:greekLit:tlg1799.tlg001:10.Prop3.115","start":573685,"length":798},{"loc":"urn:cts:greekLit:tlg1799.tlg001:11.Def.1","start":574483,"length":49},{"loc":"urn:cts:greekLit:tlg1799.tlg001:11.Def.2","start":574532,"length":28},{"loc":"urn:cts:greekLit:tlg1799.tlg001:11.Def.3","start":574560,"length":131},{"loc":"urn:cts:greekLit:tlg1799.tlg001:11.Def.4","start":574691,"length":153},{"loc":"urn:cts:greekLit:tlg1799.tlg001:11.Def.5","start":574844,"length":251},{"loc":"urn:cts:greekLit:tlg1799.tlg001:11.Def.6","start":575095,"length":149},{"loc":"urn:cts:greekLit:tlg1799.tlg001:11.Def.7","start":575244,"length":129},{"loc":"urn:cts:greekLit:tlg1799.tlg001:11.Def.8","start":575373,"length":37},{"loc":"urn:cts:greekLit:tlg1799.tlg001:11.Def.9","start":575410,"length":77},{"loc":"urn:cts:greekLit:tlg1799.tlg001:11.Def.10","start":575487,"length":103},{"loc":"urn:cts:greekLit:tlg1799.tlg001:11.Def.11","start":575590,"length":267},{"loc":"urn:cts:greekLit:tlg1799.tlg001:11.Def.12","start":575857,"length":94},{"loc":"urn:cts:greekLit:tlg1799.tlg001:11.Def.13","start":575951,"length":137},{"loc":"urn:cts:greekLit:tlg1799.tlg001:11.Def.14","start":576088,"length":154},{"loc":"urn:cts:greekLit:tlg1799.tlg001:11.Def.15","start":576242,"length":77},{"loc":"urn:cts:greekLit:tlg1799.tlg001:11.Def.16","start":576319,"length":59},{"loc":"urn:cts:greekLit:tlg1799.tlg001:11.Def.17","start":576378,"length":133},{"loc":"urn:cts:greekLit:tlg1799.tlg001:11.Def.18","start":576511,"length":338},{"loc":"urn:cts:greekLit:tlg1799.tlg001:11.Def.19","start":576849,"length":73},{"loc":"urn:cts:greekLit:tlg1799.tlg001:11.Def.20","start":576922,"length":62},{"loc":"urn:cts:greekLit:tlg1799.tlg001:11.Def.21","start":576984,"length":205},{"loc":"urn:cts:greekLit:tlg1799.tlg001:11.Def.22","start":577189,"length":85},{"loc":"urn:cts:greekLit:tlg1799.tlg001:11.Def.23","start":577274,"length":79},{"loc":"urn:cts:greekLit:tlg1799.tlg001:11.Def.24","start":577353,"length":94},{"loc":"urn:cts:greekLit:tlg1799.tlg001:11.Def.25","start":577447,"length":62},{"loc":"urn:cts:greekLit:tlg1799.tlg001:11.Def.26","start":577509,"length":81},{"loc":"urn:cts:greekLit:tlg1799.tlg001:11.Def.27","start":577590,"length":85},{"loc":"urn:cts:greekLit:tlg1799.tlg001:11.Def.28","start":577675,"length":101},{"loc":"urn:cts:greekLit:tlg1799.tlg001:11.Prop.1","start":577776,"length":607},{"loc":"urn:cts:greekLit:tlg1799.tlg001:11.Prop.2","start":578383,"length":1051},{"loc":"urn:cts:greekLit:tlg1799.tlg001:11.Prop.3","start":579434,"length":633},{"loc":"urn:cts:greekLit:tlg1799.tlg001:11.Prop.4","start":580067,"length":2419},{"loc":"urn:cts:greekLit:tlg1799.tlg001:11.Prop.5","start":582486,"length":1331},{"loc":"urn:cts:greekLit:tlg1799.tlg001:11.Prop.6","start":583817,"length":1619},{"loc":"urn:cts:greekLit:tlg1799.tlg001:11.Prop.7","start":585436,"length":923},{"loc":"urn:cts:greekLit:tlg1799.tlg001:11.Prop.8","start":586359,"length":2211},{"loc":"urn:cts:greekLit:tlg1799.tlg001:11.Prop.9","start":588570,"length":847},{"loc":"urn:cts:greekLit:tlg1799.tlg001:11.Prop.10","start":589417,"length":1078},{"loc":"urn:cts:greekLit:tlg1799.tlg001:11.Prop.11","start":590495,"length":1670},{"loc":"urn:cts:greekLit:tlg1799.tlg001:11.Prop.12","start":592165,"length":668},{"loc":"urn:cts:greekLit:tlg1799.tlg001:11.Prop.13","start":592833,"length":873},{"loc":"urn:cts:greekLit:tlg1799.tlg001:11.Prop.14","start":593706,"length":827},{"loc":"urn:cts:greekLit:tlg1799.tlg001:11.Prop.15","start":594533,"length":1692},{"loc":"urn:cts:greekLit:tlg1799.tlg001:11.Prop.16","start":596225,"length":1094},{"loc":"urn:cts:greekLit:tlg1799.tlg001:11.Prop.17","start":597319,"length":1099},{"loc":"urn:cts:greekLit:tlg1799.tlg001:11.Prop.18","start":598418,"length":1393},{"loc":"urn:cts:greekLit:tlg1799.tlg001:11.Prop.19","start":599811,"length":1040},{"loc":"urn:cts:greekLit:tlg1799.tlg001:11.Prop.20","start":600851,"length":1432},{"loc":"urn:cts:greekLit:tlg1799.tlg001:11.Prop.21","start":602283,"length":1330},{"loc":"urn:cts:greekLit:tlg1799.tlg001:11.Prop.22","start":603613,"length":1746},{"loc":"urn:cts:greekLit:tlg1799.tlg001:11.Prop.23","start":605359,"length":4639},{"loc":"urn:cts:greekLit:tlg1799.tlg001:11.Prop.24","start":609998,"length":1513},{"loc":"urn:cts:greekLit:tlg1799.tlg001:11.Prop.25","start":611511,"length":2034},{"loc":"urn:cts:greekLit:tlg1799.tlg001:11.Prop.26","start":613545,"length":2630},{"loc":"urn:cts:greekLit:tlg1799.tlg001:11.Prop.27","start":616175,"length":1516},{"loc":"urn:cts:greekLit:tlg1799.tlg001:11.Prop.28","start":617691,"length":835},{"loc":"urn:cts:greekLit:tlg1799.tlg001:11.Prop.29","start":618526,"length":1369},{"loc":"urn:cts:greekLit:tlg1799.tlg001:11.Prop.30","start":619895,"length":1368},{"loc":"urn:cts:greekLit:tlg1799.tlg001:11.Prop.31","start":621263,"length":3638},{"loc":"urn:cts:greekLit:tlg1799.tlg001:11.Prop.32","start":624901,"length":997},{"loc":"urn:cts:greekLit:tlg1799.tlg001:11.Prop.33","start":625898,"length":3005},{"loc":"urn:cts:greekLit:tlg1799.tlg001:11.Prop.34","start":628903,"length":6226},{"loc":"urn:cts:greekLit:tlg1799.tlg001:11.Prop.35","start":635129,"length":4257},{"loc":"urn:cts:greekLit:tlg1799.tlg001:11.Prop.36","start":639386,"length":1735},{"loc":"urn:cts:greekLit:tlg1799.tlg001:11.Prop.37","start":641121,"length":1331},{"loc":"urn:cts:greekLit:tlg1799.tlg001:11.Prop.38","start":642452,"length":1706},{"loc":"urn:cts:greekLit:tlg1799.tlg001:11.Prop.39","start":644158,"length":1060},{"loc":"urn:cts:greekLit:tlg1799.tlg001:12.Prop.1","start":645218,"length":1525},{"loc":"urn:cts:greekLit:tlg1799.tlg001:12.Prop.2","start":646743,"length":4668},{"loc":"urn:cts:greekLit:tlg1799.tlg001:12.Prop.3","start":651411,"length":4916},{"loc":"urn:cts:greekLit:tlg1799.tlg001:12.Prop.4","start":656327,"length":4207},{"loc":"urn:cts:greekLit:tlg1799.tlg001:12.Prop.5","start":660534,"length":2732},{"loc":"urn:cts:greekLit:tlg1799.tlg001:12.Prop.6","start":663266,"length":4069},{"loc":"urn:cts:greekLit:tlg1799.tlg001:12.Prop.8","start":667335,"length":2613},{"loc":"urn:cts:greekLit:tlg1799.tlg001:12.Prop.9","start":669948,"length":2837},{"loc":"urn:cts:greekLit:tlg1799.tlg001:12.Prop.10","start":672785,"length":6151},{"loc":"urn:cts:greekLit:tlg1799.tlg001:12.Prop.11","start":678936,"length":4292},{"loc":"urn:cts:greekLit:tlg1799.tlg001:12.Prop.12","start":683228,"length":7582},{"loc":"urn:cts:greekLit:tlg1799.tlg001:12.Prop.13","start":690810,"length":2000},{"loc":"urn:cts:greekLit:tlg1799.tlg001:12.Prop.14","start":692810,"length":1075},{"loc":"urn:cts:greekLit:tlg1799.tlg001:12.Prop.15","start":693885,"length":2622},{"loc":"urn:cts:greekLit:tlg1799.tlg001:12.Prop.16","start":696507,"length":1131},{"loc":"urn:cts:greekLit:tlg1799.tlg001:12.Prop.17","start":697638,"length":8030},{"loc":"urn:cts:greekLit:tlg1799.tlg001:12.Prop.18","start":705668,"length":2365},{"loc":"urn:cts:greekLit:tlg1799.tlg001:13.Prop.1","start":708033,"length":1512},{"loc":"urn:cts:greekLit:tlg1799.tlg001:13.Prop.2","start":709545,"length":2107},{"loc":"urn:cts:greekLit:tlg1799.tlg001:13.Prop.3","start":711652,"length":1379},{"loc":"urn:cts:greekLit:tlg1799.tlg001:13.Prop.4","start":713031,"length":174},{"loc":"urn:cts:greekLit:tlg1799.tlg001:13.Prop.5","start":713205,"length":2246},{"loc":"urn:cts:greekLit:tlg1799.tlg001:13.Prop.6","start":715451,"length":1370},{"loc":"urn:cts:greekLit:tlg1799.tlg001:13.Prop.7","start":716821,"length":2123},{"loc":"urn:cts:greekLit:tlg1799.tlg001:13.Prop.8","start":718944,"length":1896},{"loc":"urn:cts:greekLit:tlg1799.tlg001:13.Prop.9","start":720840,"length":1737},{"loc":"urn:cts:greekLit:tlg1799.tlg001:13.Prop.10","start":722577,"length":2882},{"loc":"urn:cts:greekLit:tlg1799.tlg001:13.Prop.11","start":725459,"length":4114},{"loc":"urn:cts:greekLit:tlg1799.tlg001:13.Prop.12","start":729573,"length":1068},{"loc":"urn:cts:greekLit:tlg1799.tlg001:13.Prop.13","start":730641,"length":4432},{"loc":"urn:cts:greekLit:tlg1799.tlg001:13.Prop.14","start":735073,"length":2672},{"loc":"urn:cts:greekLit:tlg1799.tlg001:13.Prop.15","start":737745,"length":2285},{"loc":"urn:cts:greekLit:tlg1799.tlg001:13.Prop.16","start":740030,"length":6467},{"loc":"urn:cts:greekLit:tlg1799.tlg001:13.Prop.17","start":746497,"length":6771},{"loc":"urn:cts:greekLit:tlg1799.tlg001:13.Prop.18","start":753268,"length":7329}]}
{"id":"urn:cts:greekLit:tlg1805.tlg001.1st1K-grc1","text":"α'. Ἡρόδοτος ὁ Ἁλικαρνασσεὺς περὶ Ὁμήρου γενέσιος καὶ ἡλικίης καὶ βιοτῆς τάδε ἱστόρηκε, ζητήσας ἐπεξελθεῖν εἰς τὸ ἀτρεκέστατον. ἐπεὶ γὰρ ἡ πάλαι Αἰολιῶτις Κύμη ἐκτίζετο συνῆλθον ἐν ταὐτῷ παντοδαπὰ ἔθνεα Ἑλληνικά, καὶ δὴ καὶ ἐκ Μαγνησίης ἄλλοι τέ τινες καὶ Μελάνωπος ὁ Ἰθαγένεος τοῦ Κρήθωνος, οὐ πολύφορτος ἀλλὰ βραχέα τοῦ βίου ἔχων. οὗτος δὲ ὁ Μελάνωπος ἔγημεν ἐν τῇ Κύμῃ τὴν θυγατέρα Ὀμύρητος, καὶ αὐτῷ γίνεται ἐκ κοίτης θῆλυ τέκνον, ᾧ οὔνομα τίθεται Κρηθηΐδα. καὶ αὐτὸς μὲν ὁ Μελάνωπος καὶ ἡ γυνὴ αὐτοῦ ἐτελεύτησαν τὸν βίον· τὴν δὲ θυγατέρα ἐπιτρέπει ἀνδρὶ ᾧ ἐχρῆτο μάλιστα, Κλεάνακτι τῷ Ἀργείῳ.\nβ'. Χρόνου δὲ προϊόντος συνέβη τὴν παῖδα μιγεῖσαν ἀνδρὶ λαθραίως ἐν γαστρὶ σχεῖν. τὰ μὲν οὖν πρῶτα ἐλάνθανεν. ἐπεὶ δὲ ᾔσθετο ὁ Κλεάναξ, ἤχθετο τῇ συμφορῇ, καὶ καλεσάμενος τὴν Κρηθηΐδα χωρὶς πάντων ἐν αἰτίῃ μεγάλῃ εἶχεν, ἐπιλεγόμενος τὴν αἰσχύνην τὴν πρὸς τοὺς πολιήτας· προβουλεύεται οὖν περὶ αὐτῆς τάδε· ἔτυχον οἱ Κυμαῖοι κτίζοντες τότε τοῦ Ἑρμείου κόλπου τὸν μυχόν· κτιζομένοισι δὲ τὴν πόλιν Σμύρναν ἔθετο τὸ ὄνομα Θησεύς, μνημεῖον ἐθέλων καταστῆσαι τῆς ἑωυτοῦ γυναικὸς ὁμώνυμον· ἦν γὰρ αὐτῇ τοὔνομα Σμύρνη. ὁ δὲ Θησεὺς ἦν τῶν τὴν Κύμην κτισάντων ἐν τοῖς πρώτοις Θεσσαλῶν, ἀπὸ Εὐμήλου τοῦ Ἀδμήτου, κάρτα εὖ ἔχων τοῦ βίου. ἐνθαῦτα ὑπεκτίθεται ὁ Κλεάναξ τὴν Κρηθηΐδα πρὸς Ἰσμηνίην τὸν Βοιώτιον τῶν ἀποίκων λελογχότα, ὃς ἐτύγχανεν αὐτῷ ἐὼν ἑταῖρος τὰ μάλιστα.\nγʼ. Χρόνου δὲ προϊόντος ἐξελθοῦσα ἡ Κρηθηῒς μετʼ ἄλλων γυναικῶν πρὸς ἑορτήν τινα ἐπὶ τὸν ποταμὸν τὸν καλούμενον Μέλητα, ἤδη ἐπίτοκος οὖσα, τίκτει τὸν Ὅμηρον, οὐ τυφλὸν ἀλλὰ δεδορκότα· καὶ τίθεται ὄνομα τῷ παιδίῳ Μελησιγένεα, ἀπὸ τοῦ ποταμοῦ τὴν ἐπωνυμίαν λαβοῦσα. τέως μὲν οὖν ἡ Κρηθηῒς ἦν παρὰ τῷ Ἰσμηνίῃ· προϊόντος δὲ τοῦ χρόνου ἐξῆλθε, καὶ ἀπὸ ἐργασίης χειρῶν ὡρμημένη ἔτρεφε τὸ παιδίον καὶ ἑωυτήν, ἄλλοτε παρʼ ἄλλων ἔργα λαμβάνουσα· καὶ ἐπαίδευσε τὸν παῖδα ἀφʼ ὧν ἠδύνατο.\nδʼ. Ἦν δέ τις ἐν Σμύρνῃ τοῦτον τὸν χρόνον Φήμιος τοὔνομα, παῖδας γράμματα καὶ τὴν ἄλλην μουσικὴν διδάσκων πᾶσαν. οὗτος μισθοῦται τὴν Κρηθηΐδα, ὢν μονότροπος, ἐριουργῆσαι αὐτῷ ἔριά τινα ἃ παρὰ τῶν παίδων εἰς μισθὸν ἐλάμβανεν. ἡ δὲ παρʼ αὐτῷ εἰργάζετο, πολλῷ κοσμίῳ καὶ σωφροσύνῃ πολλῇ χρωμένη, καὶ τῷ Φημίῳ κάρτα ἠρέσκετο. τέλος δὲ προσηνέγκατο αὐτῇ λόγους πείθων ἑωυτῷ συνοικεῖν, ἄλλα τε πολλὰ λέγων οἷς μιν ᾤετο προσάξεσθαι, καὶ ἔτι περὶ τοῦ παιδός, υἱὸν ποιούμενος· καὶ ὅτι τραφεὶς καὶ παιδευθεὶς ὑπʼ αὐτοῦ ἄξιος λόγου ἔσται· ἑώρα γὰρ τὸν παῖδα ὄντα συνετὸν καὶ κάρτα εὐφυέα· ἔστʼ ἀνέπεισεν αὐτὴν ποιεῖν ταῦτα.\nε'. Ὁ παῖς δὲ ἦν τε φύσιν ἔχων ἀγαθήν, ἐπιμελίης τε καὶ παιδεύσιος προσγενομένης αὐτίκα πολλὸν τῶν πάντων ὑπερεῖχε. χρόνου δὲ ἐπιγενομένου ἀνδρούμενος οὐδὲν τοῦ Φημίου ὑποδεέστερος ἦν ἐν τῇ διδασκαλίᾳ. καὶ οὕτως ὁ μὲν Φήμιος ἐτελεύτησε τὸν βίον, καταλιπὼν πάντα τῷ παιδί, οὐ πολλῷ δὲ ὕστερον καὶ ἡ Κρηθηῒς ἐτελεύτησεν. ὁ δὲ Μελησιγένης ἐπὶ τῇ διδασκαλίᾳ καθειστήκει· καθʼ ἑωυτὸν δὲ γενόμενος μᾶλλον ὑπὸ τῶν ἀνθρώπων ἑωρᾶτο. καὶ αὐτοῦ θωυμασταὶ καθειστήκεισαν οἵ τε ἐγχώριοι καὶ τῶν ξένων οἱ ἐσαπικνεόμενοι. ἐμπόριον γὰρ ἦν ἡ Σμύρνη, καὶ σῖτος ἐξήγετο πολὺς αὐτόθεν ἐκ τῆς ἐπικειμένης χώρας δαψιλέως κάρτα ἐσαγόμενος ἐς αὐτήν. οἱ οὖν ξένοι, ὁκότε παύσοιντο τῶν ἔργων, ἀπεσχόλαζον παρὰ τῷ Μελησιγένει ἐγκαθίζοντες.\nϛʼ. Ἦν δὲ ἐν αὐτοῖς τότε καὶ Μέντης ναύκληρος ἀπὸ τῶν περὶ Λευκάδα τόπων καταπεπλευκὼς ἐπὶ σῖτον, ἔχων ναῦν, πεπαιδευμένος τε ἀνὴρ ὡς ἐν ἐκείνῳ τῷ χρόνῳ καὶ πολυΐστωρ· ὅς μιν ἔπεισε τὸν Μελησιγένη μεθʼ ἑωυτοῦ πλεῖν καταλύσαντα τὴν διδασκαλίαν, μισθόν τε λαμβάνοντα καὶ τὰ δέοντα πάντα, καὶ ὅτι χώρας καὶ πόλιας θεήσασθαι ἄξιον εἴη αὐτῷ ἕως νέος ἐστί. καί μιν οἴομαι μάλιστα τούτοισι προαχθῆναι· ἴσως γὰρ καὶ τῇ ποιήσει ἤδη τότε ἐπενόει ἐπιθήσεσθαι. καταλύσας δὲ τὴν διδασκαλίαν ἐναυτίλλετο μετὰ τοῦ Μέντεω. καὶ ὅπου ἑκάστοτε ἀφίκοιτο πάντα τὰ ἐπιχώρια διεωρᾶτο, καὶ ἱστορέων ἐπυνθάνετο. εἰκὸς δέ μιν ἦν καὶ μνημόσυνα πάντων γράφεσθαι.\nζ'. Ἀνακομιζόμενοι δὲ ἐκ Τυρσηνίης καὶ τῆς Ἰβηρίης ἀπικνέονται εἰς Ἰθάκην. καὶ τῷ Μελησιγένει συνέβη νοσήσαντι τοὺς ὀφθαλμοὺς κάρτα δεινῶς ἔχειν, καὶ αὐτὸν θεραπείης εἵνεκα πλεῖν μέλλων εἰς τὴν Λευκάδα, καταλιπεῖν ὁ Μέντης παρὰ ἀνδρὶ φίλῳ ἑωυτοῦ ἐς τὰ μάλιστα Μέντορι τῷ Ἀλκίμου Ἰθακησίῳ, πολλὰ δεηθεὶς ἐπιμελίην ἔχειν· ἐπαναπλώσας δὲ ἀναλήψεσθαι αὐτόν. ὁ δὲ Μέντωρ ἐνοσήλευσεν αὐτὸν ἐκτενέως· καὶ γὰρ τοῦ βίου ἀρκεόντως εἶχε, καὶ ἤκουεν εὖ ἐς δικαιοσύνην τε καὶ φιλοξενίην μακρῷ μάλιστα τῶν ἐν Ἰθάκῃ ἀνδρῶν. ἐνθαῦτα συνέβη τῷ Μελησιγένει περὶ Ὀδυσσέως ἐξιστορῆσαι καὶ πυθέσθαι. οἱ μὲν δὴ Ἰθακήσιοι λέγουσι τότε μιν παρʼ ἑωυτοῖς τυφλωθῆναι· ὡς δὲ ἐγώ φημι τότε μὲν ὑγιῆ γενέσθαι, ὕστερον δὲ ἐν Κολοφῶνι τυφλωθῆναι. συνομολογοῦσι δέ μοι καὶ Κολοφώνιοι τούτοις.\nηʼ. Ὁ δὲ Μέντης ἀναπλέων ἐκ τῆς Λευκάδος προσέσχεν εἰς τὴν Ἰθάκην καὶ ἀνέλαβε τὸν Μελησιγένεα· χρόνον τε ἐπὶ συχνὸν συμπεριέπλει αὐτῷ. ἀπικομένῳ δὲ ἐς Κολοφῶνα συνέβη πάλιν νοσήσαντα τοὺς ὀφθαλμοὺς μὴ δύνασθαι διαφυγεῖν τὴν νόσον, ἀλλὰ τυφλωθῆναι ἐνθαῦτα. ἐκ δὲ τῆς Κολοφῶνος τυφλὸς ἐὼν ἀπικνέεται εἰς τὴν Σμύρναν καὶ οὕτως ἐπεχείρει τῇ ποιήσει.\nθʼ. Χρόνου δὲ προϊόντος ἐν τῇ Σμύρνῃ ἄπορος ἐὼν τοῦ βίου διενοήθη ἀπικέσθαι ἐς Κύμην. πορευόμενος δὲ διὰ τοῦ Ἕρμου πεδίου, ἀπικνέεται ἐς Νέον τεῖχος, ἀποικίην Κυμαίων. ᾠκίσθη δὲ τοῦτο τὸ χωρίον ὕστερον Κύμης ἔτεσιν ὀκτώ. ἐνθαῦτα λέγεται αὐτὸν ἐπιστάντα ἐπὶ σκυτεῖόν τι εἰπεῖν πρῶτα τὰ ἔπεα τάδε·\nαἰδεῖσθε ξενίων κεχρημένον ἠδὲ δόμοιο,\nοἳ πόλιν αἰπεινὴν Κύμην ἐριώπιδα κούρην\nναίετε, Σαρδήνης πόδα νείατον ὑψικόμοιο·\nἀμβρόσιον πίνοντες ὕδωρ θείου ποταμοῖο\nἝρμου δινήεντος, ὃν ἀθάνατος τέκετο Ζεύς.\nἡ δὲ Σαρδήνη ὄρος ἐστὶν ὑπερκείμενον τοῦ τε Ἕρμου ποταμοῦ καὶ τοῦ Νέου τείχους. τῷ δὲ σκυτεῖ ὄνομα ἦν Τυχίος· ἀκούσαντι δὲ τῶν ἐπέων ἔδοξεν αὐτῷ δέξασθαι τὸν ἄνθρωπον. ἠλέησε γὰρ αἰτέοντα τυφλόν, καὶ ἐκέλευσεν εἰσιέναι τʼ αὐτὸν εἰς τὸ ἐργαστήριον καὶ μετέξειν ἔφη τῶν παρεόντων, ὁ δὲ ἐσῆλθε. κατήμενος δὲ ἐν τῷ σκυτείῳ παρεόντων καὶ ἄλλων τήν τε ποίησιν αὐτοῖς ἐπεδείκνυτο, Ἀμφιάρεώ τε τὴν ἐξελασίαν τὴν ἐς Θήβας, καὶ τοὺς ὕμνους τοὺς ἐς θεοὺς πεποιημένους αὐτῷ· καὶ περὶ τῶν λεγομένων ὑπὸ τῶν παρεόντων ἐς τὸ μέσον γνώμας ἀποφαινόμενος θωύματος ἄξιος ἐφαίνετο εἶναι τοῖς ἀκούουσι.\nι'. Τέως μὲν οὖν κατεῖχεν ὁ Μελησιγένης περὶ τὸ Νέον τεῖχος, ἀπὸ τῆς ποιήσιός γε τοῦ βίου τὴν μηχανὴν ἔχων. ἐδείκνυον δὲ οἱ Νεοτειχεῖς μέχρις ἐπʼ ἐμοῦ τὸν χῶρον ἐν ᾧ κατίζων τῶν ἐπέων τὴν ἐπίδειξιν ἐποιέετο, καὶ κάρτα ἐσέβοντο τὸν τόπον. ἐν ᾧ καὶ αἴγειρος ἐπεφύκει ἣν ἐκεῖνοι ἔφασαν ἀφʼ οὗ ὁ Μελησιγένης ἦλθεν αὐτοῖς πεφυκέναι.\nιαʼ. Χρόνου δὲ προϊόντος, ἀπόρως κείμενος καὶ μόλις τὴν τροφὴν ἔχων ἐπενοήθη εἰς τὴν Κύμην ἀπικέσθαι, εἴ τι βέλτιον πρήξει. μέλλων δὲ πορεύεσθαι τάδε τὰ ἔπεα λέγει·\nαἶψα πόδες με φέροιεν ἐς αἰδοίων πόλιν ἀνδρῶν·\nτῶν γὰρ καὶ θυμὸς πρόφρων καὶ μῆτις ἀρίστη·\nἀπὸ δὲ τοῦ Νέου τείχεος πορευόμενος ἀπίκετο εἰς τὴν Κύμην διὰ Λαρίσσης τὴν πορείαν ποιησάμενος· ἦν γὰρ οὕτως αὐτῷ εὐπορώτατον· καί, ὡς Κυμαῖοι λέγουσι, τῷ Φρυγίης βασιλῆϊ Μίδῃ τῷ Γορδίεω δεηθέντων πενθερῶν αὐτοῦ ποιεῖ καὶ τὸ ἐπίγραμμα τόδε, τὸ ἔτι καὶ νῦν ἐπὶ τῆς στήλης τοῦ μνήματος τοῦ Γορδίεω ἐπιγέγραπται·\nχαλκῆ παρθένος εἰμί, Μίδεω δʼ ἐπὶ σήματι κεῖμαι·\n\nἔστʼ ἂν ὕδωρ τε ῥέῃ καὶ δένδρεα μακρὰ τεθήλῃ\nἠέλιός τʼ ἀνιὼν λάμπῃ, λαμπρά τε σελήνη,\nκαὶ ποταμοί γε ῥέωσιν ἀνακλύζῃ δὲ θάλασσα,\nαὐτοῦ τῇδε μένουσα πολυκλαύτου ἐπὶ τύμβου\nἀγγελέω παριοῦσι Μίδης ὅτι τῇδε τέθαπται.\nιβʼ. Κατίζων δὲ ἐν ταῖς λέσχαις τῶν γερόντων ἐν τῇ Κύμῃ ὁ Μελησιγένης τὰ ἔπεα τὰ πεποιημένα αὐτῷ ἐπεδείκνυτο, καὶ ἐν τοῖς λόγοις ἔτερπε τοὺς ἀκούοντας· καὶ αὐτοῦ θωυμασταὶ καθειστήκεσαν. γνοὺς δὲ ὅτι ἀποδέκονται αὐτοῦ τὴν ποίησιν οἱ Κυμαῖοι καὶ εἰς συνήθειαν ἕλκων τοὺς ἀκούοντας, λόγους πρὸς αὐτοὺς τοιούσδε προσήνεγκε, λέγων ὡς εἰ θέλοιεν αὐτὸν δημοσίῃ τρέφειν ἐπικλεεστάτην αὐτῶν τὴν πόλιν ποιήσει. τοῖς δὲ ἀκούουσι βουλομένοις τε ἦν ταῦτα, καὶ αὐτοὶ παρῄνεον ἐλθόντα ἐπὶ τὴν βουλὴν δεηθῆναι τῶν βουλευτέων· καὶ αὐτοὶ ἔφασαν συμπρήξειν. ὁ δὲ ἐπείθετο αὐτοῖς, καὶ βουλῆς συλλεγομένης ἐλθὼν ἐπὶ τὸ βουλεῖον ἐδεῖτο τοῦ ἐπὶ τῇ τιμῇ ταύτῃ καθεστῶτος ἀπαγαγεῖν αὐτὸν ἐπὶ τὴν βουλήν. ὁ δὲ ὑπεδέξατό τε καὶ ἐπεὶ καιρὸς ἦν ἀπήγαγε· καταστὰς δὲ ὁ Μελησιγένης ἔλεξε περὶ τῆς τροφῆς τὸν λόγον ὃν καὶ ἐν ταῖς λέσχαις ἔλεγεν. ὡς δὲ εἶπεν ἐξελθὼν ἐκάθητο.\nιγ'. Οἱ δὲ ἐβουλεύοντο ὅτι χρεὼν εἴη ἀποκρίνασθαι αὐτῷ. προθυμουμένου δὲ τοῦ ἀπάγοντος αὐτὸν καὶ ἄλλων ὅσοι τῶν βουλευτέων ἐν ταῖς λέσχαις ἐπήκοοι ἐγένοντο, τῶν βουλευτέων ἕνα λέγεται ἐναντιωθῆναι τῇ χρήμῃ αὐτοῦ, ἄλλα τε πολλὰ λέγοντα καὶ ὡς εἰ τοὺς ὁμήρους δόξει τρέφειν αὐτοῖς ὅμιλον πολλόν τε καὶ ἀχρεῖον ἕξουσιν. ἐντεῦθεν δὲ καὶ τοὔνομα Ὅμηρος ἐπεκράτησε τῷ Μελησιγένει ἀπὸ τῆς συμφορῆς· οἱ γὰρ Κυμαῖοι τοὺς τυφλοὺς ὁμήρους λέγουσιν· ὥστε πρότερον ὀνομαζομένου αὐτοῦ Μελησιγένεος τοῦτο γενέσθαι τοὔνομα Ὅμηρος.\nιδ'. Καὶ οἱ ξένοι διήνεγκαν ὅτε μνήμην αὐτοῦ ἐποιοῦντο. ἐτελεύτα δʼ οὖν ὁ λόγος τῷ ἄρχοντι μὴ τρέφειν τὸν Ὅμηρον, ἔδοξε δέ πως καὶ τῇ ἄλλῃ βουλῇ. ἐπελθὼν δὲ ὁ ἐπιστάτης καὶ παρεζόμενος αὐτῷ διηγήσατο τοὺς ἐναντιωθέντας λόγους τῇ χρήμῃ αὐτοῦ καὶ τὰ δόξαντα τῇ βουλῇ. Ὁ δέ, ὡς ἤκουσεν, ἐσυμφόρηνέ τε καὶ λέγει τὰ ἔπεα τάδε·\nοἵῃ μʼ αἴσῃ δῶκε πατὴρ Ζεὺς κύρμα γενέσθαι,\nνήπιον αἰδοίης ἐπὶ γούνασι μητρὸς ἀτάλλων.\nἥν ποτʼ ἐπύργωσαν βουλῇ Διὸς αἰγιόχοιο\nλαοὶ Φρίκωνος, μάργων ἐπιβήτορες ἵππων,\n\nὁπλότεροι μαλεροῖο πυρὸς κρίνοντες Ἄρηα,\nΑἰολίδα Σμύρνην ἁλιγείτονα ποντοτίνακτον\nἥν τε διʼ ἀγλαὸν εἶσιν ὕδωρ ἱεροῖο Μέλητος·\nἔνθεν ἀπορνύμεναι κοῦραι Διός, ἀγλαὰ τέκνα,\nἠθελέτην κλῇσαι δῖαν χθόνα καὶ πόλιν ἀνδρῶν,\nοἱ δʼ ἀπανηνάσθην ἱερὴν ὄπα, φῆμιν, ἀοιδήν.\nἀφραδίῃ τῶν μέν τε παθών τις φράσσεται αὖθις,\nὅς σφιν ὀνείδεσσιν τὸν ἐμὸν διεμήσατο πότμον.\nκῆρα δʼ ἐγὼ τήν μοι θεὸς ὤπασε γεινομένῳ περ\nτλήσομαι ἀκράαντα φέρων τετληότι θυμῷ.\nοὐδέ τι μοι φίλα γυῖα μένειν ἱεραῖς ἐν ἀγυιαῖς\nΚύμης ὁρμαίνουσι, μέγας δέ με θυμὸς ἐπείγει\nδῆμον ἐς ἀλλοδαπῶν ἰέναι ὀλίγον περ ἐόντα.\nιε'. Μετὰ τοῦτο ἀπαλλάσσεται ἐκ τῆς Κύμης ἐς Φωκαίην, Κυμαίοις ἐπαρησάμενος μηδένα ποιητὴν δόκιμον ἐν τῇ χώρᾳ γενέσθαι ὅστις Κυμαίους ἐπαγλαϊεῖ. ἀπικόμενος δὲ ἐς Φωκαίην τῷ αὐτῷ τρόπῳ ἐβιότευσεν, ἔπεα ἐνδεικνύμενος ἐν ταῖς λέσχαις κατίζων. ἐν δὲ τῇ Φωκαίῃ τοῦτον τὸν χρόνον Θεστορίδης τις ἦν γράμματα διδάσκων τοὺς παῖδας, ἀνὴρ οὐ κρήγυος· κατανοήσας δὲ τοῦ Ὁμήρου τὴν ποίησιν λόγους τοιούσδε αὐτῷ προσήνεγκε, φὰς ἕτοιμος εἶναι θεραπεύειν καὶ τρέφειν αὐτὸν ἀναλαβών, εἰ ἐθέλοι ἅ γε πεποιημένα εἴη αὐτῷ τῶν ἐπέων ἀναγράψασθαι καὶ ἄλλα ποιῶν πρὸς ἑωυτὸν ἀναφέρειν αἰεί.\nιϛʼ. Τῷ δὲ Ὁμήρῳ ἀκούσαντι ἔδοξε ποιητέα εἶναι ταῦτα· ἐνδεὴς γὰρ ἦν τῶν ἀναγκαίων καὶ θεραπείης. διατρίβων δὲ παρὰ τῷ Θεστορίδῃ ποιεῖ Ἰλιάδα τὴν ἐλάσσω, ἧς ἡ ἀρχή\nἼλιον ἀείδω καὶ Δαρδανίην ἐΰπωλον,\nἧς πέρι πολλὰ πάθον Δαναοί, θεράποντες Ἄρηος·\nκαὶ τὴν καλουμένην Φωκαΐδα, ἥν φασιν οἱ Φωκαεῖς Ὅμηρον παρʼ αὐτοῖσι ποιῆσαι. ἐπεὶ δὲ τήν τε Φωκαΐδα καὶ τἄλλα πάντα παρὰ τοῦ Ὁμήρου ὁ Θεστορίδης ἐγράψατο, διενοήθη ἐκ τῆς Φωκαίης ἀπαλλάσσεσθαι, τὴν ποίησιν θέλων τοῦ Ὁμήρου ἐξιδιώσασθαι, καὶ οὐκ ἔτι ὁμοίως ἐν ἐπιμελείᾳ εἶχε τὸν Ὅμηρον. ὁ δὲ λέγει αὐτῷ τὰ ἔπεα τάδε·\nΘεστορίδης θνητοῖσιν ἀνωΐστων πολέων περ,\nοὐδὲν ἀφραστότερον πέλεται νόου ἀνθρώποισιν.\nὁ μὲν δὴ Θεστορίδης ἐκ τῆς Φωκαίης ἀπηλλάγη ἐς τὴν Χίον καὶ διδασκαλίην κατεσκευάσατο· καὶ τὰ ἔπεα ἐπιδεικνύμενος ὡς ἑωυτοῦ ἐόντα ἔπαινόν τε πολλὸν εἶχε καὶ ὠφελεῖτο· ὁ δὲ Ὅμηρος πάλιν τὸν αὐτὸν τρόπον διῃτᾶτο ἐν τῇ Φωκαίῃ, ἀπὸ τῆς ποιήσιος τὴν βιοτὴν ἔχων.\nιζ'. Χρόνῳ δὲ οὐ πολλῷ μετέπειτα ἄνδρες Χῖοι ἔμποροι ἀπίκοντο ἐς τὴν Φωκαίην· ἀκούσαντες δὲ τῶν ἐπέων τοῦ Ὁμήρου ἃ πρότερον ἀκηκόεσαν πολλάκις ἐν τῇ Χίῳ τοῦ Θεστορίδεω, ἐξήγγελλον Ὁμήρῳ ὅτι ἐν τῇ Χίῳ τις ἐπιδεικνύμενος τὰ ἔπεα ταῦτα γραμμάτων διδάσκαλος κάρτα πολλὸν ἔπαινον ἔχει. ὁ δὲ Ὅμηρος κατενόησεν ὅτι Θεστορίδης ἂν εἴη, καὶ παντὶ θυμῷ ἐσπούδαζεν εἰς τὴν Χίον ἀπικέσθαι. καταβὰς δὲ ἐπὶ τὸν λιμένα, ἐς μὲν τὴν Χίον οὐ καταλαμβάνει οὐδὲν πλοῖον πλέον, ἐς δὲ τὴν Ἐρυθραίην τινες ἐπὶ ξύλου παρεσκευάζοντο πλεῖν. καλῶς δὲ εἶχε τῷ Ὁμήρῳ διʼ Ἐρυθραίης τὸν πλοῦν ποιήσασθαι. καὶ προσελθὼν ἐχρήϊζε παρὰ τῶν ναυτέων δέξασθαι αὐτὸν σύμπλουν, πολλά τε καὶ προσαγωγὰ λέγων οἷς σφέας ἔμελλε πείσειν. τοῖς δὲ ἔδοξε δέξασθαι αὐτόν, καὶ ἐκέλευον ἐσβαίνειν εἰς τὸ πλοῖον. ὁ δὲ Ὅμηρος πολλὰ ἐπαινέσας αὐτοὺς ἐσέβη· καὶ ἐπεὶ ἕζετο λέγει τὰ ἔπεα τάδε·\nκλῦθι Ποσειδάων μεγαλοσθενὲς ἐννοσίγαιε,\nεὐρυχόρου μεδέων ἠδὲ ξανθοῦ Ἑλικῶνος,\nδὸς δʼ οὖρον καλὸν καὶ ἀπήμονα νόστον ἰδέσθαι\nναύταις, οἳ νηὸς πομποὶ ἠδʼ ἀρχοὶ ἔασι.\nδὸς δʼ ἐς ὑπώρειαν ὑψικρήμνοιο Μίμαντος\nαἰδοίων μʼ ἐλθόντα βροτῶν ὁσίων τε κυρῆσαι,\nφῶτά τε τισαίμην ὃς ἐμὸν νόον ἠπεροπεύσας\nὠδύσατο Ζῆνα ξένιον ξενίην τε τραπέζην.\nιηʼ. Ἐπεὶ δὲ ἀπίκοντο εὐπλοήσαντες ἐς τὴν Ἐρυθραίην, τότε μὲν Ὅμηρος τὴν αὖλιν ἐπὶ τῷ πλοίῳ ἐποιήσατο· τῇ δὲ ὑστεραίῃ ἐχρήϊζε τῶν ναυτέων τινα ἡγήσασθαι αὐτῷ ἐς τὴν πόλιν· οἱ δὲ συνέπεμψαν ἕνα αὐτῶν. πορευόμενος δὲ Ὅμηρος ἐπεὶ ἔτυχε τῆς Ἐρυθραίης τραχείης καὶ ὀρεινῆς ἐούσης, φθέγγεται τάδε τὰ ἔπεα·\nπότνια γῆ, πάνδωρε δότειρα μελίφρονος ὄλβου,\nὡς ἄρα δὴ τοῖς μὲν φωτῶν εὔοχθος ἐτύχθης,\nτοῖσι δὲ δύσβωλος καὶ τρηχεῖ' οἷς ἐχολώθης.\nἀπικόμενος δὲ ἐς τὴν πόλιν τῶν Ἐρυθραίων ἐπηρώτησε περὶ τοῦ ἐς τὴν Χίον πλοῦ· καί τινος προσελθόντος αὐτῷ τῶν ἑωρακότων ἐν τῇ Φωκαίῃ καὶ ἀσπασαμένου, ἔχρήϊζεν αὐτοῦ συνεξευρεῖν αὐτῷ πλοῖον ὅπως ἂν εἰς τὴν Χίον διαβαίη.\nιθ'. Ἐκ μὲν δὴ τοῦ λιμένος οὐδὲν ἦν ἀπόστολον, ἄγει δὲ αὐτὸν ἔνθα τῶν ἁλιέων τὰ πλοῖα ὁρμίζεται. καί πως ἐντυγχάνει μέλλουσί τισι διαπλεῖν ἐς τὴν Χίον, ὧν ἐδέετο προσελθὼν ὁ ἄγων αὐτὸν ἀναλαβεῖν τὸν Ὅμηρον. οἱ δὲ οὐδένα λόγον ποιησάμενοι ἀνήγοντο· ὁ δὲ Ὅμηρος φθέγγεται τάδε τὰ ἔπεα·\nναῦται ποντοπόροι στυγερῇ ἐναλίγκιοι ἄτῃ,\nπτωκάσιν αἰθυίῃσι βίον δύσζηλον ἔχοντες,\nαἰδεῖσθε ξενίοιο Διὸς σέβας ὑψιμέδοντος·\nδεινὴ γὰρ μέτʼ ὄπις ξενίου Διός, ὅς κʼ ἀλίτηται.\nἀναχθεῖσι δὲ αὐτοῖς συνέβη ἐναντίου ἀνέμου γενομένου παλινδρομῆσαι καὶ ἐς τὸ χωρίον ἀναδραμεῖν ὅθεν ἀνηγάγοντο καὶ τὸν Ὅμηρον ἀναλαβεῖν καθήμενον ἐπὶ τῆς κυματωγῆς. μαθὼν δὲ αὐτοὺς πεπαλινδρομηκότας ἔλεξε τάδε· Ὑμᾶς, ὦ ξένοι, ἔλαβεν ὁ ἄνεμος ἀντίος γενόμενος· ἀλλʼ ἔτι καὶ νῦν με δέξασθε, καὶ ὁ πλοῦς ὑμῖν ἔσται. οἱ δʼ ἁλιεῖς ἐν μεταμελίῃ γενόμενοι ὅτι οὐ πρότερον ἐδέξαντο, εἰπόντες ὅτι οὐ καταλιμπάνουσιν ἢν ἐθέλοι συμπλεῖν ἐκέλευον ἐσβαίνειν· καὶ οὕτως ἀναλαβόντες αὐτὸν ἀνήχθησαν καὶ ἴσχουσιν ἐπʼ ἀκτῆς.\nκʼ. Οἱ μὲν δὴ ἁλιεῖς πρὸς ἔργον ἐτράπησαν. ὁ δὲ Ὅμηρος τὴν μὲν νύκτα ἐπὶ τοῦ αἰγιαλοῦ κατέμεινε, τὴν δὲ ἡμέραν πορευόμενος καὶ πλανώμενος ἀπίκετο εἰς τὸ χωρίον τοῦτο ὃ Πίτυς καλέεται. κἀνταῦθα αὐτῷ ἀναπαυομένῳ τὴν νύκτα ἐπιπίπτει καρπὸς τῆς πίτυος, ὃν δὴ μετεξέτεροι στρόβιλον, οἱ δὲ κῶνον καλέουσιν. ὁ δὲ Ὅμηρος φθέγγεται τὰ ἔπεα τάδε·\nἄλλη τίς σου πεύκη ἀμείνονα καρπὸν ἵησιν\nἼδης ἐν κορυφῇσι πολυπτύχου ἠνεμοέσσης,\nἔνθα σίδηρος Ἄρηος ἐπιχθονίοισι βροτοῖσιν\nἔσσεται εὖτ’ ἄν μιν Κεβρήνιοι ἄνδρες ἔχωσι.\nτὰ δὲ Κεβρήνια τοῦτον χρόνον κτίζειν οἱ Κυμαῖοι παρεσκευάζοντο πρὸς τῇ Ἴδῃ, καὶ γίνεται αὐτόθι σίδηρος.\nκα'. Ἐντεῦθεν δʼ ἀναστὰς Ὅμηρος ἐπορεύετο κατὰ φωνήν τινα αἰγῶν νεμομένων. ὡς δὲ ὑλάκτεον αὐτὸν οἱ κύνες ἀνέκραγεν. ὁ δὲ Γλαῦκος ὡς ἤκουσε τῆς φωνῆς, ἦν γὰρ τοῦτο ὄνομα τῷ νέμοντι τὰς αἶγας, ἐπέδραμεν ὀτραλέως, τάς τε κύνας ἀνεκαλεῖτο καὶ ἀπεσόβησεν ἀπὸ τοῦ Ὁμήρου. ἐπὶ πολὺν δὲ χρόνον ἐν θωύματι ἦν ὅκως τυφλὸς ἐὼν μόνος ἀπίκοιτο ἐς τοιούτους χώρους, καὶ ὅτι θέλων. προσελθών τέ μιν ἱστορέειν ὅστις τε ἦν καὶ τίνι τρόπῳ ἀπίκοιτο ἐς τόπους ἀοικήτους καὶ ἀστιβέα χωρία, καὶ τίνος κεχρημένος εἴη. ὁ δὲ Ὅμηρος αὐτῷ πᾶσαν τὴν ἑωυτοῦ πάθην καταλεγόμενος εἰς οἶκτον προηγάγετο. ἦν γάρ, ὡς ἔοικεν, οὐδʼ ἀγνώμων ὁ Γλαῦκος. ἀναλαβὼν δʼ αὐτὸν ἀνήγαγεν ἐπὶ τὸν σταθμόν, πῦρ τʼ ἀνακαύσας δεῖπνον παρασκευάζει, καὶ παραθεὶς δειπνεῖν ἐκέλευεν ὁ Γλαῦκος.\nκβʼ. Τῶν δὲ κυνῶν μὴ ἐσθιόντων καὶ ὑλακτούντων δειπνοῦντας καθάπερ εἰώθεσαν λέγει πρὸς τὸν Γλαῦκον Ὅμηρος τὰ ἔπεα τάδε·\nΓλαῦκε πέπων, ἐπιών τοι ἔπος τι ἐνὶ φρεσὶ θήσω·\nπρῶτον μὲν κυσὶ δεῖπνον ἐπʼ αὐλείῃσι θύρῃσι\nδοῦναι· ὣς γὰρ ἄμεινον· ὃ γὰρ καὶ πρῶτον ἀκούει\nἀνδρὸς ἐπερχομένου καὶ ἐς ἕρκεα θηρὸς ἰόντος.\nταῦτα ἀκούσας ὁ Γλαῦκος ἥσθη τῇ παραινέσει, καὶ ἐν θωύματι εἶχεν αὐτόν, δειπνήσαντες δὲ διὰ λόγων εἱστιῶντο. ἀπηγεομένου δὲ Ὁμήρου τήν τε πλάνην τὴν ἑωυτοῦ καὶ τὰς πόλεις ἃς ἐσαπίκοιτο, ἔκπληκτος ἦν ὁ Γλαῦκος ἀκούων. καὶ τότε μὲν ἐπεὶ ὥρη κοίτου ἦν ἀνεπαύετο.\nκγ'. Τῇ δʼ ὑστεραίῃ διενοήθη ὁ Γλαῦκος πρὸς τὸν δεσπότην πορευθῆναι, σημανέων τὰ περὶ Ὁμήρου. ἐπιτρέψας δὲ τῷ συνδούλῳ νέμειν τὰς αἶγας τὸν Ὅμηρον καταλείπει ἔνδον, εἰπὼν πρὸς αὐτὸν ὅτι διὰ ταχέων πορεύσομαι. καταβὰς δὲ ἐς Βολισσόν, ἔστι δὲ πλησίον τοῦ χωρίου τούτου, καὶ συγγενόμενος τῷ δεσπότῃ, ἀπηγέετο ὑπὲρ Ὁμήρου πᾶσαν τὴν ἀλήθειαν, περί τε αὐτοῦ τῆς ἀφίξιος ἐν θωύματι ποιεύμενος· ἠρώτεέ τε ὅ τι χρὴ ποιέειν περὶ αὐτοῦ. ὁ δὲ ὀλίγα μὲν προσίετο τῶν λόγων, κατεγίνωσκε δὲ τοῦ Γλαύκου ὡς ἄφρονος ἐόντος καὶ τοὺς ἀναπήρους δεχομένου καὶ τρέφοντος. ἐκέλευσε δὲ ὅμως τὸν ξεῖνον ἄγειν πρὸς ἑαυτόν.\nκδʼ. Ἐλθὼν δὲ πρὸς τὸν Ὅμηρον διηγήσατο ταῦτα ὁ Γλαῦκος καὶ ἐκέλευσε πορεύεσθαι τοῦτον· οὕτω γάρ εὖ πρήξειν· ὁ δὲ Ὅμηρος ἤθελε πορεύεσθαι. ἀναλαβὼν οὖν αὐτὸν ὁ Γλαῦκος ἤγαγε πρὸς τὸν δεσπότην. διὰ λόγων δὲ ἰὼν τῷ Ὁμήρῳ ὁ Χῖος, εὑρίσκει ἐόντα δεξιὸν καὶ πολλῶν ἔμπειρον. ἔπειθέ τε αὐτὸν μένειν καὶ τῶν παιδίων ἐπιμέλειαν ποιέεσθαι· ἦσαν γὰρ τῷ Χίῳ παῖδες ἐν ἡλικίῃ. τούτους οὖν αὐτῷ παρατίθησι παιδεύειν. ὁ δὲ ἔπρησσε ταῦτα· καὶ τοὺς Κέρκωπας καὶ Βατραχομυομαχίαν καὶ Ψαρομαχίην καὶ Ἑπταπακτικὴν καὶ Ἐπικιχλίδας καὶ τἄλλα πάντα ὅσα παίγνιά ἐστιν Ὁμήρου ἐνταῦθα ἐποίησε παρὰ τῷ Χίῳ ἐν Βολισσῷ, ὥστε καὶ ἐν τῇ πόλει περιβόητος ἤδη ἐγένετο ἐν τῇ ποιήσει. καὶ ὁ μὲν Θεστορίδης, ὡς τάχιστα ἐπύθετο αὐτὸν παρεόντα, ᾤχετο ἐκπλέων ἐκ τῆς Χίου.\nκεʼ. Χρόνου δὲ προιόντος δεηθεὶς τοῦ Χίου πορεῦσαι αὐτὸν εἰς τὴν Χίον ἀπίκετο εἰς τὴν πόλιν· καὶ διδασκαλεῖον κατασκευασάμενος ἐδίδασκε παῖδας τὰ ἔπεα. καὶ κάρτα δεξιὸς ἐδόκεεν εἶναι τοῖς Χίοις, καὶ πολλοὶ θωυμασταὶ αὐτοῦ καθειστήκεσαν. συλλεξάμενος δὲ βίον ἱκανὸν γυναῖκα ἔγημεν ἐξ ἧς αὐτῷ θυγατέρες δύο ἐγένοντο· καὶ ἡ μὲν αὐτῶν ἄγαμος ἐτελεύτησε, τὴν δὲ συνῴκισεν ἀνδρὶ Χίῳ.\nκϛ'. Ἐπιχειρήσας δὲ τῇ ποιήσει ἀπέδωκε χάριν ἣν εἶχε, πρῶτον μὲν Μέντορι τῷ Ἰθακησίῳ ἐν τῇ Ὀδυσσείᾳ, ὅτι μιν κάμνοντα τοὺς ὀφθαλμοὺς ἐν Ἰθάκῃ ἐνοσήλευεν ἐκτενέως, τοὔνομα αὐτοῦ ἐναρμόσας ἐς τὴν ποίησιν Ὀδυσσέως τε ἑταῖρον φὰς εἶναι, ποιήσας Ὀδυσσέα ὡς ἐς Τροίην ἔπλεε Μέντορι ἐπιτρέψαι τὸν οἶκον ὡς ἐόντι Ἰθακησίων ἀρίστῳ καὶ δικαιοτάτῳ. πολλαχῇ δὲ καὶ ἄλλῆ τῆς ποιήσεως τιμῶν αὐτόν, τὴν Ἀθηνᾶν ὁπότε ἐς λόγον τινι καθίσταιτο τῷ Μέντορι οἰκυίην ποιεῖ. ἀπέδωκε δὲ καὶ Φημίῳ τῷ ἑαυτοῦ διαδασκάλῳ τροφεῖα καὶ διδασκαλεῖα ἐν τῇ Ὀδυσσείῃ, μάλιστα ἐν τοῖσδε τοῖς ἔπεσι\nκήρυξ δʼ ἐν χερσὶν κίθαριν περικαλλέʼ ἔθηκε\nΦημίῳ, ὃς δὴ πολλὸν ἐκαίνυτο πάντας ἀείδων.\nκαὶ πάλιν\nαὐτὰρ ὃ φορμίζων ἀνεβάλλετο καλὸν ἀείδειν.\nμέμνηται δὲ καὶ τοῦ ναυκλήρου μεθʼ οὖ ἐκπεριέπλευσε καὶ εἶδε πόλιάς τε πολλὰς καὶ χώρας, ᾧ ὄνομα ἦν Μέντης, ἐν τοῖς ἔπεσι τοῖσδε\nΜέντης Ἀγχιάλοιο δαΐφρονος εὔχομαι εἶναι\nυἱός, ἀτὰρ Ταφίοισι φιληρέτμοισιν ἀνάσσω.\nἀπέδωκε δὲ χάριν καὶ Τυχίῳ τῷ σκυτεῖ, ὃς ἐδέξατο αὐτὸν ἐν τῷ Νέῳ τείχει προσελθόντα πρὸς τὸ σκυτεῖον, ἐν τοῖς ἔπεσι καταζεύξας ἐν τῇ Ἰλιάδι τοῖσδε\nΑἴας δʼ ἐγγύθεν ἦλθε φέρων σάκος ἠΰτε πύργον,\nχάλκεον ἑπταβόειον, ὅ οἱ Τυχίος κάμε τεύχων,\nσκυτοτόμων ὅχʼ ἄριστος Ὕλῃ ἔνι οἰκία ναίων.\nκζʼ. Ἀπὸ δὲ τῆς ποιήσεως ταύτης εὐδοκιμεῖ Ὅμηρος περί τε τὴν Ἰωνίην καὶ ἐς τὴν Ἑλλάδα ἤδη περὶ αὐτοῦ λόγος ἀναφέρετο· κατοικέων δὲ ἐν τῇ Χίῳ καὶ εὐδοκιμέων περὶ τὴν ποίησιν, ἀπικνεομένων πολλῶν πρὸς αὐτόν, συνεβούλευον οἱ ἐντυγχάνοντες αὐτῷ ἐς τὴν Ἑλλάδα ἀπικέσθαι· ὁ δὲ προσεδέξατο τὸν λόγον καὶ κάρτα ἐπεθύμει ἀποδημῆσαι.\nκη'. Κατανοήσας δὲ ὅτι ἐς μὲν Ἄργος πολλαὶ καὶ μεγάλαι εἶεν εὐλογίαι πεποιημέναι, ἐς δὲ τὰς Ἀθήνας οὔ, ἐμποιεῖ ἐς τὴν ποίησιν, ἐς μὲν Ἰλιάδα τὴν μεγάλην Ἐρεχθέα μεγαλύνων ἐν νεῶν καταλόγῳ τὰ ἔπεα τάδε\nδῆμον Ἐρεχθῆος μεγαλήτορος, ὅν ποτʼ Ἀθήνη\nθρέψε Διὸς θυγάτηρ, τέκε δὲ ζείδωρος ἄρουρα.\nκαὶ τὸν στρατηγὸν αὐτῶν Μενεσθέα αἰνέσας ὡς πάντων εἴη ἄριστος τάξαι πεζὸν στρατὸν καὶ ἱππότας, ἐν τοῖσδε τοῖς ἔπεσιν εἶπε·\nτῶν αὖθʼ ἡγεμόνευʼ υἱὸς Πετεῶο Μενεσθεύς.\nτῷ δʼ οὔ πώ τις ὁμοῖος ἐπιχθόνιος γένετʼ ἀνὴρ\nκοσμῆσαι ἵππους τε καὶ ἀνέρας ἀσπιδιώτας.\nΑἴαντα δὲ τὸν Τελαμῶνος καὶ Σαλαμινίους ἐν νεῶν καταλόγῳ ἔταξε πρὸς Ἀθηναίους, λέγων τάδε·\nΑἴας δʼ ἐκ Σαλαμῖνος ἄγεν δυοκαίδεκα νῆας,\nστῆσε δʼ ἄγων ἵνʼ Ἀθηναίων ἵσταντο φάλαγγες.\nἐς δὲ τὴν Ὀδυσσείην τάδε ἐποίησεν, ὡς Ἀθηνᾶ ἐς λόγους ἐλθοῦσα τῷ Ὀδυσσεῖ ἐς τὴν Ἀθηναίων πόλιν ἀπίκετο, τιμῶσα ταύτην τῶν ἄλλων πολλῷ μάλιστα\nἵκετο δʼ ἐς Μαραθῶνα καὶ εὐρυχόρους ἐς Ἀθήνας,\nδῦνε δʼ Ἐρεχθῆος πυκινὸν δόμον.\nκθʼ. Ἐμποιήσας δὲ ἐς τὴν ποίησιν ταῦτα καὶ παρασκευασάμενος, ἐς Ἑλλάδα βουλόμενος ποιήσασθαι τὸν πλοῦν, προσίσχει τῇ Σάμῳ. ἔτυχον δὲ οἱ ἐκεῖσε τὸν τότε καιρὸν ἄγοντες ἑορτὴν Ἀπατούρια. καί τις τῶν Σαμίων ἰδὼν τὸν Ὅμηρον ἀπιγμένον, πρότερον αὐτὸν ὀπωπὼς ἐν Χίῳ, ἐλθὼν ἐς τοὺς φράτορας διηγήσατο, ὡς ἐν ἐπαίνῳ μεγάλῳ ποιεύμενος αὐτόν. οἱ δὲ φράτορες ἐκέλευον ἄγειν αὐτόν· ὁ δὲ ἐντυχὼν τῷ Ὁμήρῳ ἔλεξεν, ὦ ξένε Ἀπατούρια ἀγούσης τῆς πόλιος καλέουσί σε οἱ φράτορες οἱ ἡμέτεροι συνεορτάσοντα. ὁ δὲ Ὅμηρος ἔφη ταῦτα ποιήσειν καὶ ᾔει μετὰ τοῦ καλέσαντος.\nλʼ. Πορευόμενος δὲ ἐγχρίμπτεται γυναιξὶ Κουροτρόφῳ θυούσαις ἐν τῇ τριόδῳ. ἡ δὲ ἱέρεια εἶπε πρὸς αὐτόν, δυσχεράνασα τῇ ὄψει, ἄνερ ἀπὸ τῶν ἱερῶν. ὁ δὲ Ὅμηρος ἐς θυμόν τε ἔβαλε τὸ ῥηθέν, καὶ ἤρετο τὸν ἄγοντα τίς τε εἴη ὁ φθεγξάμενος, καὶ τίνι θεῶν ἱερὰ θύεται. ὁ δὲ αὐτῷ διηγήσατο ὅτι γυνὴ εἴη Κουροτρόφῳ θύουσα. ὁ δʼ ἀκούσας λέγει τάδε τὰ ἔπεα·\nκλῦθι μοι εὐχομένῳ Κουροτρόφε, δὸς δὲ γυναῖκα\nτήνδε νέων μὲν ἀνήνασθαι φιλότητα καὶ εὐνήν,\nἡ δʼ ἐπιτερπέσθω πολιοκροτάφοισι γέρουσιν,\nὧν ὥρη μὲν ἀπήμβλυνται, θυμὸς δὲ μενοινᾷ.\nλαʼ. Ἐπεὶ δὲ ἦλθεν εἰς τὴν φρήτρην καὶ τοῦ οἴκου ἔνθα δὴ ἐδαίνυντο ἐπὶ τὸν οὐδὸν ἔστη, οἱ μὲν λέγουσι καιομένου πυρὸς ἐν τῷ οἴκῳ, οἱ δέ φασι τότε ἐκκαῦσαι σφᾶς, ἐπειδὴ Ὅμηρος τὰ ἔπεα εἶπεν\nἀνδρὸς μὲν στέφανος παῖδες, πύργοι δὲ πόληος,\nἵπποι δʼ ἐν πεδίῳ κόσμος, νῆες δὲ θαλάσσης,\nχρήματα δʼ αὔξει οἶκον· ἀτὰρ γεραροὶ βασιλῆες\nἥμενοι εἰν ἀγορῇ κόσμος τʼ ἄλλοισιν ὁρᾶσθαι.\nαἰθομένου δὲ πυρὸς γεραρώτερος οἶκος ἰδέσθαι.\nεἰσελθὼν δὲ καὶ κατακλιθεὶς ἐδαίνυτο μετὰ τῶν φρατόρων· καὶ αὐτὸν ἐτίμων καὶ ἐν θωύματι εἶχον· καὶ τότε μὲν τὴν κοίτην αὐτοῦ ἐποιήσατο Ὅμηρος.\nλβʼ. Τῇ δὲ εἰσαύριον ἀποπορευόμενον ἰδόντες κεραμέες τινες κάμινον ἐγκαίοντες κεράμου λεπτοῦ, προσεκαλέσαντο αὐτόν, πεπυσμένοι ὅτι σοφὸς εἴη· καὶ ἐκέλευόν σφιν ἀεῖσαι, φάμενοι δώσειν αὐτῷ τοῦ κεράμου καὶ ὅ τι ἂν ἄλλο ἔχωσιν. ὁ δὲ Ὅμηρος ἀείδει αὐτοῖς τὰ ἔπεα τάδε ἃ καλέεται Κάμινος·\nεἰ μὲν δώσετε μισθὸν ἀείσω ὦ κεραμῆες·\nδεῦρʼ ἄγʼ Ἀθηναίη καὶ ὑπείρεχε χεῖρα καμίνου,\nεὖ δὲ μελανθεῖεν κότυλοι καὶ πάντα μάλευρα,\nφρυχθῆναί τε καλῶς καὶ τιμῆς ὦνον ἀρέσθαι,\nπολλὰ μὲν εἰν ἀγορῇ πωλεύμενα, πολλὰ δʼ ἀγυιαῖς,\nπολλὰ δὲ κερδῆναι, ἡμῖν δὲ δὴ ὥς σφι νοῆσαι.\nἢν δʼ ἐπʼ ἀναιδείην τρεφθέντες ψεύδεʼ ἄρησθε\nσυγκαλέω δʼ ἤπειτα καμίνῳ δηλητῆρας,\n\nΣύντρίβʼ ὁμῶς Σμάραγόν τε καὶ Ἄσβετον ἠδέ γʼ Ἄβακτον,\nὨμόδαμόν θʼ ὃς τῇδε τέχνῃ κακὰ πολλὰ πορίζοι.\nπεῖθε πυραίθουσαν καὶ δώματα, σὺν δὲ κάμινος\nπᾶσα κυκηθείη κεραμέων μέγα κωκυσάντων.\nὡς γνάθος ἱππείη βρύκει, βρύκοι δὲ κάμινος\nπάντʼ ἔντοσθʼ αὐτῆς κεραμήϊα λεπτὰ ποιοῦσα.\nδεῦρο καὶ ἠελίου θύγατερ πολυφάρμακε Κίρκη·\nἄγρια φάρμακα βάλλε, κάκου δʼ αὐτούς τε καὶ ἔργα.\nδεῦρο δὲ καὶ Χείρων ἀγέτω πολέας Κενταύρους,\nοἵ θʼ Ἡρακλείους χεῖρας φύγον, οἵ τʼ ἀπόλοντο·\nτύπτοιεν τάδε ἔργα κακῶς, τύπτοι δὲ κάμινον,\nαὐτοὶ δʼ οἰμώζοντες ὁρῴατο ἔργα πονηρά.\nγηθήσω δʼ ὁρόων αὐτῶν κακοδαίμονα τέχνην.\nὃς δέ χʼ ὑπερκύψῃ, περὶ τούτου πᾶν τὸ πρόσωπον\nφλεχθείη, ὡς πάντες ἐπίσταιντʼ αἴσιμα ῥέζειν.\nΠαραχειμάζων δὲ ἐν τῇ Σάμῳ, ταῖς νουμηνίαις προσπορεύομενος πρὸς τὰς οἰκίας τὰς εὐδαιμονεστάτας, ἐλάμβανέ τι ἀείδων τὰ ἔπεα τάδε ἃ καλεῖται Εἰρεσιώνη, ὡδήγουν δὲ αὐτὸν καὶ συμπαρῆσαν αἰεὶ τῶν παίδων τινες τῶν ἐγχωρίων·\nδῶμα προσετραπόμεσθʼ ἀνδρὸς μέγα δυναμένοιο,\nὃς μέγα μὲν δύναται, μέγα δὲ βρέμει, ὄλβιος αἰεί.\nαὐταὶ ἀνακλίνεσθε θύραι· πλοῦτος γὰρ ἔσεισι\nπολλός, σὺν πλούτῳ δὲ καὶ εὐφροσύνη τεθαλυῖα,\nεἰρήνη τʼ ἀγαθή. ὅσα δʼ ἄγγεα, μεστὰ μὲν εἴη,\nκυρβαίη δʼ αἰεὶ κατὰ καρδόπου ἕρποι μάζα,\nτοῦ παιδὸς δὲ γυνὴ κατὰ διφράδα βήσεται ὕμμιν,\nἡμίονοι δʼ ἄξουσι κραταίποδες ἐς τόδε δῶμα,\nαὐτὴ δʼ ἱστὸν ὑφαίνοι ἐπʼ ἠλέκτρῳ βεβαυῖα.\nνεῦμαί τοι νεῦμαι ἐνιαύσιος ὥστε χελιδὼν\nἕστηκʼ ἐν προθύροις·\nκαὶ\n\nεἰ μέν τι δώσεις εἰ δὲ μή, οὐχ ἑστήξομεν,\nοὐ γὰρ συνοικήσοντες ἐνθάδʼ ἤλθομεν.\nᾔδετο δὲ τάδε τὰ ἔπεα ἐν τῇ Σάμῳ ἐπὶ πολὺν χρόνον ὑπὸ τῶν παίδων ὅτε ἀγείροιεν ἐν τῇ ἑορτῇ τοῦ Ἀπόλλωνος.\nλδ'. Ἀρχομένου δὲ τοῦ ἔαρος ἐπεχείρησε πλεῖν Ὅμηρος εἰς τὰς Ἀθήνας ἐκ τῆς Σάμου. καὶ ἀναχθεὶς μετά τινων ἐγχωρίων ἀπηνέχθη εἰς τὴν Ἴον· καὶ ὡρμίσθησαν οὐ κατὰ πόλιν, ἀλλʼ ἐπʼ ἀκτῆς. συνέβη δὲ τῷ Ὁμήρῳ κατὰ πολύ τι ἄρξασθαι μαλακῶς ἔχειν· ἐκβὰς δὲ τοῦ πλοίου ἐκοιμᾶτο ἐπὶ τῆς κυματωγῆς ἀδυνάτως ἔχων. πλείους δὲ ἡμέρας ὁρμούντων αὐτῶν διʼ ἀπλοΐην, καταβαίνοντες αἰεί τινες τῶν ἐκ τῆς πόλιος ἀπεσχόλαζον παρὰ τῷ Ὁμήρῳ καὶ ἐν θωύματι εἶχον αὐτὸν ἀκούοντες αὐτοῦ.\nλε'. Τῶν δὲ ναυτέων καὶ τῶν ἐκ τῆς πόλιος τινῶν ἡμένων παρὰ τῷ Ὁμήρῳ κατέπλωσαν παῖδες ἁλιῆες τὸν τόπον, καὶ ἐκβάντες ἐκ τοῦ ἀκατίου προσελθόντες αὐτοῖς τάδε εἶπον· ἄγετε ὦ ξένοι ἐπακούσατε ἡμέων, ἂν ἄρα δύνησθε διαγνῶναι ἅσσʼ ἂν ὑμῖν εἴπωμεν. καί τις τῶν παρεόντων ἐκέλευε λέγειν· οἱ δὲ εἶπαν ἡμεῖς ἅσσα εἵλομεν κατελίπομεν· ἃ δὲ μὴ εἵλομεν φέρομεν. οἱ δέ φασι μέτρῳ εἰπεῖν αὐτοὺς\nἅσσ’ ἕλομεν λιπόμεσθα· ἃ δʼ οὐχ ἕλομεν φερόμεσθα.\nοὐ δυναμένων δὲ τῶν παρεόντων γνῶναι τὰ ῥηθέντα, διηγήσαντο οἱ παῖδες ὅτι ἁλιεύοντες οὐδὲν ἐδύναντο ἑλεῖν, καθήμενοι δὲ ἐν γῇ ἐφθειρίζοντο, καὶ ὅσους μὲν ἔλαβον τῶν φθειρῶν κατέλιπον· ὅσους δὲ μὴ ἐδύναντο ἐς οἴκους ἀπεφέροντο. ὁ δὲ Ὅμηρος ἀκούσας ταῦτα ἔλεξε τὰ ἔπεα τάδε·\nτοίων γὰρ πατέρων ἐξ αἵματος ἐκγεγάασθε,\nοὔτε βαθυκλήρων οὔτʼ ἄσπετα μῆλα νεμόντων.\nλϛ'. Ἐκ δὲ τῆς ἀσθενείας ταύτης συνέβη τὸν Ὅμηρον τελευτῆσαι ἐν Ἴῳ, οὐ παρὰ τὸ μὴ γνῶναι τὸ παρὰ τῶν παίδων ῥηθέν, ὡς οἴονταί τινες, ἀλλὰ τῇ μαλακίῃ. τελευτήσας δὲ ἐν τῇ Ἴῳ αὐτοῦ ἐπʼ ἀκτῆς ἐτάφη ὑπό τε τῶν συμπλόων καὶ τῶν πολιήτεων ὅσοι ἐν διαλογῇ ἐγεγένηντο αὐτῷ. καὶ τὸ ἐλεγεῖον τόδε ἐπέγραψαν Ἰῆται ὕστερον χρόνῳ πολλῷ, ὡς ἤδη ἥ τε ποίησις ἐξεπεπτώκεε καὶ ἐθαυμάζετο ὑπὸ πάντων· οὐδὲ Ὁμήρου ἐστίν·\nἐνθάδε τὴν ἱερὴν κεφαλὴν κατὰ γαῖα καλύψεν\nἀνδρῶν ἡρώων κοσμήτορα θεῖον Ὅμηρον.\nκζ'. Ὅτι δὲ ἦν Αἰολεὺς Ὅμηρος καὶ οὔτε Ἴων οὔτε Δωριεύς, τοῖς τε εἰρημένοις δεδήλωταί μοι καὶ δὴ καὶ τοῖσδε τεκμαίρεσθαι παρέχει. ἄνδρα ποιητὴν τηλικοῦτον εἰκός ἐστι τῶν νομίμων τῶν παρὰ τοῖς ἀνθρώποις ποιοῦντα ἐς τὴν ποίησιν ἤτοι τὰ κάλλιστα ἐξευρόντα ποιέειν ἢ τὰ ἑωυτοῦ, πάτρια ἐόντα. ἤδη τοίνυν τὸ ἐνθένδε αὐτοὶ τῶν ἐπέων ἀκούοντες κρινεῖτε. ἱεροποιΐην γὰρ ἢ τὴν κρατίστην ἐξευρὼν ἐποίησεν ἢ τὴν ἑωυτοῦ πατρίδι προσήκουσαν. λέγει γὰρ ὧδε·\nαὐέρυσαν μὲν πρῶτα καὶ ἔσφαξαν καὶ ἔδειραν,\nμηρούς τʼ ἐξέταμον κατά τε κνίσσῃ ἐκάλυψαν,\nδίπτυχα ποιήσαντες, ἐπʼ αὐτῶν δʼ ὠμοθέτησαν.\nἐν τούτοις ὑπὲρ ὀσφύος οὐδὲν εἴρηται ᾗ ἐς τὰ ἱερὰ χρέονται· μονώτατον γὰρ τῶν Ἑλλήνων τὸ Αἰολικὸν ἔθνος οὐ καίει ὀσφύν. δηλοῖ δὲ καὶ ἐν τοῖσδε τοῖς ἔπεσιν ὅτι Αἰολεὺς ὢν δικαίως τοῖς νόμοις τοῖς τούτων ἐχρῆτο·\nκαῖε δʼ ἐπὶ σχίζῃς ὁ γέρων, ἐπὶ δʼ αἴθοπα οἶνον\nλεῖβε· νέοι δὲ παρʼ αὐτὸν ἔχον πεμπώβολα χερσίν.\nΑἰολέες γὰρ μόνοι τὰ σπλάγχνα ἐπὶ πέντε ὀβελῶν ὀπτῶσιν, οἱ δὲ ἄλλοι Ἕλληνες ἐπὶ τριῶν. καὶ γὰρ ὀνομάζουσιν οἱ Αἰολεῖς τὰ πέντε πέμπε.\nλη'. Τὰ μὲν οὖν ὑπὲρ τῆς γενέσιος καὶ τελευτῆς καὶ βίου δεδήλωταί μοι. περὶ δὲ ἡλικίης τῆς Ὁμήρου ἐκ τῶνδʼ ἄν τις ἐπισκεπτόμενος ἀκριβῶς καὶ ὀρθῶς λογίζοιτο. ἀπὸ γὰρ τῆς εἰς Ἴλιον στρατίης, ἣν Ἀγαμέμνων καὶ Μενέλαος ἤγειραν, ἔτεσιν ὕστερον ἑκατὸν καὶ τριάκοντα Λέσβος ᾠκίσθη κατὰ πόλεις, πρότερον ἐοῦσα ἄπολις. μετὰ δὲ Λέσβον οἰκισθεῖσαν ἔτεσιν ὕστερον εἴκοσι Κύμη ἡ Αἰολιῶτις καὶ Φρικωνὶς καλεομένη ᾠκίσθη. μετὰ δὲ Κύμην ὀκτωκαίδεκα ἔτεσιν ὕστερον Σμύρνα ὑπὸ Κυμαίων κατῳκίσθη· καὶ ἐν τούτῳ γίνεται Ὅμηρος. ἀφʼ οὗ δʼ Ὅμηρος ἐγένετο ἔτεά ἐστιν ἑξακόσια εἰκοσιδύο μέχρι τῆς Ξέρξεω διαβάσεως, ἣν στρατευσάμενος ἐπὶ τοὺς Ἕλληνας καὶ ζεύξας τὸν Ἑλλήσποντον διέβη ἐκ τῆς Ἀσίας ἐς τὴν Εὐρώπην. ἀπὸ δὲ τούτου ῥηϊδίως ἐστὶ ἀριθμῆσαι τὸν χρόνον τῷ ἐθέλοντι ζητεῖν ἐκ τῶν ἀρχόντων τῶν Ἀθήνησι. τῶν δὲ Τρωϊκῶν ὕστερον γέγονεν Ὅμηρος ἔτεσιν ἑκατὸν ἑξήκοντα ὀκτώ.\n","locs":[{"loc":"urn:cts:greekLit:tlg1805.tlg001:1","start":0,"length":598},{"loc":"urn:cts:greekLit:tlg1805.tlg001:2","start":598,"length":759},{"loc":"urn:cts:greekLit:tlg1805.tlg001:3","start":1357,"length":477},{"loc":"urn:cts:greekLit:tlg1805.tlg001:4","start":1834,"length":613},{"loc":"urn:cts:greekLit:tlg1805.tlg001:5","start":2447,"length":713},{"loc":"urn:cts:greekLit:tlg1805.tlg001:6","start":3160,"length":635},{"loc":"urn:cts:greekLit:tlg1805.tlg001:7","start":3795,"length":760},{"loc":"urn:cts:greekLit:tlg1805.tlg001:8","start":4555,"length":346},{"loc":"urn:cts:greekLit:tlg1805.tlg001:9","start":4901,"length":1079},{"loc":"urn:cts:greekLit:tlg1805.tlg001:10","start":5980,"length":328},{"loc":"urn:cts:greekLit:tlg1805.tlg001:11","start":6308,"length":829},{"loc":"urn:cts:greekLit:tlg1805.tlg001:12","start":7137,"length":844},{"loc":"urn:cts:greekLit:tlg1805.tlg001:13","start":7981,"length":515},{"loc":"urn:cts:greekLit:tlg1805.tlg001:14","start":8496,"length":1058},{"loc":"urn:cts:greekLit:tlg1805.tlg001:15","start":9554,"length":568},{"loc":"urn:cts:greekLit:tlg1805.tlg001:16","start":10122,"length":905},{"loc":"urn:cts:greekLit:tlg1805.tlg001:17","start":11027,"length":1168},{"loc":"urn:cts:greekLit:tlg1805.tlg001:18","start":12195,"length":650},{"loc":"urn:cts:greekLit:tlg1805.tlg001:19","start":12845,"length":965},{"loc":"urn:cts:greekLit:tlg1805.tlg001:20","start":13810,"length":608},{"loc":"urn:cts:greekLit:tlg1805.tlg001:21","start":14418,"length":740},{"loc":"urn:cts:greekLit:tlg1805.tlg001:22","start":15158,"length":566},{"loc":"urn:cts:greekLit:tlg1805.tlg001:23","start":15724,"length":597},{"loc":"urn:cts:greekLit:tlg1805.tlg001:24","start":16321,"length":735},{"loc":"urn:cts:greekLit:tlg1805.tlg001:25","start":17056,"length":378},{"loc":"urn:cts:greekLit:tlg1805.tlg001:26","start":17434,"length":1198},{"loc":"urn:cts:greekLit:tlg1805.tlg001:27","start":18632,"length":324},{"loc":"urn:cts:greekLit:tlg1805.tlg001:28","start":18956,"length":942},{"loc":"urn:cts:greekLit:tlg1805.tlg001:29","start":19898,"length":547},{"loc":"urn:cts:greekLit:tlg1805.tlg001:30","start":20445,"length":519},{"loc":"urn:cts:greekLit:tlg1805.tlg001:31","start":20964,"length":559},{"loc":"urn:cts:greekLit:tlg1805.tlg001:32","start":21523,"length":2189},{"loc":"urn:cts:greekLit:tlg1805.tlg001:34","start":23712,"length":460},{"loc":"urn:cts:greekLit:tlg1805.tlg001:35","start":24172,"length":789},{"loc":"urn:cts:greekLit:tlg1805.tlg001:36","start":24961,"length":482},{"loc":"urn:cts:greekLit:tlg1805.tlg001:37","start":25443,"length":1017},{"loc":"urn:cts:greekLit:tlg1805.tlg001:38","start":26460,"length":851}]}
