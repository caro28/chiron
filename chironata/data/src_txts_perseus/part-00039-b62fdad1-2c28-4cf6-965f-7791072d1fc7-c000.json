{"id":"urn:cts:latinLit:phi0474.phi040.perseus-lat1","text":"VTRVM difficilius aut maius esset negare tibi saepius\nidem roganti an efficere id quod rogares diu multumque,\nBrute, dubitavi. Nam et negare ei quem unice diligerem\ncuique me carissimum esse sentirem, praesertim et iusta\npetenti et praeclara cupienti, durum admodum mihi videbatur,\net suscipere tantam rem, quantam non modo facultate\nconsequi difficile esset sed etiam cogitatione complecti,\nvix arbitrabar esse eius qui vereretur reprehensionem doctorum\natque prudentium.\nquid enim est maius quam, cum\ntanta sit inter oratores bonos dissimilitudo, iudicare quae\nsit optima species et quasi figura dicendi? quod quoniam\nme saepius rogas, aggrediar non tam perficiendi spe quam\nexperiendi voluntate; malo enim, cum studio tuo sim\nobsecutus, desiderari a te prudentiam meam quam, si id\nnon fecerim, benevolentiam.\nquaeris igitur idque iam saepius quod eloquentiae\ngenus probem maxime et quale mihi videatur illud, quo\nnihil addi possit, quod ego summum et perfectissimum\niudicem. In quo vereor ne, si id quod vis effecero eumque\noratorem quem quaeris expressero, tardem studia multorum,\nqui desperatione debilitati experiri id nolent quod se\nassequi posse diffidant.\nsed par est omnis omnia experiri,\nqui res magnas et magno opere expetendas concupiverunt.\n\n\n\nquod si quem aut natura sua aut\nilla praestantis ingeni vis\nforte deficiet aut minus instructus erit magnarum artium\ndisciplinis, teneat tamen eum cursum quem poterit; prima\nenim sequentem honestum est in secundis tertiisque consistere. Nam in poetis\nnon Homero soli locus est, ut de\nGraecis loquar, aut Archilocho aut Sophocli aut Pindaro,\nsed horum vel secundis vel etiam infra secundos;\nnec vero\nAristotelem in philosophia deterruit a scribendo amplitudo\nPlatonis, nec ipse Aristoteles admirabili quadam scientia et\ncopia ceterorum studia restinxit.\n\nnec solum ab optimis\nstudiis excellentes viri deterriti non sunt, sed ne opifices\nquidem se ab\nartibus suis removerunt, qui aut Ialysi, quem\nRhodi vidimus, non potuerunt aut Coae Veneris pulchritudinem\nimitari, nec simulacro Iovis Olympii aut doryphori\nstatua deterriti reliqui minus experti sunt quid efficere aut\nquo progredi possent; quorum tanta multitudo fuit, tanta\nin suo cuiusque genere laus, ut, cum summa miraremur,\ninferiora tamen probaremus.\nin oratoribus vero, Graecis\nquidem, admirabile est quantum inter omnis unus excellat;\nac tamen, cum esset Demosthenes, multi oratores magni et\nclari fuerunt et antea fuerant nec postea defecerunt. Qua re\nnon est cur eorum qui se studio eloquentiae dediderunt\nspes infringatur aut languescat industria; nam neque illud\nipsum quod est optimum desperandum est et in praestantibus\nrebus magna sunt ea quae sunt optimis proxima.\natque ego in summo oratore fingendo talem informabo\nqualis fortasse nemo fuit. Non enim quaero quis fuerit,\nsed quid sit illud, quo nihil esse possit praestantius, quod in\nperpetuitate dicendi non saepe atque haud scio an numquam,\nin aliqua autem parte eluceat aliquando, idem apud\n\n\n\nalios densius, apud alios fortasse rarius.\nsed ego sic statuo,\nnihil esse in ullo genere tam pulchrum, quo non pulchrius id\nsit unde illud ut ex ore aliquo quasi imago exprimatur; quod\nneque oculis neque auribus neque ullo sensu percipi potest,\ncogitatione tantum et mente complectimur. Itaque et Phidiae\nsimulacris, quibus nihil in illo genere perfectius videmus, et eis\npicturis quas nominavi cogitare tamen possumus pulchriora;\nnec vero ille artifex cum faceret Iovis formam aut Minervae,\ncontemplabatur aliquem e quo similitudinem duceret, sed\nipsius in mente insidebat species pulchritudinis eximia quaedam,\nquam intuens in eaque defixus ad illius similitudinem\nartem et manum dirigebat.\n\nvt igitur in formis et figuris\nest aliquid perfectum et excellens, cuius ad cogitatam\nspeciem imitando referuntur eaque sub oculos ipsa non\ncadit, sic perfectae eloquentiae speciem animo videmus,\neffigiem auribus quaerimus.\nhas rerum formas appellat\ni)de/as ille non intellegendi solum sed etiam dicendi gravissimus\nauctor et magister Plato, easque gigni negat et ait\nsemper esse ac ratione et intellegentia contineri; cetera\nnasci occidere fluere labi nec diutius esse uno et eodem\nstatu. Quicquid est igitur de quo ratione et via disputetur,\nid est ad ultimam sui generis formam speciemque\nredigendum.\nac video hanc primam ingressionem meam non ex oratoriis\ndisputationibus ductam sed e media philosophia\nrepetitam, et eam quidem cum antiquam tum subobscuram\naut reprehensionis aliquid aut certe admirationis habituram.\nNam aut mirabuntur quid haec pertineant ad ea quae quaerimus—quibus\nsatis faciet res ipsa cognita, ut non sine\ncausa alte repetita videatur—aut reprehendent, quod inusi-\n\n\n\ntatas vias indagemus, tritas relinquamus.\nego autem et me\nsaepe nova videri dicere intellego, cum pervetera dicam\nsed inaudita plerisque, et fateor me oratorem, si modo sim\naut etiam quicumque sim, non ex rhetorum officinis sed ex\nAcademiae spatiis exstitisse; illa enim sunt curricula\nmultiplicium variorumque sermonum, in quibus Platonis primum\nsunt impressa vestigia. Sed et huius et aliorum philosophorum\ndisputationibus et exagitatus maxime orator est et\nadiutus; omnis enim ubertas et quasi silva dicendi ducta\nab illis est nec satis tamen instructa ad forensis causas,\nquas, ut illi ipsi dicere solebant, agrestioribus Musis reliquerunt.\nsic eloquentia haec forensis spreta a philosophis et\nrepudiata multis quidem illa adiumentis magnisque caruit,\nsed tamen ornata verbis atque sententiis iactationem habuit\nin populo nec paucorum iudicium reprehensionemque pertimuit:\nita et doctis eloquentia popularis et disertis elegans\ndoctrina defuit.\npositum sit igitur in primis, quod post magis intellegetur,\nsine philosophia non posse effici quem quaerimus eloquentem, non ut in ea tamen omnia sint, sed ut sic adiuvet ut\npalaestra histrionem; parva enim magnis saepe rectissime\nconferuntur. Nam nec latius atque copiosius de magnis\nvariisque rebus sine philosophia potest quisquam dicere;â€”\nsi quidem etiam in Phaedro Platonis hoc Periclem praestitisse\nceteris dicit oratoribus Socrates, quod is Anaxagorae\nphysici fuerit auditor; a quo censet eum, cum alia praeclara\nquaedam et magnifica didicisse tum uberem et fecundum\nfuisse gnarumque, quod est eloquentiae maximum, quibus\norationis modis quaeque animorum partes pellerentur; quod\nidem de Demosthene existimari potest, cuius ex epistulis\nintellegi licet quam frequens fuerit Platonis auditor;â€”nec\n\n\n\nvero sine philosophorum disciplina genus et speciem cuiusque\nrei cernere neque eam definiendo explicare nec tribuere\nin partis possumus nec iudicare quae vera quae falsa sint\nneque cernere consequentia, repugnantia videre, ambigua\ndistinguere. Quid dicam de natura rerum, cuius cognitio\nmagnam orationi suppeditat copiam, de vita, de officiis, de\nvirtute, de moribus? satisne\nsine multa earum ipsarum\nrerum disciplina aut dici aut intellegi. potest?\nad has tot\ntantasque res adhibenda sunt ornamenta innumerabilia;\nquae sola tum quidem tradebantur ab eis qui dicendi\nnumerabantur magistri; quo fit ut veram illam et absolutam\neloquentiam nemo consequatur, quod alia intellegendi alia\ndicendi disciplina est et ab aliis rerum ab aliis verborum\ndoctrina quaeritur.\nitaque M. Antonius, cui vel primas\neloquentiae patrum nostrorum tribuebat aetas, vir natura\nperacutus et prudens, in eo libro quem unum reliquit\ndisertos ait se vidisse multos, eloquentem omnino neminem.\nInsidebat videlicet in eius mente species eloquentiae, quam\ncernebat animo, re ipsa non videbat. Vir autem acerrimo\ningenio—sic enim fuit—multa et in se et in aliis desiderans\nneminem plane qui recte appellari eloquens posset videbat;\nquod si ille nec se nec L. Crassum eloquentem putavit,\nhabuit profecto comprehensam animo quandam formam\neloquentiae, cui quoniam nihil deerat, eos quibus aliquid\naut plura deerant in eam formam non poterat includere.\nInvestigemus hunc igitur, Brute, si possumus, quem numquam\nvidit Antonius aut qui omnino nullus umquam fuit;\nquem si imitari atque exprimere non possumus, quod idem\nille vix deo concessum esse dicebat, at qualis esse debeat\npoterimus fortasse dicere.\ntria sunt omnino genera dicendi, quibus in singulis\nquidam floruerunt, peraeque autem, id quod volumus,\nperpauci in omnibus. Nam et grandiloqui, ut ita dicam,\nfuerunt cum ampla et sententiarum gravitate et maiestate\nverborum, vehementes varii, copiosi graves, ad permovendos\net convertendos animos instructi et parati—quod ipsum\nalii aspera tristi horrida oratione neque perfecta atque conclusa\nconsequebantur,\nalii levi et structa et terminata—, et\ncontra tenues acuti, omnia docentes et dilucidiora, non\nampliora facientes, subtili quadam et pressa oratione limati;\nin eodemque genere alii callidi,\nsed impoliti et consulto\nrudium similes et imperitorum, alii in eadem ieiunitate\nconcinniores, id est faceti, florentes etiam et leviter ornati.\nest autem quidam interiectus inter hos medius et quasi\ntemperatus nec acumine posteriorum nec fulmine utens\nsuperiorum, vicinus amborum, in neutro excellens, utriusque\nparticeps vel utriusque, si verum quaerimus, potius expers;\nisque uno tenore, ut aiunt, in dicendo fluit nihil adferens\npraeter facilitatem et aequabilitatem aut addit aliquos ut in\ncorona toros omnemque orationem ornamentis modicis\nverborum sententiarumque distinguit.\nhorum singulorum\ngenerum quicumque vim in singulis consecuti sunt, magnum\nin oratoribus nomen habuerunt. Sed quaerendum est\nsatisne id quod volumus effecerint.\n\nvidemus enim fuisse quosdam qui idem ornate et\ngraviter, idem versute et subtiliter dicerent. Atque utinam\n\n\n\nin Latinis talis oratoris simulacrum reperire possemus!\nesset egregium non quaerere externa, domesticis esse contentos.\nsed ego idem, qui in illo sermone nostro qui est\nexpositus in Bruto multum tribuerim Latinis, vel ut hortarer\nalios vel quod amarem meos, recordor longe omnibus\nunum me\nanteferre Demosthenem, quem velim accommodare\nad eam quam sentiam eloquentiam, non ad eam quam\nin aliquo ipse cognoverim. Hoc nec gravior exstitit quisquam\nnec callidior nec temperatior. Itaque nobis monendi\nsunt ei quorum sermo imperitus increbruit, qui aut dici\nse desiderant Atticos aut ipsi Attice volunt dicere, ut\nmirentur hunc maxime, quo ne Athenas quidem ipsas\nmagis credo fuisse Atticas; quid enim sit Atticum discant\neloquentiamque ipsius viribus, non imbecillitate sua metiantur.\nnunc enim tantum quisque laudat quantum se posse\nsperat imitari. Sed tamen eos studio optimo iudicio minus\nfirmo praeditos docere quae sit propria laus Atticorum non\nalienum puto.\n\nsemper oratorum eloquentiae moderatrix fuit auditorum\nprudentia. Omnes enim qui probari volunt voluntatem\neorum qui audiunt intuentur ad eamque et ad eorum arbitrium\net nutum totos se fingunt et accommodant.\nitaque\nCaria et Phrygia et Mysia, quod minime politae minimeque\nelegantes sunt, asciverunt aptum suis auribus opimum\nquoddam et tamquam adipatae dictionis genus, quod eorum\nvicini non ita lato interiecto mari Rhodii numquam probaverunt\nGraecia autem multo minus\n, Athenienses vero\n\n\n\nfunditus repudiaverunt; quorum semper fuit prudens sincerumque\niudicium, nihil ut possent nisi incorruptum audire\net elegans. Eorum religioni cum serviret orator, nullum\nverbum insolens, nullum odiosum ponere audebat.\nitaque\nhic, quem praestitisse diximus ceteris, in illa pro Ctesiphonte\noratione longe optima summissius a primo, deinde,\ndum de legibus disputat, pressius, post sensim incendens\niudices, ut vidit ardentis, in reliquis exsultavit audacius. Ac\ntamen in hoc ipso diligenter examinante verborum omnium\npondera reprehendit Aeschines quaedam et exagitat inludensque\ndura odiosa intolerabilia esse dicit; quin etiam\nquaerit ab ipso, cum quidem eum beluam appellat, utrum\nilla verba an portenta sint; ut Aeschini ne Demosthenes\nquidem videatur Attice dicere.\nfacile est enim verbum\naliquod ardens, ut ita dicam, notare idque restinctis iam\nanimorum incendiis inridere. Itaque se purgans iocatur\nDemosthenes: negat in eo positas esse fortunas Graeciae,\nhocine an illo verbo usus sit, hucine an illuc manum\nporrexerit. Quonam igitur modo audiretur Mysus aut\nPhryx Athenis, cum etiam Demosthenes exagitetur ut putidus? cum\nvero inclinata ululantique voce more Asiatico\ncanere coepisset, quis eum ferret aut potius quis non iuberet\nauferri?\nad Atticorum igitur auris teretes et religiosas qui se\naccommodant, ei sunt existimandi Attice dicere. Quorum\ngenera plura sunt; hi unum modo quale sit suspicantur.\nPutant enim qui horride inculteque dicat, modo id eleganter\nenucleateque faciat, eum solum Attice dicere. Errant,\nquod solum; quod Attice, non falluntur.\nistorum enim\n\n\n\niudicio, si solum illud est Atticum, ne Pericles quidem dixit\nAttice, cui primae sine controversia deferebantur; qui si\ntenui genere uteretur, numquam ab Aristophane poeta\nfulgere tonare permiscere Graeciam dictus esset. Dicat\nigitur Attice venustissimus ille scriptor ac politissimus\nLysias—quis enim id possit negare?—, dum intellegamus\nhoc esse Atticum in Lysia, non quod tenuis sit atque\ninornatus, sed quod non\nnihil habeat insolens aut ineptum;\nornate vero et graviter et copiose dicere aut Atticorum sit\naut ne sit Aeschines neve Demosthenes Atticus.\necce\nautem aliqui se Thucydidios esse profitentur: novum\nquoddam imperitorum et inauditum genus. Nam qui\nLysiam sequuntur, causidicum quendam sequuntur non\nilium quidem amplum atque grandem, subtilem et elegantem\ntamen et qui in forensibus causis possit praeclare consistere.\nThucydides autem res gestas et bella narrat et proelia,\ngraviter sane et probe, sed nihil ab eo transferri potest ad\nforensem usum et publicum. Ipsae illae contiones ita\nmultas habent obscuras abditasque sententias vix ut intellegantur;\nquod est in oratione civili vitium vel maximum.\nquae est autem in hominibus tanta perversitas, ut inventis\nfrugibus glande vescantur? an victus hominum Atheniensium\nbeneficio excoli potuit, oratio non potuit? quis porro\numquam Graecorum rhetorum a Thucydide quicquam duxit?\n'at laudatus est ab omnibus.' fateor; sed ita ut rerum\nexplicator prudens severus gravis; non ut in iudiciis versaret\ncausas, sed ut in historiis bella narraret; itaque numquam\nest numeratus orator,\nnec vero, si historiam non scripsisset,\nnomen eius exstaret, cum praesertim fuisset honoratus et\nnobilis. Huius tamen nemo neque verborum neque sententiarum\ngravitatem imitatur, sed cum mutila quaedam et\nhiantia locuti sunt, quae vel sine magistro facere potuerunt,\n\n\n\ngermanos se putant esse Thucydidas. Nactus sum etiam qui\nXenophontis similem esse se cuperet, cuius sermo est ille\nquidem melle dulcior, sed a forensi strepitu remotissimus.\nreferamus nos igitur ad eum quem volumus incohandum\net ea demum eloquentia informandum quam in nullo cognovit Antonius.\n\nmagnum opus omnino et arduum, Brute,\nconamur; sed nihil difficile amanti puto. Amo autem et\nsemper amavi ingenium studia mores tuos. Incendor porro\ncotidie magis non desiderio solum, quo quidem conficior,\ncongressus nostros, consuetudinem victus, doctissimos sermones\nrequirens tuos, sed etiam incredibili fama virtutum\nadmirabilium, quae specie dispares prudentia coniunguntur.\nquid enim tam distans quam a severitate comitas? quis\ntamen umquam te aut sanctior est habitus aut dulcior?\nquid tam difficile quam in plurimorum controversiis diiudicandis\nab omnibus diligi? consequeris tamen ut eos ipsos\nquos contra statuas aequos placatosque dimittas. Itaque\nefficis ut, cum gratiae causa nihil facias, omnia tamen sint\ngrata quae facis. Ergo omnibus ex\nterris una Gallia communi\nnon ardet incendio; in qua frueris ipset te, cum in Italiae\nluce cognosceris versarisque in optimorum civium vel flore\nvel robore. Iam quantum illud est, quod in maximis occupationibus\nnumquam intermittis studia doctrinae, semper\naut ipse scribis aliquid aut me vocas ad scribendum!\nitaque hoc sum adgressus statim Catone absoluto—quem\nipsum numquam attigissem tempora timens inimica virtuti,\nnisi tibi hortanti et illius memoriam mihi caram excitanti\nnon parere nefas esse duxissem—, sed testificor me a te roga-\n\n\n\ntum et recusantem haec scribere esse ausum. Volo enim\nmihi tecum commune esse crimen, ut, si sustinere tantam\nquaestionem non potuero, iniusti oneris impositi tua culpa\nsit, mea recepti; in quo tamen iudici nostri errorem laus\ntibi dati muneris compensabit.\nsed in omni re difficillimum est formam, qui\nxarakth\\r\nGraece dicitur, exponere optimi, quod aliud aliis videtur\noptimum. Ennio delector, ait quispiam, quod non discedit\na communi more verborum; Pacuvio, inquit alius: omnes\napud hunc ornati elaboratique sunt versus, multo apud\nalterum neglegentius; fac alium Accio; varia enim sunt\niudicia, ut in Graecis, nec facilis explicatio quae forma\nmaxime excellat. In picturis alios horrida inculta, abdita\net opaca, contra alios nitida laeta conlustrata delectant.\nQuid est quo praescriptum aliquod aut formulam exprimas,\ncum in suo quidque genere praestet et genera plum sint?\nhac ego religione non sum ab hoc conatu repulsus existimavique\nin omnibus rebus esse aliquid optimum, etiam si\nlateret, idque ab eo posse qui eius rei gnarus esset iudicari.\nsed quoniam plura sunt orationum genera eaque diversa\nneque in unam formam cadunt omnia, laudationum scriptionum\net historiarum et talium suasionum, qualem Isocrates\nfecit Panegyricum multique alii qui sunt nominati sophistae,\nreliquarumque scriptionum\nrerum\nformam, quae absunt\na forensi contentione eiusque totius generis quod Graece\ne)pideiktiko\\n nominatur, quia quasi ad inspiciendum delectationis\ncausa comparatum est, non complectar hoc tempore;\nnon quo neglegenda sit; est enim illa quasi nutrix eius\n\n\n\noratoris quem informare volumus et de quo molimur aliquid\nexquisitius dicere.\n\nab hac et verborum copia alitur et\neorum constructio et numerus liberiore quadam fruitur\nlicentia.\ndatur etiam venia concinnitati sententiarum et\narguti certique et circumscripti verborum ambitus conceduntur,\nde industriaque non ex insidiis sed aperte ac palam\nelaboratur, ut verba verbis quasi demensa et paria respondeant, ut crebro conferantur pugnantia comparenturque\ncontraria et ut pariter extrema terminentur eundemque\nreferant in cadendo sonum; quae in veritate causarum et\nrarius multo facimus et certe occultius. In Panathenaico\nautem Isocrates ea se\nstudiose consectatum fatetur; non\nenim ad iudiciorum certamen, sed ad\nvoluptatem aurium\nscripserat.\nhaec tractasse Thrasymachum Calchedonium\nprimum et Leontinum ferunt Gorgiam, Theodorum inde\nByzantium multosque alios, quos logodaida/lous appellat in\nPhaedro Socrates; quorum satis arguta multa, sed ut modo\nprimumque nascentia minuta et versiculorum similia quaedam nimiumque depicta. Quo magis sunt Herodotus\nThucydidesque mirabiles; quorum aetas cum in eorum\ntempora quos nominavi incidisset, longissime tamen ipsi\na talibus deliciis vel potius ineptiis afuerunt. Alter enim\nsine ullis salebris quasi sedatus amnis fluit, alter incitatior\nfertur et de bellicis rebus canit etiam quodam modo bellicum;\nprimisque ab his, ut ait Theophrastus, historia commota\nest, ut auderet uberius quam superiores et ornatius\ndicere.\nhorum aetati successit Isocrates, qui praeter\nceteros eiusdem generis laudatur semper a nobis, non numquam,\nBrute, leniter et erudite repugnante te; sed concedas\nmihi fortasse, si quid in eo laudem cognoveris. Nam cum\n\n\n\nconcisus ei Thrasymachus minutis numeris videretur et\nGorgias, qui tamen primi traduntur arte quadam verba\niunxisse, Theodorus autem praefractior nec satis, ut ita\ndicam, rotundus, primus instituit dilatare verbis et mollioribus\nnumeris explere sententias; in quo cum doceret eos\nqui partim in dicendo partim in scribendo principes exstiterunt,\ndomus eius officina habita eloquentiae est.\nitaque\nut ego, cum a nostro Catone laudabar, vel reprehendi me\na ceteris facile patiebar, sic Isocrates videtur testimonio\nPlatonis aliorum iudicia debere contemnere. Est enim, ut\nscis, quasi in extrema pagina Phaedri his ipsis verbis\nloquens Socrates: Adulescens etiam nunc, o Phaedre,\nIsocrates est, sed quid de illo augurer libet dicere. Quid\ntandem? inquit ille. Maiore mihi ingenio videtur esse\nquam ut cum orationibus Lysiae comparetur, praeterea ad\nvirtutem maior indoles; ut minime mirum futurum sit si,\ncum aetate processerit, aut in hoc orationum genere cui\nnunc studet tantum quantum pueris reliquis praestet omnibus\nqui umquam orationes attigerunt aut, si contentus his\nnon fuerit, divino aliquo animi motu maiora concupiscat;\ninest enim natura philosophia in huius viri mente quaedam.\nhaec de adulescente Socrates auguratur. At ea de seniore\nscribit Plato et scribit aequalis et quidem exagitator omnium\nrhetorum hunc miratur unum; me autem qui Isocratem\nnon diligunt una cum Socrate et cum Platone errare patiantur. Dulce igitur orationis genus et solutum et fluens,\nsententiis argutum, verbis sonans est in illo epidictico\ngenere quod diximus proprium sophistarum, pompae quam\npugnae aptius, gymnasiis et palaestrae dicatum, spretum et\npulsum foro. Sed quod educata huius nutrimentis elo-\n\n\n\nquentia est\nipsa se postea colorat et roborat, non alienum\nfuit de oratoris quasi incunabulis dicere. Verum haec\nludorum atque pompae; nos autem iam in aciem dimicationemque veniamus.\nquoniam tria videnda sunt oratori: quid dicat et quo\nquidque loco et quo modo, dicendum omnino est quid sit\noptimum in singulis, sed aliquanto secus atque in tradenda\narte dici solet. Nulla praecepta ponemus, neque enim id\nsuscepimus, sed excellentis eloquentiae speciem et formam\nadumbrabimus; nec quibus rebus ea paretur exponemus,\nsed qualis nobis esse videatur.\nac duo breviter prima;\nsunt enim non tam insignia ad maximam laudem quam\nnecessaria et tamen cum multis paene communia.\n\nnam et invenire et iudicare quid dicas magna illa quidem\nsunt et tamquam animi instar in corpore, sed propria magis\nprudentiae quam eloquentiae: qua tamen in causa est\nvacua prudentia? noverit igitur hic quidem orator, quem\nsummum esse volumus, argumentorum et rationum locos.\nnam quoniam, quicquid est quod in controversia aut in\ncontentione versetur, in eo aut sitne aut quid sit aut quale\nsit quaeritur:—sitne, signis; quid sit, definitionibus; quale\nsit, recti pravique partibus; quibus ut uti possit orator, non\nille vulgaris sed hic excellens, a propriis personis et temporibus\nsemper, si potest, avocet controversiam; latius enim\nde genere quam de parte disceptare licet, ut quod in\nuniverso sit probatum id in parte sit probari necesse;—\nhaec igitur quaestio a propriis personis et temporibus ad\nuniversi generis rationem traducta appellatur qe/sis. In\nhac Aristoteles adulescentis non ad philosophorum morem\n\n\n\ntenuiter disserendi, sed ad copiam rhetorum in utramque\npartem, ut ornatius et uberius dici posset, exercuit; idemque\nlocos—sic enim appellat—quasi argumentorum notas\ntradidit unde omnis in utramque partem traheretur oratio.\nfaciet igitur hic noster—non enim declamatorem aliquem\nde ludo aut rabulam de foro, sed doctissimum et perfectissimum\nquaerimus—, ut, quoniam loci certi traduntur, percurrat\nomnis, utatur aptis, generatim dicat; ex quo emanent\netiam qui communes appellantur loci. Nec vero utetur\nimprudenter hac copia, sed omnia expendet et seliget; non\nenim semper nec in omnibus causis ex isdem\nlocis eadem\nargumentorum momenta sunt.\niudicium igitur adhibebit\nnec inveniet solum quid dicat sed etiam expendet. Nihil\nenim est feracius ingeniis, eis praesertim quae disciplinis\nexculta sunt. Sed ut segetes fecundae et uberes non solum\nfruges verum herbas etiam effundunt inimicissimas frugibus,\nsic interdum ex illis locis aut levia quaedam aut causis\naliena aut non utilia gignuntur. Quorum ab oratoris iudicio\ndilectus nisi\nmagnus adhibebitur,\nquonam modo ille in\nbonis haerebit et habitabit suis aut molliet dura aut occultabit\nquae dilui non poterunt atque omnino opprimet, si\nlicebit, aut abducet animos aut aliud adferet, quod oppositum\nprobabilius sit quam illud quod obstabit?\niam vero\nea quae invenerit qua diligentia conlocabit? quoniam id\nsecundum erat de tribus. Vestibula nimirum honesta\naditusque ad causam faciet inlustris; cumque animos prima\nadgressione occupaverit, tinfirmabit excludetque contraria;\nde firmissimis alia prima ponet alia postrema inculcabitque\nleviora.\natque in primis duabus dicendi partibus qualis esset\nsummatim breviterque descripsimus. Sed, ut ante dictum\nest, in his partibus, etsi graves atque magnae sunt, minus et\nartis est et laboris; cum autem et quid et quo loco dicat\ninvenerit, illud est longe maximum, videre quonam modo;\nscitum est enim, quod Carneades noster dicere solebat,\nClitomachum eadem dicere, Charmadam autem eodem\netiam modo dicere. Quod si in philosophia tantum interest\nquem ad modum dicas, ubi res spectatur, non verba\npenduntur, quid tandem in causis existimandum est quibus\ntotis moderatur oratio?\nquod quidem ego, Brute, ex tuis\nlitteris sentiebam, non te id sciscitari, qualem ego in\ninveniendo\net in conlocando summum esse oratorem vellem,\nsed id mihi quaerere videbare, quod genus ipsius orationis\noptimum iudicarem: rem difficilem, di immortales, atque\nomnium difficillimam. Nam cum est oratio mollis et tenera\net ita flexibilis ut sequatur quocumque torqueas, tum et\nnaturae variae et voluntates multum inter se distantia effecerunt genera dicendi:\nflumen aliis verborum volubilitasque\ncordi est, qui ponunt in orationis celeritate eloquentiam;\ndistincta alios et interpuncta intervalla, morae respirationesque\ndelectant: quid potest esse tam diversum? tamen\nest in utroque aliquid excellens. Elaborant alii in\nlenitate\net aequabilitate et puro quasi quodam et candido genere\ndicendi; ecce aliqui duritatem et severitatem quandam in\n\nverbis et orationis quasi maestitiam sequuntur; quodque\npaulo ante divisimus, ut alii graves alii tenues alii temperati\nvellent videri, quot orationum genera esse diximus totidem\noratorum reperiuntur.\net quoniam coepi iam cumulatius hoc munus augere\nquam a te postulatum est—tibi enim tantum de orationis\n\n\n\ngenere quaerenti respondi etiam breviter de inveniendo et\nconlocando—, ne nunc quidem solum de orationis modo\ndicam sed etiam de actionis: ita praetermissa pars nulla\nerit, quando quidem de memoria nihil est hoc loco dicen-\ndum, quae communis est multarum artium.\nquo modo\nautem dicatur, id est in duobus, in agendo et in eloquendo.\nEst enim actio quasi corporis quaedam eloquentia, cum\nconstet e voce atque motu. Vocis mutationes totidem sunt\nquot animorum, qui maxime voce commoventur. Itaque\nille perfectus, quem iam dudum nostra indicat oratio,\nutcumque se adfectum videri et animum audientis moveri\nvolet, ita certum vocis admovebit sonum; de quo plura\ndicerem, si hoc praecipiendi tempus esset aut si tu hoc\nquaereres. Dicerem etiam de gestu, cum quo iunctus est\nvultus; quibus omnibus dici vix potest quantum intersit\nquem ad modum utatur orator.\nnam et infantes actionis\ndignitate eloquentiae saepe fructum tulerunt et diserti deformitate\nagendi multi infantes putati sunt; ut iam non\nsine causa Demosthenes tribuerit et primas et secundas et\ntertias actioni; si enim eloquentia nulla sine hac, haec\nautem sine eloquentia tanta est, certe plurimum in dicendo\npotest. Volet igitur ille qui eloquentiae principatum petet\net contenta voce atrociter dicere et summissa leniter et\ninclinata videri gravis et inflexa miserabilis;\nmira est enim\nquaedam natura vocis, cuius quidem e tribus omnino sonis,\ninflexo acuto gravi, tanta sit et tam suavis varietas perfecta\nin cantibus.\n\nest autem etiam in dicendo quidam cantus\nobscurior, non hic e Phrygia et Caria rhetorum epilogus\npaene canticum, sed ille quem significat Demosthenes et\nAeschines, cum alter alteri obicit vocis flexiones; dicit\n\n\n\nplorare etiam Demosthenes istum quem saepe dicat voce\ndulci et clara fuisse.\nin quo illud etiam notandum mihi\nvidetur ad studium persequendae suavitatis in vocibus: ipsa\nenim natura, quasi modularetur hominum orationem, in\nomni verbo posuit acutam vocem nec una plus nec a postrema\nsyllaba citra tertiam; quo magis naturam ducem ad\naurium voluptatem sequatur industria.\nac vocis quidem\nbonitas optanda est; non est enim in nobis, sed tractatio\natque usus in nobis. Ergo ille princeps variabit et mutabit:\nomnis sonorum tum intendens tum remittens persequetur\ngradus. Idemque motu sic utetur, nihil ut supersit. In\ngestu status erectus et celsus; rarus incessus nec ita longus;\nexcursio moderata eaque rara; nulla mollitia cervicum,\nnullae argutiae digitorum, non ad numerum articulus cadens;\ntrunco magis toto se ipse moderans et virili laterum\nflexione, bracchii proiectione in contentionibus, contractione\nin remissis.\nvultus vero, qui secundum vocem plurimum\npotest, quantam adferet tum dignitatem tum venustatem! in\nquo cum effeceris ne quid ineptum sit aut vultuosum, tum\noculorum est quaedam magna moderatio. Nam ut imago\nest animi vultus, sic indices oculi; quorum et hilaritatis\net vicissim tristitiae modum res ipsae de quibus agetur\ntemperabunt.\nsed iam illius perfecti oratoris et summae eloquentiae\nspecies exprimenda est. Quem hoc uno excellere id est\noratione\n, cetera in eo latere indicat nomen ipsum; non\nenim inventor aut compositor aut actor qui\nhaec complexus\nest omnia, sed et Graece ab eloquendo r(h/twr et\nLatine eloquens dictus est; ceterarum enim rerum quae\n\n\n\nsunt in oratore partem aliquam sibi quisque vindicat,\ndicendi autem, id est eloquendi, maxima vis soli huic conceditur.\nquamquam enim et philosophi quidam ornate locuti\nsunt—si quidem et Theophrastus a divinitate loquendi\nnomen invenit et Aristoteles Isocratem ipsum lacessivit et\nXenophontis voce Musas quasi locutas ferunt et longe\nomnium quicumque scripserunt aut locuti sunt exstitit et\nsuavitate et gravitate princeps Plato—, tamen horum oratio\nneque nervos neque aculeos oratorios ac forensis habet.\nloquuntur cum doctis, quorum sedare animos malunt quam\nincitare, et de rebus placatis ac minime turbulentis docendi\ncausa non capiendi loquuntur, ut in eo ipso, quod delectationem\naliquam dicendo aucupentur, plus non nullis quam\nnecesse sit facere videantur. Ergo ab hoc genere non\ndifficile est hanc eloquentiam, de qua nunc agitur, secernere.\nmollis est enim oratio philosophorum et umbratilis\nnec sententiis nec verbis instructa popularibus nec vincta\nnumeris, sed soluta liberius; nihil iratum habet, nihil invidum,\nnihil atrox, nihil miserabile, nihil astutum; casta,\nverecunda, virgo incorrupta quodam modo. Itaque sermo\npotius quam oratio dicitur. Quamquam enim omnis locutio\noratio est, tamen unius oratoris locutio hoc proprio signata\nnomine est.\nsophistarum, de quibus supra dixi, magis distinguenda\nsimilitudo videtur, qui omnes eosdem volunt flores quos\nadhibet orator in causis persequi. Sed hoc differunt quod,\ncum sit his propositum non perturbare animos, sed placare\npotius nec tam persuadere quam delectare, et apertius id\n\n\n\nfaciunt quam nos et crebrius, concinnas magis sententias\nexquirunt quam probabilis, a re saepe discedunt, intexunt\nfabulas, verba altius transferunt eaque ita disponunt ut\npictores varietatem colorum, paria paribus referunt, adversa\ncontrariis, saepissimeque similiter extrema definiunt.\nhuic\ngeneri historia finitima est, in qua et narratur ornate et\nregio saepe aut pugna describitur; interponuntur etiam\ncontiones et hortationes, sed in his tracta quaedam et fluens\nexpetitur, non haec contorta et acris oratio.\n\nab his non multo secus quam a poetis haec eloquentia\nquam quaerimus sevocanda est. Nam etiam poetae quaestionem attulerunt,\nquidnam esset illud quo ipsi differrent\nab oratoribus: numero maxime videbantur antea et versu,\nnunc apud oratores iam ipse numerus increbruit.\nquicquid\nest enim quod sub aurium mensuram aliquam cadit, etiam\nsi abest a versu—nam id quidem orationis est vitium—numerus\nvocatur, qui Graece r(uqmo\\s dicitur. Itaque video\nvisum esse non nullis Platonis et Democriti locutionem, etsi\nabsit a versu, tamen quod incitatius feratur et clarissimis\nverborum luminibus utatur, potius poema putandum quam\ncomicorum poetarum; apud quos, nisi quod versiculi sunt,\nnihil est aliud cotidiani dissimile sermonis. Nec tamen id\nest poetae maximum, etsi est eo laudabilior quod virtutes\noratoris persequitur, cum versu sit astrictior.\nego autem,\netiam si quorundam grandis et ornata vox est poetarum,\ntamen in ea cum licentiam statuo maiorem esse quam in\nnobis faciendorum iungendorumque verborum, tum etiam\nnon nulli eorum voluntati vocibus magis quam rebus inserviunt;\nnec vero, si quid est unum inter eos simile—id\nautem est iudicium electioque verborum—, propterea cete-\n\n\n\nrarum rerum dissimilitudo intellegi non potest; sed id nec\ndubium est et, si quid habet quaestionis, hoc tamen ipsum\nad id quod propositum est non est necessarium. Seiunctus\nigitur orator a philosophorum eloquentia, a sophistarum,\nab historicorum, a poetarum explicandus est nobis qualis\nfuturus sit.\nerit igitur eloquens—hunc enim auctore Antonio quaerimus—is\nqui in foro causisque civilibus ita dicet, ut probet,\nut delectet, ut flectat. Probare necessitatis est, delectare\nsuavitatis, flectere victoriae: nam id unum ex omnibus\nad obtinendas causas potest plurimum. Sed quot officia\noratoris, tot sunt genera dicendi: subtile in probando,\nmodicum in delectando, vehemens in flectendo; in quo\nuno vis omnis oratoris est.\nmagni igitur iudici, summae\netiam facultatis esse debebit moderator ille et quasi temperator\nhuius tripertitae varietatis; nam et iudicabit quid\ncuique opus sit et poterit quocumque modo postulabit\ncausa dicere. Sed est eloquentiae sicut reliquarum rerum\nfundamentum sapientia. Vt enim in vita sic in oratione\nnihil est difficilius quam quid deceat videre. Pre/pon appellant\nhoc Graeci, nos dicamus sane decorum; de quo\npraeclare et multa praecipiuntur et res est cognitione dignissima;\nhuius ignoratione non modo in vita sed saepissime\net in poematis et in oratione peccatur.\nest autem quid\ndeceat oratori videndum non in sententiis solum sed etiam\nin verbis. Non enim omnis fortuna, non omnis honos,\nnon omnis auctoritas, non omnis aetas nec vero locus\naut tempus aut auditor omnis eodem aut verborum genere\ntractandus est aut sententiarum semperque in omni parte\norationis ut vitae quid deceat est considerandum; quod\net in re de qua agitur positum est et in personis eteorum\n\n\n\nqui dicunt et eorum qui audiunt.\nitaque hunc locum longe\net late patentem philosophi solent in officiis tractare—non\ncum de recto ipso disputant, nam id quidem unum est—,\ngrammatici in poetis, eloquentes in omni et genere et parte\ncausarum. Quam enim indecorum est, de stillicidiis cum\napud unum iudicem dicas, amplissimis verbis et locis uti\ncommunibus, de maiestate populi Romani summisse et subtiliter!\n\nhic genere toto, at persona alii peccant aut sua aut\niudicum aut etiam adversariorum, nec re solum sed saepe\nverbo; etsi sine re nulla vis verbi est, tamen eadem res\nsaepe aut probatur aut reicitur alio atque alio elata verbo.\nin omnibusque rebus videndum est quatenus; etsi enim\nsuus cuique modus est, tamen magis offendit nimium quam\nparum; in quo Apelles pictores quoque eos peccare dicebat\nqui non sentirent quid esset satis. Magnus est locus hic,\nBrute, quod te non fugit, et magnum volumen aliud\ndesiderat; sed ad id quod agitur illud satis Cum hoc\ndecere—quod semper usurpamus in omnibus dictis et factis,\nminimis et maximis—cum hoc, inquam, decere dicimus,\nillud non decere, et id usquequaque quantum sit appareat\nin alioque ponatur aliudque totum sit, utrum decere an\noportere dicas;—oportere enim perfectionem declarat offici,\nquo et semper utendum est et omnibus, decere quasi aptum\nesse consentaneumque tempori et personae; quod cum in\nfactis saepissime tum in dictis valet, in vultu denique et\ngestu et incessu, contraque item dedecere; quod si poeta\nfugit ut maximum vitium, qui peccat etiam, cum probi\norationem adfingit improbo stultove sapientis; si denique\npictor ille vidit, cum in\nimmolanda Iphigenia tristis Calchas\nesset, tristior Vlixes, maereret Menelaus, obvolvendum ca-\n\n\n\nput Agamemnonis esse, quoniam summum ilium luctum\npenicillo non posset imitari; si denique histrio quid deceat\nquaerit, quid faciendum oratori putemus?â€”sed cum hoc\ntantum sit, quid in causis earumque quasi membris faciat\norator viderit: illud quidem perspicuum est, non modo\npartis orationis sed etiam causas totas alias alia forma\ndicendi esse tractandas.\nsequitur ut cuiusque generis nota quaeratur et formula:\nmagnum opus et arduum, ut saepe iam diximus; sed\ningredientibus considerandum fuit quid ageremus, nunc\nquidem iam quocumque feremur danda nimirum vela sunt.\nAc primum informandus est ille nobis quem solum quidem\nvocant Atticum.\nsummissus est et humilis, consuetudinem\nimitans, ab indisertis re plus quam opinione differens. Itaque\neum qui audiunt, quamvis ipsi infantes sint, tamen illo\nmodo confidunt se posse dicere. Nam orationis subtilitas\nimitabilis illa quidem videtur esse existimanti, sed nihil est\nexperienti minus. Etsi enim non plurimi sanguinis est,\nhabeat tamen sucum aliquem oportet, ut, etiam si illis\nmaximis viribus careat, sit, ut ita dicam, integra valetudine.\nprimum igitur eum tamquam e vinculis numerorum eximamus. Sunt enim quidam, ut scis, oratorii numeri, de quibus\nmox agemus, observandi ratione quadam, sed alio in genere\norationis, in hoc omnino relinquendi. Solutum quiddam\nsit nec vagum tamen, ut ingredi libere, non ut licenter\nvideatur errare. Verba etiam verbis quasi coagmentare\nneglegat. Habet enim ille tamquam hiatus et concursus\nvocalium molle quiddam et quod indicet non ingratam\nneglegentiam de re hominis magis quam de verbis laborantis.\nsed erit videndum de reliquis, cum haec duo ei\nliberiora fuerint, circuitus conglutinatioque verborum. Illa\nenim ipsa contracta et minuta non neglegenter tractanda\n\n\n\nsunt, sed quaedam etiam neglegentia est diligens. Nam ut\nmulieres esse dicuntur non nullae inornatae, quasi id ipsum\ndeceat, sic haec subtilis oratio etiam incompta delectat; fit\nenim quiddam in utroque, quo sit venustius, sed non ut\nappareat. Tum removebitur omnis insignis ornatus quasi\nmargaritarum,\nne calamistri quidem adhibebuntur; fucati\nvero medicamenta candoris et ruboris omnia repellentur;\nelegantia modo et munditia remanebit. Sermo purus erit\net Latinus, dilucide planeque dicetur, quid deceat circumspicietur;\nunum aberit, quod quartum numerat Theophrastus\nin orationis laudibus: ornatum illud, suave et\nadfluens. Acutae crebraeque sententiae ponentur et nescio\nunde ex abdito erutae; ac—quod in hoc oratore dominabitur—verecundus erit usus oratoriae quasi supellectilis.\nsupellex est enim quodam modo nostra, quae est in ornamentis,\nalia rerum alia verborum. Ornatus autem verborum\nduplex: unus simplicium alter conlocatorum. Simplex probatur\nin propriis usitatisque verbis, quod aut optime sonat\naut rem maxime explanat; in alienis aut translatum et\nfactum aliunde ut mutuo, aut factum ab ipso ac novum\naut priscum et inusitatum; sed etiam inusitata ac prisca\nsunt in propriis, nisi quod raro utimur.\nconlocata autem\nverba habent ornatum, si aliquid concinnitatis efficiunt,\nquod verbis mutatis non maneat manente sententia; nam\nsententiarum ornamenta quae permanent, etiam si verba\nmutaveris, sunt illa quidem permulta, sed quae emineant\npauciora.\n\nergo ille tenuis orator, modo sit elegans, nec in faciendis\n\n\n\nverbis erit audax et in transferendis verecundus et parcus et\nin priscis in reliquisque ornamentis et verborum et sententiarum\ndemissior; ea\ntranslatione fortasse crebrior, qua frequentissime\nsermo omnis utitur non modo urbanorum, sed\netiam rusticorum: si quidem est eorum gemmare vitis, sitire\nagros, laetas esse segetes, luxuriosa frumenta.\nnihil horum\nparum audacter, sed aut simile est illi unde transferas, aut\nsi res suum nullum habet nomen, docendi causa sumptum,\nnon ludendi videtur. Hoc ornamento liberius paulo quam\nceteris utetur hic summissus, nec tam licenter tamen quam\nsi genere dicendi uteretur amplissimo;\nitaque illud indecorum,\nquod quale sit ex decoro debet intellegi, hic quoque\napparet, cum verbum aliquod altius transfertur idque in\noratione humili ponitur quod idem in alia deceret.\nillam\nautem concinnitatem, quae verborum conlocationem inluminat\neis luminibus quae Graeci quasi aliquos gestus orationis\nsxh/mata appellant, quod idem verbum ab eis etiam\nin sententiarum ornamenta transfertur, adhibet hic quidem\nsubtilis, quem nisi quod solum ceteroqui recte quidam\nvocant Atticum, sed paulo parcius; nam sic ut in epularum\napparatu a\nmagnificentia recedens non se parcum solum sed\netiam elegantem videri volet, et eliget quibus utatur;\nsunt\nenim pleraque apta huius ipsius oratoris de quo loquor\nparsimoniae. Nam illa de quibus ante dixi huic acuto\nfugienda sunt: paria paribus relata et similiter conclusa\neodemque pacto cadentia et immutatione litterae quasi\nquaesitae venustates, ne elaborata concinnitas et quoddam\naucupium delectationis manifesto deprehensum appareat;\nitemque si quae verborum iterationes contentionem aliquam\net clamorem requirent, erunt ab hac summissione orationis\nalienae; ceteris promiscue poterit uti, continuationem\nverborum modo relaxet et dividat utaturque verbis quam\nusitatissimis, translationibus quam mollissimis; etiam illa\nsententiarum lumina adsumet, quae non erunt vehementer\ninlustria. Non faciet rem publicam loquentem nec ab inferis\nmortuos excitabit nec acervatim multa frequentans una\ncomplexione devinciet. Valentiorum haec laterum sunt nec\nab hoc, quem informamus, aut exspectanda aut postulanda;\nerit enim ut voce sic etiam oratione suppressior.\nsed pleraque\nex ills convenient etiam huic tenuitati, quamquam\nisdem ornamentis utetur horridius; talem enim inducimus.\nAccedet actio non tragica nec scaenae, sed modica iactatione\ncorporis, vultu tamen multa conficiens; non hoc quo\ndicuntur os ducere, sed illo quo significant ingenue quo\nsensu quidque pronuntient.\nhuic generi orationis aspergentur etiam sales, qui in\ndicendo nimium quantum valent; quorum duo genera sunt,\nunum facetiarum, alterum dicacitatis. Vtetur utroque;\nsed altero in narrando aliquid venuste, altero in iaciendo\nmittendoque ridiculo, cuius genera plura sunt; sed nunc\naliud agimus.\nillud admonemus tamen ridiculo sic usurum\noratorem ut nec nimis frequenti ne scurrile sit, nec subobsceno\nne mimicum, nec petulanti ne improbum, nec in\ncalamitatem ne inhumanum, nec in facinus ne odii locum\nrisus occupet, neque aut sua persona aut iudicum aut tempore\nalienum. Haec enim ad illud indecorum referuntur.\nvitabit etiam quaesita nec ex tempore ficta, sed domo\nadlata, quae plerumque sunt frigida. Parcet et amicitiis et\ndignitatibus, vitabit insanabilis contumelias, tantum modo\n\n\n\nadversarios figet nec eos tamen semper nec omnis nec omni\nmodo. Quibus exceptis sic utetur sale et facetiis, ut ego\nex istis novis Atticis talem cognoverim neminem, cum id\ncerte sit vel maxime Atticum.\nhanc ego iudico formam\nsummissi oratoris, sed magni tamen et germani Attici;\nquoniam quicquid est salsum aut salubre in oratione, id\nproprium Atticorum est. E quibus tamen non omnes\nfaceti: Lysias satis et Hyperides, Demades praeter ceteros\nfertur, Demosthenes minus habetur; quo quidem mihi nihil\nvidetur urbanius, sed non tam dicax fuit quam facetus; est\nautem illud acrioris ingeni, hoc maioris artis.\nvberius est aliud aliquantoque robustius quam hoc\nhumile de quo dictum est, summissius autem quam illud\nde quo iam dicetur amplissimum. Hoc in genere nervorum\nvel minimum, suavitatis autem est vel plurimum. Est\nenim plenius quam hoc enucleatum, quam autem illud\nornatum copiosumque summissius.\nhuic omnia dicendi\nornamenta conveniunt plurimumque est in hac orationis\nforma suavitatis. In qua multi floruerunt apud Graecos,\nsed Phalereus Demetrius meo iudicio praestitit ceteris,\ncuius oratio cum sedate placideque liquitur, tum inlustrant\neam quasi stellae quaedam translata verba atque immutata.\nTranslata dico, ut saepe iam, quae per similitudinem ab alia\nre aut suavitatis aut inopiae causa transferuntur; immutata,\nin quibus pro verbo proprio subicitur aliud quod idem\nsignificet sumptum ex re aliqua consequenti.\nquod quamquam\ntransferendo fit, tamen alio modo transtulit cum dixit\nEnnius arce et urbe orba sum, alio modo\n, si pro patria arcem\n\n\n\ndixisset; et horridam Africam terribili tremere tumultu\ncum dicit pro Afris immutate Africam\n: hanc u(pallagh/n\nrhetores, quia quasi summutantur verba pro verbis, metwnumi/an\ngrammatici vocant,\nquod nomina transferuntur; Aristoteles\nautem translationi et haec ipsa subiungit et abusionem,\nquam kata/xrhsin vocat, ut cum minutum dicimus\nanimum pro parvo; et abutimur verbis propinquis, si opus est vel\nquod delectat vel quod decet. Iam cum fluxerunt continuo\nplures translationes, alia plane fit oratio; itaque genus hoc\nGraeci appellant a)llhgori/an: nomine recte, genere melius\nille qui ista omnia translationes vocat. Haec frequentat\nPhalereus maxime suntque dulcissima; et quamquam translatio\nest apud eum multa, tamen immutationes nusquam\ncrebriores.\nin idem genus orationis—loquor enim de illa\nmodica ac temperata—verborum cadunt lumina omnia,\nmulta etiam sententiarum; latae eruditaeque disputationes\nab eodem explicabuntur et loci communes sine contentione\ndicentur. Quid multa? e philosophorum scholis tales fere\nevadunt; et nisi coram erit comparatus ille fortior, per se\nhic quem dico probabitur.\nest enim quoddam etiam\ninsigne et florens orationis pictum et expolitum genus, in\nquo omnes verborum, omnes sententiarum inligantur lepores.\nHoc totum e sophistarum fontibus defluxit in forum, sed\nspretum a subtilibus, repulsum a gravibus in ea de qua\nloquor mediocritate consedit.\ntertius est ille amplus copiosus, gravis ornatus, in quo\nprofecto vis maxima est. Hic est enim, cuius ornatum\ndicendi et copiam admiratae gentes eloquentiam in civitatibus plurimum valere\npassae sunt, sed hanc eloquentiam,\nquae cursu magno sonituque ferretur, quam suspicerent\n\n\n\nomnes, quam admirarentur, quam se adsequi posse diffiderent. Huius\neloquentiae est tractare animos, huius omni\nmodo permovere. Haec modo perfringit, modo inrepit in\nsensus; inserit novas opiniones, evellit insitas.\nsed multum\ninterest inter hoc dicendi genus et superiora. Qui in illo\nsubtili et acuto elaboravit ut callide arguteque diceret, nec\nquicquam altius cogitavit, hoc uno perfecto magnus orator\nest, et si non maximus; minimeque in lubrico versabitur et,\nsi semel constiterit, numquam cadet. Medius ille autem,\nquem modicum et temperatum voco, si modo suum illud\nsatis instruxerit, non extimescet ancipites dicendi incertosque\ncasus; etiam si quando minus succedet, ut saepe fit,\nmagnum tamen periculum non adibit: alte enim cadere\nnon potest.\nat vero hic noster, quem principem ponimus,\ngravis acer ardens, si ad hoc unum est natus aut in hoc\nsolo se exercuit aut huic generi studuit uni nec suam\ncopiam cum illis duobus generibus temperavit, maxime est\ncontemnendus. Ille enim summissus, quod acute et veteratorie\ndicit, sapiens iam, medius suavis, hic autem copiosissimus,\nsi nihil aliud est, vix satis sanus videri solet. Qui\nenim nihil potest tranquille, nihil leniter, nihil partite definite\ndistincte facete dicere, praesertim cum causae partim\ntotae sint eo modo partim aliqua ex parte tractandae si\nis non praeparatis auribus inflammare rem coepit, furere\napud sanos et quasi inter sobrios bacchari vinulentus\nvidetur.\ntenemus igitur, Brute, quem quaerimus, sed animo;\nnam manu si prehendissem, ne ipse quidem sua tanta eloquentia\nmihi persuasisset ut se dimitterem.\n\nsed inventus\n\n\n\nprofecto est ille eloquens, quem numquam vidit Antonius.\nQuis est igitur is? complectar brevi, disseram pluribus.\nIs est enim eloquens, qui et humilia subtiliter et alta\ngraviter et mediocria temperate potest dicere. Nemo is,\ninquies, umquam fuit.\nne fuerit. Ego enim quid desiderem,\nnon quid viderim disputo redeoque ad illam Platonis\nde qua dixeram rei formam et speciem, quam etsi non\ncernimus, tamen animo tenere possumus. Non enim eloquentem\nquaero neque quicquam mortale et caducum, sed\nillud ipsum, cuius qui sit compos, sit eloquens; quod nihil\nest aliud nisi eloquentia ipsa, quam nullis nisi mentis oculis\nvidere possumus. Is erit igitur eloquens, ut idem illud\niteremus, qui poterit parva summisse, modica temperate,\nmagna graviter dicere.\ntota mihi causa pro Caecina de\nverbis interdicti fuit: res involutas definiendo explicavimus,\nius civile laudavimus, verba ambigua distinximus.\nFuit ornandus in Manilia lege Pompeius: temperata oratione\nornandi copiam persecuti sumus. Ius omne retinendae\nmaiestatis Rabiri causa continebatur: ergo in ea\nomni genere amplificationis exarsimus.\nat haec interdum\ntemperanda et varianda sunt. Quod igitur in accusationis\nseptem libris non reperitur genus? quod in Habiti? quod\nin Corneli? quod in plurimis nostris defensionibus? quae\nexempla selegissem, nisi vel nota esse arbitrarer vel ipsi\npossent legere qui quaererent. Nulla est enim ullo in\ngenere laus oratoris\ncuius in nostris orationibus non sit\naliqua si non perfectio, at conatus tamen atque adumbratio.\nnon adsequimur; at quid sequi deceat videmus.\n\n\n\nNec enim nunc de nobis, sed de re dicimus; in quo tantum\nabest ut nostra miremur, et usque eo difficiles ac morosi\nsumus, ut nobis non satis faciat ipse Demosthenes; qui\nquamquam unus eminet inter omnis in omni genere dicendi,\ntamen non semper implet auris meas; ita sunt\navidae et capaces et saepe aliquid immensum infinitumque\ndesiderant.\nsed tamen, quoniam et hunc tu oratorem cum\neius studiosissimo Pammene, cum esses Athenis, totum\ndiligentissime cognovisti nec eum dimittis e manibus et\ntamen nostra etiam lectitas, vides profecto ilium multa\nperficere, nos multa conari, ilium posse, nos velle quocumque\nmodo causa postulet dicere. Nam ille magnus et\nsuccessit ipse magnis et maximos oratores habuit aequalis;\nnos minus. Magnum fecissemus, si quidem potuissemus\nquo contendimus pervenire in ea urbe in qua, ut ait\nAntonius, auditus eloquens nemo erat.\natqui si Antonio\nCrassus eloquens visus non est aut sibi ipse, numquam\nCotta visus esset, numquam Sulpicius, numquam Hortensius;\nnihil enim ample Cotta, nihil leniter Sulpicius, non\nmulta graviter Hortensius; superiores magis ad omne genus\napti, Crassum dico et Antonium. Ieiunas igitur huius\nmultiplicis et aequabiliter in omnia genera fusae orationis\nauris civitatis accepimus, easque nos primi, quicumque\neramus et quantulumcumque dicebamus, ad huius generis\ndicendi\naudiendi incredibilia studia convertimus.\nquantis\nilla clamoribus adulescentuli diximus de supplicio parricidarum\n,\nquae nequaquam satis defervisse post aliquanto\nsentire coepimus: Quid enim tam commune quam spiritus\nvivis, terra mortuis, mare fluctuantibus, litus eiectis? ita\n\n\n\nvivunt, dum possunt, ut ducere animam de caelo non\nqueant; ita moriuntur ut eorum ossa terram non tangant;\nita iactantur fluctibus ut numquam adluantur; ita postremo\neiciuntur ut ne ad saxa quidem mortui conquiescant, et\nquae sequuntur; sunt enim omnia sic ut adulescentis non\ntam re et maturitate quam spe et exspectatione laudati. Ab\nhac etiam indole iam illa matura: vxor generi, noverca\nfilii, filiae paelex.\nnec vero hic erat unus ardor in nobis\nut hoc modo omnia diceremus. Ipsa enim illa pro Roscio\n\niuvenilis redundantia multa habet attenuata, quaedam etiam\npaulo hilariora, ut pro Habito, pro Cornelio compluresque\naliae. Nemo enim orator tam multa ne in Graeco quidem\notio scripsit quam multa sunt nostra, eaque hanc ipsam\nhabent quam probo varietatem.\nan ego Homero, Ennio,\nreliquis poetis et maxime tragicis concederem ut ne omnibus\nlocis eadem contentione uterentur crebroque mutarent,\nnon numquam etiam ad cotidianum genus sermonis accederent:\nipse numquam ab illa acerrima contentione discederem?\nsed quid poetas divino ingenio profero? histriones\neos vidimus quibus nihil posset in suo genere esse\npraestantius, qui non solum in dissimillimis personis satis\nfaciebant, cum tamen in suis versarentur, sed et comoedum\nin tragoediis et tragoedum in comoediis admodum placere\nvidimus: ego non elaborem?\ncum dico me, te, Brute,\ndico; nam in me quidem iam pridem effectum est quod\nfuturum fuit; tu autem eodem modo omnis causas ages?\naut aliquod causarum genus repudiabis? aut in isdem\ncausis perpetuum et eundem spiritum sine ulla commutatione\nobtinebis? demosthenes quidem, cuius nuper inter\nimagines tuas ac tuorum, quod eum credo amares, cum ad\nte in Tusculanum venissem, imaginem ex aere vidi, nil\n\n\n\nLysiae subtilitate cedit, nihil argutiis et acumine Hyperidi,\nnil levitate Aeschini et splendore verborum.\nmultae sunt\neius totae orationes subtiles, ut contra Leptinem; multae\ntotae graves, ut quaedam Philippicae; multae variae, ut\ncontra Aeschinem falsae legationis, ut contra eundem pro\ncausa Ctesiphontis. Iam illud medium quotiens vult arripit\net a gravissimo discedens eo potissimum delabitur. Clamores\ntamen tum movet et tum in dicendo plurimum\nefficit, cum gravitatis locis utitur.\nsed ab hoc parumper\nabeamus, quando quidem de genere, non de homine quaerimus:\nrei potius, id est eloquentiae vim et naturam explicemus. Illud\ntamen quod iam ante diximus meminerimus,\nnihil nos praecipiendi causa esse dicturos atque ita potius\nacturos ut existimatores videamur loqui, non magistri. In\nquo tamen longius saepe progredimur, quod videmus non\nte haec solum esse lecturum, qui ea multo quam nos qui quasi\ndocere videmur habeas notiora, sed hunc librum etiam si\nminus nostra commendatione, tuo tamen nomine divulgari\nnecesse est.\nesse igitur perfecte eloquentis puto non eam tantum\nfacultatem habere quae sit eius propria, fuse lateque dicendi,\nsed etiam vicinam eius ac finitimam dialecticorum\nscientiam adsumere. Quamquam aliud videtur oratio esse\naliud disputatio, nec idem loqui esse quod dicere, ac tamen\nutrumque in disserendo est: disputandi ratio et loquendi\ndialecticorum sit, oratorum autem dicendi et ornandi. Zeno\nquidem ille, a quo disciplina Stoicorum est, manu demonstrare\nsolebat quid inter has artis interesset; nam cum\n\n\n\ncompresserat digitos pugnumque fecerat, dialecticam aiebat\neius modi esse; cum autem deduxerat et manum dilataverat;\npalmae illius similem eloquentiam esse dicebat.\natque\netiam ante hunc Aristoteles principio artis rhetorical dicit\nillam artem quasi ex altera parte respondere dialecticae, ut\nhoc videlicet differant inter se quod haec ratio dicendi\nlatior sit, illa loquendi contractior. Volo igitur huic summo\nomnem quae ad dicendum trahi possit loquendi rationem\nesse notam; quae quidem res, quod te his artibus eruditum\nminime fallit, duplicem habuit docendi viam. Nam et ipse\nAristoteles tradidit praecepta plurima disserendi et postea\nqui dialectici dicuntur spinosiora multa pepererunt.\nego\neum censeo qui eloquentiae laude ducatur non esse earum\nrerum omnino rudem, sed vel illa antiqua vel hac Chrysippi\ndisciplina institutum. Noverit primum vim, naturam,\ngenera verborum et simplicium et copulatorum; deinde\nquot modis quidque dicatur; qua ratione verum falsumne\nsit iudicetur; quid efficiatur e quoque, quid cuique consequens\nsit quidve contrarium; cumque ambigue multa dicantur,\nquo modo quidque eorum dividi explanarique oporteat. Haec\ntenenda sunt oratori—saepe enim occurrunt—,\nsed quia sua sponte squalidiora sunt, adhibendus erit in his\nexplicandis quidam orationis nitor.\net quoniam in omnibus quae ratione docentur et via\nprimum constituendum est quid quidque sit—nisi enim\ninter eos qui disceptant convenit quid sit illud quod ambigitur,\nnec recte disseri umquam nec ad exitum perveniri\npotest—, explicanda est saepe verbis mens nostra de quaque\nre atque involuta rei notitia definiendo aperienda est,\nsi quidem est definitio oratio, quae quid sit id de quo\n\n\n\nagitur ostendit quam brevissime; tum, ut scis, explicato\ngenere cuiusque rei videndum est quae sint eius generis\nsive formae sive partes, ut in eas tribuatur omnis oratio.\nerit igitur haec facultas in eo quem volumus esse eloquentem,\nut definire rem possit nec id faciat tam presse et\nanguste quam in illis eruditissimis disputationibus fieri\nsolet, sed cum explanatius tum etiam uberius et ad commune\niudicium popularemque intellegentiam accommodatius;\nidemque etiam, cum res postulabit, genus universum\nin species certas, ut nulla neque praetermittatur neque\nredundet, partietur ac dividet. Quando autem id faciat\naut quo modo, nihil ad hoc tempus, quoniam, ut supra\ndixi, iudicem esse me, non doctorem volo.\nnec vero a\ndialecticis modo sit instructus et habeat omnis philosophiae\nnotos ac tractatos locos. Nihil enim de religione, nihil de\nmorte, nihil de pietate, nihil de caritate patriae, nihil de\nbonis rebus aut malis, nihil de virtutibus aut vitiis, nihil\nde officio, nihil de dolore, nihil de voluptate, nihil de perturbationibus\nanimi et erroribus, quae saepe cadunt in\ncausas et ieiunius aguntur, nihil, inquam, sine ea scientia\nquam dixi graviter ample copiose dici et explicari potest.\nde materia loquor orationis etiam nunc, non de ipso\ngenere dicendi. Volo enim prius habeat orator rem de\nqua dicat, dignam auribus eruditis, quam cogitet quibus\nverbis quidque dicat aut quo modo\n; quem etiam, quo\ngrandior sit et quodam modo excelsior, ut de Pericle dixi\nsupra, ne physicorum quidem esse ignarum volo. Omnia\nprofecto, cum se a caelestibus rebus referet ad humanas,\nexcelsius magnificentiusque et dicet et sentiet.\ncum illa\n\n\n\ndivina cognoverit, nolo ignoret ne haec quidem humana.\nIus civile teneat, quo egent causae forenses cotidie. Quid\nest enim turpius quam legitimarum et civilium controversiarum\npatrocinia suscipere, cum sis legum et civilis iuris\nignarus? cognoscat etiam rerum gestarum et memoriae\nveteris ordinem, maxime scilicet nostrae civitatis, sed etiam\nimperiosorum populorum et regum inlustrium; quem laborem\nnobis Attici nostri levavit labor, qui conservatis notatisque\ntemporibus, nihil cum inlustre praetermitteret, annorum\nseptingentorum memoriam uno libro conligavit. Nescire\nautem quid ante quam natus sis accident, id est semper\nesse puerum. Quid enim est aetas hominis, nisi ea memoria\nrerum veterum cum superiorum aetate contexitur?\ncommemoratio autem antiquitatis exemplorumque prolatio\nsumma cum delectatione et auctoritatem orationi adfert et\nfidem.\nsic igitur instructus veniet ad causas, quarum habebit\ngenera primum ipsa cognita. Erit enim ei perspectum\nnihil ambigi posse in quo non aut res controversiam faciat\naut verba: res aut de vero aut de recto aut de nomine,\nverba aut de ambiguo aut de contrario. Nam si quando\naliud in sententia videtur esse aliud in verbis, genus est\nquoddam ambigui quod ex praeterito verbo fieri solet, in\nquo quod est ambiguorum proprium res duas significari\nvidemus.\ncum tam pauca sint genera causarum, etiam\nargumentorum praecepta pauca sunt. Traditi sunt e quibus\nea ducantur duplices loci: uni e rebus ipsis, alteri adsumpti.\nTractatio igitur rerum efficit admirabilem orationem; nam\nipsae quidem res in perfacili cognitione versantur. Quid\nenim iam sequitur, quod quidem artis sit, nisi ordiri orationem,\nin quo aut concilietur auditor aut erigatur aut paret\n\n\n\nse ad discendum; rem breviter exponere et probabiliter et\naperte, ut quid agatur intellegi possit; sua confirmare, adversaria\nevertere, eaque efficere non perturbate, sed singulis\nargumentationibus ita concludendis, ut efficiatur quod sit\nconsequens eis quae sumentur ad quamque rem confirmandam;\npost omnia peroratione inflammantem restinguentemve\nconcludere? has partis quem ad modum tractet\nsingulas difficile dictu est hoc loco; nec enim semper\ntractantur uno modo.\nquoniam autem non quem doceam\nquaero, sed quem probem, probabo primum eum qui quid\ndeceat viderit. Haec enim sapientia maxime adhibenda\neloquenti est, ut sit temporum personarumque moderator.\nNam nec semper nec apud omnis nec contra omnis nec pro\nomnibus nec cum\nomnibus eodem modo dicendum arbitror.\n\nis erit ergo eloquens qui ad id quodcumque decebit poterit\naccommodare orationem. Quod cum statuerit, tum ut\nquidque erit dicendum ita dicet, nec satura ieiune nec\ngrandia minute nec item contra, sed erit rebus ipsis par et\naequalis oratio.\nprincipia verecunda, nondum elatis incensa\nverbis, sed acuta sententiis vel ad offensionem adversarii\nvel ad commendationem sui. Narrationes credibiles\nnec historico sed prope cotidiano sermone explicatae dilucide.\nDein si tenuis causa est, tum etiam argumentandi\ntenue filum et in docendo et in refellendo, idque ita tenebitur,\nut quanta ad rem tanta ad orationem fiat accessio.\ncum vero causa ea inciderit in qua vis eloquentiae possit\nexpromi, tum se latius fundet orator, tum reget et flectet\nanimos et sic adficiet ut volet, id est ut causae natura et\nratio temporis postulabit.\n\nsed erit duplex eius omnis ornatus ille admirabilis, pro-\n\n\n\npter quem ascendit in tantum honorem eloquentia. Nam\ncum omnis pars orationis esse debet laudabilis, sic ut\nverbum nullum nisi aut grave aut elegans excidat, tum\nsunt maxime luminosae et quasi actuosae partes duae:\nquarum alteram in universi generis quaestione pono, quam,\nut supra dixi, Graeci appellant qe/sin, alteram in augendis\namplificandisque rebus, quae ab isdem au)/chsis est nominata.\nquae etsi aequabiliter toto corpore orationis fusa\nesse debet, tamen in communibus locis maxime excellet;\nqui communes sunt\nappellati eo quod videntur multarum\nidem esse causarum, sed proprii singularum esse debebunt.\nAt vero illa pars orationis, quae est de genere universo,\ntotas causas saepe continet. Quicquid est enim illud in\nquo quasi certamen est controversiae, quod Graece krino/menon\ndicitur, id ita dici placet, ut traducatur ad perpetuam\nquaestionem atque uti de universo genere dicatur, nisi cum\nde vero ambigitur, quod quaeri coniectura solet.\ndicetur\nautem non Peripateticorum more—est enim illorum exercitatio\nelegans iam inde ab Aristotele constituta—, sed aliquanto\nnervosius et ita de re communia dicentur, ut et pro\nreis multa leniter dicantur et in adversaries aspere. Augendis\nvero rebus et contra abiciendis nihil est quod non perficere\npossit oratio; quod et\ninter media argumenta\nfaciendum est quotiescumque dabitur vel amplificandi vel\nminuendi locus, et paene infinite in perorando.\nduo restant enim, quae bene tractata ab oratore admirabilem\neloquentiam faciunt. Quorum alterum est, quod\nGraeci h)qiko\\n vocant, ad naturas et ad mores et ad omnem\nvitae consuetudinem accommodatum; alterum, quod idem\n\n\n\npaqhtiko\\n nominant, quo perturbantur animi et concitantur,\nin quo uno regnat oratio. Illud superius come iucundum,\nad benevolentiam conciliandam paratum; hoc vehemens\nincensum incitatum, quo causae eripiuntur: quod cum\nrapide fertur, sustineri nullo pacto potest.\nquo genere nos\nmediocres aut multo etiam minus, sed magno semper usi\nimpetu saepe adversaries de statu omni deiecimus. Nobis\npro familiari reo summus orator non respondit Hortensius;\na nobis homo audacissimus Catilina in senatu accusatus\nobmutuit; nobis privata in causa magna et gravi cum\ncoepisset Curio pater respondere, subito adsedit, cum sibi\nvenenis ereptam memoriam diceret.\nquid ego de miserationibus\nloquar? quibus eo sum usus pluribus quod, etiam\nsi plures dicebamus, perorationem mihi tamen omnes relinquebant;\nin quo ut viderer excellere non ingenio sed\ndolore adsequebar. Quae qualiacumque in me sunt—me\nenim\nipsum paenitet quanta sint—, sed apparent in orationibus,\netsi carent libri spiritu illo, propter quem maiora\neadem illa cum aguntur quam cum leguntur videri solent.\nnec vero miseratione solum mens iudicum permovenda est\n—qua nos ita dolenter uti solemus ut puerum infantem in\nmanibus perorantes tenuerimus, ut alia in causa excitato reo\nnobili, sublato etiam filio parvo, plangore et lamentatione\ncomplerimus forum—, sed est faciendum etiam ut irascatur\niudex mitigetur, invideat faveat, contemnat admiretur,\noderit diligat, cupiat fastidiat, speret metuat, laetetur doleat;\nqua in varietate duriorum accusatio suppeditabit\nexempla, mitiorum defensiones meae.\nnullo enim modo\nanimus audientis aut incitari aut leniri potest, qui modus\na me non temptatus sit,â€”dicerem perfectum, si ita iudi-\n\n\n\ncarem, nec in veritate crimen arrogantiae extimescerem;\nsed, ut supra dixi, nulla me ingeni sed magna vis animi\ninflammat, ut me ipse non teneam; nec umquam is qui\naudiret incenderetur, nisi ardens ad eum perveniret oratio.\nVterer exemplis domesticis, nisi ea legisses, uterer alienis\nvel Latinis, si ulla reperirem, vel Graecis, si deceret. Sed\nCrassi perpauca sunt nec ea iudiciorum, nihil Antoni, nihil\nCottae, nihil Sulpici; dicebat melius quam scripsit Hortensius.\nverum haec vis, quam quaerimus, quanta sit suspicemur,\nquoniam exemplum non habemus, aut si exempla\nsequimur, a Demosthene sumamus et quidem perpetuae\ndictionis ex eo loco unde in Ctesiphontis iudicio de suis\nfactis, consiliis, meritis in rem publicam adgressus est dicere. Ea\nprofecto oratio in eam formam quae est insita in\nmentibus nostris includi sic potest, ut maior eloquentia ne\nrequiratur quidem.\nsed iam forma ipsa\nrestat et xarakth\\r ille qui dicitur;\nqui qualis esse debeat ex his quae supra dicta sunt intellegi\npotest. Nam et singulorum verborum et conlocatorum\nlumina attigimus; quibus sic abundabit, ut verbum ex ore\nnullum nisi aut elegans aut grave exeat, ex omnique genere\nfrequentissimae translationes erunt, quod eae propter similitudinem\ntransferunt animos et referunt ac movent huc et\nilluc, qui motus cogitationis celeriter agitatus per se ipse delectat. Et\nreliqua ex conlocatione verborum quae sumuntur\nquasi lumina magnum adferunt ornatum orationi; sunt\nenim similia illis quae in amplo ornatu scaenae aut fori\nappellantur insignia, non quia sola ornent, sed quod excellant.\neadem ratio est horum quae sunt orationis lumina\net quodam modo insignia: cum aut duplicantur iteranturque\nverba aut leviter commutata ponuntur, aut ab eodem verbo\n\n\n\nducitur saepius oratio aut in idem conicitur aut utrumque,\naut adiungitur idem iteratum aut idem ad extremum refertur\naut continenter unum verbum non in eadem sententia\nponitur; aut cum similiter vel cadunt verba vel desinunt;\naut cum sunt contrariis relata contraria; aut cum gradatim\nsursum versus reditur; aut cum demptis coniunctionibus\ndissolute plura dicuntur; aut cum aliquid praetereuntes cur\nid faciamus ostendimus; aut cum corrigimus nosmet ipsos\nquasi reprehendentes; aut si est aliqua exclamatio vel admirationis\nvel questionis; aut cum eiusdem nominis casus\nsaepius commutantur.\nsed sententiarum ornamenta maiora sunt; quibus quia\nfrequentissime Demosthenes utitur, sunt qui putent idcirco\neius eloquentiam maxime esse laudabilem. Et vero nullus\nfere ab eo locus sine quadam conformatione sententiae\ndicitur; nec quicquam est aliud dicere nisi omnis aut certe\nplerasque aliqua specie inluminare sententias: quas cum\ntu optime, Brute, teneas, quid attinet nominibus uti aut\nexemplis? tantum modo notetur locus.\nsic igitur dicet\nille, quem expetimus, ut verset saepe multis modis eadem\net una in re haereat in eademque commoretur sententia;\nsaepe etiam ut extenuet aliquid, saepe ut inrideat; ut declinet\na proposito deflectatque sententiam; ut proponat\nquid dicturus sit; ut, cum transegerit iam aliquid, definiat;\n\n\n\nut se ipse revocet; ut quod dixit iteret; ut argumentum\nratione concludat; ut interrogando urgeat; ut rursus quasi\nad interrogata sibi ipse respondeat; ut contra ac dicat accipi\net sentiri velit; ut addubitet ecquid potius aut quo modo\ndicat; ut dividat in partis; ut aliquid relinquat ac neglegat;\nut ante praemuniat; ut in eo ipso in quo reprehendatur\nculpam in adversarium conferat;\nut saepe cum eis qui\naudiunt, non numquam etiam cum adversario quasi deliberet;\nut hominum sermones moresque describat; ut muta\nquaedam loquentia inducat; ut ab eo quod agitur avertat\nanimos; ut saepe in hilaritatem risumve convertat; ut ante\noccupet quod videatur opponi; ut comparet similitudines;\nut utatur exemplis; ut aliud alii tribuens dispertiat; ut interpellatorem\ncoerceat; ut aliquid reticere se dicat; ut denuntiet\nquid caveant; ut liberius quid audeat; ut irascatur\netiam, ut obiurget aliquando; ut deprecetur, ut supplicet,\nut medeatur; ut a proposito declinet aliquantum; ut optet,\nut exsecretur; ut fiat eis apud quos dicet familiaris.\natque\nalias etiam dicendi quasi virtutes sequetur: brevitatem, si\nres petet; saepe etiam rem dicendo subiciet oculis; saepe\nsupra feret quam fieri possit; significatio saepe erit maior\nquam oratio; saepe hilaritas, saepe vitae naturarumque\nimitatio.\n\nhoc in genere—nam quasi silvam vides—omnis\neluceat oportet eloquentiae magnitudo.\nsed haec nisi conlocata et quasi structa et nexa verbis ad\neam laudem quam volumus aspirare non possunt. De quo\ncum mihi deinceps viderem esse dicendum, etsi movebant\niam me illa quae supra dixeram tamen eis quae sequuntur\nperturbabar magis. Occurrebat enim posse reperiri non\ninvidos solum, quibus referta sunt omnia, sed fautores etiam\n\n\n\nlaudum mearum, qui non censerent eius viri esse, de cuius\nmeritis senatus tanta iudicia fecisset comprobante populo\nRomano quanta de nullo, de artificio dicendi litteris tam\nmulta mandare. Quibus si nihil aliud responderem nisi me\nM. Bruto negare roganti noluisse, iusta esset excusatio, cum\net amicissimo et praestantissimo viro et recta et honesta\npetenti satis facere voluissem.\nsed si profiterer—quod\nutinam possem!—me studiosis dicendi praecepta et quasi\nvias quae ad eloquentiam ferrent traditurum, quis tandem\nid iustus rerum existimator reprehenderet? nam quis umquam\ndubitavit quin in re publica nostra primas eloquentia\ntenuerit semper urbanis pacatisque rebus, secundas iuris\nscientia? cum in altera gratiae, gloriae, praesidi plurimum\nesset, in altera praescriptionum cautionumque praeceptio,\nquae quidem ipsa auxilium ab eloquentia saepe peteret, ea\nvero repugnante vix suas regiones finisque defenderet.\ncur\nigitur ius civile docere semper pulchrum fuit hominumque\nclarissimorum discipulis floruerunt domus: ad dicendum\nsi quis acuat aut adiuvet in eo iuventutem, vituperetur?\nnam si vitiosum est dicere ornate, pellatur omnino e civitate\neloquentia; sin ea non modo eos ornat penes quos est, sed\netiam iuvat universam rem publicam, cur aut discere turpe\nest quod scire honestum est aut quod posse pulcherrimum\nest id non gloriosum est docere?\n'at alterum factitatum est, alterum novum.' fateor; sed\nutriusque rei causa est. Alteros enim respondentes audire\nsat erat, ut ei qui docerent nullum sibi ad eam rem tempus\nipsi seponerent, sed eodem tempore et discentibus satis\nfacerent et consulentibus; alteri, cum domesticum tempus\n\n\n\nin cognoscendis componendisque causis, forense in agendis,\nreliquum in sese ipsis reficiendisomne consumerent, quem\nhabebant instituendi aut docendi locum? atque haud scio\nan plerique nostrorum oratorum contra atque nos\ningenio\nplus valuerint quam doctrina; itaque illi dicere melius quam\npraecipere, nos contra fortasse possumus.\n'at dignitatem\ndocere non habet.' certe, si quasi in ludo; sed si monendo,\nsi cohortando, si percontando, si communicando, si interdum\netiam una legendo, audiendo, nescio cur cum docendo\netiam aliquid aliquando si possis meliores facere, cur nolis?\nan quibus verbis sacrorum alienatio fiat docere honestum\nest, ut est\n: quibus ipsa sacra retineri defendique possint\nnon honestum est?\n'at ius profitentur etiam qui nesciunt;\neloquentiam autem illi ipsi qui consecuti sunt tamen ea se\nvalere dissimulant.' propterea quod prudentia hominibus\ngrata est, lingua suspecta. Num igitur aut latere eloquentia\npotest aut id quod dissimulat effugit aut est periculum ne\nquis putet in magna arte et gloriosa turpe esse docere alios\nid quod ipsi fuerit honestissimum discere?\nac fortasse\nceteri tectiores; ego semper me didicisse prae me tuli. Qui\nenim possem, cum et\nafuissem domo adulescens et horum\nstudiorum causa maria transissem et doctissimis hominibus\nreferta domus esset et aliquae fortasse inessent in sermone\nnostro doctrinarum notae cumque vulgo scripta nostra\nlegerentur, dissimulare me didicisse? Quid\nerat cur\nprobarem nisi quod parum fortasse profeceram?\n\nquod cum ita sit, tamen ea quae supra dicta sunt plus\n\n\n\nin disputando quam ea de quibus dicendum est dignitatis\nhabuerunt.\nde verbis enim componendis et de syllabis\nprope modum dinumerandis et dimetiendis loquemur; quae\netiam si sunt, sicuti mihi videntur, necessaria, tamen fiunt\nmagnificentius quam docentur. Est id omnino verum, at\nproprie in hoc dicitur. Nam omnium magnarum artium\nsicut arborum altitudo nos delectat, radices stirpesque non\nitem; sed esse illa sine his non potest. Me autem sive\npervulgatissimus ille versus, qui vetat\nartem pudere proloqui quam factites,\ndissimulare non sinit qui delecter, sive tuum studium\na me hoc volumen expressit, tamen eis quos aliquid reprehensuros\nsuspicabar respondendum fuit.\nquod si ea quae\ndixi non ita essent, quis tamen se tam durum agrestemque\npraeberet qui hanc mihi non daret veniam, ut cum meae\nforenses artes et actiones publicae concidissent, non me\naut desidiae, quod facere non possum, aut maestitiae, cui\nresisto, potius quam litteris dederem? quae quidem me\nantea in iudicia atque in curiam deducebant, nunc oblectant\ndomi; nec vero talibus modo rebus qualis hic liber continet,\nsed multo etiam gravioribus et maioribus; quae si\nerunt perfectae, profecto maximis rebus forensibus nostris\net externis\ninclusae et domesticae\nlitterae respondebunt.\nSed ad institutam disputationem revertamur.\nconlocabuntur igitur verba, aut ut inter se quam aptissime\ncohaereant extrema cum primis eaque sint quam suavissimis\nvocibus, aut ut forma ipsa concinnitasque verborum\nconficiat orbem suum, aut ut comprehensio numerose et\napte cadat. Atque illud primum videamus quale sit, quod\nvel maxime desiderat diligentiam, ut fiat quasi structura\nquaedam nec tamen fiat operose; nam esset cum infinitus\n\n\n\ntum puerilis labor; quod apud Lucilium scite exagitat in\nAlbucio Scaevola:\nquam lepide lexis compostae ut tesserulae omnesarte pavimento atque emblemate vermiculato!\nnolo haec tam minuta constructio appareat; sed tamen\nstilus exercitatus efficiet facile formulam componendi. Nam\nut in legendo oculus sic animus in dicendo prospiciet quid\nsequatur, ne extremorum verborum cum insequentibus\nprimis concursus aut hiulcas voces efficiat aut asperas.\nQuamvis enim suaves gravesque sententiae tamen, si incondite\npositis verbis efferuntur, offendent auris, quarum\nest iudicium superbissimum. Quod quidem Latina lingua\nsic observat, nemo ut tam rusticus sit qui vocalis nolit\nconiungere.\nin quo quidam etiam Theopompum reprehendunt,\nquod eas litteras tanto opere fugerit, etsi idem magister\neius Isocrates fecerat; at non Thucydides, ne ille quidem\nhaud paulo maior scriptor Plato nec solum in eis sermonibus\nqui dia/logoi dicuntur, ubi etiam de industria id faciendum\nfuit sed in populari oratione, qua mos est Athenis\nlaudari in contione eos qui sint in proeliis interfecti; quae\nsic probata est, ut eam quotannis, ut scis, illo die recitari\nnecesse sit. In ea est crebra ista vocalium concursio, quam\nmagna ex parte ut vitiosam fugit Demosthenes.\nsed Graeci viderint; nobis ne si cupiamus. quidem distrahere\nvoces conceditur. Indicant orationes illae ipsae\nhorridulae Catonis, indicant omnes poetae praeter eos qui,\nut versum facerent, saepe hiabant, ut Naevius:\nvos, qui accolitis Histrum fluvium atque algidam\net ibidem:\nquam numquam vobis Grai atque barbari.\n\n\n\nat Ennius saepe\nScipio invicte,\net semel quidem nos:\nhoc motu radiantis etesiae in vada ponti.\nhoc idem nostri saepius non tulissent, quod Graeci laudare\netiam solent. Sed quid ego vocalis? sine vocalibus saepe\nbrevitatis causa contrahebant, ut ita dicerent: multi' modis,\nin vas' argenteis, palmi' crinibus, tecti' fractis. Quid vero\nlicentius quam quod hominum etiam nomina contrahebant,\nquo essent aptiora? nam ut duellum bellum, et\n\nduis bis, sic Duellium eum qui Poenos classe devicit Bellium\nnominaverunt, cum superiores appellati essent semper\nDuellii. Quin etiam verba saepe contrahuntur non usus\ncausa sed aurium. Quo modo enim vester Axilla Ala factus\nest nisi fuga litterae vastioris? quam litteram etiam e maxillis\net taxillis et paxillo et vexillo consuetudo elegans Latini sermonis\nevellit.\nlibenter etiam copulando verba iungebant,\nut sodes pro si audes, sis pro si vis. Iam in uno capsis tria\nverba sunt. Ain pro aisne, nequire pro non quire, malle\npro magis velle, nolle pro non velle, dein etiam saepe et\nexin pro deinde et pro exinde dicimus. Quid, illud non\nolet unde sit, quod dicitur cum illis, cum autem nobis non\ndicitur, sed nobiscum? quia si ita diceretur, obscaenius\nconcurrerent litterae, ut etiam modo, nisi autem interposuissem,\nconcurrissent. Ex eo est mecum et tecum, non\ncum me et cum te, ut esset simile illis nobiscum atque\nvobiscum.\natque etiam a quibusdam sero iam emendatur antiquitas,\nqui haec reprehendunt. Nam pro deum atque hominum\nfidem deorum aiunt. Ita credo hoc illi nesciebant: an\n\n\n\ndabat hanc consuetudo licentiam? itaque idem poeta qui\ninusitatius contraxerat:\npatris mei meum factum pudet\npro meorum factorum, et\ntexitur, exitium examen rapit\npro exitiorum,non dicit liberum, ut plerique loquimur, cum\ncupidos liberum aut in liberum loco dicimus, sed ut isti\nvolunt:\nneque tuom umquam in gremium extollas liberorumex te genus,\net idem:\nnamque Aesculapi liberorum.\nat ille alter in Chryse non solum:\ncives, antiqui amici maiorum meum,\nquod erat usitatum, sed durius etiam:\nconsilium socii, augurium atque extum interpretes;\nidemque pergit:\npostquam prodigium horriferum, portentum pavos;\nquae non sane sunt in omnibus neutris usitata. Nec enim\ndixerim tam libenter armum iudicium,—etsi est apud\neundem:\nnihilne ad te de iudicio armum accidit?—\nquam centuriam fabrum et procum,\nut censoriae tabulae\nloquuntur, audeo dicere, non fabrorum aut procorum; planeque\nduorum virorum iudicium aut trium virorum capitalium\naut decem virorum stlitibus iudicandis dico numquam. Et\nquid dixit Accius?\nvideo sepulcra duo duorum corporum;\nidemque\nmulier una duum virum.\n\n\n\nquid verum sit intellego; sed alias ita loquor ut concessum\nest, ut hoc vel\npro deum dico vel pro deorum, alias ut\nnecesse est, cum trium virum, non virorum, et sestertium\nnummum, non sestertiorum nummorum, quod in his consuetudo\nvaria non est.\nquid quod sic loqui, nosse, iudicasse vetant, novisse\niubent et iudicavisse? quasi vero nesciamus in hoc genere\net plenum verbum recte dici et imminutum usitate. Itaque\nutrumque Terentius:\neho tu, cognatum tuom non noras?\npost idem\nStilponem inquam noveras.\nSient plenum est, sint imminutum; licet utare utroque.\nErgo ibidem:\nquae quam sint cara post carendo intellegunt,quamque attinendi magni dominatus sient.\nNec vero reprehenderim\nscripsere alii rem\net scripserunt esse verius sentio, sed consuetudini auribus\nindulgenti libenter obsequor.\nisdem campus habet\ninquit Ennius; et in templis: EIDEM PROBAVIT; at\nisdem erat verius, nec tamen eisdem ut opimius.; male\nsonabat isdem: impetratum est a consuetudine ut peccare\nsuavitatis causa liceret. Et posmeridianas quadrigas quam\npostmeridianas quadriiugas\nlibentius dixerim et me hercule\n\n\n\nquam me hercules. Non scire quidem barbarum iam videtur,\nnescire dulcius. Ipsum meridiem cur non medidiem?\ncredo, quod erat insuavius. †vna\npraepositio est af, quae\nnunc tantum in accepti tabulis manet ac ne his quidem\nomnium, in reliquo sermone mutata est; nam amovit\ndicimus et abegit et abstulit, ut iam nescias a'ne verum sit\nan ab an abs. Quid si etiam abfugit turpe visum est et\nabfer noluerunt, aufugit et\naufer maluerunt? quae praepositio\npraeter haec duo verba nullo alio in verbo reperietur. Noti\nerant et navi et nari, quibus cum IN praeponi\noporteret, dulcius visum est ignotos, ignavos, ignaros dicere\nquam ut veritas postulabat. Ex usu dicunt et e re publica,\nquod in altero vocalis excipiebat, in altero esset asperitas,\nnisi litteram sustulisses, ut exegit, edixit; refecit, rettulit,\nreddidit: adiuncti verbi prima littera praepositionem commutavit,\nut subegit, summovit, sustulit.\nquid in verbis iunctis? quam scite insipientem non insapientem,\niniquum non inaequum, tricipitem non tricapitem, concisum non\nconcaesum! Ex quo quidam pertisum\netiam volunt, quod eadem consuetudo non probavit. Quid\nvero hoc elegantius, quod non fit natura, sed quodam\ninstituto? indoctus\ndicimus brevi prima littera, insanus\nproducta, inhumanus brevi, infelix longa. Et, ne multis,\nquibus in verbis eae primae litterae sunt quae in sapiente\n\n\n\natque felice, producte dicitur, in ceteris omnibus breviter;\nitemque composuit, consuevit, concrepuit, confecit. Consule\nveritatem: reprehendet; refer ad auris: probabunt. Quaere\ncur ita sit: dicent iuvare. Voluptati autem aurium morigerari\ndebet oratio.\nquin ego ipse, cum scirem ita maiores\nlocutos esse, ut nusquam nisi in vocali aspiratione uterentur,\nloquebar sic, ut pulcros, Cetegos, triumpos, Cartaginem\ndicerem; aliquando, idque sero, convicio aurium cum extorta\nmihi veritas esset, usum loquendi populo concessi, scienotiam\nmihi reservavi. Orcivios tamen et Matones, Otones,\nCaepiones, sepulcra, coronas, lacrimas dicimus, quia per\naurium iudicium licet. Burrum semper Ennius, numquam\nPyrrhum;\nvi patefecerunt Bruges,\nnon Phryges, ipsius antiqui declarant libri. Nec enim\nGraecam litteram adhibebant, nunc autem etiam duas, et\ncum Phrygum et Phrygibus dicendum esset, absurdum erat\naut etiam in barbaris casibus Graecam litteram adhibere\naut recto casu solum Graece loqui; tamen et Phryges et\nPyrrhum aurium causa dicimus.\nquin etiam, quod iam\nsubrusticum videtur, olim autem politius, eorum verborum,\nquorum eaedem erant postremae duae litterae, quae sunt in\noptimus, postremam litteram detrahebant, nisi vocalis insequebatur. Ita\nnon erat ea offensio in versibus quam nunc\nfugiunt poetae novi. Sic enim loquebamur:\nqui est omnibu' princeps\nnon omnibus princeps, et:\nvita illa dignu' locoque\n\n\n\nnon dignus. Quod si indocta consuetudo tam est artifex\nsuavitatis, quid ab ipsa tandem arte et doctrina postulari\nputamus?\nhaec dixi brevius quam si hac de re una\ndisputarem—est enim locus hic late patens de natura\nusuque verborum—longius autem quam instituta ratio\npostulabat.\n\nsed quia rerum verborumque iudicium in prudentia est,\nvocum autem et numerorum aures sunt iudices, et quod\nilla ad intellegentiam referuntur, haec ad voluptatem, in\nillis ratio invenit, in his sensus artem. Aut enim neglegenda\nfuit nobis voluntas aurium, quibus probari nitebamur,\naut ars eius conciliandae reperienda.\nduae sunt igitur res\nquae permulceant auris, sonus et numerus. De numero\nmox, nunc de sono quaerimus. Verba, ut supra diximus,\nlegenda sunt potissimum bene sonantia, sed ea non ut\npoetae exquisita ad sonum, sed sumpta de medio.\nqua pontus Helles, †supera Tmolum ac Tauricos†:\nlocorum splendidis nominibus inluminatus est versus, sed\nproximus inquinatus insuavissima littera:\nfinis frugifera et efferta arva Asiae tenet.\nqua re bonitate potius nostrorum verborum utamur quam\nsplendore Graecorum, nisi forte sic loqui paenitet:\nqua tempestate Helenam Paris\n\net quae sequuntur. Immo vero ista sequamur asperitatemque\nfugiamus:\nhabeo istanc ego perterricrepam\n\n\n\nitemque:\nversutiloquas malitias.\nnec solum componentur verba ratione, sed etiam finientur,\nquoniam id iudicium esse alterum aurium diximus. Et\nfiniuntur aut ipsa compositione et quasi sua sponte, aut\nquodam genere verborum, in quibus ipsis concinnitas inest;\nquae sive casus habent in exitu similis sive paribus paria\nredduntur sive opponuntur contraria, suapte natura numerosa\nsunt, etiam si nihil est factum de industria.\nin\nhuius concinnitatis consectatione Gorgiam fuisse principem\naccepimus; quo de genere illa nostra sunt in Miloniana:\nEst enim, iudices, haec non scripta. sed nata lex, quam non\ndidicimus, accepimus, legimus, verum ex natura ipsa arripuimus,\nhausimus, expressimus, ad quam non docti, sed\nfacti, non instituti, sed imbuti sumus. Haec enim talia\nsunt, ut, quia referuntur eo quo debent referri, intellegamus\nnon quaesitum esse numerum, sed secutum.\nquod fit item\nin contrariis referendis, ut illa sunt quibus non modo\nnumerosa oratio sed etiam versus efficitur:\neam quam nihil accusas damnas—\ncondemnas dixisset qui versum effugere vellet—,\nbene quam meritam esse autumas dicis\n\nmale merere? id quod scis prodest nihil; id quodnescis obest?\nversum efficit ipsa relatio contrariorum. Idem esset in\noratione numerosum: quod scis nihil prodest; quod\nnescis multum obest.\n\nsemper haec, quae Graeci a)nti/qeta\n\n\n\nnominant, cum contrariis opponuntur contraria, numerum\noratorium necessitate ipsa efficiunt etiam sine industria.\nhoc genere antiqui iam ante Isocratem delectabantur et\nmaxime Gorgias, cuius in oratione plerumque efficit numerum\nipsa concinnitas. Nos etiam in hoc genere frequentes,\nut illa sunt in quarto accusationis: Conferte hanc pacem\ncum illo bello, huius praetoris adventum cum illius imperatoris\nvictoria, huius cohortem impuram cum illius exercitu\ninvicto, huius libidines cum illius continentia: ab illo\nqui cepit conditas, ab hoc qui constitutas accepit captas\ndicetis Syracusas.\nergo et hi numeri sint cogniti et genus illud tertium\nexplicetur quale sit, numerosae et aptae orationis. Quod\nqui non sentiunt, quas auris habeant aut quid in his\nhominis simile sit nescio. Meae quidem et perfecto completoque\nverborum ambitu gaudent et curta sentiunt nec\namant redundantia. Quid dico meas? contiones saepe\nexclamare vidi, cum apte verba cecidissent. Id enim exspectant\naures, ut verbis conligetur sententia. 'non erat\nhoc apud antiquos.' Et quidem nihil aliud fere non erat;\nnam et verba eligebant et sententias gravis et suavis reperiebant,\nsed eas aut vinciebant aut explebant parum.\n'hoc\nme ipsum delectat' inquiunt. Quid si antiquissima illa\npictura paucorum colorum magis quam haec iam perfecta\ndelectet, illa nobis sit credo repetenda, haec scilicet repudianda!\nnominibus veterum gloriantur. Habet autem ut\nin aetatibus auctoritatem senectus, sic in exemplis antiquitas,\nquae quidem apud me ipsum valet plurimum. Nec\nego id quod deest antiquitati flagito potius quam laudo\nquod est; praesertim cum ea\nmaiora iudicem quae sunt\nquam illa quae desunt. Plus est enim in verbis et in sententiis\nboni, quibus illi excellunt, quam in conclusione\n\n\n\nsententiarum, quam non habent.\n\npost inventa conclusio\nest, qua credo usuros veteres illos fuisse, si iam nota atque\nusurpata res esset; qua inventa omnis usos magnos oratores\nvidemus.\nsed habet nomen invidiam, cum in oratione\niudiciali et forensi numerus Latine, Graece r(uqmo/s\n\ninesse\ndicitur. Nimis enim insidiarum ad capiendas auris adhiberi\nvidetur, si etiam in dicendo numeri ab oratore quaeruntur. Hoc\nfreti isti et ipsi infracta et amputata loquuntur\net eos vituperant qui apta et finita pronuntiant; si inanibus\nverbis levibusque sententiis, iure; sin probae res, lecta\nverba, quid est cur claudere aut insistere orationem malint\nquam cum sententia pariter excurrere? hic enim invidiosus\nnumerus nihil adfert aliud nisi ut sit apte verbis comprehensa\nsententia; quod fit etiam ab antiquis, sed plerumque\ncasu saepe natura; et quae valde laudantur apud illos,\nea fere quia sunt conclusa laudantur.\net apud Graecos\nquidem iam anni prope quadringenti sunt cum hoc probatur;\nnos nuper agnovimus. Ergo Ennio licuit vetera\ncontemnenti dicere:\nversibus, quos olim Fauni vatesque canebant,\nmihi de antiquis eodem modo non licebit? praesertim cum\ndicturus non sim ante hunc, ut ille, nec quae sequuntur:\nNos ausi reserare;â€”egi enim audivique non nullos, quorum\nprope modum absolute concluderetur oratio. Quod qui non\npossunt, non est eis satis non contemni, laudari etiam volunt. Ego\nautem illos ipsos laudo idque merito, quorum\nse isti imitatores esse dicunt, etsi in eis aliquid desidero,\nhos vero minime, qui nihil illorum nisi vitium sequuntur,\ncum a bonis absint longissime.\nquod si auris tam inhumanas tamque agrestis habent,\nne doctissimorum quidem virorum eos movebit auctoritas?\n\n\n\nomitto Isocratem discipulosque eius Ephorum et Naucratem, quamquam orationis faciendae et ornandae auctores\nlocupletissimi summi ipsi oratores esse debebant. Sed quis\nomnium doctior, quis acutior, quis in rebus vel inveniendis\nvel iudicandis acrior Aristotele fuit? quis porro Isocrati\nest adversatus infensius? is igitur versum in oratione vetat\nesse, numerum iubet. Eius auditor Theodectes in primis,\nut Aristoteles saepe significat, politus scriptor atque artifex\nhoc idem et sentit et praecipit; Theophrastus vero eisdem\nde rebus etiam accuratius. Quis ergo istos ferat, qui hos\nauctores non probent? nisi omnino haec esse ab eis praecepta\nnesciunt.\nquod si ita est—nec vero aliter existimo—\nquid, ipsi suis sensibus non moventur? nihilne eis inane\nvidetur, nihil inconditum, nihil curtum, nihil claudicans,\nnihil redundans? in versu quidem theatra tota exclamant,\nsi fuit una syllaba aut brevior aut longior; nec vero multitudo\npedes novit nec ullos numeros tenet nec illud quod\noffendit aut curat aut in quo offendit intellegit; et tamen\nomnium longitudinum et brevitatum in sonis sicut acutarum\ngraviumque vocum iudicium ipsa natura in auribus nostris\nconlocavit.\nvisne igitur, Brute, totum hunc locum accuratius etiam\nexplicemus quam illi ipsi, qui et haec et alia nobis tradiderunt,\nan his contenti esse quae ab illis dicta sunt possumus?\nsed quid quaero velisne, cum litteris tuis eruditissime scriptis\nte id vel maxime velle perspexerim? primum ergo origo,\ndeinde causa, post natura, tum ad extremum usus ipse explicetur\norationis aptae atque numerosae.\n\nnam qui Isocratem maxime mirantur, hoc in eius summis\n\n\n\nlaudibus ferunt, quod verbis solutis numeros primum adiunxerit. Cum\nenim videret oratores cum severitate audiri,\npoetas autem cum voluptate, tum dicitur numeros secutus,\nquibus etiam in oratione uteretur, cum iucunditatis causa\ntum ut varietas occurreret satietati.\nquod ab eis vere\nquadam ex parte, non totum dicitur. Nam neminem in\neo genere scientius versatum Isocrate confitendum est, sed\nprinceps inveniendi fuit Thrasymachus, cuius omnia nimis\netiam exstant scripta numerose. Nam, ut paulo ante dixi,\nparia paribus adiuncta et similiter definita itemque contrariis\nrelata contraria, quae sua sponte, etiam si id non\nagas, cadunt plerumque numerose, Gorgias primum invenit,\nsed eis est usus intemperatius. Id autem est genus, ut\nante dictum est, ex tribus partibus conlocationis alterum.\nhorum uterque Isocratem aetate praecurrit, ut eos ille\nmoderatione, non inventione vicerit. Est enim, ut in transferendis\nfaciendisque verbis tranquillior sic in ipsis numeris\nsedatior. Gorgias autem avidior est generis eius et his\nfestivitatibus—sic enim ipse censet—insolentius abutitur;\nquas Isocrates tamen, cum audivisset adulescens in Thessalia senem iam Gorgiam, moderatius temperavit. Quin\netiam se ipse tantum quantum aetate procedebat—prope\nenim centum confecit annos—relaxabat a nimia necessitate\nnumerorum, quod declarat in eo libro quem ad Philippum\nMacedonem scripsit, cum iam admodum esset senex; in\nquo dicit sese minus iam servire numeris quam solitus esset.\nIta non modo superiores sed etiam se ipse correxerat.\nquoniam igitur habemus aptae orationis eos principes\nauctoresque quos diximus et origo inventa est, causa quaeratur. Quae\nsic aperta est, ut mirer veteres non esse com-\n\n\n\nmotos, praesertim cum, ut fit, fortuito saepe aliquid concluse\napteque dicerent. Quod cum animos hominum aurisque\npepulisset, ut intellegi posset id quod casus effudisset cecidisse\niucunde, notandum certe genus atque ipsi sibi imitandi\nfuerunt. Ipsae enim aures vel animus aurium nuntio naturalem\nquandam in se continet vocum omnium mensionem.\nitaque et longiora et breviora iudicat et perfecta ac moderata\nsemper exspectat; mutila sentit quaedam et quasi decurtata,\nquibus tamquam debito fraudetur offenditur, productiora\nalia et quasi immoderatius excurrentia, quae magis etiam\naspernantur aures; quod cum in plerisque tum in hoc\ngenere nimium quod est offendit vehementius quam id\nquod videtur parum. Vt igitur poeticae versus inventus\nest terminatione aurium, observatione prudentium, sic in\noratione animadversum est, multo illud quidem serius, sed\neadem natura admonente, esse quosdam certos cursus conclusionesque\nverborum.\nquoniam igitur causam quoque ostendimus, naturam\nnunc—id enim erat tertium—si placet explicemus; quae\ndisputatio non huius instituti sermonis est, sed artis intimae. Quaeri\nenim potest, qui sit orationis numerus et\nubi sit positus et natus ex quo, et is unusne sit an duo an\nplures quaque ratione componatur et ad quam rem et\nquando et quo loco et quem ad modum adhibitus aliquid\nvoluptatis adferat.\nsed ut in plerisque rebus sic in hac\nduplex est considerandi via quarum altera est longior,\nbrevior altera, eadem etiam planior.\n\nest autem longioris\nprima illa quaestio sitne omnino ulla numerosa oratio;\nquibusdam enim non videtur, quia nihil insit in ea certi ut\nin versibus, et quod ipsi, qui adfirment esse eos numeros,\n\n\n\nrationem cur sint non queant reddere. Deinde, si sit\nnumerus in oratione, qualis sit aut quales, et e poeticisne\nnumeris an ex alio genere quodam et, si e poeticis, quis\neorum sit aut qui; namque aliis unus modo aliis plures aliis\nomnes idem videntur. Deinde, quicumque sunt sive unus\nsive plures, communesne sint omni generi orationis—quoniam\naliud genus est narrandi aliud persuadendi aliud docendi—an\ndispares numeri cuique orationis generi accommodentur;\nsi communes, qui sint; si dispares, quid intersit, et cur non\naeque in oratione atque in versu numerus appareat.\ndeinde, quod dicitur in oratione numerosum, id utrum numero\nsolum efficiatur, an etiam vel compositione quadam vel\ngenere verborum; an sit suum cuiusque, ut numerus intervallis,\ncompositio vocibus, genus ipsum verborum quasi\nquadam forma et lumine orationis appareat, sitque omnium\nfons compositio ex eaque et numerus efficiatur et ea quae\ndicuntur orationis quasi formae et lumina, quae, ut dixi,\nGraeci vocant sxh/mata.\nat non est unum nec idem quod\nvoce iucundum est et quod moderatione absolutum et\nquod inluminatum genere verborum; quamquam id quidem\nfinitimum est numero, quia per se plerumque perfectum\nest; compositio autem ab utroque differt, quae tota servit\ngravitati vocum aut suavitati. Haec igitur fere sunt in\nquibus rei natura quaerenda sit.\nesse ergo in oratione numerum quendam non est difficile\ncognoscere. Iudicat enim sensus; in quo est iniquum quod\naccidit non agnoscere, si cur id accidat reperire nequeamus.\nNeque enim ipse versus ratione est cognitus, sed natura\natque sensu, quem dimensa ratio docuit quid accideret. Ita\n\n\n\nnotatio naturae et animadversio peperit artem. Sed in versibus res est apertior, quamquam etiam a modis quibusdam\ncantu remoto soluta esse videtur oratio maximeque id in\noptimo quoque eorum poetarum qui lurikoi\\ a Graecis no-\nminantur, quos cum cantu spoliaveris, nuda paene remanet\noratio.\nquorum similia sunt quaedam etiam apud nostros,\nvelut illa in Thyeste:\nquemnam te esse dicam? qui tarda in senecta\n\net quae sequuntur; quake, nisi cum tibicen accessit, orationis sunt solutae simillima. At comicorum senarii propter\nsimilitudinem sermonis sic saepe sunt abiecti, ut non numquam vix in eis numerus et versus intellegi possit. Quo\nest ad inveniendum difficilior in oratione numerus quam in\nversibus.\nomnino duo. sunt quae condiant orationem,\nverborum numerorumque iucunditas. In verbis inest quasi\nmateria quaedam, in numero autem expolitio. Sed ut\nceteris in rebus necessitatis inventa antiquiora sunt quam\nvoluptatis.\nitaque et Herodotus et eadem superiorque\naetas numero caruit nisi quando temere ac fortuito, et\nscriptores perveteres de numero nihil omnino, de oratione\npraecepta multa nobis reliquerunt.—nam quod et facilius\nest et magis necessarium, id semper ante cognoscitur—ita\ntranslata aut facta aut coniuncta verba facile sunt cognita,\nquia sumebantur e consuetudine cotidianoque sermone.\nNumerus autem non domo depromebatur neque habebat\naliquam necessitudinem aut cognationem cum oratione.\nItaque serius aliquanto notatus et cognitus quasi quandam\npalaestram et extrema liniamenta orationi attulit.\nquod si\n\n\n\net angusta quaedam atque concisa et alia est dilatata et\nfusa oratio, necesse est id non litterarum accidere natura,\nsed intervallorum longorum et brevium varietate; quibus\nimplicata atque permixta oratio quoniam tum stabilis est\ntum volubilis, necesse est eius modi vi naturam numeri\ncontineri. Nam circuitus ille, quem saepe iam diximus,\nincitatior numero ipso fertur et labitur, quoad perveniat ad\nfinem et insistat. Perspicuum est igitur numeris astrictam\norationem esse debere, carere versibus.\nsed hi numeri poeticine sint an ex alio genere quodam\ndeinceps est videndum. Nullus est igitur numerus extra\npoeticos, propterea quod definita sunt genera numerorum.\nNam omnis talis est, ut unus sit e tribus. Pes enim, qui\nadhibetur ad numeros, partitur in tria, ut necesse sit partem\npedis aut aequalem esse alteri parti aut altero tanto aut\nsesqui esse maiorem. Ita fit aequalis dactylus, duplex\niambus, sesquiplex paean; qui pedes in orationem non\ncadere qui possunt? quibus ordine locatis quod efficitur\nnumerosum sit necesse est.\nsed quaeritur quo numero aut\nquibus potissimum sit utendum. Incidere vero omnis in\norationem etiam ex hoc intellegi potest, quod versus saepe\nin oratione per imprudentiam dicimus. Est id vehementer\nvitiosum, sed non attendimus neque exaudimus nosmet\nipsos; senarios vero et Hipponacteos effugere vix possu-\nmus; magnam enim partem ex iambis nostra constat oratio.\nSed tamen eos versus facile agnoscit auditor; sunt enim\nusitatissimi; inculcamus autem per imprudentiam saepe\netiam minus usitatos, sed tamen versus: vitiosum genus et\n\n\n\nlonga animi provisione fugiendum.\nelegit ex multis Iso-\ncrati libris triginta fortasse versus Hieronymus Peripateticus\nin primis nobilis, plerosque senarios, sed etiam anapaestos;\nquo quid potest esse turpius? Etsi in legendo fecit malitiose; prima enim syllaba dempta ex primo verbo sententiae\npostremum ad verbum primam rursus syllabam adiunxit\ninsequentis sententiae; ita factus est anapaestus is qui\nAristophaneus nominatur; quod ne accidat observari nec\npotest nec necesse est. Sed tamen hic corrector in eo ipso\nloco quo reprehendit, ut a me animum adversum est studiose\ninquirente in eum, immittit imprudens ipse senarium. Sit\nigitur hoc cognitum in solutis etiam verbis inesse numeros\neosdemque esse oratorios qui sint poetici.\nsequitur ergo ut qui maxime cadant in orationem aptam\nnumeri videndum sit. Sunt enim qui iambicum putent,\nquod sit orationis simillimus, qua de causa fieri ut is potissimum propter similitudinem veritatis adhibeatur in fabulis,\nquod ille dactylicus numerus hexametrorum magniloquentiae sit accommodatior. Ephorus autem, levis ipse orator et\nprofectus ex optima disciplina, paeana sequitur aut dactylum, fugit autem spondeum et trochaeum. Quod enim\npaean habebat tris brevis, dactylus autem duas, brevitate et\nceleritate syllabarum labi putat verba proclivius contraque\naccidere in spondeo et trochaeo; quorum\nquod alter e longis\nconstet alter e brevibus, fieri alteram nimis incitatam alteram\nnimis tardam orationem, neutram temperatam.\nsed et illi\npriores errant et Ephorus in culpa est. Nam et qui paeana\n\n\n\npraetereunt, non vident mollissimum a sese numer m eundemque amplissimum praeteriri. Quod longe Aristoteli\nvidetur secus, qui iudicat heroum numerum grandiorem\nquam desideret soluta oratio, iambum autem nimis e vul-\ngari esse sermone. Ita neque humilem et abiectam oratio-\nnem nec nimis altam et exaggeratam probat, plenam tamen\neam vult esse gravitatis, ut eos qui audient ad maiorem\nadmirationem possit traducere.\ntrochaeum autem, qui est\neodem spatio quo choreus, cordacem appellat, qia con-\ntractio et brevitas dignitatem non habeat. Ita paeana pro-\nbat eoque ait uti omnis, sed ipsos non sentire cum utantur;\nesse autem tertium ac medium inter illos, et ita fatos eos\npedes esse, ut in eis singulis modus insit aut sesqui lex aut\nduplex aut par. Itaque illi de quibus ante dixi tantum\nmodo commoditatis habuerunt rationem, nullam dignitatis.\niambus enim et dactylus in versum cadunt maxime itaque\nut versum fugimus in oratione, sic hi sunt evitandi continuati pedes; aliud enim quiddam est oratio nec qicquam\ninimicius quam illa versibus; paean autem minime est aptus\nad versum, quo libentius eum recepit oratio. Ephous vero\nne spondeum quidem, quem fugit, intellegit esse aequalem\ndactylo, quem probat. Syllabis enim metiendos pedes,\nnon intervallis existimat; quod idem facit in trochaeo, qui\ntemporibus et intervallis est par iambo, sed eo vitiosus in\noratione, si ponatur extremus, quod verba melius in syllabas\nlongiores cadunt. Atque haec, quae sunt apud Aristotelem,\neadem a Theophrasto Theodecteque de paeane dicuntur.\nego autem sentio omnis in oratione esse quasi permixtos\net confusos pedes, nec enim effugere possemus animad-\nversionem, si semper isdem uteremur, quia nec numerosa\n\n\n\nesse, ut poema, neque extra numerum, ut sermo vulgi, esse\ndebet oratio—alterum nimis est vinctum, ut de industria\nfactum appareat, alterum nimis dissolutum, ut pervagatum\nac vulgare videatur; ut ab altero non delectere, alterum\noderis—;\nsit igitur, ut supra dixi, permixta et temperata\nnumeris nec dissoluta nec tota numerosa, paeane maxime,\nquoniam optimus auctor ita censet, sed reliquis etiam nu-\nmeris, quos ille praeterit, temperata.\nquos autem numeros cum quibus tamquam purpuram\nmisceri oporteat nunc dicendum est atque etiam quibus\norationis generibus sint quique accommodatissimi. Iambus\nenim frequentissimus est in eis quae demisso atque humili\nsermone dicuntur;\npaean autem in amplioribus, in utroque\ndactylus. Itaque in varia et perpetua oratione hi sunt inter\nse miscendi et temperandi. Sic minime animadvertetur\ndelectationis aucupium et quadrandae orationis industria;\nquae latebit eo magis, si et verborum et sententiarum ponderibus utemur. Nam qui audiunt haec duo animadvertunt et iucunda sibi censent, verba dico et sententias, eaque\ndum animis attentis admirantes excipiunt, fugit eos et prae-\ntervolat numerus; qui tamen si abesset, illa ipsa delecta-\nrent minus.\nnec vero is cursus est numerorum—orationis\ndico, nam est longe aliter in versibus—, nihil ut fiat extra\nmodum; nam id quidem esset poema; sed omnis nec\nclaudicans nec quasi fluctuans sed aequabiliter constanter-\nque ingrediens numerosa habetur oratio. Atque id in\ndicendo numerosum putatur, non quod totum constat e\nnumeris, sed quod ad numeros proxime accedit; quo etiam\ndifficilius est oratione uti quam versibus, quod in illis certa\nquaedam et definita lex est, quam sequi sit necesse; in\n\n\n\ndicendo autem nihil est propositum, nisi ut ne immo-\nderata aut angusta aut dissoluta aut fluens sit oratio. Itaque\nnon sunt in ea tamquam tibicini percussionum modi, sed\nuniversa comprehensio et species orationis clausa et ter-\nminata est, quod voluptate aurium iudicatur.\nsolet autem quaeri totone in ambitu verborum numeri\ntenendi sint an in primis partibus atque in extremis; plerique enim censent cadere tantum numerose oportere termi-\nnarique sententiam. Est autem, ut id maxime deceat, non\nut solum; ponendus est enim ille ambitus, non abiciendus.\nQua re cum aures extremum semper exspectent in eoque\nacquiescant, id vacare numero non oportet, sed ad hunc\nexitum iam a principio ferri debet verborum illa compre-\nhensio et tota a capite ita fluere, ut ad extremum veniens\nipsa consistat.\nid autem bona disciplina exercitatis, qui et\nmulta scripserint et quaecumque etiam sine scripto dicent\nsimilia scriptorum effecerint, non erit difficillimum. Ante\nenim circumscribitur mente sententia confestimque verba\nconcurrunt, quae mens eadem, qua nihil est celerius, statim\ndimittit, ut suo quodque loco respondeant; quorum di-\nscriptus ordo alias alia terminatione concluditur. Atque\nomnia illa et prima et media verba spectare debent ad\nultimum.\ninterdum enim cursus est in oratione incitatior,\ninterdum moderata ingressio, ut iam a principio videndum\nsit quem ad modum velis venire ad extremum. Nec in\nnumeris magis quam in reliquis ornamentis orationis, eadem\ncum faciamus quae poetae, effugimus tamen in oratione\npoematis similitudinem. Est enim in utroque et materia et\ntractatio: materia in verbis, tractatio in conlocatione ver-\nborum.\nternae autem sunt utriusque partes: verborum\ntranslatum, novum, priscum-nam de propriis nihil hoc loco\n\n\n\ndicimusâ€”; conlocationis autem eae quas diximus, com-\npositio, concinnitas, numerus.\nsed in utroque frequen-\ntiores sunt et liberiores poetae; nam et transferunt verba\ncum crebrius tum etiam audacius et priscis libentius utuntur et liberius novis. Quod idem fit in numeris, in quibus\nquasi necessitati parere coguntur. Sed tamen haec nec\nnimis esse diversa neque nullo modo coniuncta intellegi\nlicet. Ita fit ut non item in oratione ut in versu numerus\nexstet idque quod numerosum in oratione dicitur non semper\nnumero fiat, sed non numquam aut concinnitate aut constructione verborum.\nita si numerus orationis quaeritur qui\nsit, omnis est, sed alius alio melior atque aptior; si locus, in\nomni parte verborum; si unde ortus sit, ex aurium voluptate; si componendorum ratio, dicetur alio loco, quia pertinet ad usum, quae pars quarta et extrema nobis in dividendo fuit; si ad quam rem adhibeatur, ad delectationem;\nsi quando, semper; si quo loco, in tota continuatione verborum; si quae res efficiat voluptatem, eadem quae in\nversibus, quorum modum notat ars, sed aures ipsae tacito\neum sensu sine arte definiunt.\nsatis multa de natura; sequitur usus, de quo est accu-\nratius disputandum. In quo quaesitum est in totone cir-\ncuitu illo orationis, quem Graeci peri/odon, nos tum ambitum, tum circuitum, tum comprehensionem aut continuationem aut circumscriptionem dicimus, an in principiis\nsolum an in extremis an in utraque parte numerus tenendus\nsit; deinde cum aliud videatur esse numerus aliud numero-\nsum, quid intersit.\ntum autem in omnibusne numeris\naequaliter particulas deceat incidere an facere alias breviores alias longiores, idque quando aut cur; quibusque\npartibus, pluribusne an singulis, imparibus an aequalibus,\n\n\n\net quando aut istis aut illis sit utendum; quaeque inter se\naptissime conlocentur et quo modo, an omnino nulla sit in\neo genere distinctio; quodque ad rem maxime pertinet, qua\nratione numerosa fiat oratio.\nexplicandum etiam est unde\norta sit forma verborum dicendumque quantos circuitus\nfacere deceat deque eorum particulis et tamquam incisionibus disserendum est quaerendumque utrum una species et\nlongitude sit earum anne plures et, si plures, quo loco aut\nquando quoque genere uti oporteat. Postremo totius\ngeneris utilitas explicanda est, quae quidem patet latius;\nnon ad unam enim rem aliquam, sed ad pluris accommodatur.\nac licet non ad singula respondentem de universo genere\nsic dicere, ut etiam singulis satis responsum esse videatur.\nRemotis igitur reliquis generibus unum selegimus hoc, quod\nin causis foroque versatur, de quo diceremus. Ergo in\naliis, id est in historia et in eo quod appellamus e)pideiktiko/n,\nplacet omnia dici Isocrateo Theopompeoque more illa cir-\ncumscriptione ambituque, ut tamquam in orbe inclusa\ncurrat oratio, quoad insistat in singulis perfectis absolutis-\nque sententiis.\nitaque postea quam est nata haec vel circumscriptio vel comprehensio vel continuatio vel ambitus,\nsi ita licet dicere, nemo, qui aliquo esset in numero, scripsit\norationem generis eius quod esset ad delectationem com-\nparatum remotumque a iudiciis forensique certamine, quin\nredigeret omnis fere in quadrum numerumque sententias.\nNam cum is est auditor qui non vereatur ne compositae\norationis insidiis sua fides attemptetur, gratiam quoque\nhabet oratori voluptati aurium servienti.\ngenus autem hoc\norationis neque totum adsumendum est ad causas forensis\nneque omnino repudiandum, si enim semper utare, cum\nsatietatem adfert tum quale sit etiam ab imperitis agnosci-\n\n\n\ntur; detrahit praeterea actionis dolorem, aufert humanum\nsensum auditoris, tollit funditus veritatem et fidem.\nSed quoniam adhibenda non numquam est, primum\nvidendum est quo loco, deinde quam diu retinenda sit, tum\nquot modis commutanda.\nadhibenda est igitur numerosa\noratio, si aut laudandum est aliquid ornatius, ut nos in\naccusationis secundo de Siciliae laude diximus, ut in senatu\nde consulatu meo, aut exponenda narratio, quae plus dignitatis desiderat quam doloris, ut in quarto accusationis de\nHennensi Cerere, de Segestana Diana, de Syracusarum situ\ndiximus. Saepe etiam in amplificanda re concessu omnium\nfunditur numerose et volubiliter oratio. Id nos fortasse\nnon perfecimus, conati quidem saepissime sumus; quod\nplurimis locis perorationes nostrae voluisse nos atque animo\ncontendisse declarant. Id autem tum valet cum is qui\naudit ab oratore iam obsessus est ac tenetur. Non enim id\nagit ut insidietur et observet, sed iam favet processumque\nvult dicendique vim admirans non anquirit quid reprehendat.\nhaec autem forma retinenda non diu est, nec dico in per-\noratione, quam ipsam includit, sed in orationis reliquis\npartibus. Nam cum sis eis locis usus quibus ostendi licere,\ntransferenda tota dictio est ad illa quae nescio cur, cum\nGraeci ko/mmata et kw=la nominent, nos non recte incisa et\nmembra dicamus. Neque enim esse possunt rebus ignotis\nnota nomina, sed cum verba aut suavitatis aut inopiae causa\ntransferre soleamus, in omnibus hoc fit artibus, ut, cum id\nappellandum sit quod propter rerum ignorationem ipsarum\n\n\n\nnullum habuerit ante nomen, necessitas cogat aut novum\nfacere verbum aut a simili mutuari.\nquo autem pacto deceat incise membratimve dici iam\nvidebimus; nunc quot modis mutentur comprehensiones\nconclusionesque dicendum est. Fluit omnino numerus a\nprimo tum incitatius brevitate pedum, tum proceritate\ntardius. Cursum contentiones magis requirunt, expositiones rerum tarditatem. Insistit autem ambitus modis\npluribus, e quibus unum est secuta Asia maxime, qui\ndichoreus vocatur, cum duo extremi chorei sunt, id est\ne singulis longis et brevibus. Explanandum est enim, quod\nab aliis eidem pedes aliis vocabulis nominantur.\ndichoreus\nnon est ille quidem sua sponte vitiosus in clausulis, sed in\norationis numero nihil est tam vitiosum quam si semper est\n1idem. Cadit autem per se ille ipse praeclare, quo etiam\nsatietas formidanda est magis. Me stante C. Carbo C. F.\ntribunus plebis in contione dixit his verbis: 0 Marce Druse,\npatrem appello—haec quidem duo binis pedibus incisim;\ndein membratim: Tu dicere solebas sacram esse rem\npublicam ;—haec item membra ternis; post ambitus:\nquicumque eam violavissent, ab omnibus esse ei poenas persolutas;—dichoreus; nihil enim ad rem, extrema illa longa\nsit an brevis; deinde: Patris dictum sapiens temeritas fili\ncomprobavit—hoc dichoreo tantus clamor contionis exci-\ntatus est, ut admirabile esset. Quaero nonne id numerus\neffecerit? Verborum ordinem immuta, fac sic: Comprobavit fili temeritas, iam nihil erit, etsi temeritas ex tribus\nbrevibus et longa est, quem Aristoteles ut optimum probat,\na quo dissentio. 'At eadem verba, eadem sententia.'\nanimo\nistuc satis est, auribus non satis. Sed id crebrius fieri non\n\n\n\noportet; primum enim numerus agnoscitur, deinde satiat,\npostea cognita facilitate contemnitur.\nsed sunt clausulae plures, quae numerose et iucunde\ncadant. Nam et creticus, qui est e longa et brevi et longa,\net eius aequalis paean, qui spatio par est, syllaba longior,\nquam commodissime putatur in solutam orationem inligari,\ncum sit duplex. Nam aut e longa est et tribus brevibus, qui\nnumerus in primo viget, iacet in extremo, aut e totidem\nbrevibus et longa, in\nquem optime cadere censent veteres;\nego non plane reicio, sed alios antepono.\nne spondeus\nquidem funditus est repudiandus, etsi, quod est e longis\nduabus, hebetior videtur et tardior; habet tamen stabilem\nquendam et non expertem dignitatis gradum, in incisionibus vero multo magis et in membris; paucitatem enim\npedum gravitate sua et tarditate compensat. Sed hos cum\nin clausulis pedes nomino, non loquor de uno pede ex-\ntremo: adiungo, quod minimum sit, proximum superiorem,\nsaepe etiam tertium.\nne iambus quidem, qui est e brevi\net longa, aut par choreo qui habet tris brevis trochaeus,\nsed\nspatio par, non syllabis, aut etiam dactylus, qui est e long\net duabus brevibus, si est proximus a postremo, parum\nvolubiliter pervenit ad extremum, si est extremus choreus\naut spondeus; numquam enim interest uter sit eorum in\npede extremo. Sed idem hi tres pedes male concludunt,\nsi quis eorum in extremo locatus est, nisi cum pro cretico\npostremus est dactylus; nihil enim interest dactylus sit\nextremus an creticus, quia postrema syllaba brevis an longa\nsit ne in versu quidem refert.\nqua re etiam paeana qui\ndixit aptiorem, in quo esset longa postrema, vidit parum,\n\n\n\nquoniam nihil ad rem est, postrema quam longa sit. Iam\npaean, quod pluris habeat syllabas quam tris, numerus a\nquibusdam, non pes habetur. Est quidem, ut inter omnis\nconstat antiquos, Aristotelem, Theophrastum, Theodectem,\nEphorum, unus aptissimus orationi vel orienti vel mediae;\nputant illi etiam cadenti, quo loco mihi videtur aptior\ncreticus. Dochmius autem e quinque syllabis, brevi, duabus longis, brevi, longa, ut est hoc: Amicos tenes, quovis\nloco aptus est, dum semel ponatur: iteratus aut continuatus\nnumerum apertum et nimis insignem facit.\nhis igitur tot\ncommutationibus tamque variis si utemur, nec deprehendetur manifesto quid a nobis de industria fiat et occurretur\nsatietati. Et quia non numero solum\nnumerosa oratio sed\net compositione fit et genere, quod ante dictum est, con-\ncinnitatis—compositione potest intellegi, cum ita structa\nverba sunt, ut numerus non quaesitus sed ipse secutus esse\nvideatur, ut apud Crassum: Nam ubi libido dominatur,\ninnocentiae leve praesidium est; ordo enim verborum efficit\nnumerum sine ulla aperta oratoris industria—; itaque si\nquae veteres illi, Herodotum dico et Thucydidem totamque\neam aetatem, apte numeroseque dixerunt, ea non numero\nquaesito, sed verborum conlocatione ceciderunt.\nformae\nvero quaedam sunt orationis, in quibus ea concinnitas est\nut sequatur numerus necessario. Nam cum aut par pari\nrefertur aut contrarium contrario opponitur aut quae simi-\nliter cadunt verba verbis comparantur, quidquid ita concluditur, plerumque fit ut numerose cadat, quo de genere\ncum exemplis supra diximus; ut haec quoque copia faculta-\ntem adferat non semper eodem modo desinendi. Nec\ntamen haec ita sunt arta et astricta, ut ea, cum velimus,\n\n\n\nlaxare nequeamus. Multum interest utrum numerosa sit,\nid est similis numerorum, an plane e numeris constet oratio;\nalterum si fit, intolerabile vitium est, alterum nisi fit, dissipata et inculta et fluens est oratio.\nsed quoniam non modo non frequenter verum etiam\nraro in veris causis aut forensibus circumscripte numeroseque dicendum est, sequi videtur, ut videamus quae sint\nilla quae supra dixi incisa, quae membra. Haec enim in\nveris causis maximam partem orationis obtinent. Constat\nenim ille ambitus et plena comprehensio e quattuor fere\npartibus, quae membra dicimus, ut et auris impleat et\nneque brevior sit quam satis sit neque longior. Quamquam\nutrumque non numquam vel potius saepe accidit, ut aut\ncitius insistendum sit aut longius procedendum, ne brevitas\ndefrudasse auris videatur neve longitude obtudisse. Sed\nhabeo mediocritatis rationem; nec enim loquor de versu\net est liberior aliquanto oratio. E quattuor igitur quasi\nhexametrorum instar versuum quod sit constat fere plena\ncomprehensio.\nhis igitur singulis versibus quasi nodi\napparent continuationis, quos in ambitu coniungimus. Sin\nmembratim volumus dicere, insistimus atque, cum opus\nest, ab isto cursu invidioso facile nos et saepe diiungimus.\nSed nihil tam debet esse numerosum quam hoc, quod\nminime apparet et valet plurimum. Ex hoc genere illud\nest Crassi: Missos faciant patronos; ipsi prodeant;—nisi\nintervallo dixisset ipsi prodeant, sensisset profecto se fudisse\nsenarium; omnino melius caderet prodeant ipsi; sed de\ngenere nunc disputo;—\ncur clandestinis consiliis nos op-\n\n\n\npugnant? cur de perfugis nostris copias comparant contra\nnos? Prima sunt illa duo, quae ko/mmata Graeci vocant,\nnos incisa dicimus; deinde tertium kw=lon illi, nos mem-\nbrum; sequitur non longaâ€”ex duobus enim versibus, id\nest membris, perfecta comprehensio est et in spondeos\ncadit; et Crassus quidem sic plerumque dicebat, idque\nipse genus dicendi maxime probo.\nsed quae incisim aut\nmembratim efferuntur, ea vel aptissime cadere debent, ut\nest apud me: Domus tibi deerat? at habebas. Pecunia\nsuperabat? at egebas;\nhaec incise dicta sunt quattuor;\nat membratim quae sequuntur duo: Incurristi amens in\ncolumnas, in alienos insanus insanisti. Deinde omnia tamquam crepidine quadam comprehensione longiore sus-\ntinentur: Depressam, caecam, iacentem domum pluris\nquam te et quam fortunas tuas aestimasti. Dichoreo\nfinitur. At spondeis proximum illud. Nam in his, quibus\nut pugiunculis uti oportet, brevitas faciet ipsa liberiores\npedes; saepe enim singulis utendum est, plerumque binis,\net utrisque addi pedis pars potest, non fere ternis amplius.\nincisim autem et membratim tractata oratio in veris causis\nplurimum valet, maximeque eis locis, cum aut arguas aut\nrefellas, ut nos in Corneliana secunda: O callidos homines,\no rem excogitatam, o ingenia metuenda! Membratim\nadhuc; deinde caesim: Diximus, rursus membratim: Tes-\ntis dare volumus. Extrema sequitur comprehensio, sed\nex duobus membris, qua non potest esse brevior: Quem,\nquaeso, nostrum fefellit ita vos esse facturos?\nnec ullum\ngenus est dicendi aut melius aut fortius quam binis aut\n\n\n\nternis ferire verbis, non numquam singulis, paulo alias pluribus, inter quae variis clausulis interponit se raro numerosa\ncomprehensio; quam perverse fugiens Hegesias, dum ille\nquoque imitari Lysiam vult alterum paene Demosthenem,\nsaltat incidens particulas. Et is quidem non minus sen-\ntentiis peccat quam verbis, ut non quaerat quem appellet\nineptum qui illum cognoverit. Sed ego illa Crassi et nostra\nposui, ut qui vellet auribus ipsis quid numerosum etiam\nin minimis particulis orationis esset iudicaret. Et quoniam\nplura de numerosa oratione diximus quam quisquam ante\nnos, nunc de eius generis utilitate dicemus.\nnihil enim est aliud, Brute, quod quidem tu minime\nomnium ignoras, pulchre et oratorie dicere nisi optimis\nsententiis verbisque lectissimis dicere. Et nec sententia\nulla est quae fructum oratori ferat, nisi apte exposita atque\nabsolute, nec verborum lumen apparet nisi diligenter conlocatorum, et horum utrumque numerus inlustrat; numerus\nautem—saepe enim hoc testandum est—non modo non\npoetice vinctus verum etiam fugiens ilium eique omnium\ndissimillimus; non quin idem sint numeri non modo ora-\ntorum et poetarum verum omnino loquentium, denique\netiam sonantium omnium quae metiri auribus possumus,\nsed ordo pedum facit, ut id quod pronuntiatur aut orationis\naut poematis simile videatur.\nhanc igitur, sive composi-\ntionem sive perfectionem sive numerum vocari placet, et\n\nadhibere necesse est, si ornate velis dicere, non solum,\nquod ait Aristoteles et Theophrastus, ne infinite feratur\nut flumen oratio, quae non aut spiritu pronuntiantis aut\ninterductu librari, sed numero coacta debet insistere,\nverum etiam quod multo maiorem habent apta vim quam\nsoluta. Vt enim athletas nec multo secus gladiatores\n\n\n\nvidemus nihil nec vitando facere caute nec petendo vehe-\nmenter, in quo non motus hic habeat palaestram quandam,\nut quicquid in his rebus fiat utiliter ad pugnam idem ad\naspectum etiam sit venustum, sic orator nec plagam gravem\nfacit, nisi petitio fuit apta, nec satis tecte declinat impetum,\nnisi etiam in cedendo quid deceat intellegit.\nitaque qualis\neorum motus quos a)palai/strous Graeci vocant, talis horum\nmihi videtur oratio qui non claudunt numeris sententias,\ntantumque abest ut—quod ei qui hoc aut magistrorum\ninopia aut ingeni tarditate aut laboris fuga non sunt adse-\ncuti solent dicere—enervetur oratio compositione verborum,\nut aliter in ea nec impetus ullus nec vis esse possit.\nsed\nmagnam exercitationem res flagitat, ne quid eorum qui\ngenus hoc secuti non tenuerunt simile faciamus, ne aut\nverba traiciamus aperte, quo melius aut cadat aut volvatur\noratio; quod se\nL. Caelius Antipater in prooemio belli\nPunici nisi necessario facturum negat. O virum simplicem\nqui nos nihil celet, sapientem qui serviendum necessitati\nputet! Sed hic omnino rudis; nobis autem in scribendo\natque in dicendo necessitatis excusatio non probatur; nihil\nest enim necesse et, si quid esset, id necesse tamen non\nerat confiteri. Et hic quidem, qui hanc a Laelio, ad quem\nscripsit, cui se purgat, veniam petit, et utitur ea traiectione\nverborum et nihilo tamen aptius explet concluditque sen-\ntentias. Apud alios autem et Asiaticos maxime numero\nservientes inculcata reperias inania quaedam verba quasi\ncomplementa numerorum. Sunt etiam qui illo vitio, quod\nab Hegesia maxime fluxit, infringendis concidendisque\nnumeris in quoddam genus abiectum incidant versiculorum\nsimillimum.\ntertium est, in quo fuerunt fratres illi Asiaticorum rhetorum principes Hierocles et Menecles minime\nmea sententia contemnendi. Etsi enim a forma veritatis\net ab Atticorum regula absunt, tamen hoc vitium compensant vel facultate vel copia. Sed apud eos varietas non\nerat, quod omnia fere concludebantur uno modo. Quae vitia\nqui fugerit, ut neque verbum ita traiciat ut id de industria\nfactum intellegatur, neque inferciens verba quasi rimas\nexpleat, nec minutos numeros sequens concidat delumbetque\nsententias, nec sine ulla commutatione in eodem semper\nversetur genere numerorum, is omnia fere vitia vitaverit.\nNam de laudibus multa diximus, quibus sunt illa perspicue\nvitia contraria.\nquantum autem sit apte dicere, experiri\nlicet, si aut compositi oratoris bene structam conlocationem\ndissolvas permutatione verborum;â€” corrumpatur enim\ntota res, ut et\nhaec nostra in Corneliana et deinceps\nomnia: Neque me divitiae movent, quibus omnis Africanos\net Laelios multi venalicii mercatoresque superarunt: immuta paululum, ut sit multi superarunt mercatores venaliciique, perierit tota res; et quae sequuntur: Neque vestis\naut caelatum aurum et argentum, quo nostros veteres Mar-\ncellos Maximosque multi eunuchi e Syria Aegyptoque vicerunt; verba permuta sic, ut sit vicerunt eunuchi e Syria\nAegyptoque: adde tertium: Neque vero ornamenta ista\nvillarum, quibus L. Paullum et L. Mummium, qui rebus\nhis urbem Italiamque omnem referserunt, ab aliquo video\nperfacile Deliaco aut Syro potuisse superari; fac ita: potu-\nisse superari ab aliquo Syro aut Deliaco;\nvidesne, ut ordine\nverborum paululum commutato, isdem tamen verbis stante\nsententia, ad nihilum omnia recidant, cum sint ex aptis\n\n\n\ndissoluta? Aut si alicuius inconditi arripias dissipatam\naliquam sententiam eamque ordine verborum paululum\ncommutato in quadrum redigas, efficiatur aptum illud, quod\nfuerit antea diffluens ac solutum. Age sume de Gracchi\napud censores illud: Abesse non potest quin eiusdem\nhominis sit probos improbare qui improbos probet; quanto\naptius, si ita dixisset: Quin eiusdem hominis sit qui improbos probet probos improbare!\nhoc modo dicere nemo\numquam noluit nemoque potuit quin dixerit; qui autem\naliter dixerunt, hoc adsequi non potuerunt. Ita facti sunt\nrepente Attici; quasi vero Trallianus fuerit Demosthenes !\ncuius non tam vibrarent fulmina illa, nisi numeris contorta\nferrentur.\nsed si quem magis delectant soluta, sequatur\nea sane, modo sic ut, si quis Phidiae clipeum dissolverit,\nconlocationis universam speciem sustulerit, non singulorum\noperum venustatem; ut in Thucydide orbem modo orationis desidero, ornamenta comparent.\nisti autem cum\ndissolvunt orationem, in qua nec res nec verbum ullum est\nnisi abiectum, non clipeum, sed, ut in proverbio est—etsi\nhumilius dictum est tamen simile est\n—, scopas ut ita\ndicam\nmihi videntur dissolvere. Atque ut plane genus\nhoc, quod ego laudo, contempsisse videantur, aut scribant\naliquid vel Isocrateo more vel quo Aeschines aut Demo-\nsthenes utitur, tum illos existimabo non desperatione reformi-\ndavisse genus hoc, sed iudicio refugisse; aut reperiam ipse\neadem condicione qui uti velit, ut aut dicat aut scribat utra\nvoles lingua eo genere quo illi volunt; facilius est enim\napta dissolvere quam dissipata conectere.\nres se autem\n\n\n\nsic habet, ut brevissime dicam quod sentio: composite et\napte sine sententiis dicere insania est, sententiose autem\nsine verborum et ordine et modo infantia, sed eius modi\ntamen infantia, ut.ea qui utantur non stulti homines haberi\npossint, etiam plerumque prudentes; quo qui est contentus\nutatur. Eloquens vero, qui non approbationes solum sed\nadmirationes, clamores, plausus, si liceat, movere debet,\nomnibus oportet ita rebus excellat, ut ei turpe sit quicquam\naut exspectari aut audiri libentius.\nhabes meum de oratore, Brute, indicium; quod aut\nsequere, si probaveris, aut tuo stabis, si aliud quoddam\nest tuum. In quo neque pugnabo tecum neque hoc meum,\nde quo tanto opere hoc libro adseveravi, umquam adfirmabo\nesse verius quam tuum. Potest enim non solum aliud mihi\nac tibi, sed mihimet ipsi aliud alias videri. Nec in hac\nmodo re quae ad vulgi adsensum spectet et ad aurium\nvoluptatem, quae duo sunt ad iudicandum levissima, sed\nne in maximis quidem rebus quicquam adhuc inveni\nfirmius, quod tenerem aut quo iudicium meum derigerem,\nquam id quodcumque mihi quam simillimum veri videretur,\ncum ipsum illud verum tamen in occulto lateret.\ntu autem\nvelim, si tibi ea quae disputata sunt minus probabuntur,\nut aut maius opus institutum putes quam effici potuerit,\naut, dum tibi roganti voluerim obsequi, verecundia negandi\nscribendi me impudentiam suscepisse.\n","locs":[{"loc":"urn:cts:latinLit:phi0474.phi040:1","start":0,"length":473},{"loc":"urn:cts:latinLit:phi0474.phi040:2","start":473,"length":339},{"loc":"urn:cts:latinLit:phi0474.phi040:3","start":812,"length":353},{"loc":"urn:cts:latinLit:phi0474.phi040:4","start":1165,"length":483},{"loc":"urn:cts:latinLit:phi0474.phi040:5","start":1648,"length":618},{"loc":"urn:cts:latinLit:phi0474.phi040:6","start":2266,"length":424},{"loc":"urn:cts:latinLit:phi0474.phi040:7","start":2690,"length":328},{"loc":"urn:cts:latinLit:phi0474.phi040:8","start":3018,"length":449},{"loc":"urn:cts:latinLit:phi0474.phi040:9","start":3467,"length":426},{"loc":"urn:cts:latinLit:phi0474.phi040:10","start":3893,"length":380},{"loc":"urn:cts:latinLit:phi0474.phi040:11","start":4273,"length":433},{"loc":"urn:cts:latinLit:phi0474.phi040:12","start":4706,"length":603},{"loc":"urn:cts:latinLit:phi0474.phi040:13","start":5309,"length":304},{"loc":"urn:cts:latinLit:phi0474.phi040:14","start":5613,"length":345},{"loc":"urn:cts:latinLit:phi0474.phi040:15","start":5958,"length":401},{"loc":"urn:cts:latinLit:phi0474.phi040:16","start":6359,"length":514},{"loc":"urn:cts:latinLit:phi0474.phi040:17","start":6873,"length":313},{"loc":"urn:cts:latinLit:phi0474.phi040:18","start":7186,"length":494},{"loc":"urn:cts:latinLit:phi0474.phi040:19","start":7680,"length":414},{"loc":"urn:cts:latinLit:phi0474.phi040:20","start":8094,"length":746},{"loc":"urn:cts:latinLit:phi0474.phi040:21","start":8840,"length":438},{"loc":"urn:cts:latinLit:phi0474.phi040:22","start":9278,"length":391},{"loc":"urn:cts:latinLit:phi0474.phi040:23","start":9669,"length":661},{"loc":"urn:cts:latinLit:phi0474.phi040:24","start":10330,"length":389},{"loc":"urn:cts:latinLit:phi0474.phi040:25","start":10719,"length":502},{"loc":"urn:cts:latinLit:phi0474.phi040:26","start":11221,"length":551},{"loc":"urn:cts:latinLit:phi0474.phi040:27","start":11772,"length":478},{"loc":"urn:cts:latinLit:phi0474.phi040:28","start":12250,"length":319},{"loc":"urn:cts:latinLit:phi0474.phi040:29","start":12569,"length":574},{"loc":"urn:cts:latinLit:phi0474.phi040:30","start":13143,"length":561},{"loc":"urn:cts:latinLit:phi0474.phi040:31","start":13704,"length":425},{"loc":"urn:cts:latinLit:phi0474.phi040:32","start":14129,"length":443},{"loc":"urn:cts:latinLit:phi0474.phi040:33","start":14572,"length":500},{"loc":"urn:cts:latinLit:phi0474.phi040:34","start":15072,"length":683},{"loc":"urn:cts:latinLit:phi0474.phi040:35","start":15755,"length":492},{"loc":"urn:cts:latinLit:phi0474.phi040:36","start":16247,"length":796},{"loc":"urn:cts:latinLit:phi0474.phi040:37","start":17043,"length":690},{"loc":"urn:cts:latinLit:phi0474.phi040:38","start":17733,"length":562},{"loc":"urn:cts:latinLit:phi0474.phi040:39","start":18295,"length":720},{"loc":"urn:cts:latinLit:phi0474.phi040:40","start":19015,"length":610},{"loc":"urn:cts:latinLit:phi0474.phi040:41","start":19625,"length":798},{"loc":"urn:cts:latinLit:phi0474.phi040:42","start":20423,"length":693},{"loc":"urn:cts:latinLit:phi0474.phi040:43","start":21116,"length":366},{"loc":"urn:cts:latinLit:phi0474.phi040:44","start":21482,"length":398},{"loc":"urn:cts:latinLit:phi0474.phi040:45","start":21880,"length":469},{"loc":"urn:cts:latinLit:phi0474.phi040:46","start":22349,"length":399},{"loc":"urn:cts:latinLit:phi0474.phi040:47","start":22748,"length":420},{"loc":"urn:cts:latinLit:phi0474.phi040:48","start":23168,"length":411},{"loc":"urn:cts:latinLit:phi0474.phi040:49","start":23579,"length":239},{"loc":"urn:cts:latinLit:phi0474.phi040:50","start":23818,"length":303},{"loc":"urn:cts:latinLit:phi0474.phi040:51","start":24121,"length":576},{"loc":"urn:cts:latinLit:phi0474.phi040:52","start":24697,"length":457},{"loc":"urn:cts:latinLit:phi0474.phi040:53","start":25154,"length":586},{"loc":"urn:cts:latinLit:phi0474.phi040:54","start":25740,"length":371},{"loc":"urn:cts:latinLit:phi0474.phi040:55","start":26111,"length":590},{"loc":"urn:cts:latinLit:phi0474.phi040:56","start":26701,"length":478},{"loc":"urn:cts:latinLit:phi0474.phi040:57","start":27179,"length":440},{"loc":"urn:cts:latinLit:phi0474.phi040:58","start":27619,"length":293},{"loc":"urn:cts:latinLit:phi0474.phi040:59","start":27912,"length":551},{"loc":"urn:cts:latinLit:phi0474.phi040:60","start":28463,"length":335},{"loc":"urn:cts:latinLit:phi0474.phi040:61","start":28798,"length":449},{"loc":"urn:cts:latinLit:phi0474.phi040:62","start":29247,"length":386},{"loc":"urn:cts:latinLit:phi0474.phi040:63","start":29633,"length":345},{"loc":"urn:cts:latinLit:phi0474.phi040:64","start":29978,"length":411},{"loc":"urn:cts:latinLit:phi0474.phi040:65","start":30389,"length":575},{"loc":"urn:cts:latinLit:phi0474.phi040:66","start":30964,"length":496},{"loc":"urn:cts:latinLit:phi0474.phi040:67","start":31460,"length":572},{"loc":"urn:cts:latinLit:phi0474.phi040:68","start":32032,"length":644},{"loc":"urn:cts:latinLit:phi0474.phi040:69","start":32676,"length":422},{"loc":"urn:cts:latinLit:phi0474.phi040:70","start":33098,"length":577},{"loc":"urn:cts:latinLit:phi0474.phi040:71","start":33675,"length":438},{"loc":"urn:cts:latinLit:phi0474.phi040:72","start":34113,"length":601},{"loc":"urn:cts:latinLit:phi0474.phi040:73","start":34714,"length":610},{"loc":"urn:cts:latinLit:phi0474.phi040:74","start":35324,"length":821},{"loc":"urn:cts:latinLit:phi0474.phi040:75","start":36145,"length":284},{"loc":"urn:cts:latinLit:phi0474.phi040:76","start":36429,"length":452},{"loc":"urn:cts:latinLit:phi0474.phi040:77","start":36881,"length":499},{"loc":"urn:cts:latinLit:phi0474.phi040:78","start":37380,"length":470},{"loc":"urn:cts:latinLit:phi0474.phi040:79","start":37850,"length":483},{"loc":"urn:cts:latinLit:phi0474.phi040:80","start":38333,"length":431},{"loc":"urn:cts:latinLit:phi0474.phi040:81","start":38764,"length":655},{"loc":"urn:cts:latinLit:phi0474.phi040:82","start":39419,"length":464},{"loc":"urn:cts:latinLit:phi0474.phi040:83","start":39883,"length":455},{"loc":"urn:cts:latinLit:phi0474.phi040:84","start":40338,"length":338},{"loc":"urn:cts:latinLit:phi0474.phi040:85","start":40676,"length":619},{"loc":"urn:cts:latinLit:phi0474.phi040:86","start":41295,"length":317},{"loc":"urn:cts:latinLit:phi0474.phi040:87","start":41612,"length":292},{"loc":"urn:cts:latinLit:phi0474.phi040:88","start":41904,"length":318},{"loc":"urn:cts:latinLit:phi0474.phi040:89","start":42222,"length":378},{"loc":"urn:cts:latinLit:phi0474.phi040:90","start":42600,"length":405},{"loc":"urn:cts:latinLit:phi0474.phi040:91","start":43005,"length":294},{"loc":"urn:cts:latinLit:phi0474.phi040:92","start":43299,"length":524},{"loc":"urn:cts:latinLit:phi0474.phi040:93","start":43823,"length":328},{"loc":"urn:cts:latinLit:phi0474.phi040:94","start":44151,"length":561},{"loc":"urn:cts:latinLit:phi0474.phi040:95","start":44712,"length":352},{"loc":"urn:cts:latinLit:phi0474.phi040:96","start":45064,"length":282},{"loc":"urn:cts:latinLit:phi0474.phi040:97","start":45346,"length":495},{"loc":"urn:cts:latinLit:phi0474.phi040:98","start":45841,"length":539},{"loc":"urn:cts:latinLit:phi0474.phi040:99","start":46380,"length":684},{"loc":"urn:cts:latinLit:phi0474.phi040:100","start":47064,"length":413},{"loc":"urn:cts:latinLit:phi0474.phi040:101","start":47477,"length":503},{"loc":"urn:cts:latinLit:phi0474.phi040:102","start":47980,"length":343},{"loc":"urn:cts:latinLit:phi0474.phi040:103","start":48323,"length":418},{"loc":"urn:cts:latinLit:phi0474.phi040:104","start":48741,"length":390},{"loc":"urn:cts:latinLit:phi0474.phi040:105","start":49131,"length":518},{"loc":"urn:cts:latinLit:phi0474.phi040:106","start":49649,"length":512},{"loc":"urn:cts:latinLit:phi0474.phi040:107","start":50161,"length":652},{"loc":"urn:cts:latinLit:phi0474.phi040:108","start":50813,"length":350},{"loc":"urn:cts:latinLit:phi0474.phi040:109","start":51163,"length":552},{"loc":"urn:cts:latinLit:phi0474.phi040:110","start":51715,"length":508},{"loc":"urn:cts:latinLit:phi0474.phi040:111","start":52223,"length":383},{"loc":"urn:cts:latinLit:phi0474.phi040:112","start":52606,"length":541},{"loc":"urn:cts:latinLit:phi0474.phi040:113","start":53147,"length":675},{"loc":"urn:cts:latinLit:phi0474.phi040:114","start":53822,"length":529},{"loc":"urn:cts:latinLit:phi0474.phi040:115","start":54351,"length":596},{"loc":"urn:cts:latinLit:phi0474.phi040:116","start":54947,"length":563},{"loc":"urn:cts:latinLit:phi0474.phi040:117","start":55510,"length":539},{"loc":"urn:cts:latinLit:phi0474.phi040:118","start":56049,"length":489},{"loc":"urn:cts:latinLit:phi0474.phi040:119","start":56538,"length":430},{"loc":"urn:cts:latinLit:phi0474.phi040:120","start":56968,"length":865},{"loc":"urn:cts:latinLit:phi0474.phi040:121","start":57833,"length":453},{"loc":"urn:cts:latinLit:phi0474.phi040:122","start":58286,"length":869},{"loc":"urn:cts:latinLit:phi0474.phi040:123","start":59155,"length":543},{"loc":"urn:cts:latinLit:phi0474.phi040:124","start":59698,"length":380},{"loc":"urn:cts:latinLit:phi0474.phi040:125","start":60078,"length":661},{"loc":"urn:cts:latinLit:phi0474.phi040:126","start":60739,"length":558},{"loc":"urn:cts:latinLit:phi0474.phi040:127","start":61297,"length":452},{"loc":"urn:cts:latinLit:phi0474.phi040:128","start":61749,"length":486},{"loc":"urn:cts:latinLit:phi0474.phi040:129","start":62235,"length":383},{"loc":"urn:cts:latinLit:phi0474.phi040:130","start":62618,"length":406},{"loc":"urn:cts:latinLit:phi0474.phi040:131","start":63024,"length":495},{"loc":"urn:cts:latinLit:phi0474.phi040:132","start":63519,"length":606},{"loc":"urn:cts:latinLit:phi0474.phi040:133","start":64125,"length":405},{"loc":"urn:cts:latinLit:phi0474.phi040:134","start":64530,"length":696},{"loc":"urn:cts:latinLit:phi0474.phi040:135","start":65226,"length":759},{"loc":"urn:cts:latinLit:phi0474.phi040:136","start":65985,"length":431},{"loc":"urn:cts:latinLit:phi0474.phi040:137","start":66416,"length":693},{"loc":"urn:cts:latinLit:phi0474.phi040:138","start":67109,"length":652},{"loc":"urn:cts:latinLit:phi0474.phi040:139","start":67761,"length":333},{"loc":"urn:cts:latinLit:phi0474.phi040:140","start":68094,"length":723},{"loc":"urn:cts:latinLit:phi0474.phi040:141","start":68817,"length":536},{"loc":"urn:cts:latinLit:phi0474.phi040:142","start":69353,"length":440},{"loc":"urn:cts:latinLit:phi0474.phi040:143","start":69793,"length":620},{"loc":"urn:cts:latinLit:phi0474.phi040:144","start":70413,"length":384},{"loc":"urn:cts:latinLit:phi0474.phi040:145","start":70797,"length":379},{"loc":"urn:cts:latinLit:phi0474.phi040:146","start":71176,"length":520},{"loc":"urn:cts:latinLit:phi0474.phi040:147","start":71696,"length":604},{"loc":"urn:cts:latinLit:phi0474.phi040:148","start":72300,"length":628},{"loc":"urn:cts:latinLit:phi0474.phi040:149","start":72928,"length":561},{"loc":"urn:cts:latinLit:phi0474.phi040:150","start":73489,"length":515},{"loc":"urn:cts:latinLit:phi0474.phi040:151","start":74004,"length":562},{"loc":"urn:cts:latinLit:phi0474.phi040:152","start":74566,"length":413},{"loc":"urn:cts:latinLit:phi0474.phi040:153","start":74979,"length":710},{"loc":"urn:cts:latinLit:phi0474.phi040:154","start":75689,"length":564},{"loc":"urn:cts:latinLit:phi0474.phi040:155","start":76253,"length":958},{"loc":"urn:cts:latinLit:phi0474.phi040:156","start":77211,"length":525},{"loc":"urn:cts:latinLit:phi0474.phi040:157","start":77736,"length":949},{"loc":"urn:cts:latinLit:phi0474.phi040:158","start":78685,"length":792},{"loc":"urn:cts:latinLit:phi0474.phi040:159","start":79477,"length":699},{"loc":"urn:cts:latinLit:phi0474.phi040:160","start":80176,"length":778},{"loc":"urn:cts:latinLit:phi0474.phi040:161","start":80954,"length":496},{"loc":"urn:cts:latinLit:phi0474.phi040:162","start":81450,"length":475},{"loc":"urn:cts:latinLit:phi0474.phi040:163","start":81925,"length":420},{"loc":"urn:cts:latinLit:phi0474.phi040:164","start":82345,"length":663},{"loc":"urn:cts:latinLit:phi0474.phi040:165","start":83008,"length":447},{"loc":"urn:cts:latinLit:phi0474.phi040:166","start":83455,"length":573},{"loc":"urn:cts:latinLit:phi0474.phi040:167","start":84028,"length":477},{"loc":"urn:cts:latinLit:phi0474.phi040:168","start":84505,"length":604},{"loc":"urn:cts:latinLit:phi0474.phi040:169","start":85109,"length":747},{"loc":"urn:cts:latinLit:phi0474.phi040:170","start":85856,"length":722},{"loc":"urn:cts:latinLit:phi0474.phi040:171","start":86578,"length":676},{"loc":"urn:cts:latinLit:phi0474.phi040:172","start":87254,"length":765},{"loc":"urn:cts:latinLit:phi0474.phi040:173","start":88019,"length":517},{"loc":"urn:cts:latinLit:phi0474.phi040:174","start":88536,"length":718},{"loc":"urn:cts:latinLit:phi0474.phi040:175","start":89254,"length":527},{"loc":"urn:cts:latinLit:phi0474.phi040:176","start":89781,"length":730},{"loc":"urn:cts:latinLit:phi0474.phi040:177","start":90511,"length":516},{"loc":"urn:cts:latinLit:phi0474.phi040:178","start":91027,"length":587},{"loc":"urn:cts:latinLit:phi0474.phi040:179","start":91614,"length":400},{"loc":"urn:cts:latinLit:phi0474.phi040:180","start":92014,"length":899},{"loc":"urn:cts:latinLit:phi0474.phi040:181","start":92913,"length":422},{"loc":"urn:cts:latinLit:phi0474.phi040:182","start":93335,"length":336},{"loc":"urn:cts:latinLit:phi0474.phi040:183","start":93671,"length":583},{"loc":"urn:cts:latinLit:phi0474.phi040:184","start":94254,"length":414},{"loc":"urn:cts:latinLit:phi0474.phi040:185","start":94668,"length":220},{"loc":"urn:cts:latinLit:phi0474.phi040:186","start":94888,"length":593},{"loc":"urn:cts:latinLit:phi0474.phi040:187","start":95481,"length":511},{"loc":"urn:cts:latinLit:phi0474.phi040:188","start":95992,"length":535},{"loc":"urn:cts:latinLit:phi0474.phi040:189","start":96527,"length":569},{"loc":"urn:cts:latinLit:phi0474.phi040:190","start":97096,"length":702},{"loc":"urn:cts:latinLit:phi0474.phi040:191","start":97798,"length":737},{"loc":"urn:cts:latinLit:phi0474.phi040:192","start":98535,"length":489},{"loc":"urn:cts:latinLit:phi0474.phi040:193","start":99024,"length":431},{"loc":"urn:cts:latinLit:phi0474.phi040:194","start":99455,"length":685},{"loc":"urn:cts:latinLit:phi0474.phi040:195","start":100140,"length":405},{"loc":"urn:cts:latinLit:phi0474.phi040:196","start":100545,"length":436},{"loc":"urn:cts:latinLit:phi0474.phi040:197","start":100981,"length":512},{"loc":"urn:cts:latinLit:phi0474.phi040:198","start":101493,"length":769},{"loc":"urn:cts:latinLit:phi0474.phi040:199","start":102262,"length":521},{"loc":"urn:cts:latinLit:phi0474.phi040:200","start":102783,"length":453},{"loc":"urn:cts:latinLit:phi0474.phi040:201","start":103236,"length":588},{"loc":"urn:cts:latinLit:phi0474.phi040:202","start":103824,"length":501},{"loc":"urn:cts:latinLit:phi0474.phi040:203","start":104325,"length":528},{"loc":"urn:cts:latinLit:phi0474.phi040:204","start":104853,"length":411},{"loc":"urn:cts:latinLit:phi0474.phi040:205","start":105264,"length":412},{"loc":"urn:cts:latinLit:phi0474.phi040:206","start":105676,"length":421},{"loc":"urn:cts:latinLit:phi0474.phi040:207","start":106097,"length":485},{"loc":"urn:cts:latinLit:phi0474.phi040:208","start":106582,"length":483},{"loc":"urn:cts:latinLit:phi0474.phi040:209","start":107065,"length":425},{"loc":"urn:cts:latinLit:phi0474.phi040:210","start":107490,"length":778},{"loc":"urn:cts:latinLit:phi0474.phi040:211","start":108268,"length":615},{"loc":"urn:cts:latinLit:phi0474.phi040:212","start":108883,"length":530},{"loc":"urn:cts:latinLit:phi0474.phi040:213","start":109413,"length":458},{"loc":"urn:cts:latinLit:phi0474.phi040:214","start":109871,"length":511},{"loc":"urn:cts:latinLit:phi0474.phi040:215","start":110382,"length":612},{"loc":"urn:cts:latinLit:phi0474.phi040:216","start":110994,"length":420},{"loc":"urn:cts:latinLit:phi0474.phi040:217","start":111414,"length":584},{"loc":"urn:cts:latinLit:phi0474.phi040:218","start":111998,"length":637},{"loc":"urn:cts:latinLit:phi0474.phi040:219","start":112635,"length":688},{"loc":"urn:cts:latinLit:phi0474.phi040:220","start":113323,"length":674},{"loc":"urn:cts:latinLit:phi0474.phi040:221","start":113997,"length":792},{"loc":"urn:cts:latinLit:phi0474.phi040:222","start":114789,"length":513},{"loc":"urn:cts:latinLit:phi0474.phi040:223","start":115302,"length":555},{"loc":"urn:cts:latinLit:phi0474.phi040:224","start":115857,"length":529},{"loc":"urn:cts:latinLit:phi0474.phi040:225","start":116386,"length":433},{"loc":"urn:cts:latinLit:phi0474.phi040:226","start":116819,"length":688},{"loc":"urn:cts:latinLit:phi0474.phi040:227","start":117507,"length":691},{"loc":"urn:cts:latinLit:phi0474.phi040:228","start":118198,"length":758},{"loc":"urn:cts:latinLit:phi0474.phi040:229","start":118956,"length":543},{"loc":"urn:cts:latinLit:phi0474.phi040:230","start":119499,"length":791},{"loc":"urn:cts:latinLit:phi0474.phi040:231","start":120290,"length":687},{"loc":"urn:cts:latinLit:phi0474.phi040:232","start":120977,"length":867},{"loc":"urn:cts:latinLit:phi0474.phi040:233","start":121844,"length":552},{"loc":"urn:cts:latinLit:phi0474.phi040:234","start":122396,"length":513},{"loc":"urn:cts:latinLit:phi0474.phi040:235","start":122909,"length":636},{"loc":"urn:cts:latinLit:phi0474.phi040:236","start":123545,"length":517},{"loc":"urn:cts:latinLit:phi0474.phi040:237","start":124062,"length":645},{"loc":"urn:cts:latinLit:phi0474.phi040:238","start":124707,"length":219}]}
{"id":"urn:cts:latinLit:phi0474.phi043.perseus-lat1","text":"impetu liberavissent, nec C. Duelius, A. Atilius, L. Metellus terrore Karthaginis, non\nduo Scipiones oriens incendium belli Punici secundi\nsanguine suo restinxissent, nec id excitatum maioribus copiis aut Q. Maximus enervavisset aut M. Marcellus contudisset aut a portis huius urbis avolsum\nP. Africanus compulisset intra hostium moenia. M. vero\nCatoni, homini ignoto et novo, quo omnes, qui\nisdem rebus studemus, quasi exemplari ad industriam\nvirtutemque ducimur, certe licuit Tusculi se in otio\ndelectare salubri et propinquo loco. Sed homo demens, ut isti putant, cum cogeret eum necessitas nulla,\nin his undis et tempestatibus ad summam senectutem\nmaluit iactari quam in illa tranquillitate atque otio\niucundissime vivere. Omitto innumerabilis viros, quorum singuli saluti huic civitati fuerunt, et quia\nsunt haud procul ab aetatis huius memoria, commemorare eos desino, ne quis se aut suorum aliquem\npraetermissum queratur. Unum hoc definio, tantam\nesse necessitatem virtutis generi hominum a natura\ntantumque amorem ad communem salutem defendendam datum, ut ea vis omnia blandimenta voluptatis\notiique vicerit.\nNec vero habere virtutem satis est quasi artem\naliquam, nisi utare; etsi ars quidem, cum ea\nnon utare, scientia tamen ipsa teneri potest, virtus in\nusu sui tota posita est; usus autem eius est maximus civitatis gubernatio et earum ipsarum rerum,\nquas isti in angulis personant, reapse, non oratione\nperfectio. Nihil enim dicitur a philosophis, quod quidem recte honesteque dicatur, quod non ab iis partum\nconfirmatumque sit, a quibus civitatibus iura discripta\nsunt. Unde enim pietas aut a quibus religio?\nunde ius aut gentium aut hoc ipsum civile quod dicitur? unde iustitia, fides, aequitas? unde pudor, continentia, fuga turpitudinis, adpetentia laudis et honestatis? unde in laboribus et periculis fortitudo?\nNempe ab iis, qui haec disciplinis informata alia moribus confirmarunt, sanxerunt autem alia legibus.\nQuin\netiam Xenocraten ferunt, nobilem in primis philosophum, cum quaereretur ex eo, quid adsequerentur eius discipuli, respondisse, ut id sua sponte\nfacerent, quod cogerentur facere legibus. Ergo ille\ncivis, qui id cogit omnis imperio legumque poena,\nquod vix paucis persuadere oratione philosophi possunt, etiam iis, qui illa disputant, ipsis est praeferendus doctoribus. Quae est enim istorum oratio tam\nexquisita, quae sit anteponenda bene constitutae civitati publico iure et moribus? Equidem quem\nad modum 'urbes magnas atque imperiosas', ut\nappellat Ennius, viculis et castellis praeferendas puto,\nsic eos, qui his urbibus consilio atque auctoritate\npraesunt, iis, qui omnis negotii publici expertes sint,\nlonge duco sapientia ipsa esse anteponendos. Et quoniam maxime rapimur ad opes augendas generis humani studemusque nostris consiliis et laboribus tutiorem et opulentiorem vitam hominum reddere et ad\nhanc voluptatem ipsius naturae stimulis incitamur, teneamus eum cursum, qui semper fuit optimi\ncuiusque, neque ea signa audiamus, quae receptui canunt, ut eos etiam revocent, qui iam processerint.\nHis rationibus tam certis tamque inlustribus opponuntur ab iis, qui contra disputant, primum labores, qui sint re publica defendenda sustinendi, leve\nsane inpedimentum vigilanti et industrio, neque solum in tantis rebus, sed etiam in mediocribus\nvel studiis vel officiis vel vero etiam negotiis contemnendum. Adiunguntur pericula vitae, turpisque ab\nhis formido mortis fortibus viris opponitur, quibus magis id miserum videri solet, natura se consumi et senectute, quam sibi dari tempus, ut possint eam vitam, quae\ntamen esset reddenda naturae, pro patria potissimum\nreddere. Illo vero se loco copiosos et disertos\nputant, cum calamitates clarissimorum virorum\niniuriasque iis ab ingratis inpositas civibus colligunt.\nHinc enim illa et apud Graecos exempla, Miltiadem,\nvictorem domitoremque Persarum, nondum sanatis volneribus iis, quae corpore adverso in clarissima victoria accepisset, vitam ex hostium telis servatam in\ncivium vinclis profudisse, et Themistoclem patria, quam\nliberavisset, pulsum atque proterritum non in\nGraeciae portus per se servatos, sed in barbariae sinus confugisse, quam adflixerat; nec vero levitatis\nAtheniensium crudelitatisque in amplissimos civis exempla deficiunt; quae nata et frequentata apud illos\netiam in gravissumam civitatem nostram dicuntur\nredundasse;\nnam vel exilium Camilli vel offensio commemoratur Ahalae vel invidia Nasicae vel expulsio\nLaenatis vel Opimii damnatio vel fuga Metelli\nvel acerbissima C. Marii clades principumque caedes\nvel eorum multorum pestes, quae paulo post secutae\nsunt. Nec vero iam meo nomine abstinent et, credo,\nquia nostro consilio ac periculo sese in illa vita atque otio conservatos putant, gravius etiam de nobis\nqueruntur et amantius. Sed haud facile dixerim, cur,\ncum ipsi discendi aut visendi causa maria tramittant\nsalvam esse consulatu abiens in contione populo Romano idem iurante iuravissem, facile\niniuriarum omnium compensarem curam et molestiam.\nQuamquam nostri casus plus honoris habuerunt quam\nlaboris neque tantum molestiae, quantum gloriae,\nmaioremque laetitiam ex desiderio bonorum percepimus quam ex laetitia improborum dolorem. Sed si\naliter, ut dixi, accidisset, qui possem queri? cum\nmihi nihil inproviso nec gravius, quam exspectavissem, pro tantis meis factis evenisset. Is enim fueram,\ncui cum liceret aut maiores ex otio fructus capere\nquam ceteris propter variam suavitatem studiorum,\nin quibus a pueritia vixeram, aut si quid accideret\nacerbius universis, non praecipuam, sed parem cum\nceteris fortunae condicionem subire, non dubitaverim\nme gravissimis tempestatibus ac paene fulminibus ipsis obvium ferre conservandorum civium causa\nmeisque propriis periculis parere commune reliquis\notium.\nNeque enim hac nos patria lege genuit aut\neducavit, ut nulla quasi alimenta exspectaret a nobis\nac tantum modo nostris ipsa commodis serviens tutum perfugium otio nostro suppeditaret et tranquillum ad quietem locum, sed ut plurimas et maximas\nnostri animi, ingenii, consilii partis ipsa sibi\nad utilitatem suam pigneraretur tantumque nobis in\nnostrum privatum usum, quantum ipsi superesse posset, remitteret.\nIam illa perfugia, quae sumunt sibi ad excusationem, quo facilius otio perfruantur, certe minime sunt\naudienda, cum ita dicunt, accedere ad rem publicam\nplerumque homines nulla re bona dignos, cum quibus\ncomparari sordidum, confligere autem multitudine praesertim incitata miserum et periculosum sit.\nQuam ob rem neque sapientis esse accipere habenas, cum\ninsanos atque indomitos impetus volgi cohibere non\npossit, neque liberi cum inpuris atque inmanibus adversariis decertantem vel contumeliarum verbera subire vel\nexpectare sapienti non ferendas iniurias; proinde quasi\nbonis et fortibus et magno animo praeditis ulla\nsit ad rem publicam adeundi causa iustior, quam ne\npareant inprobis neve ab isdem lacerari rem publicam\npatiantur, cum ipsi auxilium ferre, si cupiant, non queant.\nIlla autem exceptio cui probari tandem potest,\nquod negant sapientem suscepturum ullam rei publicae partem, extra quam si eum tempus et necessitas\ncoegerit? quasi vero maior cuiquam necessitas accidere possit, quam accidit nobis; in qua quid facere\npotuissem, nisi tum consul fuissem? Consul\nautem esse qui potui, nisi eum vitae cursum tenuissem a pueritia, per quem equestri loco natus pervenirem ad honorem amplissimum? Non igitur potestas\nest ex tempore, aut cum velis, opitulandi rei publicae,\nquamvis ea prematur periculis, nisi eo loco sis, ut\ntibi id facere liceat.\nMaximeque hoc in hominum\ndoctorum oratione mihi mirum videri solet, quod, qui\ntranquillo mari gubernare se negent posse, quod\nnec didicerint nec umquam scire curaverint, iidem ad\ngubernacula se accessuros profiteantur excitatis maximis fluctibus. Isti enim palam dicere atque in eo\nmultum etiam gloriari solent, se de rationibus rerum\npublicarum aut constituendarum aut tuendarum nihil\nnec didicisse umquam nec docere, earumque rerum\nscientiam non doctis hominibus ac sapientibus,\nsed in illo genere exercitatis concedendam putant.\nQuare qui convenit polliceri operam suam rei publicae tum denique, si necessitate cogantur? cum, quod\nest multo proclivius, nulla necessitate premente rem\npublicam regere nesciant. Equidem, ut verum esset\nsua voluntate sapientem descendere ad rationes civitatis non solere, sin autem temporibus cogeretur,\ntum id munus denique non recusare, tamen arbitrarer hanc rerum civilium minime neglegendam scientiam sapienti, propterea quod omnia essent ei praeparanda, quibus nesciret an aliquando uti necesse esset.\nHaec pluribus a me verbis dicta sunt ob eam\ncausam, quod his libris erat instituta et suscepta mihi\nde re publica disputatio; quae ne frustra haberetur,\ndubitationem ad rem publicam adeundi in primis debui tollere. Ac tamen si qui sunt, qui philosophorum auctoritate moveantur, dent operam parumper atque audiant eos, quorum summa est auctoritas\napud doctissimos homines et gloria; quos ego existimo,\netiamsi qui ipsi rem publicam non gesserint, tamen,\nquoniam de re publica multa quaesierint et scripserint, functos esse aliquo rei publicae munere. Eos vero\nseptem, quos Graeci sapientis nominaverunt,\nomnis paene video in media re publica esse versatos.\nNeque enim est ulla res, in qua propius ad deorum\nnumen virtus accedat humana, quam civitatis aut\ncondere novas aut conservare iam conditas.\nQuibus de rebus, quoniam nobis contigit, ut iidem\net in gerenda re publica aliquid essemus memoria\ndignum consecuti et in explicandis rationibus rerum\ncivilium quandam facultatem non modo usu,\nsed etiam studio discendi et docendi â€  essemus auctores, cum superiores alii fuissent in disputationibus perpoliti, quorum res gestae nullae invenirentur, alii in\ngerendo probabiles, in disserendo rudes. Nec vero\nnostra quaedam est instituenda nova et a nobis inventa ratio, sed unius aetatis clarissimorum ac sapientissimorum nostrae civitatis virorum disputatio\nrepetenda memoria est, quae mihi tibique\nquondam adulescentulo est a P. Rutilio Rufo, Smyrnae\ncum simul essemus compluris dies, exposita, in qua\nnihil fere, quod magno opere ad rationes omnium\nrerum pertineret, est praetermissum.\nNam cum P. Africanus hic, Pauli filius, feriis Latinis\nTuditano cons. et Aquilio constituisset in hortis esse\nfamiliarissimique eius ad eum frequenter per eos dies\nventitaturos se esse dixissent, Latinis ipsis mane\nad eum primus sororis filius venit Q. Tubero; quem cum\ncomiter Scipio appellavisset libenterque vidisset, Quid\ntu, inquit, tam mane, Tubero? dabant enim hae feriae\ntibi oportunam sane facultatem ad explicandas tuas\nlitteras. Tum ille: Mihi vero omne tempus est ad\nmeos libros vacuum; numquam enim sunt illi occupati; te autem permagnum est nancisci otiosum, hoc\npraesertim motu rei publicae. Tum Scipio:\nAtqui nactus es, sed mehercule otiosiorem opera quam\nanimo. Et ille: At vero animum quoque relaxes oportet; sumus enim multi, ut constituimus, parati, si tuo\ncommodo fieri potest, abuti tecum hoc otio. Libente me vero, ut aliquid aliquando de doctrinae\nstudiis admoneamur.\nTum ille: Visne igitur, quoniam et me quodam\nmodo invitas et tui spem das, hoc primum, Africane,\nvideamus, ante quam veniunt alii, quidnam sit,\nde isto altero sole quod nuntiatum est in senatu?\nneque enim pauci neque leves sunt, qui se duo soles\nvidisse dicant, ut non tam fides non habenda quam\nratio quaerenda sit. Hic Scipio: Quam vellem Panaetium nostrum nobiscum haberemus! qui cum cetera,\ntum haec caelestia vel studiosissime solet quaerere.\nSed ego, Tubero, (nam tecum aperte, quod\nsentio, loquar) non nimis adsentior in omni isto genere nostro illi familiari, qui, quae vix coniectura\nqualia sint possumus suspicari, sic adfirmat, ut oculis\nea cernere videatur aut tractare plane manu. Quo\netiam sapientiorem Socratem soleo iudicare, qui omnem\neius modi curam deposuerit eaque, quae de natura\nquaererentur, aut maiora, quam hominum ratio consequi posset, aut nihil omnino ad vitam hominum adtinere dixerit.\nDein Tubero: Nescio, Africane, cur ita memoriae proditum sit, Socratem omnem\nistam disputationem reiecisse et tantum de vita et\nde moribus solitum esse quaerere. Quem enim auctorem de illo locupletiorem Platone laudare possumus?\ncuius in libris multis locis ita loquitur Socrates, ut\netiam, cum de moribus, de virtutibus, denique de re\npublica disputet, numeros tamen et geometriam\net harmoniam studeat Pythagorae more coniungere.\nTum Scipio: Sunt ista, ut dicis; sed audisse te credo,\nTubero, Platonem Socrate mortuo primum in Aegyptum discendi causa, post in Italiam et in Siciliam\ncontendisse, ut Pythagorae inventa perdisceret, eumque et cum Archyta Tarentino et cum Timaeo Locro\nmultum fuisse et Philoleo commentarios esse nanctum,\ncumque eo tempore in iis locis Pythagorae\nnomen vigeret, illum se et hominibus Pythagoreis et\nstudiis illis dedisse. Itaque cum Socratem unice dilexisset eique omnia tribuere voluisset, leporem Socraticum\nsubtilitatemque sermonis cum obscuritate Pythagorae\net cum illa plurimarum artium gravitate contexuit.\nHaec Scipio cum dixisset, L. Furium repente venientem aspexit, eumque ut salutavit, amicissime adprehendit et in lecto suo conlocavit. Et cum simul\nP. Rutilius venisset, qui est nobis huius sermonis\nauctor, eum quoque ut salutavit, propter Tuberonem\niussit adsidere. Tum Furius: Quid vos agitis? num\nsermonem vestrum aliquem diremit noster interventus?\nMinime vero, Africanus; soles enim tu haec studiose\ninvestigare, quae sunt in hoc genere, de quo instituerat paulo ante Tubero quaerere; Rutilius\nquidem noster etiam sub ipsis Numantiae moenibus\nsolebat mecum interdum eius modi aliquid conquirere.\nQuae res tandem inciderat? inquit Philus. Tum ille:\nDe solibus istis duobus; de quo studeo, Phile, ex te\naudire quid sentias.\nDixerat hoc ille, cum puer nuntiavit venire ad\neum Laelium domoque iam exisse. Tum Scipio calceis et vestimentis sumptis e cubiculo est egressus,\net cum paululum inambulavisset in porticu,\nLaelium advenientem salutavit et eos, qui una venerant, Spurium Mummium, quem in primis diligebat,\net C. Fannium et Quintum Scaevolam, generos Laelii,\ndoctos adulescentes, iam aetate quaestorios; quos cum\nomnis salutavisset, convertit se in porticu et coniecit\nin medium Laelium; fuit enim hoc in amicitia quasi\nquoddam ius inter illos, ut militiae propter eximiam\nbelli gloriam Africanum ut deum coleret\nLaelius, domi vicissim Laelium, quod aetate antecedebat, observaret in parentis loco Scipio. Dein cum\nessent perpauca inter se uno aut altero spatio conlocuti Scipionique eorum adventus periucundus et pergratus fuisset, placitum est, ut in aprico maxime pratuli loco, quod erat hibernum tempus anni, considerent; quod cum facere vellent, intervenit vir prudens\nomnibusque illis et iucundus et carus, M'. Manilius, qui a Scipione ceterisque amicissime consalutatus adsedit proximus Laelio.\nTum Philus: Non mihi videtur, inquit, quod hi\nvenerunt, alius nobis sermo esse quaerendus, sed agendum accuratius et dicendum dignum aliquid horum\nauribus. Hic Laelius: Quid tandem agebatis, aut cui\nsermoni nos intervenimus? Quaesierat ex me Scipio, quidnam sentirem de hoc, quod duo soles visos esse constaret. Ain vero? Phile, iam explorata nobis sunt ea, quae ad domos nostras quaeque\nad rem publicam pertineant? siquidem, quid agatur\nin caelo, quaerimus. Et ille: An tu ad domos nostras\nnon censes pertinere scire, quid agatur et quid fiat\ndomi? quae non ea est, quam parietes nostri cingunt,\nsed mundus hic totus, quod domicilium quamque patriam di nobis communem secum dederunt,\ncum praesertim, si haec ignoremus, multa nobis et\nmagna ignoranda sint. Ac me quidem, ut hercule\netiam te ipsum, Laeli, omnisque avidos sapientiae\ncognitio ipsa rerum consideratioque delectat.\nTum\nLaelius: Non inpedio, praesertim quoniam feriati sumus; sed possumus audire aliquid an serius venimus?\nNihil est adhuc disputatum, et, quoniam\nest integrum, libenter tibi, Laeli, ut de eo disseras,\nequidem concessero. Immo vero te audiamus, nisi\nforte Manilius interdictum aliquod inter duos soles\nputat esse componendum, ut ita caelum possideant,\nut uterque possederit. Tum Manilius: Pergisne eam,\nLaeli, artem inludere, in qua primum excellis ipse,\ndeinde sine qua scire nemo potest, quid sit suum,\nquid alienum? Sed ista mox; nunc audiamus\nPhilum, quem video maioribus iam de rebus quam\nme aut quam P. Mucium consuli.\nTum Philus: Nihil novi vobis adferam, neque quod\na me sit cogitatum aut inventum; nam memoria teneo\nC. Sulpicium Gallum, doctissimum, ut scitis, hominem,\ncum idem hoc visum diceretur et esset casu apud M.\nMarcellum, qui cum eo consul fuerat, sphaeram, quam\nM. Marcelli avus captis Syracusis ex urbe locupletissima atque ornatissima sustulisset, cum aliud\nnihil ex tanta praeda domum suam deportavisset, iussisse proferri; cuius ego sphaerae cum persaepe propter Archimedi gloriam nomen audissem, speciem ipsam\nnon sum tanto opere admiratus; erat enim illa venustior et nobilior in volgus, quam ab eodem Archimede factam posuerat in templo Virtutis Marcellus\nidem.\nSed posteaquam coepit rationem huius\noperis scientissime Gallus exponere, plus in illo Siculo ingenii, quam videretur natura humana ferre\npotuisse, iudicavi fuisse. Dicebat enim Gallus sphaerae illius alterius solidae atque plenae vetus esse inventum, et eam a Thalete Milesio primum esse tornatam, post autem ab Eudoxo Cnidio, discipulo, ut ferebat, Platonis, eandem illam astris stellisque, quae\ncaelo inhaererent, esse descriptam; cuius omnem\nornatum et descriptionem sumptam ab Eudoxo multis\nannis post non astrologiae scientia, sed poetica quadam facultate versibus Aratum extulisse. Hoc autem\nsphaerae genus, in quo solis et lunae motus inessent\net earum quinque stellarum, quae errantes et quasi\nvagae nominarentur, in illa sphaera solida non potuisse finiri, atque in eo admirandum esse inventum\nArchimedi, quod excogitasset, quem ad modum\nin dissimillimis motibus inaequabiles et varios cursus\nservaret una conversio. Hanc sphaeram Gallus cum\nmoveret, fiebat, ut soli luna totidem conversionibus\nin aere illo, quot diebus in ipso caelo, succederet, ex\nquo et in caelo sphaera solis fieret eadem illa defectio et incideret luna tum in eam metam, quae esset\numbra terrae, cum sol e regione\nfuit, quod et ipse hominem diligebam\net in primis patri meo Paulo probatum et carum\nfuisse cognoveram. Memini me admodum adulescentulo, cum pater in Macedonia consul esset et essemus\nin castris, perturbari exercitum nostrum religione et\nmetu, quod serena nocte subito candens et plena luna\ndefecisset. Tum ille, cum legatus noster esset anno\nfere ante, quam consul est declaratus, haud\ndubitavit postridie palam in castris docere nullum esse\nprodigium, idque et tum factum esse et certis temporibus esse semper futurum, cum sol ita locatus\nfuisset, ut lunam suo lumine non posset attingere.\nAin tandem? inquit Tubero; docere hoc poterat ille\nhomines paene agrestes et apud imperitos audebat\nhaec dicere? Ille vero et magna quidem cum\nneque insolens ostentatio neque oratio abhorrens a persona hominis gravissimi; rem enim magnam\nadsecutus est, quod hominibus perturbatis inanem religionem timoremque deiecerat.\nAtque eius modi quiddam etiam bello illo maximo,\nquod Athenienses et Lacedaemonii summa inter se\ncontentione gesserunt, Pericles ille, et auctoritate et\neloquentia et consilio princeps civitatis suae, cum obscurato sole tenebrae factae essent repente\nAtheniensiumque animos summus timor occupavisset,\ndocuisse civis suos dicitur, id quod ipse ab Anaxagora, cuius auditor fuerat, acceperat, certo illud tempore fieri et necessario, cum tota se luna sub orbem\nsolis subiecisset; itaque, etsi non omni intermenstruo,\ntamen id fieri non posse nisi certo intermenstruo tempore. Quod cum disputando rationibusque docuisset, populum liberavit metu; erat enim tum haec\nnova et ignota ratio, solem lunae oppositu solere deficere, quod Thaletem Milesium primum vidisse dicunt.\nId autem postea ne nostrum quidem Ennium fugit;\nqui ut scribit, anno trecentesimo quinquagesimo fere\npost Romam conditam\nNonis Iunis soli luna obstitit et nox.\nAtque hac in re tanta inest ratio atque sollertia, ut\nex hoc die, quem apud Ennium et in maximis annalibus consignatum videmus, superiores solis defectiones reputatae sint usque ad illam, quae Nonis\nQuinctilibus fuit regnante Romulo; quibus quidem\nRomulum tenebris etiamsi natura ad humanum exitum abripuit, virtus tamen in caelum dicitur sustulisse.\nTum Tubero: Videsne, Africane, quod paulo ante\nsecus tibi videbatur, doc\nlis, quae videant ceteri. Quid porro aut\npraeclarum putet in rebus humanis, qui haec deorum\nregna perspexerit, aut diuturnum, qui cognoverit, quid\nsit aeternum, aut gloriosum, qui viderit, quam parva\nsit terra, primum universa, deinde ea pars eius, quam\nhomines incolant, quamque nos in exigua eius parte\nadfixi plurimis ignotissimi gentibus speremus tamen\nnostrum nomen volitare et vagari latissime?\nAgros vero et aedificia et pecudes et inmensum argenti pondus atque auri qui bona nec putare nec appellare soleat, quod earum rerum videatur ei levis\nfructus, exiguus usus, incertus dominatus, saepe etiam\ndeterrimorum hominum inmensa possessio, quam est\nhic fortunatus putandus! cui soli vere liceat omnia\nnon Quiritium, sed sapientium iure pro suis vindicare, nec civili nexo, sed communi lege naturae, quae vetat ullam rem esse cuiusquam nisi eius,\nqui tractare et uti sciat; qui inperia consulatusque\nnostros in necessariis, non in expetendis rebus, muneris fungendi gratia subeundos, non praemiorum aut\ngloriae causa adpetendos putet; qui denique, ut Africanum avum meum scribit Cato solitum esse dicere,\npossit idem de se praedicare, numquam se plus\nagere, quam nihil cum ageret, numquam minus solum esse, quam cum solus esset.\nQuis enim putare\nvere potest plus egisse Dionysium tum, cum omnia\nmoliendo eripuerit civibus suis libertatem, quam eius\ncivem Archimedem, cum istam ipsam sphaeram, nihil\ncum agere videretur, de qua modo dicebatur effecerit?\nquis autem non magis solos esse, qui in foro\nturbaque, quicum conloqui libeat, non habeant, quam\nqui nullo arbitro vel secum ipsi loquantur vel quasi\ndoctissimorum hominum in concilio adsint, cum eorum\ninventis scriptisque se oblectent? Quis vero divitiorem quemquam putet quam eum, cui nihil desit, quod\nquidem natura desideret, aut potentiorem quam illum,\nqui omnia, quae expetat, consequatur, aut beatiorem, quam qui sit omni perturbatione animi liberatus, aut firmiore fortuna, quam qui ea possideat,\nquae secum, ut aiunt, vel e naufragio possit ecferre?\nQuod autem imperium, qui magistratus, quod regnum\npotest esse praestantius quam despicientem omnia humana et inferiora sapientia ducentem nihil umquam\nnisi sempiternum et divinum animo volutare?\ncui persuasum sit appellari ceteros homines, esse solos\neos, qui essent politi propriis humanitatis artibus;\nut mihi Platonis illud, seu quis dixit alius, perelegans\nesse videatur; quem cum ex alto ignotas ad terras\ntempestas et in desertum litus detulisset, timentibus ceteris propter ignorationem locorum animadvertisse dicunt in arena geometricas formas quasdam\nesse descriptas; quas ut vidisset, exclamavisse,\nut bono essent animo; videre enim se hominum vestigia; quae videlicet ille non ex agri consitura, quam\ncernebat, sed ex doctrinae indiciis interpretabatur.\nQuam ob rem, Tubero, semper mihi et doctrina et\neruditi homines et tua ista studia placuerunt.\nTum Laelius: Non audeo quidem, inquit, ad ista,\nScipio, dicere, neque tam te aut Philum aut Manilium\n\nin ipsius paterno genere fuit noster\nille amicus, dignus huic ad imitandum,\n\nEgregie cordatus homo, catus Aelius Sextus,\nqui 'egregie cordatus' et 'catus' fuit et ab Ennio\ndictus est, non quod ea quaerebat, quae numquam\ninveniret, sed quod ea respondebat, quae eos, qui\nquaesissent, et cura et negotio solverent, cuique contra\nGalli studia disputanti in ore semper erat ille de\nIphigenia Achilles:\n\nA/strologorum si/gna in caelo qui/d fit observa/tionis,Cu/m capra aut nepa au/t exoritur no/men aliquod be/luarum!Quo/d est ante pedes ne/mo spectat, cae/li scrutantu/r plagas.\nAtque idem (multum enim illum audiebam et libenter)\nZethum illum Pacuvii nimis inimicum doctrinae esse\ndicebat; magis eum delectabat Neoptolemus Ennii, qui\nse ait 'philosophari velle, sed paucis;\nnam omnino haud placere'. Quodsi studia Graecorum vos tanto opere delectant, sunt alia liberiora\net transfusa latius, quae vel ad usum vitae vel etiam\nad ipsam rem publicam conferre possumus. Istae quidem artes, si modo aliquid valent, id valent, ut paulum acuant et tamquam inritent ingenia puerorum,\nquo facilius possint maiora discere.\nTum Tubero: Non dissentio a te, Laeli,\nsed quaero, quae tu esse maiora intellegas. Dicam\nmehercule et contemnar a te fortasse, cum tu ista\ncaelestia de Scipione quaesieris, ego autem haec, quae\nvidentur ante oculos esse, magis putem quaerenda.\nQuid enim mihi L. Pauli nepos, hoc avunculo, nobilissima in familia atque in hac tam clara re publica\nnatus, quaerit, quo modo duo soles visi sint, non\nquaerit, cur in una re publica duo senatus et duo\npaene iam populi sint? Nam, ut videtis, mors\nTiberii Gracchi et iam ante tota illius ratio tribunatus\ndivisit populum unum in duas partis; obtrectatores\nautem et invidi Scipionis initiis factis a P. Crasso et\nAppio Claudio tenent nihilo minus illis mortuis senatus alteram partem dissidentem a vobis auctore\nMetello et P. Mucio neque hunc, qui unus potest, concitatis sociis et nomine Latino, foederibus violatis,\ntriumviris seditiosissimis aliquid cotidie novi\nmolientibus, bonis viris locupletibus perturbatis his\ntam periculosis rebus subvenire patiuntur.\nQuam ob\nrem, si me audietis, adulescentes, solem alterum ne\nmetueritis; aut enim nullus esse potest, aut sit sane,\nut visus est, modo ne sit molestus, aut scire istarum\nrerum nihil aut, etiamsi maxime sciemus, nec meliores ob eam scientiam nec beatiores esse possumus;\nsenatum vero et populum ut unum habeamus,\net fieri potest, et permolestum est, nisi fit, et secus\nesse scimus et videmus, si id effectum sit, et melius\nnos esse victuros et beatius.\nTum Mucius: Quid esse igitur censes, Laeli, discendum nobis, ut istud efficere possimus ipsum, quod\npostulas? Eas artis, quae efficiant, ut usui civitati\nsimus; id enim esse praeclarissimum sapientiae munus\nmaximumque virtutis vel documentum vel officium puto. Quam ob rem, ut hae feriae nobis ad\nutilissimos rei publicae sermones potissimum conferantur, Scipionem rogemus, ut explicet, quem existimet esse optimum statum civitatis. Deinde alia quaeremus; quibus cognitis spero nos ad haec ipsa via\nperventuros earumque rerum rationem, quae nunc instant, explicaturos.\nCum id et Philus et Manilius et Mummius admodum adprobavissent\n\n\n\nDiom. GL I, p. 365 Keil\nNullum est exemplum, cui malimus adsimulare rem publicam.\nNon. p. 85M, p. 289MQuare, si placet,\ndeduc orationem tuam de caelo ad haec citeriora.\n\n\nnon solum ob eam causam fieri volui, quod\nerat aequum de re publica potissimum principem rei\npublicae dicere, sed etiam quod memineram persaepe\nte cum Panaetio disserere solitum coram Polybio, duobus Graecis vel peritissimis rerum civilium, multaque\ncolligere ac docere, optimum longe statum civitatis\nesse eum, quem maiores nostri nobis reliquissent.\nQua in disputatione quoniam tu paratior es,\nfeceris, ut etiam pro his dicam, si, de re publica quid\nsentias, explicaris, nobis gratum omnibus.\nTum ille: Non possum equidem dicere me ulla in\n\ncogitatione acrius aut diligentius solere versari quam\nin ista ipsa, quae mihi, Laeli, a te proponitur. Etenim cum in suo quemque opere artificem, qui quidem\nexcellat, nihil aliud cogitare, meditari, curare videam,\nnisi quo sit in illo genere melior, ego, cum\nmihi sit unum opus hoc a parentibus maioribusque\nmeis relictum, procuratio atque administratio rei publicae, non me inertiorem esse confitear quam opificem quemquam, si minus in maxima arte, quam illi\nin minimis, operae consumpserim?\nSed neque his contentus sum, quae de ista consultatione scripta nobis\nsummi ex Graecia sapientissimique homines reliquerunt, neque ea, quae mihi videntur, anteferre\nillis audeo. Quam ob rem peto a vobis, ut me sic\naudiatis, neque ut omnino expertem Graecarum rerum\nneque ut eas nostris in hoc praesertim genere anteponentem, sed ut unum e togatis patris diligentia\nnon inliberaliter institutum studioque discendi a pueritia incensum, usu tamen et domesticis praeceptis\nmulto magis eruditum quam litteris.\nHic Philus: Non hercule, inquit, Scipio, dubito, quin tibi ingenio praestiterit nemo, usu quidem\nin re publica rerum maximarum facile omnis viceris;\nquibus autem studiis semper fueris, tenemus. Quam\nob rem, si, ut dicis, animum quoque contulisti in istam\nrationem et quasi artem, habeo maximam gratiam\nLaelio; spero enim multo uberiora fore, quae a te\ndicentur, quam illa, quae a Graecis hominibus scripta\nsunt, omnia. Tum ille: Permagnam tu quidem\nexpectationem, quod onus est ei, qui magnis de rebus\ndicturus est, gravissimum, inponis orationi meae. Et\nPhilus: Quamvis sit magna, tamen eam vinces, ut soles; neque enim est periculum, ne te de re publica\ndisserentem deficiat oratio.\nHic Scipio: Faciam, quod vultis, ut potero, et ingrediar in disputationem ea lege, qua credo omnibus\nin rebus disserendis utendum esse, si errorem\nvelis tollere, ut eius rei, de qua quaeretur, si, nomen\nquod sit, conveniat, explicetur, quid declaretur eo nomine; quod si convenerit, tum demum decebit ingredi\nin sermonem; numquam enim, quale sit illud, de quo\ndisputabitur, intellegi poterit, nisi, quid sit, fuerit intellectum prius. Quare, quoniam de re publica quaerimus, hoc primum videamus, quid sit id ipsum, quod\nquaerimus. Cum adprobavisset Laelius, Nec\nvero, inquit Africanus, ita disseram de re tam inlustri\ntamque nota, ut ad illa elementa revolvar, quibus uti\ndocti homines his in rebus solent, ut a prima congressione maris et feminae, deinde a progenie et cognatione ordiar verbisque, quid sit et quot modis\nquidque dicatur, definiam saepius; apud prudentes enim\nhomines et in maxima re publica summa cum\ngloria belli domique versatos cum loquar, non committam, ut non sit inlustrior illa ipsa res, de qua disputem, quam oratio mea; nec enim hoc suscepi, ut tamquam magister persequerer omnia, neque hoc polliceor\nme effecturum, ut ne qua particula in hoc sermone\npraetermissa sit. Tum Laelius: Ego vero istud ipsum\ngenus orationis, quod polliceris, expecto.\nEst igitur, inquit Africanus, res publica res\npopuli, populus autem non omnis hominum coetus quoquo modo congregatus, sed coetus multitudinis iuris\nconsensu et utilitatis communione sociatus. Eius autem\nprima causa coeundi est non tam inbecillitas quam\nnaturalis quaedam hominum quasi congregatio; non\nest enim singulare nec solivagum genus hoc, sed ita\ngeneratum, ut ne in omnium quidem rerum affluentia\nAugust. epist. 138.10Brevi multitudo dispersa atque vaga concordia civitas\nfacta erat.\nquaedam quasi semina, neque reliquarum\nvirtutum nec ipsius rei publicae reperiatur ulla institutio. Hi coetus igitur hac, de qua exposui, causa\ninstituti sedem primum certo loco domiciliorum causa\nconstituerunt; quam cum locis manuque saepsissent,\neius modi coniunctionem tectorum oppidum vel urbem\nappellaverunt delubris distinctam spatiisque communibus. Omnis ergo populus, qui est talis coetus multitudinis, qualem exposui, omnis civitas, quae\nest constitutio populi, omnis res publica, quae, ut dixi,\npopuli res est, consilio quodam regenda est, ut diuturna sit. Id autem consilium primum semper ad eam\ncausam referendum est, quae causa genuit civitatem.\nDeinde aut uni tribuendum est aut delectis quibusdam\naut suscipiendum est multitudini atque omnibus. Quare\ncum penes unum est omnium summa rerum, regem\nillum unum vocamus et regnum eius rei publicae statum. Cum autem est penes delectos, tum illa\ncivitas optimatium arbitrio regi dicitur. Illa autem\nest civitas popularis (sic enim appellant), in qua in\npopulo sunt omnia. Atque horum trium generum\nquodvis, si teneat illud vinclum, quod primum homines inter se rei publicae societate devinxit, non perfectum illud quidem neque mea sententia optimum\nest, sed tolerabile tamen, ut aliud alio possit esse praestantius. Nam vel rex aequus ac sapiens\nvel delecti ac principes cives vel ipse populus, quamquam id est minime probandum, tamen nullis interiectis iniquitatibus aut cupiditatibus posse videtur aliquo esse non incerto statu.\nSed et in regnis nimis expertes sunt ceteri communis iuris et consilii, et in optimatium dominatu\nvix particeps libertatis potest esse multitudo,\ncum omni consilio communi ac potestate careat, et\ncum omnia per populum geruntur quamvis iustum\natque moderatum, tamen ipsa aequabilitas est iniqua,\ncum habet nullos gradus dignitatis. Itaque si Cyrus\nille Perses iustissimus fuit sapientissimusque rex, tamen mihi populi res (ea enim est, ut dixi antea, publica) non maxime expetenda fuisse illa videtur, cum\nregeretur unius nutu ac modo; si Massilienses,\nnostri clientes, per delectos et principes cives summa\niustitia reguntur, inest tamen in ea condicione populi\nsimilitudo quaedam servitutis; si Athenienses quibusdam temporibus sublato Areopago nihil nisi populi\nscitis ac decretis agebant, quoniam distinctos dignitatis gradus non habebant, non tenebat ornatum suum\ncivitas.\nAtque hoc loquor de tribus his generibus rerum\npublicarum non turbatis atque permixtis, sed\nsuum statum tenentibus. Quae genera primum sunt\nin iis singula vitiis, quae ante dixi, deinde habent\nperniciosa alia vitia; nullum est enim genus illarum\nrerum publicarum, quod non habeat iter ad finitimum\nquoddam malum praeceps ac lubricum. Nam illi regi,\nut eum potissimum nominem, tolerabili aut, si voltis,\netiam amabili, Cyro, subest ad inmutandi animi licentiam crudelissimus ille Phalaris, cuius in similitudinem dominatus unius proclivi cursu et facile\ndelabitur. Illi autem Massiliensium paucorum et principum administrationi civitatis finitimus est, qui fuit\nquodam tempore apud Athenienses triginta virorum\nconsensus et factio. Iam Atheniensium populi potestatem omnium rerum ipsi, ne alios requiramus, ad\nfurorem multitudinis licentiamque conversam pesti\ndeterrimus et ex hac vel optimatium\nvel factiosa tyrannica illa vel regia vel etiam persaepe popularis, itemque ex ea genus aliquod ecflorescere ex illis, quae ante dixi, solet, mirique sunt orbes\net quasi circumitus in rebus publicis commutationum\net vicissitudinum; quos cum cognosse sapientis est,\ntum vero prospicere inpendentis in gubernanda re publica moderantem cursum atque in sua potestate retinentem magni cuiusdam civis et divini paene\nest viri. Itaque quartum quoddam genus rei publicae\nmaxime probandum esse sentio, quod est ex his, quae\nprima dixi, moderatum et permixtum tribus.\nHic Laelius: Scio tibi ita placere, Africane; saepe\nenim ex te audivi; sed tamen, nisi molestum est, ex\ntribus istis modis rerum publicarum velim scire quod\noptimum iudices. Nam vel profuerit aliquod ad cog\net talis est quaeque res publica, qualis\neius aut natura aut voluntas, qui illam regit. Itaque\nnulla alia in civitate, nisi in qua populi potestas\nsumma est, ullum domicilium libertas habet; qua quidem certe nihil potest esse dulcius, et quae, si aequa\nnon est, ne libertas quidem est. Qui autem aequa\npotest esse, omitto dicere in regno, ubi ne obscura\n\nquidem est aut dubia servitus, sed in istis civitatibus,\nin quibus verbo sunt liberi omnes? ferunt enim\nsuffragia, mandant inperia, magistratus, ambiuntur, rogantur, sed ea dant, quae, etiamsi nolint, danda sint,\net quae ipsi non habent, unde alii petunt; sunt enim\nexpertes imperii, consilii publici, iudicii delectorum\niudicum, quae familiarum vetustatibus aut pecuniis\nponderantur. In libero autem populo, ut Rhodi, ut\nAthenis, nemo est civium, qui\npopulo aliquis unus pluresve divitiores\nopulentioresque extitissent, tum ex eorum fastidio et\nsuperbia nata esse commemorant cedentibus ignavis\net inbecillis et adrogantiae divitum succumbentibus.\nSi vero ius suum populi teneant, negant quicquam\nesse praestantius, liberius, beatius, quippe qui domini\nsint legum, iudiciorum, belli, pacis, foederum, capitis\nunius cuiusque, pecuniae. Hanc unam rite rem\npublicam, id est rem populi, appellari putant. Itaque\net a regum et a patrum dominatione solere in libertatem rem populi vindicari, non ex liberis populis\nreges requiri aut potestatem atque opes optimatium.\nEt vero negant oportere indomiti populi vitio genus\nhoc totum liberi populi repudiari, concordi populo\net omnia referente ad incolumitatem et ad libertatem\nsuam nihil esse inmutabilius, nihil firmius;\nfacillimam autem in ea re publica esse concordiam,\nin qua idem conducat omnibus; ex utilitatis varietatibus, cum aliis aliud expediat, nasci discordias; itaque, cum patres rerum potirentur, numquam constitisse\ncivitatis statum; multo iam id in regnis minus, quorum, ut ait Ennius, 'nulla regni sancta societas\nnec fides est.' Quare cum lex sit civilis societatis\nvinculum, ius autem legis aequale, quo iure\nsocietas civium teneri potest, cum par non sit condicio civium? Si enim pecunias aequari non placet,\nsi ingenia omnium paria esse non possunt, iura certe\nparia debent esse eorum inter se, qui sunt cives in\neadem re publica. Quid est enim civitas nisi iuris\nsocietas?\nCeteras vero res publicas ne appellandas quidem putant iis nominibus, quibus illae sese appellari\nvelint. Cur enim regem appellem Iovis optimi nomine hominem dominandi cupidum aut imperii singularis, populo oppresso dominantem, non tyrannum\npotius? tam enim esse clemens tyrannus quam rex\ninportunus potest; ut hoc populorum intersit, utrum\ncomi domino an aspero serviant; quin serviant\nquidem, fieri non potest. Quo autem modo adsequi\npoterat Lacedaemo illa tum, cum praestare putabatur\ndisciplina rei publicae, ut bonis uteretur iustisque regibus, cum esset habendus rex, quicumque genere regio natus esset? Nam optimatis quidem quis ferat,\nqui non populi concessu, sed suis comitiis hoc sibi\nnomen adrogaverunt? Qui enim iudicatur iste optimus? doctrina, artibus, studiis\nsi fortuito id faciet, tam cito evertetur\nquam navis, si e vectoribus sorte ductus ad gubernacula accesserit. Quodsi liber populus deliget, quibus se committat, deligetque, si modo salvus esse\nvult, optimum quemque, certe in optimorum consiliis\nposita est civitatium salus, praesertim cum hoc natura tulerit, non solum ut summi virtute et animo\npraeessent inbecillioribus, sed ut hi etiam parere summis velint. Verum hunc optimum statum pravis hominum opinionibus eversum esse dicunt, qui\nignoratione virtutis, quae cum in paucis est, tum a\npaucis iudicatur et cernitur, opulentos homines et copiosos, tum genere nobili natos esse optimos putant.\nHoc errore vulgi cum rem publicam opes paucorum,\nnon virtutes tenere coeperunt, nomen illi principes optimatium mordicus tenent, re autem carent eo nomine.\nNam divitiae, nomen, opes vacuae consilio et\nvivendi atque aliis imperandi modo dedecoris plenae\nsunt et insolentis superbiae, nec ulla deformior species est civitatis quam illa, in qua opulentissimi\noptimi putantur.\nVirtute vero gubernante rem publicam quid potest esse praeclarius? cum is, qui\ninperat aliis, servit ipse nulli cupiditati, cum, quas\nad res civis instituit et vocat, eas omnis conplexus\nest ipse nec leges inponit populo, quibus\nipse non pareat, sed suam vitam ut legem praefert suis civibus. Qui si unus satis omnia consequi\nposset, nihil opus esset pluribus; si universi videre\noptimum et in eo consentire possent, nemo delectos\nprincipes quaereret. Difficultas ineundi consilii rem\na rege ad plures, error et temeritas populorum a multitudine ad paucos transtulit. Sic inter infirmitatem\nunius temeritatemque multorum medium optimates possederunt locum, quo nihil potest esse moderatius; quibus rem publicam tuentibus beatissimos\nesse populos necesse est vacuos omni cura et cogitatione aliis permisso otio suo, quibus id tuendum est\nneque committendum, ut sua commoda populus neglegi\na principibus putet.\nNam aequabilitas quidem iuris,\nquam amplexantur liberi populi, neque servari potest\n(ipsi enim populi, quamvis soluti ecfrenatique\nsint, praecipue multis multa tribuunt, et est in ipsis\nmagnus dilectus hominum et dignitatum), eaque, quae\nappellatur aequabilitas, iniquissima est. Cum enim\npar habetur honos summis et infimis, qui sint in omni\npopulo necesse est, ipsa aequitas iniquissima est; quod\nin iis civitatibus, quae ab optimis reguntur, accidere\nnon potest. Haec fere, Laeli, et quaedam eiusdem\ngeneris ab iis, qui eam formam rei publicae maxime\nlaudant, disputari solent.\nTum Laelius: Quid tu, inquit, Scipio? e tribus\nistis quod maxime probas? Recte quaeris, quod\nmaxime e tribus, quoniam eorum nullum ipsum per\nse separatim probo anteponoque singulis illud, quod\nconflatum fuerit ex omnibus. Sed si unum ac simplex\nprobandum sit, regium probem....... pri........ in\n.................... hoc loco appellatur,\noccurrit nomen quasi patrium regis, ut ex se natis,\nita consulentis suis civibus et eos conservantis studiosius\nquam .....entis.......tem.........is.........tibus ...........uos sustentari unius optimi et summi\nviri diligentia.\nAdsunt optimates, qui se melius hoc\nidem facere profiteantur plusque fore dicant in pluribus consilii quam in uno et eandem tamen\naequitatem et fidem. Ecce autem maxima voce clamat populus neque se uni neque paucis velle parere;\nlibertate ne feris quidem quicquam esse dulcius; hac\nomnes carere, sive regi sive optimatibus serviant. Ita\ncaritate nos capiunt reges, consilio optimates, libertate populi, ut in comparando difficile ad eligendum\nsit, quid maxime velis. Credo, inquit, sed expediri, quae restant, vix poterunt, si hoc incohatum reliqueris.\nImitemur ergo Aratum, qui magnis de rebus\ndicere exordiens a Iove incipiendum putat. Quo\nIove? aut quid habet illius carminis simile haec oratio? Tantum, inquit, ut rite ab eo dicendi principia capiamus, quem unum omnium deorum et hominum regem esse omnes docti indoctique â€  expoliri consentiunt. Quid? inquit Laelius. Et ille: Quid censes,\nnisi quod est ante oculos? Sive haec ad utilitatem vitae constituta sunt a principibus rerum publicarum, ut rex putaretur unus esse in caelo, qui\nnutu, ut ait Homerus, totum Olympum converteret\nidemque et rex et pater haberetur omnium, magna\nauctoritas est multique testes, siquidem omnis multos\nappellari placet, ita consensisse gentes decretis videlicet principum, nihil esse rege melius, quoniam\ndeos omnis censent unius regi numine; sive haec in\nerrore inperitorum posita esse et fabularum similia\ndidicimus, audiamus communis quasi doctores eruditorum hominum, qui tamquam oculis illa viderunt, quae\nnos vix audiendo cognoscimus. Quinam, inquit Laelius, isti sunt? Et ille: Qui natura omnium rerum pervestiganda senserunt omnem hunc mundum mente\nSed, si vis, Laeli, dabo tibi testes nec\nnimis antiquos nec ullo modo barbaros. Istos, inquit, volo. Videsne igitur minus quadringentorum\nannorum esse hanc urbem, ut sine regibus sit? Vero\nminus. Quid ergo? haec quadringentorum annorum\naetas ut urbis et civitatis num valde longa est?\nIsta vero, inquit, adulta vix. Ergo his annis\n\nquadringentis Romae rex erat? Et superbus quidem. Quid supra? Iustissimus, et deinceps retro usque ad Romulum, qui ab hoc tempore\nanno sescentesimo rex erat. Ergo ne iste quidem\npervetus? Minime ac prope senescente iam Graecia. Cedo, num, Scipio, barbarorum Romulus rex\nfuit? Si, ut Graeci dicunt omnis aut Graios esse\naut barbaros, vereor, ne barbarorum rex fuerit; sin\nid nomen moribus dandum est, non linguis, non Graecos\nminus barbaros quam Romanos puto. Et\nScipio: Atqui ad hoc, de quo agitur, non quaerimus\ngentem, ingenia quaerimus. Si enim et prudentes homines et non veteres reges habere voluerunt, utor\nneque perantiquis neque inhumanis ac feris testibus.\nTum Laelius: Video te, Scipio, testimoniis satis\ninstructum, sed apud me, ut apud bonum iudicem,\nargumenta plus quam testes valent. Tum Scipio: Utere igitur argumento, Laeli, tute ipse sensus\ntui. Cuius, inquit ille, sensus? Si quando, si forte,\ntibi visus es irasci alicui. Ego vero saepius, quam\nvellem. Quid? tum, cum tu es iratus, permittis illi\niracundiae dominatum animi tui? Non mehercule,\ninquit, sed imitor Archytam illum Tarentinum, qui\ncum ad villam venisset et omnia aliter offendisset ac\niusserat, 'A te infelicem', inquit vilico,\n'quem necassem iam verberibus, nisi iratus\nessem.' Optime, inquit Scipio.\nErgo Archytas iracundiam videlicet dissidentem a ratione seditionem\nquandam animi vere ducebat eamque consilio sedari volebat; adde avaritiam, adde imperii, adde gloriae cupiditatem, adde libidines; et illud vides, si in animis\nhominum regale imperium sit, unius fore dominatum,\nconsilii scilicet (ea est enim animi pars optima),\nconsilio autem dominante nullum esse libidinibus, nullum irae, nullum temeritati locum. Sic, inquit, est.\nProbas igitur animum ita adfectum? Nihil vero,\ninquit, magis. Ergo non probares, si consilio pulso\nlibidines, quae sunt innumerabiles, iracundiaeve tenerent\nomnia? Ego vero nihil isto animo, nihil ita animato\nhomine miserius ducerem. Sub regno igitur\ntibi esse placet omnis animi partes, et eas regi consilio?\nMihi vero sic placet. Cur igitur dubitas, quid de\nre publica sentias? in qua, si in plures translata res\nsit, intellegi iam licet nullum fore, quod praesit, inperium, quod quidem, nisi unum sit, esse nullum potest.\nTum Laelius: Quid, quaeso, interest inter unum\net plures, si iustitia est in pluribus? Et Scipio:\nQuoniam testibus meis intellexi, Laeli, te non\nvalde moveri, non desinam te uti teste, ut hoc, quod\ndico, probem. Me, inquit ille, quonam modo? Quia\nanimum adverti nuper, cum essemus in Formiano, te\nfamiliae valde interdicere, ut uni dicto audiens esset.\nQuippe vilico. Quid? domi pluresne praesunt negotiis tuis? Immo vero unus, inquit. Quid? totam\ndomum num quis alter praeter te regit? Minime\nvero. Quin tu igitur concedis idem in re\npublica, singulorum dominatus, si modo iusti sint,\nesse optimos? Adducor, inquit, ut prope modum\nadsentiar.\nEt Scipio: Tum magis adsentiare, Laeli, si, ut\nomittam similitudines, uni gubernatori, uni medico, si\ndigni modo sint iis artibus, rectius esse alteri navem\ncommittere, aegrum alteri quam multis, ad maiora\npervenero. Quaenam ista sunt? Quid? tu non\nvides unius inportunitate et superbia Tarquinii\nnomen huic populo in odium venisse regium? Video vero, inquit. Ergo etiam illud vides, de quo\nprogrediente oratione plura me dicturum puto, Tarquinio exacto mira quadam exultasse populum insolentia libertatis; tum exacti in exilium innocentes,\ntum bona direpta multorum, tum annui consules, tum\ndemissi populo fasces, tum provocationes omnium\nrerum, tum secessiones plebei, tum prorsus ita acta\npleraque, ut in populo essent omnia. Est, inquit,\nut dicis.\nEst vero, inquit Scipio, in pace et otio; licet\nenim lascivire, dum nihil metuas, ut in navi ac saepe\netiam in morbo levi. Sed ut ille, qui navigat, cum\nsubito mare coepit horrescere, et ille aeger ingravescente morbo unius opem inplorat, sic noster populus in\npace et domi imperat et ipsis magistratibus minatur, recusat, appellat, provocat, in bello sic paret\nut regi; valet enim salus plus quam libido. Gravioribus vero bellis etiam sine collega omne imperium\nnostri penes singulos esse voluerunt, quorum ipsum\nnomen vim suae potestatis indicat. Nam dictator\nquidem ab eo appellatur, quia dicitur, sed in nostris libris vides eum, Laeli, magistrum populi\nappellari. Video, inquit. Et Scipio: Sapienter igitur illi veteres\niusto quidem rege cum est populus orbatus, 'pectora diu tenet desiderium', sicut ait\nEnnius, 'post optimi regis obitum';\n\nsimul interSese sic memorant: 'o Romule, Romule die,Qualem te patriae custodem di genuerunt!O pater, o genitor, o sanguen dis oriundum!'\nNon eros nec dominos appellabant eos, quibus iuste\nparuerunt, denique ne reges quidem, sed patriae custodes, sed patres, sed deos; nec sine causa; quid\nenim adiungunt?\n\nTu produxisti nos intra luminis oras.\nVitam, honorem, decus sibi datum esse iustitia regis\nexistimabant. Mansisset eadem voluntas in eorum posteris, si regum similitudo permansisset, sed vides unius\niniustitia concidisse genus illud totum rei publicae.\nVideo vero, inquit, et studeo cursus istos mutationum non magis in nostra quam in omni re\npublica noscere.\nEt Scipio: Est omnino, cum de illo genere rei\npublicae, quod maxime probo, quae sentio, dixero, accuratius mihi dicendum de commutationibus rerum\npublicarum, etsi minime facile eas in ea re publica\nfuturas puto. Sed huius regiae prima et certissima\nest illa mutatio: Cum rex iniustus esse coepit, perit\nillud ilico genus, et est idem ille tyrannus, deterrimum genus et finitimum optimo; quem si optimates oppresserunt, quod ferme evenit, habet statum\nres publica de tribus secundarium; est enim quasi\nregium, id est patrium consilium populo bene consulentium principum. Sin per se populus interfecit aut\neiecit tyrannum, est moderatior, quoad sentit et sapit,\net sua re gesta laetatur tuerique vult per se constitutam rem publicam. Si quando aut regi iusto vim populus attulit regnove eum spoliavit aut etiam,\nid quod evenit saepius, optimatium sanguinem gustavit\nac totam rem publicam substravit libidini suae (cave\nputes autem mare ullum aut flammam esse tantam,\nquam non facilius sit sedare quam effrenatam insolentia multitudinem), tum fit illud, quod apud Platonem est luculente dictum, si modo id exprimere Latine potuero; difficile factu est, sed conabor\n\ntamen.\n'Cum' enim inquit 'inexplebiles populi\nfauces exaruerunt libertatis siti malisque usus\nille ministris non modice temperatam, sed nimis meracam libertatem sitiens hausit, tum\nmagistratus et principes, nisi valde lenes et\nremissi sint et large sibi libertatem ministrent, insequitur, insimulat, arguit, praepotentes, reges, tyrannos vocat.' Puto enim tibi\nhaec esse nota. Vero mihi, inquit ille, notissima.\nErgo illa sequuntur: 'eos, qui pareant\nprincipibus, agitari ab eo populo et servos\nvoluntarios appellari; eos autem, qui in magistratu privatorum similes esse velint, eosque privatos, qui efficiant, ne quid inter privatum et magistratum differat, ferunt laudibus et mactant honoribus, ut necesse sit in\neius modi re publica plena libertatis esse\nomnia, ut et privata domus omnis vacet dominatione et hoc malum usque ad bestias\nperveniat, denique ut pater filium metuat,\nfilius patrem neglegat, absit omnis pudor, ut\nplane liberi sint, nihil intersit, civis sit an peregrinus, magister ut discipulos metuat et iis\nblandiatur spernantque discipuli magistros,\nadulescentes ut senum sibi pondus adsumant,\nsenes autem ad ludum adulescentium descendant, ne sint iis odiosi et graves; ex quo fit, ut\netiam servi se liberius gerant, uxores\neodem iure sint, quo viri, inque tanta libertate canes etiam et equi, aselli denique liberi\nsic incurrant, ut iis de via decedendum sit.\n\nErgo ex hac infinita,' inquit, 'licentia haec\nsumma cogitur, ut ita fastidiosae mollesque\nmentes evadant civium, ut, si minima vis adhibeatur imperii, irascantur et perferre nequeant; ex quo leges quoque incipiunt neglegere, ut plane sine ullo domino sint.'\nTum Laelius: Prorsus, inquit, expressa sunt\na te, quae dicta sunt ab illo. Atque, ut iam ad\nsermonis mei auctorem revertar, ex hac nimia licentia,\nquam illi solam libertatem putant, ait ille ut ex stirpe\nquadam existere et quasi nasci tyrannum. Nam ut\nex nimia potentia principum oritur interitus principum, sic hunc nimis liberum populum libertas ipsa\nservitute adficit. Sic omnia nimia, cum vel in tempestate vel in agris vel in corporibus laetiora\nfuerunt, in contraria fere convertuntur, maximeque id\nin rebus publicis evenit, nimiaque illa libertas et populis et privatis in nimiam servitutem cadit. Itaque\nex hac maxima libertate tyrannus gignitur et illa iniustissima et durissima servitus. Ex hoc enim populo\nindomito vel potius immani deligitur aliqui plerumque dux contra illos principes adflictos iam\net depulsos loco audax, inpurus, consectans proterve\nbene saepe de re publica meritos, populo gratificans\net aliena et sua; cui quia privato sunt oppositi timores, dantur imperia et ea continuantur, praesidiis etiam,\nut Athenis Pisistratus, saepiuntur, postremo, a quibus\nproducti sunt, existunt eorum ipsorum tyranni; quos\nsi boni oppresserunt, ut saepe fit, recreatur civitas;\nsin audaces, fit illa factio, genus aliud tyrannorum, eademque oritur etiam ex illo saepe optimatium praeclaro statu, cum ipsos principes aliqua pravitas de via deflexit. Sic tamquam pilam rapiunt inter\nse rei publicae statum tyranni ab regibus, ab iis autem principes aut populi, a quibus aut factiones aut\ntyranni, nec diutius umquam tenetur idem rei publicae modus.\nQuod ita cum sit, ex tribus primis generibus longe\npraestat mea sententia regium, regio autem\nipsi praestabit id, quod erit aequatum et temperatum\nex tribus optimis rerum publicarum modis. Placet enim\nesse quiddam in re publica praestans et regale, esse\naliud auctoritati principum inpartitum ac tributum,\nesse quasdam res servatas iudicio voluntatique multitudinis. Haec constitutio primum habet aequabilitatem quandam magnam, qua carere diutius vix possunt liberi, deinde firmitudinem, quod et illa\nprima facile in contraria vitia convertuntur, ut existat\nex rege dominus, ex optimatibus factio, ex populo turba\net confusio, quodque ipsa genera generibus saepe conmutantur novis, hoc in hac iuncta moderateque permixta conformatione rei publicae non ferme sine magnis principum vitiis evenit. Non est enim causa\nconversionis, ubi in suo quisque est gradu\nfirmiter collocatus et non subest, quo praecipitet ac\ndecidat.\nSed vereor, Laeli vosque homines amicissimi ac\nprudentissimi, ne, si diutius in hoc genere verser, quasi\npraecipientis cuiusdam et docentis et non vobiscum\nsimul considerantis esse videatur oratio mea. Quam\nob rem ingrediar in ea, quae nota sunt omnibus,\nquaesita autem a nobis iam diu. Sic enim decerno,\nsic sentio, sic adfirmo, nullam omnium rerum\npublicarum aut constitutione aut discriptione aut disciplina conferendam esse cum ea, quam patres nostri\nnobis acceptam iam inde a maioribus reliquerunt.\nQuam, si placet, quoniam ea, quae tenebatis ipsi,\netiam ex me audire voluistis, simul et qualis sit et\noptimam esse ostendam expositaque ad exemplum\nnostra re publica accommodabo ad eam, si\npotero, omnem illam orationem, quae est mihi habenda de optimo civitatis statu. Quod si tenere et\nconsequi potuero, cumulate munus hoc, cui me Laelius praeposuit, ut opinio mea fert, effecero.\nTum Laelius: Tuum vero, inquit, Scipio, ac tuum\nquidem unius. Quis enim te potius aut de maiorum\ndixerit institutis, cum sis clarissimis ipse maioribus?\naut de optimo statu civitatis? quem si habemus, etsi ne nunc quidem, tum vero quis te possit\nesse florentior? aut de consiliis in posterum providendis, cum tu duobus huius urbis terroribus depulsis in\nomne tempus prospexeris?\nPlin. Nat. praef. 7nec docti/ssimis.â€ Manium Persium haec le/gere nolo, Iu/nium Congu/m volo.\nNon. p. 426MSic,\nquoniam plura beneficia continet patria et est antiquior parens quam is, qui creavit, maior ei profecto\nquam parenti debetur gratia.\nNon. p. 526MNec\ntantum Karthago habuisset opum sescentos fere annos sine consiliis et disciplina.\nNon. p. 276MCognoscere mehercule, inquit, consuetudinem istam et\nstudium sermonis.\nLactant. Div. Inst. 3.16.5Profecto omnis istorum disputatio, quamquam uberrimos fontes virtutis et scientiae continet, tamen collata cum eorum actis perfectisque rebus vereor ne non tantum videatur attulisse\nnegotii hominibus, quantam oblectationem.\nArusianus Messius GL 7.457KA qua isti\navocabant.\nCum omnes flagrarent cupiditate audiendi, ingressus est sic loqui Scipio: Catonis hoc senis est,\nquem, ut scitis, unice dilexi maximeque sum admiratus cuique vel patris utriusque iudicio vel etiam meo\nstudio me totum ab adulescentia dedidi; cuius me\nnumquam satiare potuit oratio; tantus erat in homine\nusus rei publicae, quam et domi et militiae cum optime, tum etiam diutissime gesserat, et modus in dicendo et gravitate mixtus lepos et summum\nvel discendi studium vel docendi et orationi vita admodum congruens.\nIs dicere solebat ob hanc causam\npraestare nostrae civitatis statum ceteris civitatibus,\nquod in illis singuli fuissent fere, qui suam quisque\nrem publicam constituissent legibus atque institutis\nsuis, ut Cretum Minos, Lacedaemoniorum Lycurgus, Atheniensium, quae persaepe commutata esset,\ntum Theseus, tum Draco, tum Solo, tum Clisthenes,\ntum multi alii, postremo exsanguem iam et iacentem\ndoctus vir Phalereus sustentasset Demetrius, nostra\nautem res publica non unius esset ingenio, sed multorum, nec una hominis vita, sed aliquot constituta\nsaeculis et aetatibus. Nam neque ullum ingenium tantum extitisse dicebat, ut, quem res nulla\nfugeret, quisquam aliquando fuisset, neque cuncta ingenia conlata in unum tantum posse uno tempore\nprovidere, ut omnia complecterentur sine rerum usu\nac vetustate.\nQuam ob rem, ut ille solebat, ita nunc\nmea repetet oratio populi originem; libenter enim\netiam verbo utor Catonis. Facilius autem, quod est\npropositum, consequar, si nostram rem publicam vobis et nascentem et crescentem et adultam et\niam firmam atque robustam ostendero, quam si mihi\naliquam, ut apud Platonem Socrates, ipse finxero.\nHoc cum omnes adprobavissent, Quod habemus,\ninquit, institutae rei publicae tam clarum ac tam\nomnibus notum exordium quam huius urbis condendae\nprincipium profectum a Romulo? qui patre Marte natus (concedamus enim famae hominum, praesertim non inveteratae solum, sed etiam sapienter a\nmaioribus proditae, bene meriti de rebus communibus\nut genere etiam putarentur, non solum ingenio esse\ndivino)â€”is igitur, ut natus sit, cum Remo fratre\ndicitur ab Amulio, rege Albano, ob labefactandi regni\ntimorem ad Tiberim exponi iussus esse; quo in loco\ncum esset silvestris beluae sustentatus uberibus pastoresque eum sustulissent et in agresti cultu\nlaboreque aluissent, perhibetur, ut adoleverit, et corporis viribus et animi ferocitate tantum ceteris praestitisse, ut omnes, qui tum eos agros, ubi hodie est\nhaec urbs, incolebant, aequo animo illi libenterque\nparerent. Quorum copiis cum se ducem praebuisset,\nut iam a fabulis ad facta veniamus, oppressisse Longam Albam, validam urbem et potentem temporibus illis, Amuliumque regem interemisse fertur.\nQua gloria parta urbem auspicato condere et firmare dicitur primum cogitavisse rem publicam. Urbi\nautem locum, quod est ei, qui diuturnam rem publicam serere conatur, diligentissime providendum, incredibili oportunitate delegit. Neque enim ad mare\nadmovit, quod ei fuit illa manu copiisque facillimum,\nut in agrum Rutulorum Aboriginumque procederet, aut in ostio Tiberino, quem in locum multis\npost annis rex Ancus coloniam deduxit, urbem ipse\nconderet, sed hoc vir excellenti providentia sensit ac\nvidit, non esse oportunissimos situs maritimos urbibus eis, quae ad spem diuturnitatis conderentur atque\nimperii, primum quod essent urbes maritimae non solum multis periculis oppositae, sed etiam caecis.\nNam terra continens adventus hostium non modo\nexpectatos, sed etiam repentinos multis indiciis et\nquasi fragore quodam et sonitu ipso ante denuntiat;\nneque vero quisquam potest hostis advolare terra,\nquin eum non modo esse, sed etiam quis et unde sit,\nscire possimus. Maritimus vero ille et navalis hostis\nante adesse potest, quam quisquam venturum esse\nsuspicari queat, nec vero, cum venit, prae se fert,\naut qui sit aut unde veniat aut etiam quid velit, denique ne nota quidem ulla, pacatus an hostis sit, discerni ac iudicari potest.\nEst autem maritimis urbibus etiam quaedam corruptela ac demutatio morum; admiscentur enim novis\nsermonibus ac disciplinis et inportantur non merces\nsolum adventiciae, sed etiam mores, ut nihil possit\nin patriis institutis manere integrum. Iam\nqui incolunt eas urbes, non haerent in suis sedibus,\nsed volucri semper spe et cogitatione rapiuntur a domo\nlongius, atque etiam cum manent corpore, animo tamen exulant et vagantur. Nec vero ulla res magis\nlabefactatam diu et Carthaginem et Corinthum pervertit aliquando quam hic error ac dissipatio civium,\nquod mercandi cupiditate et navigandi et agrorum et armorum cultum reliquerant.\nMulta etiam ad\nluxuriam invitamenta perniciosa civitatibus subpeditantur mari, quae vel capiuntur vel inportantur; atque habet etiam amoenitas ipsa vel sumptuosas vel\ndesidiosas inlecebras multas cupiditatum. Et, quod\nde Corintho dixi, id haud scio an liceat de cuncta\nGraecia verissime dicere; nam et ipsa Peloponnesus\nfere tota in mari est, nec praeter Phliuntios\nulli sunt, quorum agri non contingant mare, et extra\nPeloponnesum Aenianes et Doris et Dolopes soli absunt a mari. Quid dicam insulas Graeciae? quae\nfluctibus cinctae natant paene ipsae simul cum civitatum institutis et moribus.\nAtque haec quidem, ut\nsupra dixi, veteris sunt Graeciae. Coloniarum vero\nquae est deducta a Graiis in Asiam, Thracam, Italiam, Siciliam, Africam praeter unam Magnesiam,\nquam unda non adluat? Ita barbarorum agris quasi\nadtexta quaedam videtur ora esse Graeciae;\nnam e barbaris quidem ipsis nulli erant antea maritumi praeter Etruscos et Poenos, alteri mercandi causa,\nlatrocinandi alteri. Quae causa perspicua est malorum commutationumque Graeciae propter ea vitia\nmaritimarum urbium, quae ante paulo perbreviter adtigi. Sed tamen in his vitiis inest illa magna commoditas, et, quod ubique genitum est, ut\nad eam urbem, quam incolas, possit adnare, et rursus\nut id, quod agri efferant sui, quascumque velint in\nterras, portare possint ac mittere.\nQui potuit igitur divinius et utilitates conplecti\nmaritimas Romulus et vitia vitare, quam quod urbem\nperennis amnis et aequabilis et in mare late influentis posuit in ripa? quo posset urbs et accipere a\nmari, quo egeret, et reddere, quo redundaret, eodemque ut flumine res ad victum cultumque maxime\nnecessarias non solum mari â€ absorberet, sed etiam\ninvectas acciperet ex terra, ut mihi iam tum divinasse\nille videatur hanc urbem sedem aliquando et domum\nsummo esse imperio praebituram; nam hanc rerum\ntantam potentiam non ferme facilius ulla in parte\nItaliae posita urbs tenere potuisset.\nUrbis autem ipsius nativa praesidia quis est\ntam neglegens qui non habeat animo notata ac plane\ncognita? cuius is est tractus ductusque muri cum Romuli, tum etiam reliquorum regum sapientia definitus\nex omni parte arduis praeruptisque montibus, ut unus\naditus, qui esset inter Esquilinum Quirinalemque montem, maximo aggere obiecto fossa cingeretur vastissima, atque ut ita munita arx circumiectu arduo et\nquasi circumciso saxo niteretur, ut etiam in\nilla tempestate horribili Gallici adventus incolumis\natque intacta permanserit. Locumque delegit et fontibus abundantem et in regione pestilenti salubrem;\ncolles enim sunt, qui cum perflantur ipsi, tum adferunt umbram vallibus.\nAtque haec quidem perceleriter confecit; nam et\nurbem constituit, quam e suo nomine Romam iussit\nnominari, et ad firmandam novam civitatem\nnovum quoddam et subagreste consilium, sed ad muniendas opes regni ac populi sui magni hominis et\niam tum longe providentis secutus est, cum Sabinas\nhonesto ortas loco virgines, quae Romam ludorum\ngratia venissent, quos tum primum anniversarios in\ncirco facere instituisset, Consualibus rapi iussit easque in familiarum amplissimarum matrimoniis\ncollocavit.\nQua ex causa cum bellum Romanis Sabini\nintulissent proeliique certamen varium atque anceps\nfuisset, cum T. Tatio, rege Sabinorum, foedus icit\nmatronis ipsis, quae raptae erant, orantibus; quo foedere et Sabinos in civitatem adscivit sacris conmunicatis et regnum suum cum illorum rege sociavit.\nPost interitum autem Tatii cum ad eum dominatus\nomnis reccidisset, quamquam cum Tatio in regium consilium delegerat principes (qui appellati sunt\npropter caritatem patres) populumque et suo et Tatii\nnomine et Lucumonis, qui Romuli socius in Sabino\nproelio occiderat, in tribus tris curiasque triginta discripserat (quas curias earum nominibus nuncupavit,\nquae ex Sabinis virgines raptae postea fuerant oratrices pacis et foederis)â€”sed quamquam ea Tatio\nsic erant discripta vivo, tamen eo interfecto\nmulto etiam magis Romulus patrum auctoritate consilioque regnavit.\nQuo facto primum vidit iudicavitque idem, quod\nSpartae Lycurgus paulo ante viderat, singulari imperio et potestate regia tum melius gubernari et regi\ncivitates, si esset optimi cuiusque ad illam vim dominationis adiuncta auctoritas. Itaque hoc consilio\net quasi senatu fultus et munitus et bella\ncum finitimis felicissime multa gessit et, cum ipse\nnihil ex praeda domum suam reportaret, locupletare\ncivis non destitit.\nTum, id quo retinemus hodie magna\ncum salute rei publicae, auspiciis plurimum obsecutus\nest Romulus. Nam et ipse, quod principium rei publicae fuit, urbem condidit auspicato et omnibus publicis\nrebus instituendis, qui sibi essent in auspiciis, ex singulis tribubus singulos cooptavit augures et\nhabuit plebem in clientelas principum discriptam (quod\nquantae fuerit utilitati, post videro) multaeque dictione\novium et bovum (quod tum erat res in pecore et locorum possessionibus, ex quo pecuniosi et locupletes vocabantur), non vi et suppliciis coercebat.\nAc Romulus cum septem et triginta regnavisset\nannos et haec egregia duo firmamenta rei publicae\npeperisset, auspicia et senatum, tantum est\nconsecutus, ut, cum subito sole obscurato non conparuisset, deorum in numero conlocatus putaretur; quam\nopinionem nemo umquam mortalis adsequi potuit sine\neximia virtutis gloria.\nAtque hoc eo magis est in\nRomulo admirandum, quod ceteri, qui dii ex hominibus facti esse dicuntur, minus eruditis hominum saeculis fuerunt, ut fingendi proclivis esset ratio,\ncum imperiti facile ad credendum inpellerentur, Romuli\nautem aetatem minus his sescentis annis iam inveteratis litteris atque doctrinis omnique illo antiquo ex\ninculta hominum vita errore sublato fuisse cernimus.\nNam si, id quod Graecorum investigatur annalibus,\nRoma condita est secundo anno Olympiadis septumae,\nin id saeculum Romuli cecidit aetas, cum iam\nplena Graecia poetarum et musicorum esset minorque\nfabulis nisi de veteribus rebus haberetur fides. Nam\ncentum et octo annis postquam Lycurgus leges scribere instituit, prima posita est Olympias, quam quidam nominis errore ab eodem Lycurgo constitutam\nputant; Homerum autem, qui minimum dicunt, Lycurgi aetati triginta annis anteponunt fere.\nEx quo\nintellegi potest permultis annis ante Homerum\nfuisse quam Romulum, ut iam doctis hominibus ac\ntemporibus ipsis eruditis ad fingendum vix quicquam\nesset loci. Antiquitas enim recepit fabulas fictas etiam\nnon numquam\n\n\nAugust. C.D. 22.6incondite, haec aetas autem iam exculta\npraesertim eludens omne, quod fieri non potest, respuit.\nus nepos eius, ut dixerunt quidam, ex\nfilia. Quo autem ille mortuus, eodem est anno natus\nSimonides Olympiade sexta et quinquagesima, ut facilius intellegi possit tum de Romuli inmortalitate creditum, cum iam inveterata vita hominum ac\ntractata esset et cognita. Sed profecto tanta fuit in\neo vis ingenii atque virtutis, ut id de Romulo Proculo Iulio, homini agresti, crederetur, quod multis iam\nante saeculis nullo alio de mortali homines credidissent; qui inpulsu patrum, quo illi a se invidiam interitus Romuli pellerent, in contione dixisse fertur a\nse visum esse in eo colle Romulum, qui nunc\nQuirinalis vocatur; eum sibi mandasse, ut populum\nrogaret, ut sibi eo in colle delubrum fieret; se deum\nesse et Quirinum vocari.\nVidetisne igitur unius viri consilio non solum ortum novum populum neque ut in cunabulis vagientem\nrelictum, sed adultum iam et paene puberem? Tum\nLaelius: Nos vero videmus, et te quidem ingressum\nratione ad disputandum nova, quae nusquam\nest in Graecorum libris. Nam princeps ille, quo nemo\nin scribendo praestantior fuit, aream sibi sumsit, in\nqua civitatem extrueret arbitratu suo, praeclaram ille\nquidem fortasse, sed a vita hominum abhorrentem et\n\nmoribus,\nreliqui disseruerunt sine ullo certo exemplari\nformaque rei publicae de generibus et de rationibus\ncivitatum; tu mihi videris utrumque facturus; es\nenim ita ingressus, ut, quae ipse reperias, tribuere aliis malis quam, ut facit apud Platonem Socrates, ipse fingere et illa de urbis situ revoces ad\nrationem, quae a Romulo casu aut necessitate facta\nsunt, et disputes non vaganti oratione, sed defixa in\nuna re publica. Quare perge, ut instituisti; prospicere\nenim iam videor te reliquos reges persequente quasi\nperfectam rem publicam.\nErgo, inquit Scipio, cum ille Romuli senatus, qui constabat ex optimatibus, quibus ipse rex\ntantum tribuisset, ut eos patres vellet nominari patriciosque eorum liberos, temptaret post Romuli excessum, ut ipse regeret sine rege rem publicam, populus id non tulit desiderioque Romuli postea regem\nflagitare non destitit; cum prudenter illi principes\nnovam et inauditam ceteris gentibus interregni ineundi rationem excogitaverunt, ut, quoad certus rex declaratus esset, nec sine rege civitas nec\ndiuturno rege esset uno nec committeretur, ut quisquam inveterata potestate aut ad deponendum imperium tardior esset aut ad optinendum munitior.\nQuo\nquidem tempore novus ille populus vidit tamen id,\nquod fugit Lacedaemonium Lycurgum, qui regem non\ndeligendum duxit, si modo hoc in Lycurgi potestate\npotuit esse, sed habendum, qualiscumque is foret, qui modo esset Herculis stirpe generatus; nostri\nilli etiam tum agrestes viderunt virtutem et sapientiam regalem, non progeniem quaeri oportere.\nQuibus cum esse praestantem Numam Pompilium\nfama ferret, praetermissis suis civibus regem alienigenam patribus auctoribus sibi ipse populus adscivit\neumque ad regnandum Sabinum hominem\nRomam Curibus accivit. Qui ut huc venit, quamquam\npopulus curiatis eum comitiis regem esse iusserat,\ntamen ipse de suo imperio curiatam legem tulit, hominesque Romanos instituto Romuli bellicis studiis ut\nvidit incensos, existimavit eos paulum ab illa consuetudine esse revocandos.\nAc primum agros, quos bello Romulus ceperat,\ndivisit viritim civibus docuitque sine depopulatione atque praeda posse eos colendis agris abundare commodis omnibus amoremque eis otii et pacis\niniecit, quibus facillime iustitia et fides convalescit,\net quorum patrocinio maxime cultus agrorum perceptioque frugum defenditur. Idemque Pompilius et\nauspiciis maioribus inventis ad pristinum numerum\nduo augures addidit et sacris e principum numero\npontifices quinque praefecit et animos propositis legibus his, quas in monumentis habemus, ardentis consuetudine et cupiditate bellandi religionum\ncaerimoniis mitigavit adiunxitque praeterea flamines,\nSalios virginesque Vestales omnisque partis religionis\nstatuit sanctissime.\nSacrorum autem ipsorum diligentiam difficilem, apparatum perfacilem esse voluit; nam\nquae perdiscenda quaeque observanda essent,\nmulta constituit, sed ea sine inpensa. Sic religionibus\ncolendis operam addidit, sumtum removit, idemque\nmercatus, ludos omnesque conveniundi causas et celebritates invenit. Quibus rebus institutis ad humanitatem atque mansuetudinem revocavit animos hominum studiis bellandi iam immanis ac feros. Sic ille\ncum undequadraginta annos summa in pace\nconcordiaque regnavisset (sequamur enim potissimum\nPolybium nostrum, quo nemo fuit in exquirendis temporibus diligentior), excessit e vita duabus praeclarissimis ad diuturnitatem rei publicae rebus confirmatis, religione atque clementia.\nQuae cum Scipio dixisset, Verene, inquit Manilius,\nhoc memoriae proditum est, Africane, regem istum\nNumam Pythagorae ipsius discipulum aut certe Pythagoreum fuisse? saepe enim hoc de maioribus natu audivimus et ita intellegimus vulgo existimari; neque vero satis id annalium publicorum auctoritate declaratum videmus. Tum Scipio: Falsum\nest enim, Manili, inquit, id totum, neque solum\nfictum, sed etiam imperite absurdeque fictum; ea sunt\nenim demum non ferenda in mendacio, quae non\nsolum ficta esse, sed ne fieri quidem potuisse cernimus. Nam quartum iam annum regnante\nLucio Tarquinio Superbo Sybarim et Crotonem et in\neas Italiae partis Pythagoras venisse reperitur; Olympias enim secunda et sexagesima eadem Superbi regni\n\ninitium et Pythagorae declarat adventum.\nEx quo\nintellegi regiis annis dinumeratis potest anno fere\ncentesimo et quadragesimo post mortem Numae primum Italiam Pythagoram attigisse; neque hoc\ninter eos, qui diligentissime persecuti sunt temporum\nannales, ulla est umquam in dubitatione versatum.\nDi inmortales, inquit Manilius, quantus iste est hominum et quam inveteratus error! Ac tamen facile\npatior non esse nos transmarinis nec inportatis artibus eruditos, sed genuinis domesticisque virtutibus.\nAtqui multo id facilius cognosces, inquit Africanus,\nsi progredientem rem publicam atque in optimum statum naturali quodam itinere et cursu venientem videris; quin hoc ipso sapientiam maiorum\nstatues esse laudandam, quod multa intelleges etiam\naliunde sumta meliora apud nos multo esse facta,\nquam ibi fuissent, unde huc translata essent atque\nubi primum extitissent, intellegesque non fortuito populum Romanum, sed consilio et disciplina confirmatum esse nec tamen adversante fortuna.\nMortuo rege Pompilio Tullum Hostilium populus\nregem interrege rogante comitiis curiatis creavit, isque\nde imperio suo exemplo Pompilii populum consuluit\ncuriatim. Cuius excellens in re militari gloria magnaeque extiterunt res bellicae, fecitque idem et saepsit\nde manubiis comitium et curiam constituitque ius, quo\nbella indicerentur, quod per se iustissime inventum\nsanxit fetiali religione, ut omne bellum, quod\ndenuntiatum indictumque non esset, id iniustum esse\natque inpium iudicaretur. Et ut advertatis animum,\nquam sapienter iam reges hoc nostri viderint, tribuenda quaedam esse populo (multa enim nobis de\neo genere dicenda sunt), ne insignibus quidem regiis\nTullus nisi iussu populi est ausus uti. Nam ut sibi\nduodecim lictores cum fascibus anteire liceret\nneque enim serpit, sed volat in optimum\nstatum instituto tuo sermone res publica. Post eum\nNumae Pompilii nepos ex filia rex a populo est Ancus Marcius constitutus, itemque de imperio suo legem\ncuriatam tulit. Qui cum Latinos bello devicisset, adscivit eos in civitatem, atque idem Aventinum et Caelium montem adiunxit urbi, quosque agros ceperat,\ndivisit et silvas maritimas omnis publicavit, quas\nceperat, et ad ostium Tiberis urbem condidit colonisque firmavit. Atque ita cum tres et viginti regnavisset annos, est mortuus. Tum Laelius: Laudandus\n\netiam iste rex; sed obscura est historia Romana, siquidem istius regis matrem habemus, ignoramus patrem. Ita est, inquit; sed temporum illorum tantum fere regum inlustrata sunt nomina.\nSed hoc loco primum videtur insitiva quadam\ndisciplina doctior facta esse civitas. Influxit\nenim non tenuis quidam e Graecia rivulus in hanc\nurbem, sed abundantissimus amnis illarum disciplinarum et artium. Fuisse enim quendam ferunt Demaratum Corinthium et honore et auctoritate et fortunis\nfacile civitatis suae principem; qui cum Corinthiorum\ntyrannum Cypselum ferre non potuisset, fugisse cum\nmagna pecunia dicitur ac se contulisse Tarquinios,\nin urbem Etruriae florentissimam. Cumque audiret\ndominationem Cypseli confirmari, defugit patriam vir\nliber ac fortis et adscitus est civis a Tarquiniensibus\natque in ea civitate domicilium et sedes collocavit.\nUbi cum de matre familias Tarquiniensi duo filios\nprocreavisset, omnibus eos artibus ad Graecorum disciplinam erudiit\nfacile in civitatem receptus esset, propter humanitatem atque doctrinam Anco regi familiaris est factus usque eo, ut consiliorum omnium particeps et socius paene regni putaretur. Erat in eo\npraeterea summa comitas, summa in omnis civis\nopis, auxilii, defensionis, largiendi etiam benignitas.\nItaque mortuo Marcio cunctis populi suffragiis rex\nest creatus L. Tarquinius; sic enim suum nomen ex Graeco nomine inflexerat, ut in omni genere\nhuius populi consuetudinem videretur imitatus. Isque\nut de suo imperio legem tulit, principio duplicavit illum\npristinum patrum numerum et antiquos patres maiorum gentium appellavit, quos priores sententiam\nrogabat, a se adscitos minorum.\nDeinde equitatum\nad hunc morem constituit, qui usque adhuc\nest retentus, nec potuit Titiensium et Rhamnensium\net Lucerum mutare, cum cuperet, nomina, quod auctor\nei summa augur gloria Attus Navius non erat. Atque\netiam Corinthios video publicis equis adsignandis et\nalendis orborum et viduarum tributis fuisse quondam\ndiligentis. Sed tamen prioribus equitum partibus secundis additis ↀ ⅠↃ ⅭⅭⅭ fecit equites numerumque duplicavit. Postea bello subegit Aequorum\nmagnam gentem et ferocem et rebus populi Romani\nimminentem, idemque Sabinos cum a moenibus urbis\nreppulisset, equitatu fudit belloque devicit. Atque\neundem primum ludos maximos, qui Romani dicti\nsunt, fecisse accepimus aedemque in Capitolio Iovi\noptimo maximo bello Sabino in ipsa pugna vovisse\nfaciendam mortuumque esse, cum duodequadraginta regnavisset annos.\nTum Laelius: Nunc fit illud Catonis certius, nec\ntemporis unius nec hominis esse constitutionem rei\npublicae; perspicuum est enim, quanta in singulos reges rerum bonarum et utilium fiat accessio. Sed sequitur is, qui mihi videtur ex omnibus in re publica\nvidisse plurimum. Ita est, inquit Scipio. Nam post\neum Servius Tullius primus iniussu populi\nregnavisse traditur, quem ferunt ex serva Tarquiniense\nnatum, cum esset ex quodam regis cliente conceptus.\nQui cum famulorum in numero educatus ad epulas\nregis adsisteret, non latuit scintilla ingenii, quae iam\ntum elucebat in puero; sic erat in omni vel officio\nvel sermone sollers. Itaque Tarquinius, qui admodum\nparvos tum haberet liberos, sic Servium diligebat, ut\nis eius vulgo haberetur filius, atque eum summo\nstudio omnibus iis artibus, quas ipse didicerat, ad exquisitissimam consuetudinem Graecorum erudiit.\nSed\ncum Tarquinius insidiis Anci filiorum interisset Serviusque, ut ante dixi, regnare coepisset non iussu, sed\nvoluntate atque concessu civium, quod, cum Tarquinius ex vulnere aeger fuisse et vivere falso\ndiceretur, ille regio ornatu ius dixisset obaeratosque\npecunia sua liberavisset multaque comitate usus iussu\nTarquinii se ius dicere probavisset, non commisit se\npatribus, sed Tarquinio sepulto populum de se ipse\nconsuluit iussusque regnare legem de imperio suo curiatam tulit. Et primum Etruscorum iniurias bello\nest ultus; ex quo cum ma\nduodeviginti censu maximo. Deinde\nequitum magno numero ex omni populi summa separato relicuum populum distribuit in quinque classis\nsenioresque a iunioribus divisit easque ita disparavit,\nut suffragia non in multitudinis, sed in locupletium\npotestate essent, curavitque, quod semper in re publica tenendum est, ne plurimum valeant plurimi.\nQuae discriptio si esset ignota vobis, explicaretur a me; nunc rationem videtis esse talem, ut\nâ€ equitum centuriae cum sex suffragiis et prima classis\naddita centuria, quae ad summum usum urbis fabris\ntignariis est data, lxxxviiii centurias habeat; quibus ex centum quattuor centuriis (tot enim reliquae\nsunt) octo solae si accesserunt, confecta est vis populi\nuniversa, relicuaque multo maior multitudo sex et\nnonaginta centuriarum neque excluderetur suffragiis, ne superbum esset, nec valeret nimis, ne esset\n\npericulosum.\nIn quo etiam verbis ac nominibus ipsis\nfuit diligens; qui cum locupletis assiduos appellasset\nab asse dando, eos, qui aut non plus mille quingentos\naeris aut omnino nihil in suum censum praeter caput\nattulissent, proletarios nominavit, ut ex iis quasi\nproles, id est quasi progenies civitatis, expectari videretur. Illarum autem sex et nonaginta\ncenturiarum in una centuria tum quidem plures censebantur quam paene in prima classe tota. Ita nec\nprohibebatur quisquam iure suffragii, et is valebat in\nsuffragio plurimum, cuius plurimum intererat esse in\noptimo statu civitatem. Quin etiam accensis velatis,\nliticinibus, cornicinibus, proletariis\nNon. p. 342MStatu esse optimo constitutam rem publicam, quae ex tribus generibus illis,\nregali et optumati et populari, confusa modice nec\npuniendo inritet animum inmanem ac ferum.\nquinque et sexaginta annis antiquior,\nquod erat xxxviiii ante primam Olympiadem condita.\nEt antiquissimus ille Lycurgus eadem vidit fere. Itaque ista aequabilitas atque hoc triplex rerum publicarum genus videtur mihi commune nobis cum illis\npopulis fuisse. Sed, quod proprium est in nostra re\npublica, quo nihil possit esse praeclarius, id persequar, si potero, subtilius; quod erit eius modi,\nnihil ut tale ulla in re publica reperiatur. Haec enim,\nquae adhuc exposui, ita mixta fuerunt et in hac civitate et in Lacedaemoniorum et in Karthaginiensium,\nut temperata nullo fuerint modo.\nNam in qua re\npublica est unus aliquis perpetua potestate, praesertim regia, quamvis in ea sit et senatus, ut tum fuit\nRomae, cum erant reges, ut Spartae Lycurgi legibus,\net ut sit aliquod etiam populi ius, ut fuit\napud nostros reges, tamen illud excellit regium nomen,\nneque potest eius modi res publica non regnum et\nesse et vocari. Ea autem forma civitatis mutabilis maxime est hanc ob causam, quod unius vitio praecipitata in perniciosissimam partem facillime decidit. Nam\nipsum regale genus civitatis non modo non est reprehendendum, sed haud scio an reliquis simplicibus longe anteponendum, si ullum probarem simplex rei publicae genus, sed ita, quoad statum suum\nretinet. Is est autem status, ut unius perpetua potestate et iustitia omnique sapientia regatur salus et\naequabilitas et otium civium. Desunt omnino ei populo multa, qui sub rege est, in primisque libertas,\nquae non in eo est, ut iusto utamur domino, sed ut\nnullo\nferebant. Etenim illi iniusto domino atque\nacerbo aliquam diu in rebus gerundis prospera fortuna\ncomitata est. Nam et omne Latium bello devicit et\nSuessam Pometiam, urbem opulentam refertamque,\ncepit et maxima auri argentique praeda locupletatus\nvotum patris Capitolii aedificatione persolvit et colonias deduxit et institutis eorum, a quibus ortus erat,\ndona magnifica quasi libamenta praedarum\nDelphos ad Apollinem misit.\nHic ille iam vertetur orbis, cuius naturalem motum atque circuitum a primo discite adgnoscere. Id\nenim est caput civilis prudentiae, in qua omnis haec\nnostra versatur oratio, videre itinera flexusque rerum\npublicarum, ut, cum sciatis, quo quaeque res inclinet,\n\nretinere aut ante possitis occurrere. Nam rex ille,\nde quo loquor, primum optimi regis caede maculatus\nintegra mente non erat, et cum metueret ipse poenam\nsceleris sui summam, metui se volebat; deinde victoriis divitiisque subnixus exultabat insolentia neque\nsuos mores regere poterat neque suorum libidines.\nItaque cum maior eius filius Lucretiae, Tricipitini filiae,\nConlatini uxori, vim attulisset mulierque pudens et\nnobilis ob illam iniuriam sese ipsa morte multavisset, tum vir ingenio et virtute praestans, L. Brutus, depulit a civibus suis iniustum illud durae servitutis iugum. Qui cum privatus esset, totam rem\npublicam sustinuit primusque in hac civitate docuit\nin conservanda civium libertate esse privatum neminem. Quo auctore et principe concitata civitas et hac\nrecenti querella Lucretiae patris ac propinquorum et recordatione superbiae Tarquinii multarumque iniuriarum et ipsius et filiorum exulem et\nregem ipsum et liberos eius et gentem Tarquiniorum\nesse iussit.\nVidetisne igitur, ut de rege dominus extiterit uniusque vitio genus rei publicae ex bono in deterrumum\nconversum sit? Hic est enim dominus populi, quem\nGraeci tyrannum vocant; nam regem illum\nvolunt esse, qui consulit ut parens populo conservatque eos, quibus est praepositus, quam optima in condicione vivendi, sane bonum, ut dixi, rei publicae genus, sed tamen inclinatum et quasi pronum ad perniciosissimum statum.\nSimul atque enim se inflexit\nhic rex in dominatum iniustiorem, fit continuo tyrannus, quo neque taetrius neque foedius nec dis hominibusque invisius animal ullum cogitari potest;\nqui quamquam figura est hominis, morum tamen inmanitate vastissimas vincit beluas. Quis enim hunc\nhominem rite dixerit, qui sibi cum suis civibus, qui\ndenique cum omni hominum genere nullam iuris communionem, nullam humanitatis societatem velit? Sed\nerit hoc de genere nobis alius aptior dicendi locus,\ncum res ipsa admonuerit, ut in eos dicamus,\nqui etiam liberata iam civitate dominationes adpetiverunt.\nHabetis igitur primum ortum tyranni; nam hoc\nnomen Graeci regis iniusti esse voluerunt; nostri quidem omnes reges vocitaverunt, qui soli in populos\nperpetuam potestatem haberent. Itaque et Spurius\nCassius et M. Manlius et Spurius Maelius regnum occupare voluisse dicti sunt, et modo Tib. Gracchus\nLycurgusge/rontasLacedaemone appellavit, nimis is quidem paucos, xxviii, quos penes\nsummam consilii voluit esse, cum imperii summam\nrex teneret; ex quo nostri idem illud secuti atque interpretati, quos senes ille appellavit, nominaverunt\nsenatum, ut iam Romulum patribus lectis fecisse\ndiximus; tamen excellit atque eminet vis, potestas\nnomenque regium. Inperti etiam populo potestatis\naliquid, ut et Lycurgus et Romulus; non satiaris eum libertate, sed incenderis cupiditate libertatis, cum tantum modo potestatem gustandi feceris;\nille quidem semper inpendebit timor, ne rex, quod\nplerumque evenit, exsistat iniustus. Est igitur fragilis\nea fortuna populi, quae posita est in unius, ut dixi\nantea, vel voluntate vel moribus.\nQuare prima sit haec forma et species et origo\ntyranni inventa nobis in ea re publica, quam\nauspicato Romulus condiderit, non in illa, quam, ut\nperscripsit Plato, sibi ipse Socrates tripertito illo in\nsermone depinxerit, ut, quem ad modum Tarquinius,\nnon novam potestatem nactus, sed, quam habebat,\nusus iniuste totum genus hoc regiae civitatis everterit; sit huic oppositus alter, bonus et sapiens et peritus utilitatis dignitatisque civilis quasi\ntutor et procurator rei publicae; sic enim appelletur,\nquicumque erit rector et gubernator civitatis. Quem\nvirum facite ut agnoscatis; is est enim, qui consilio\net opera civitatem tueri potest. Quod quoniam nomen\nminus est adhuc tritum sermone nostro saepiusque\ngenus eius hominis erit in reliqua nobis oratione\ntractandum\nsas requisivit civitatemque optandam\nmagis quam sperandam, quam minimam potuit, non\nquae posset esse, sed in qua ratio rerum civilium perspici posset, effecit. Ego autem, si quo modo consequi potuero, rationibus eisdem, quas ille vidit, non\nin umbra et imagine civitatis, sed in amplissima re\npublica enitar, ut cuiusque et boni publici et mali\ncausam tamquam virgula videar attingere. Iis\nenim regiis quadraginta annis et ducentis paulo cum\ninterregnis fere amplius praeteritis expulsoque Tarquinio tantum odium populum Romanum regalis nominis tenuit, quantum tenuerat post obitum vel potius excessum Romuli desiderium. Itaque ut tum\ncarere rege, sic pulso Tarquinio nomen regis audire\nnon poterat. Hic facultatem cum\nNon. 526MItaque illa praeclara\nconstitutio Romuli cum ducentos annos et viginti fere\nfirma mansisset\nlex illa tota sublata est. Hac mente tum\nnostri maiores et Conlatinum innocentem suspicione\ncognationis expulerunt et reliquos Tarquinios offensione nominis; eademque mente P. Valerius et fasces\nprimus demitti iussit, cum dicere in contione coepisset, et aedis suas detulit sub Veliam, posteaquam,\nquod in excelsiore loco Veliae coepisset aedificare eo\nipso, ubi rex Tullus habitaverat, suspicionem\npopuli sensit moveri; idemque, in quo fuit Publicola\nmaxime, legem ad populum tulit eam, quae centuriatis comitiis prima lata est, ne quis magistratus civem\nRomanum adversus provocationem necaret neve verberaret.\nProvocationem autem etiam a regibus fuisse\ndeclarant pontificii libri, significant nostri etiam\naugurales, itemque ab omni iudicio poenaque\nprovocari licere indicant xii tabulae conpluribus legibus; et quod proditum memoriae est, xviros, qui leges scripserint, sine provocatione creatos, satis ostenderit reliquos sine provocatione magistratus non fuisse;\nLuciique Valerii Potiti et M. Horatii Barbati, hominum concordiae causa sapienter popularium, consularis lex sanxit, ne qui magistratus sine provocatione crearetur; neque vero leges Porciae, quae\ntres sunt trium Porciorum, ut scitis, quicquam praeter sanctionem attulerunt novi.\nItaque Publicola lege\nilla de provocatione perlata statim securis de fascibus\ndemi iussit postridieque sibi collegam Sp. Lucretium subrogavit suosque ad eum, quod erat maior natu, lictores\ntransire iussit instituitque primus, ut singulis\nconsulibus alternis mensibus lictores praeirent, ne\nplura insignia essent inperii in libero populo quam\nin regno fuissent. Haud mediocris hic, ut ego quidem\nintellego, vir fuit, qui modica libertate populo data\nfacilius tenuit auctoritatem principum. Neque ego haec\nnunc sine causa tam vetera vobis et tam obsoleta\ndecanto, sed inlustribus in personis temporibusque exempla hominum rerumque definio, ad quae\nreliqua oratio derigatur mea.\nTenuit igitur hoc in statu senatus rem publicam\ntemporibus illis, ut in populo libero pauca per populum, pleraque senatus auctoritate et instituto ac more\ngererentur, atque uti consules potestatem haberent\ntempore dumtaxat annuam, genere ipso ac iure\nregiam. Quodque erat ad optinendam potentiam nobilium vel maximum, vehementer id retinebatur, populi comitia ne essent rata, nisi ea patrum adprobavisset auctoritas. Atque his ipsis temporibus dictator\netiam est institutus decem fere annis post primos\nconsules, T. Larcius, novumque id genus imperii visum est et proximum similitudini regiae. Sed tamen omnia summa cum auctoritate a principibus\ncedente populo tenebantur, magnaeque res temporibus\nillis a fortissimis viris summo imperio praeditis, dictatoribus atque consulibus, belli gerebantur.\nSed id, quod fieri natura rerum ipsa cogebat, ut\nplusculum sibi iuris populus adscisceret liberatus a\nregibus, non longo intervallo, sexto decimo fere anno,\nPostumo Cominio Sp. Cassio consulibus consecutus est; in quo defuit fortasse ratio, sed tamen\nvincit ipsa rerum publicarum natura saepe rationem.\nId enim tenetote, quod initio dixi, nisi aequabilis haec\nin civitate conpensatio sit et iuris et officii et muneris, ut et potestatis satis in magistratibus et auctoritatis in principum consilio et libertatis in populo sit,\nnon posse hunc incommutabilem rei publicae\nconservari statum.\nNam cum esset ex aere alieno\ncommota civitas, plebs montem sacrum prius, deinde\nAventinum occupavit. Ac ne Lycurgi quidem disciplina tenuit illos in hominibus Graecis frenos; nam\netiam Spartae regnante Theopompo sunt item quinque, quos illi ephoros appellant, in Creta autem\ndecem, qui cosmoe vocantur, ut contra consulare\nimperium tribuni pl., sic illi contra vim regiam constituti.\nâ€ Fuerat fortasse aliqua ratio maioribus nostris in\nillo aere alieno medendi, quae neque Solonem Atheniensem non longis temporibus ante fugerat neque\npost aliquanto nostrum senatum, cum sunt propter\nunius libidinem omnia nexa civium liberata nectierque postea desitum; semperque huic generi, cum plebes publica calamitate inpendiis debilitata deficeret, salutis omnium causa aliqua sublevatio et\nmedicina quaesita est. Quo tum consilio praetermisso\ncausa populo nata est, duobus tribunis plebis per seditionem creatis ut potentia senatus atque auctoritas\nminueretur; quae tamen gravis et magna remanebat\nsapientissimis et fortissimis et armis et consilio civitatem tuentibus, quorum auctoritas maxime\nflorebat, quod, cum honore longe antecellerent ceteris,\nvoluptatibus erant inferiores nec pecuniis ferme superiores; eoque erat cuiusque gratior in re publica virtus, quod in rebus privatis diligentissime singulos\ncives opera, consilio, re tuebantur.\nQuo in statu rei publicae Sp. Cassium de occupando regno molientem, summa apud populum gratia\nflorentem, quaestor accusavit, eumque, ut\naudistis, cum pater in ea culpa esse conperisse se\ndixisset, cedente populo morte mactavit. Gratamque\netiam illam legem quarto circiter et quinquagesimo\nanno post primos consules de multa et sacramento\nSp. Tarpeius et A. Aternius consules comitiis centuriatis tulerunt. Annis postea xx ex eo, quod L. Papirius P. Pinarius censores multis dicendis vim\narmentorum a privatis in publicum averterant, levis\naestumatio pecudum in multa lege C. Iulii P. Papirii\nconsulum constituta est.\nSed aliquot ante annis, cum summa esset auctoritas in senatu populo patiente atque parente, inita\nratio est, ut et consules et tribuni pl. magistratu se\nabdicarent, atque ut xviri maxima potestate sine provocatione crearentur, qui et summum imperium\nhaberent et leges scriberent. Qui cum x tabulas summa\nlegum aequitate prudentiaque conscripsissent, in annum posterum decemviros alios subrogaverunt, quorum non similiter fides nec iustitia laudata. Quo\ntamen e collegio laus est illa eximia C. Iulii, qui\nhominem nobilem, L. Sestium, cuius in cubiculo ecfossum esse se praesente mortuum diceret, cum\nipse potestatem summam haberet, quod decemvirum\nsine provocatione esset, vades tamen poposcit, quod\nse legem illam praeclaram neglecturum negaret, quae\nde capite civis Romani nisi comitiis centuriatis statui\nvetaret.\nTertius est annus xviralis consecutus, cum iidem\nessent nec alios subrogare voluissent. In hoc\nstatu rei publicae, quem dixi iam saepe non posse\nesse diuturnum, quod non esset in omnis ordines civitatis aequabilis, erat penes principes tota res publica\npraepositis xviris nobilissimis, non oppositis tribunis\npl., nullis aliis adiunctis magistratibus, non provocatione ad populum contra necem et verbera relicta.\nErgo horum ex iniustitia subito exorta est maxima\nperturbatio et totius commutatio rei publicae;\nqui duabus tabulis iniquarum legum additis, quibus,\netiam quae diiunctis populis tribui solent conubia,\nhaec illi ut ne plebei cum patribus essent, inhumanissima lege sanxerunt, quae postea plebei scito Canuleio abrogata est, libidinoseque omni imperio et acerbe\net avare populo praefuerunt. Nota scilicet illa res et\ncelebrata monumentis plurimis litterarum, cum\nDecimus quidam Verginius virginem filiam propter\nunius ex illis xviris intemperiem in foro sua manu\ninteremisset ac maerens ad exercitum, qui tum erat\nin Algido, confugisset, milites bellum illud, quod erat\nin manibus, reliquisse et primum montem sacrum,\nsicut erat in simili causa antea factum, deinde Aventinum armatos insedisse\nPhilarg., Serv. G. 3.125dictatore L. Quinctio dicto.\nmaiores nostros et probavisse maxime\net retinuisse sapientissime iudico.\nCum ea Scipio dixisset silentioque omnium reliqua\neius expectaretur oratio, tum Tubero: Quoniam nihil\nex te, Africane, hi maiores natu requirunt, ex me\naudies, quid in oratione tua desiderem. Sane, inquit\nScipio, et libenter quidem. Tum ille: Laudavisse mihi\nvideris nostram rem publicam, cum ex te non de\nnostra, sed de omni re publica quaesisset Laelius. Nec tamen didici ex oratione tua, istam ipsam\nrem publicam, quam laudas, qua disciplina, quibus\nmoribus aut legibus constituere vel conservare possimus.\nHic Africanus: Puto nobis mox de instituendis et\nconservandis civitatibus aptiorem, Tubero, fore disserundi locum; de optimo autem statu equidem arbitrabar me satis respondisse ad id, quod quaesierat Laelius. Primum enim numero definieram genera\ncivitatum tria probabilia, perniciosa autem tribus illis\ntotidem contraria, nullumque ex eis unum esse optimum, sed id praestare singulis, quod e tribus primis\nesset modice temperatum.\nQuod autem exemplo nostrae civitatis usus sum, non ad definiendum\noptimum statum valuit (nam id fieri potuit sine exemplo), sed ut civitate maxima reapse cerneretur\nquale esset id, quod ratio oratioque describeret. Sin\nautem sine ullius populi exemplo genus ipsum exquiris optimi status, naturae imagine utendum est\nnobis, quoniam tu hanc imaginem urbis et populi ni\nquem iam dudum quaero et ad\nquem cupio pervenire. Prudentem fortasse quaeris? Tum ille: Istum ipsum. Est tibi ex eis ipsis,\nqui adsunt, bella copia, vel ut a te ipso ordiare. Tum\nScipio: Atque utinam ex omni senatu pro rata parte\nesset! Sed tamen est ille prudens, qui, ut saepe in\nAfrica vidimus, immani et vastae insidens beluae coercet\net regit beluam, quocumque vult, levi admonitu â€ non\nactu inflectit illam feram. Novi et, tibi cum\nessem legatus, saepe vidi. Ergo ille Indus aut\nPoenus unam coercet beluam, et eam docilem et humanis moribus adsuetam; at vero ea, quae latet in\nanimis hominum quaeque pars animi mens vocatur,\nnon unam aut facilem ad subigendum frenat et domat, si quando id efficit, quod perraro potest. Namque et illa tenenda est ferox\nNon. 300Mquae sanguine\nalitur, quae in omni crudelitate sic exultat, ut vix\nhominum acerbis funeribus satietur.\nNon. 491Mcupido autem et expetenti\net lubidinoso et volutabundo in voluptatibus.\nNon. 72Mquartaque anxitudo\nprona ad luctum et maerens semperque ipsa se sollicitans.\nNon. 228Messe autem angore,\nesse miseria adflictas aut abiectas timiditate et ignavia.\nNon. 292MUt auriga indoctus\ne curru trahitur, opteritur, laniatur, eliditur.\ndici possit. Tum Laelius: Video iam,\nillum, quem expectabam, virum cui praeficias officio\net muneri. Huic scilicet, Africanus, uni paene (nam\nin hoc fere uno sunt cetera), ut numquam a se ipso\nintuendo contemplandoque discedat, ut ad imitationem sui vocet alios, ut sese splendore animi et vitae\nsuae sicut speculum praebeat civibus. Ut enim in\nfidibus aut tibiis atque ut in cantu ipso ac\nvocibus concentus est quidam tenendus ex distinctis\nsonis, quem inmutatum aut discrepantem aures eruditae ferre non possunt, isque concentus ex dissimillimarum vocum moderatione concors tamen efficitur et\ncongruens, sic ex summis et infimis et mediis interiectis ordinibus ut sonis moderata ratione civitas consensu\n\n\nAugust. C.D. 2.21dissimillimorum concinit; et quae harmonia a\nmusicis dicitur in cantu, ea est in civitate concordia,\nartissimum atque optimum omni in re publica vinculum incolumitatis, eaque sine iustitia nullo pacto esse\npotest.\nplenam esse iustitiae. Tum Scipio: Adsentior vero renuntioque vobis nihil esse, quod adhuc\nde re publica dictum putemus aut quo possimus longius progredi, nisi erit confirmatum non modo falsum\nillud esse, sine iniuria non posse, sed hoc verissimum\nesse, sine summa iustitia rem publicam geri nullo\nmodo posse. Sed, si placet, in hunc diem hactenus; reliqua (satis enim multa restant) differamus\nin crastinum. Cum ita placuisset, finis disputandi in\neum diem factus est.\n\net vehiculis tarditati, eademque cum accepisset homines inconditis vocibus inchoatum quiddam et confusum sonantes, incidit has et distinxit in\npartis et ut signa quaedam sic verba rebus inpressit\nhominesque antea dissociatos iucundissimo inter se\nsermonis vinclo conligavit. A simili etiam mente\nvocis, qui videbantur infiniti, soni paucis notis inventis sunt omnes signati et expressi, quibus et\nconloquia cum absentibus et indicia voluntatum et\nmonumenta rerum praeteritarum tenerentur. Accessit\neo numerus, res cum ad vitam necessaria, tum una\ninmutabilis et aeterna; quae prima inpulit etiam, ut\nsuspiceremus in caelum nec frustra siderum motus intueremur dinumerationibusque noctium ac dierum\nquorum animi altius se extulerunt et\naliquid dignum dono, ut ante dixi, deorum aut efficere\naut excogitare potuerunt. Quare sint nobis isti, qui\nde ratione vivendi disserunt, magni homines, ut sunt,\nsint eruditi, sint veritatis et virtutis magistri, dum\nmodo sit haec quaedam, sive a viris in rerum publicarum varietate versatis inventa sive etiam in istorum otio ac litteris tractata res, sicut est, minime\nquidem contemnenda, ratio civilis et disciplina\npopulorum, quae perficit in bonis ingeniis, id quod\niam persaepe perfecit, ut incredibilis quaedam et divina virtus exsisteret.\nQuodsi quis ad ea instrumenta\nanimi, quae natura quaeque civilibus institutis habuit,\nadiungendam sibi etiam doctrinam et uberiorem rerum\ncognitionem putavit, ut ii ipsi, qui in horum librorum\ndisputatione versantur, nemo est, quin eos anteferre omnibus debeat. Quid enim potest esse praeclarius, quam cum rerum magnarum tractatio atque\nusus cum illarum artium studiis et cognitione coniungitur? aut quid P. Scipione, quid C. Laelio, quid\nL. Philo perfectius cogitari potest? qui, ne quid praetermitterent, quod ad summam laudem clarorum virorum pertineret, ad domesticum maiorumque morem\netiam hanc a Socrate adventiciam doctrinam\nadhibuerunt.\nQuare qui utrumque voluit et potuit, id\nest ut cum maiorum institutis, tum doctrina se instrueret, ad laudem hunc omnia consecutum puto.\nSin altera est utra via prudentiae deligenda, tamen,\netiamsi cui videbitur illa in optimis studiis et artibus\nquieta vitae ratio beatior, haec civilis laudabilior est\ncerte et inlustrior, ex qua vita sic summi viri ornantur, ut vel M'. Curius,\nQuem nemo ferro potuit superare nec auro,\nvel\nfuisse sapientiam, tamen hoc in ratione\nutriusque generis interfuit, quod illi verbis et artibus\naluerunt naturae principia, hi autem institutis et legibus. Pluris vero haec tulit una civitas, si minus sapientis, quoniam id nomen illi tam restricte tenent,\nat certe summa laude dignos, quoniam sapientium\npraecepta et inventa coluerunt. Atque etiam, quot\net sunt laudandae civitates et fuerunt, quoniam\nid est in rerum natura longe maximi consilii, constituere eam rem publicam, quae possit esse diuturna,\nsi singulos numeremus in singulas, quanta iam reperiatur virorum excellentium multitudo! Quodsi aut\nItaliae Latium aut eiusdem Sabinam aut Volscam\ngentem, si Samnium, si Etruriam, si magnam illam\nGraeciam conlustrare animo voluerimus, si deinde Assyrios, si Persas, si Poenos, si haec\ncati. Et Philus: Praeclaram vero causam ad me defertis, cum me improbitatis patrocinium\nsuscipere voltis. Atqui id tibi, inquit Laelius, verendum est, si ea dixeris, quae contra iustitiam dici solent, ne sic etiam sentire videare, cum et ipse sis\nquasi unicum exemplum antiquae probitatis et fidei\nneque sit ignota consuetudo tua contrarias in partis\ndisserendi, quod ita facillume verum inveniri putes.\nEt Philus: Heia vero, inquit, geram morem\nvobis et me oblinam sciens; quod quoniam, qui aurum\nquaerunt, non putant sibi recusandum, nos, cum iustitiam quaeramus, rem multo omni auro cariorem, nullam profecto molestiam fugere debemus. Atque utinam, quem ad modum oratione sum usurus aliena,\nsic mihi ore uti liceret alieno! Nunc ea dicenda sunt\nL. Furio Philo, quae Carneades, Graecus homo et\nconsuetus, quod commodum esset, verbis\nNon. 263Mut Carneadi respondeatis, qui saepe optimas causas ingenii calumnia ludificari solet.\nNon. 373MIustitia foras\nspectat et proiecta tota est atque eminet.\nNon. 299MQuae virtus praeter\nceteras totam se ad alienas porrigit utilitatis atque\nexplicat.\net reperiret et tueretur, alter autem de\nipsa iustitia quattuor implevit sane grandis libros. Nam\nab Chrysippo nihil magnum nec magnificum desideravi,\nqui suo quodam more loquitur, ut omnia verborum\nmomentis, non rerum ponderibus examinet. Illorum\nfuit heroum eam virtutem, quae est una, si modo est,\nmaxime munifica et liberalis, et quae omnis magis\nquam sepse diligit, aliis nata potius quam\nsibi, excitare iacentem et in illo divino solio non longe\na sapientia conlocare.\nNec vero illis aut voluntas\ndefuit (quae enim iis scribendi alia causa aut quod\nomnino consilium fuit?) aut ingenium, quo omnibus\npraestiterunt; sed eorum et voluntatem et copiam\ncausa vicit. Ius enim, de quo quaerimus, civile est\naliquod, naturale nullum; nam si esset, ut calida\net frigida, ut amara et dulcia, sic essent iusta et\niniusta eadem omnibus.\nNunc autem, si quis illo Pacuviano 'invehens\nalitum anguium curru' multas et varias gentis et\nurbes despicere et oculis conlustrare possit, videat\nprimum in illa incorrupta maxime gente Aegyptiorum,\nquae plurimorum saeculorum et eventorum memoriam\nlitteris continet, bovem quendam putari deum, quem\nApim Aegyptii nominant, multaque alia portenta apud\neosdem et cuiusque generis beluas numero consecratas deorum; deinde Graeciae, sicut apud nos, delubra magnifica humanis consecrata simulacris, quae\nPersae nefaria putaverunt; eamque unam ob causam\nXerses inflammari Atheniensium fana iussisse dicitur,\nquod deos, quorum domus esset omnis hic mundus,\ninclusos parietibus contineri nefas esse duceret.\nPost\nautem cum Persis et Philippus, qui cogitavit, et\nAlexander, qui gessit, hanc bellandi causam inferebat, quod vellet Graeciae fana poenire; quae\nne reficienda quidem Graii putaverunt, ut esset posteris ante os documentum Persarum sceleris sempiternum. Quam multi, ut Tauri in Axino, ut rex\nAegypti Busiris, ut Galli, ut Poeni, homines immolare et pium et dis immortalibus gratissumum esse\nduxerunt! Vitae vero instituta sic distant, ut Cretes\net Aetoli latrocinari honestum putent, Lacedaemonii\nsuos omnes agros esse dictitarint, quos spiculo\npossent attingere. Athenienses iurare etiam publice\nsolebant omnem suam esse terram, quae oleam frugesve ferret; Galli turpe esse ducunt frumentum\nmanu quaerere, itaque armati alienos agros demetunt;\nnos vero iustissimi homines, qui Transalpinas gentis oleam et vitem serere non sinimus, quo\npluris sint nostra oliveta nostraeque vineae; quod\ncum faciamus, prudenter facere dicimur, iuste non\ndicimur, ut intellegatis discrepare ab aequitate\nsapientiam. Lycurgus autem, ille legum optumarum\net aequissumi iuris inventor, agros locupletium plebi\nut servitio colendos dedit.\nGenera vero si velim iuris, institutorum, morum\nconsuetudinumque describere, non modo in tot gentibus varia, sed in una urbe, vel in hac ipsa, milliens\nmutata demonstrem, ut hic iuris noster interpres alia\nnunc Manilius iura dicat esse de mulierum\nlegatis et hereditatibus, alia solitus sit adulescens dicere nondum Voconia lege lata; quae quidem ipsa\nlex utilitatis virorum gratia rogata in mulieres plena\n\nest iniuriae. Cur enim pecuniam non habeat mulier?\ncur virgini Vestali sit heres, non sit matri suae? cur\nautem, si pecuniae modus statuendus fuit feminis, P.\nCrassi filia posset habere, si unica patri esset, aeris\nmilliens salva lege, mea triciens non posset\nsanxisset iura nobis, et omnes isdem et\niidem non alias aliis uterentur. Quaero autem, si iusti\nhominis et si boni est viri parere legibus, quibus?\nan quaecumque erunt? At nec inconstantiam virtus\nrecipit, nec varietatem natura patitur, legesque poena,\nnon iustitia nostra comprobantur; nihil habet igitur\nnaturale ius; ex quo illud efficitur, ne iustos quidem\nesse natura. An vero in legibus varietatem esse dicunt, natura autem viros bonos eam iustitiam sequi, quae sit, non eam, quae putetur? esse enim hoc\nboni viri et iusti, tribuere id cuique, quod sit quoque\ndignum.\nEcquid ergo primum mutis tribuemus beluis? non enim mediocres viri, sed maxumi et docti,\nPythagoras et Empedocles, unam omnium animantium\ncondicionem iuris esse denuntiant clamantque inexpiabilis poenas impendere iis, a quibus violatum sit\nanimal. Scelus est igitur nocere bestiae, quod scelus\nqui velit\nSunt enim omnes, qui in populum vitae necisque potestatem habent, tyranni, sed se Iovis\noptimi nomine malunt reges vocari. Cum autem certi\npropter divitias aut genus aut aliquas opes rem publicam tenent, est factio, sed vocantur illi optimates.\nSi vero populus plurimum potest omniaque eius arbitrio reguntur, dicitur illa libertas, est vero licentia.\nSed cum alius alium timet, et homo hominem et ordo\nordinem, tum quia sibi nemo confidit, quasi pactio\nfit inter populum et potentis; ex quo existit\nid, quod Scipio laudabat, coniunctum civitatis genus;\netenim iustitiae non natura nec voluntas, sed inbecillitas mater est. Nam cum de tribus unum est optandum, aut facere iniuriam nec accipere aut et facere\net accipere aut neutrum, optimum est facere, impune\nsi possis, secundum nec facere nec pati, miserrimum\ndigladiari semper tum faciendis, tum accipiendis iniuriis. Ita qui primum illud adsequi\nNon. 125M,318M,534MNam cum\nquaereretur ex eo, quo scelere inpulsus mare haberet\ninfestum uno myoparone, 'Eodem', inquit, 'quo\ntu orbem terrae.'\nomni tote. Sapientia iubet\naugere opes, amplificare divitias, proferre finis (unde\nenim esset illa laus in summorum imperatorum incisa\nmonimentis: finis imperii propagavit, nisi aliquid de\nalieno accessisset?), imperare quam plurimis, frui voluptatibus, pollere, regnare, dominari; iustitia autem\npraecipit parcere omnibus, consulere generi hominum,\nsuum cuique reddere, sacra, publica, aliena non tangere. Quid igitur efficitur, si sapientiae pareas? divitiae, potestates, opes, honores, imperia,\nregna vel privatis vel populis. Sed quoniam de\nre publica loquimur, sunt inlustriora, quae publice\nfiunt, quoniamque eadem est ratio iuris in utroque,\nde populi sapientia dicendum puto. Ut iam omittam\nalios, noster hic populus, quem Africanus hesterno\nsermone a stirpe repetivit, cuius imperio iam orbis\nterrae tenetur, iustitia an sapientia est e minimo omnium maximus factus?\npraeter Arcadas et Atheniensis, qui, credo,\ntimentes hoc interdictum iustitiae ne quando existeret, commenti sunt se de terra tamquam hos ex arvis\nmusculos extitisse.\nAd haec illa dici solent primum ab iis, qui minime sunt in disserendo mali, qui in ea causa eo plus\nauctoritatis habent, quia, cum de viro bono quaeritur,\nquem apertum et simplicem volumus esse, non sunt\nin disputando vafri, non veteratores, non malitiosi;\nnegant enim sapientem idcirco virum bonum\nesse, quod eum sua sponte ac per se bonitas et iustitia delectet, sed quod vacua metu, cura, sollicitudine,\npericulo vita bonorum virorum sit, contra autem improbis semper aliqui scrupus in animis haereat, semper\niis ante oculos iudicia et supplicia versentur; nullum\nautem emolumentum esse, nullum iniustitia partum\npraemium tantum, semper ut timeas, semper ut adesse, semper ut impendere aliquam poenam putes,\ndamna\nLactant. Div. Inst. 5.12.5Quaero, si\nduo sint, quorum alter optimus vir, aequissimus, summa\niustitia, singulari fide, alter insigni scelere et audacia, et\nsi in eo sit errore civitas, ut bonum illum virum sceleratum, facinorosum, nefarium putet, contra autem,\nqui sit improbissimus, existimet esse summa probitate\nac fide, proque hac opinione omnium civium bonus ille\nvir vexetur, rapiatur, manus ei denique adferantur,\neffodiantur oculi, damnetur, vinciatur, uratur, exterminetur egeat,\npostremo iure etiam optimo omnibus\nmiserrimus esse videatur, contra autem ille improbus\nlaudetur, colatur, ab omnibus diligatur, omnes ad eum\nhonores, omnia imperia, omnes opes, omnes undique\ncopiae conferantur, vir denique optimus omnium existimatione et dignissimus omni fortuna optima iudicetur, quis tandem erit tam demens, qui dubitet, utrum\nse esse malit?\nQuod in singulis, idem est in populis: nulla est\ntam stulta civitas, quae non iniuste imperare\nmalit quam servire iuste. Nec vero longius abibo.\nConsul ego quaesivi, cum vos mihi essetis in consilio,\nde Numantino foedere. Quis ignorabat Q. Pompeium\nfecisse foedus, eadem in causa esse Mancinum? alter,\nvir optimus, etiam suasit rogationem me ex senatus\nconsulto ferente, alter acerrime se defendit. Si pudor quaeritur, si probitas, si fides, Mancinus haec attulit, si ratio, consilium, prudentia, Pompeius antistat.\nUtrum\nGel. N.A. 1.22.8Non gravarer, Laeli, nisi et hos velle\nputarem et ipse cuperem te quoque aliquam partem\nhuius nostri sermonis attingere, praesertim cum heri\nipse dixeris te nobis etiam superfuturum. Verum id\nquidem fieri non potest; ne desis, omnes te rogamus.\nNon. 323M, 324Msed iuventuti nostrae minime audiendus; quippe, si ita sensit, ut loquitur, est homo impurus; sin aliter, quod malo, oratio\nest tamen immanis.\nLactant. Div. Inst. 6.8.6Est quidem\nvera lex recta ratio naturae congruens, diffusa in\nomnes, constans, sempiterna, quae vocet ad officium\niubendo, vetando a fraude deterreat; quae tamen neque probos frustra iubet aut vetat nec improbos iubendo aut vetando movet. Huic legi nec obrogari fas\nest neque derogari ex hac aliquid licet neque tota\nabrogari potest, nec vero aut per senatum aut per\npopulum solvi hac lege possumus, neque est quaerendus explanator aut interpres eius alius, nec erit alia\nlex Romae, alia Athenis, alia nunc, alia posthac, sed\net omnes gentes et omni tempore una lex et sempiterna et immutabilis continebit, unusque erit communis quasi magister et imperator omnium deus, ille\nlegis huius inventor, disceptator, lator; cui qui non\nparebit, ipse se fugiet ac naturam hominis aspernatus hoc ipso luet maximas poenas, etiamsi cetera\nsupplicia, quae putantur, effugerit.\nAugust. C.D. 22.6nullum bellum suscipi a civitate optima\nnisi aut pro fide aut pro salute.\nSed his poenis quas etiam stultissimi sentiunt, egestate, exilio, vinculis, verberibus,\nelabuntur saepe privati oblata mortis celeritate, civitatibus autem mors ipsa poena est, quae videtur a\npoena singulos vindicare; debet enim constituta sic\nesse civitas, ut aeterna sit. Itaque nullus interitus\nest rei publicae naturalis ut hominis, in quo mors\nnon modo necessaria est, verum etiam optanda persaepe. Civitas autem cum tollitur, deletur, extinguitur, simile est quodam modo, ut parva magnis conferamus, ac si omnis hic mundus intereat et concidat.\nIsid. Orig. 18.1.2sq.Illa iniusta bella sunt, quae sunt\nsine causa suscepta. Nam extra ulciscendi aut propulsandorum hostium causam bellum geri iustum\nnullum potest.Isid. Orig. 18.1.2sq.Nullum bellum iustum habetur nisi denuntiatum, nisi indictum, nisi repetitis rebus.\nNon. 498MNoster autem populus sociis defendendis terrarum iam omnium potitus est.\nAugust. C.D. 19.21Cur igitur deus homini, animus imperat corpori, ratio\nlibidini ceterisque vitiosis animi partibus?\nAugust. c. Iul. 4.12.61An\nnon cernimus optimo cuique dominatum ab\nipsa natura cum summa utilitate infirmorum datum?\nCur igitur deus homini, animus imperat corpori, ratio\nlibidini iracundiaeque et ceteris vitiosis eiusdem animi\npartibus?August. c. Iul. 4.12.61Sed et imperandi et serviendi sunt dissimilitudines cognoscendae. Nam ut animus corpori dicitur imperare,\ndicitur etiam libidini, sed corpori ut rex civibus suis\naut parens liberis, libidini autem ut servis dominus,\nquod eam coercet et frangit, sic regum, sic imperatorum, sic magistratuum, sic patrum, sic populorum\nimperia civibus sociisque praesunt ut corporibus animus, domini autem servos ita fatigant, ut optima pars\nanimi, id est sapientia, eiusdem animi vitiosas imbecillasque partes, ut libidines, ut iracundias, ut perturbationes ceteras.\nAugust. C.D. 14.23ut filiis imperari\ncorporis membris propter oboediendi facilitatem, vitiosas vero animi partes ut servos asperiore imperio\ncoerceri?\nNon. 109MEst enim genus\niniustae servitutis, cum ii sunt alterius, qui sui possunt esse; cum autem ii famulantur\nPrisc. GL 2.399Kin quibus adsentior sollicitam\net periculosam iustitiam non esse sapientis.\nLactant. Div. Inst. 5.18.4Vult plane virtus honorem, nec est virtutis\nulla alia merces . Quam tamen illa\naccipit facile, exigit non acerbe .\nHuic tu viro quas divitias\nobicies? quae imperia? quae regna? qui ista putat\nhumana, sua bona divina iudicat .\nSed si aut ingrati universi aut\ninvidi multi aut inimici potentes suis virtutem\npraemiis spoliant, ne illa se multis solaciis\noblectat maximeque suo decore se ipsa sustentat.\nAugust. C.D. 22.4Quorum non corpora sunt in\ncaelum elata; neque enim natura pateretur, ut id,\nquod esset e terra, nisi in terra maneret.\nNon. 125MNumquam viri\nfortissimi fortitudinis, inpigritatis, patientiae\nNon. 132MPyrrhi videlicet largitas Fabricio aut Samnitium copiae Curio defuerunt.\nNon. 522M,68MCuius etiam focum\nCato ille noster, cum venerat ad se in Sabinos, ut ex\nipso audiebamus, visere solebat, apud quem sedens\nille Samnitium, quondam hostium, tum iam clientium\nsuorum, dona repudiaverat.\nAsia Ti. Gracchus, perseveravit in civibus, sociorum nominisque Latini iura neglexit ac foedera. Quae si consuetudo ac licentia manare coeperit\nlatius imperiumque nostrum ad vim a iure traduxerit,\nut, qui adhuc voluntate nobis oboediunt, terrore teneantur, etsi nobis, qui id aetatis sumus, evigilatum\nfere est, tamen de posteris nostris et de illa immortalitate rei publicae sollicitor, quae poterat esse perpetua, si patriis viveretur institutis et moribus.\nQuae cum dixisset Laelius, etsi omnes, qui aderant,\nsignificabant ab eo se esse admodum delectatos, tamen\npraeter ceteros Scipio quasi quodam gaudio elatus:\nMultas tu quidem, inquit, Laeli, saepe causas ita defendisti, ut ego non modo tecum Servium Galbam,\ncollegam nostrum, quem tu, quoad vixit, omnibus anteponebas, verum ne Atticorum quidem oratorum quemquam aut suavitate\n.\n\nNon. 262Mduas sibi res, quo\nminus in vulgus et in foro diceret, confidentiam et\nvocem, defuisse\nSch. Iuvenal. Sat. 6.480inclusorum\nhominum gemitu mugiebat taurus.\nreportare. Ergo illam rem populi, id\nest rem publicam, quis diceret tum, cum crudelitate\nunius oppressi essent universi, neque esset unum vinculum iuris nec consensus ac societas coetus, quod\nest populus? Atque hoc idem Syracusis. Urbs illa\npraeclara, quam ait Timaeus Graecarum maxumam,\nomnium autem esse pulcherrimam, arx visenda, portus usque in sinus oppidi et ad urbis crepidines infusi, viae latae, porticus, templa, muri nihilo\nmagis efficiebant, Dionysio tenente ut esset illa res\npublica; nihil enim populi et unius erat populus ipse.\nErgo ubi tyrannus est, ibi non vitiosam, ut heri dicebam, sed, ut nunc ratio cogit, dicendum est plane\nnullam esse rem publicam.\nPraeclare quidem dicis, Laelius; etenim video iam,\nquo pergat oratio. Vides igitur ne illam quidem,\nquae tota sit in factionis potestate, posse vere dici\nrem publicam. Sic plane iudico. Et rectissime quidem iudicas; quae enim fuit tum Atheniensium res, cum post magnum illud Peloponnesiacum\nbellum triginta viri illi urbi iniustissime praefuerunt?\nnum aut vetus gloria civitatis aut species praeclara\noppidi aut theatrum, gymnasia, porticus aut propylaea\nnobilia aut arx aut admiranda opera Phidiae aut Piraeus ille magnificus rem publicam efficiebat? Minime\nvero, Laelius, quoniam quidem populi res non\nerat. Quid? cum decemviri Romae sine provocatione fuerunt tertio illo anno, cum vindicias amisisset\nipsa libertas? Populi nulla res erat, immo vero\nid populus egit, ut rem suam recuperaret.\nVenio nunc ad tertium genus illud, in quo esse\nvidebuntur fortasse angustiae. Cum per populum agi\ndicuntur et esse in populi potestate omnia, cum, de\nquocumque volt, supplicium sumit multitudo, cum\nagunt, rapiunt, tenent, dissipant, quae volunt,\npotesne tum, Laeli, negare rem esse illam publicam?\ncum populi sint omnia, quoniam quidem populi esse\nrem volumus rem publicam. Tum Laelius: Ac nullam\nquidem citius negaverim esse rem publicam, quam\nistam, quae tota ....... p.pu......... ni.s.ls..\n..... mo.....obis non placuit Syracusis fuisse rem\npublicam neque Agrigenti neque Athenis, cum essent\ntyranni, nec hic, cum decemviri; nec video,\nqui magis in multitudinis dominatu rei publicae nomen appareat, quia primum mihi populus non est, ut\ntu optime definisti, Scipio, nisi qui consensu iuris\ncontinetur, sed est tam tyrannus iste conventus, quam\nsi esset unus, hoc etiam taetrior, quia nihil ista, quae\npopuli speciem et nomen imitatur, immanius belua\nest. Nec vero convenit, cum furiosorum bona legibus\nin adgnatorum potestate sint, quod eorum iam\ndici possint, cur illa sit res publica resque populi, quae sunt dicta de regno. Et multo etiam\nmagis, inquit Mummius; nam in regem potius cadit\ndomini similitudo, quod est unus; plures vero boni in\nqua re publica rerum potientur, nihil poterit esse illa\nbeatius. Sed tamen vel regnum malo quam liberum\npopulum; id enim tibi restat genus vitiosissumae rei\npublicae tertium.\nHic Scipio: Adgnosco, inquit, tuum morem istum,\nSpuri, aversum a ratione populi; et quamquam\npotest id lenius ferri, quam tu soles ferre, tamen adsentior nullum esse de tribus his generibus, quod sit\nprobandum minus. Illud tamen non adsentior tibi,\npraestare regi optimates; si enim sapientia est, quae\ngubernet rem publicam, quid tandem interest, haec in\nunone sit an in pluribus? Sed errore quodam fallimur ita disputando; cum enim optumates appellantur,\nnihil potest videri praestabilius; quid enim\noptumo melius cogitari potest? cum autem regis est\nfacta mentio, occurrit animis rex etiam iniustus. Nos\nautem de iniusto rege nihil loquimur nunc, cum de\nipsa regali re publica quaerimus. Quare cogitato Romulum aut Pompilium aut Tullium regem, fortasse\n\nnon tam illius te rei publicae paenitebit.\nQuam\nigitur relinquis populari rei publicae laudem? Tum\nille: Quid? tibi tandem, Spuri, Rhodiorum, apud quos\nnuper fuimus una, nullane videtur esse res\npublica? Mihi vero videtur, et minime quidem\nvituperanda. Recte dicis; sed, si meministi, omnes\nerant iidem tum de plebe, tum senatores vicissitudinesque habebant, quibus mensibus populari munere fungerentur, quibus senatorio; utrobique autem conventicium accipiebant, et in theatro et in curia res capitalis et reliquas omnis iudicabant iidem; tantum poterat tantique erat, quanti multitudo, senatus\nNon. 301MEst\nigitur quiddam turbulentum in hominibus singulis,\nquod vel exultat voluptate vel molestia frangitur.\nNon. 364MSed ut ipsi â€ seu animum periclitentur sum vident, quid\nse putent esse facturos.\nNon. 431MPoeni primi mercaturis et mercibus suis avaritiam et\nmagnificentiam et inexplebiles cupiditates omnium rerum inportaverunt in Graeciam.\nSch. Iuvenal. Sat. 10.362Sardanapallus ille vitiis multo\nquam nomine ipso deformior.\nPrisc. GL 2.255Knisi si\nquis Athonem pro monumento vult funditus efficere.\nQuis enim est Athos aut Olympus tantus?\nNon. 500MAtque ipsa mens ea,\nquae futura videt, praeterita meminit.\n\nLactant. Div. Inst. 5.11.2Etenim, si nemo est\nquin emori malit quam converti in aliquam figuram\nbestiae, quamvis hominis mentem sit habiturus, quanto\nest miserius in hominis figura animo esse efferato!\nMihi quidem tanto videtur, quanto praestabilior est\nanimus corpore.\n\nAugust. c. Iul. 5.12.59se non putare idem esse\narietis et P. Africani bonum.\n\nNon. 234Meademque obiectu suo\numbram noctemque efficiat cum ad numerum dierum\naptam, tum ad laborum quietem.\n\nNon. 343MCumque autumno\nterra se ad concipiendas fruges patefecerit, hieme ad\nâ€ concipiendas relaxarit, aestiva maturitate alia mitigaverit, alia torruerit.\n\nNon. 159Mcum adhibent in\npecuda pastores.\ngratiam. Quam commode ordines discripti, aetates, classes, equitatus, in quo suffragia\nsunt etiam senatus, nimis multis iam stulte hanc\nutilitatem tolli cupientibus, qui novam largitionem\nquaerunt aliquo plebei scito reddendorum equorum.\nConsiderate nunc, cetera quam sint provisa sapienter ad illam civium beate et honeste vivendi societatem; ea est enim prima causa coeundi, et id\nhominibus effici ex re publica debet partim institutis,\nalia legibus. Principio disciplinam puerilem ingenuis,\nde qua Graeci multum frustra laborarunt, et in qua\nuna Polybius noster hospes nostrorum institutorum\nneglegentiam accusat, nullam certam aut destinatam\nlegibus aut publice expositam aut unam omnium esse\nvoluerunt. Nam\n\nServ. A. 5.546ad militiam euntibus\ndari solitos esse custodes, a quibus primo anno regantur.\n\nNon. 20Mnon modo ut Spartae, rapere ubi pueri et clepere discunt.\n\nServ. A. 10.325opprobrio fuisse adulescentibus, si\namatores non haberent.\nnudari puberem. Ita sunt alte repetita\nquasi fundamenta quaedam verecundiae. Iuventutis\nvero exercitatio quam absurda in gymnasiis! quam\nlevis epheborum illa militia! quam contrectationes et\namores soluti et liberi! mitto apud Eleos et Thebanos, apud quos in amore ingenuorum libido etiam\npermissam habet et solutam licentiam; Lacedaemonii\nipsi, cum omnia concedunt in amore iuvenum\npraeter stuprum, tenui sane muro dissaepiunt id, quod\nexcipiunt; conplexus enim concubitusque permittunt\npalliis interiectis. Hic Laelius: Praeclare intellego,\nScipio, te in iis Graeciae disciplinis, quas reprendis,\ncum populis nobilissimis malle quam cum tuo Platone\nluctari, quem ne attingis quidem, praesertim cum\nNon. 362Met noster Plato\nmagis etiam quam Lycurgus, omnia qui prorsus iubet\nesse communia, ne quis civis propriam aut suam rem\nullam queat dicere.\nNon. 308MEgo vero eodem,\nquo ille Homerum redimitum coronis et delibutum\nunguentis emittit ex ea urbe, quam sibi ipse fingit.\nNon. 24MCensoris iudicium\nnihil fere damnato nisi ruborem offert. Itaque, ut\nomnis ea iudicatio versatur tantum modo in nomine,\nanimadversio illa ignominia dicta est.\nNon. 423MHorum â€ in severitatem\ndicitur inhorruisse primum civitas.\nNon. 499MNec vero mulieribus praefectus praeponatur, qui apud Graecos creari\nsolet, sed sit censor, qui viros doceat moderari uxoribus.\nNon. 5MIta magnam habet\nvim disciplina verecundiae; carent temeto omnes mulieres.\nNon. 306MAtque etiam si\nqua erat famosa, ei cognati osculum non ferebant.\nNon. 23MItaque a petendo\npetulantia, a procando, id est poscendo, procacitas\nnominata est.\nNon. 24MNolo enim eundem\npopulum imperatorem et portitorem esse terrarum.\nOptimum autem et in privatis familiis et in re publica vectigal duco esse parsimoniam.\n\n\nFides enim nomen ipsum mihi\nvidetur habere, cum fit, quod dicitur.\nNon. 194MIn cive excelso atque\nhomine nobili blanditiam, adsentationem, ambitionem\nâ€ meam esse levitatis.\nNon. 430Msq.Admiror, nec rerum solum, sed verborum etiam elegantiam. Si iurgant, inquit. Benivolorum concertatio, non lis inimicorum, iurgium dicitur . Iurgare igitur\nlex putat inter se vicinos, non litigare.\nNon. 174Meosdem terminos\nhominum curae atque vitae, sic pontificio iure sanctitudo sepulturae.\nNon. 293Mquod insepultos\nreliquissent eos, quos e mari propter vim tempestatis\nexcipere non potuissent, innocentes necaverint.\nNon. 519Mnec in hac dissensione suscepi populi causam, sed bonorum.\nPrisc. GL 3.76KNon enim facile valenti\npopulo resistitur, si aut nihil iuris impertias aut parum.\nNon. 469MCui quidem utinam\nvere fideliter â€ abundiente auguraverim.\nAugust. C.D. 2.14ext.Ad quos cum accessit clamor et adprobatio populi quasi magni cuiusdam et sapientis\nmagistri, quas illi obducunt tenebras, quos invehunt\nmetus, quas inflammant cupiditates!\nAugust. C.D. 2.13Cum artem\nludicram scaenamque totam in probro ducerent, genus\nid hominum non modo honore civium reliquorum carere, sed etiam tribu moveri notatione censoria voluerunt.\nAugust. C.D. 2.9Numquam comoediae, nisi consuetudo\nvitae pateretur, probare sua theatris flagitia potuissent.\nquem illa non adtigit vel potius quem\nnon vexavit? cui pepercit? Esto, populares homines\ninprobos, in re publica seditiosos, Cleonem, Cleophontem, Hyperbolum laesit. Patiamur, etsi eius\nmodi cives a censore melius est quam a poeta notari;\nsed Periclen, cum iam suae civitati maxima auctoritate plurimos annos domi et belli praefuisset, violari\nversibus, et eos agi in scaena non plus decuit, quam\nsi Plautus noster voluisset aut Naevius Publio\net Gnaeo Scipioni aut Caecilius Marco Catoni male\ndicere\nNostrae contra duo\ndecim tabulae cum perpaucas res capite sanxissent,\nin his hanc quoque sanciendam putaverunt, si quis\noccentavisset sive carmen condidisset, quod infamiam\nfaceret flagitiumve alteri. Praeclare; iudiciis enim\nmagistratuum, disceptationibus legitimis propositam\nvitam, non poetarum ingeniis, habere debemus nec\nprobrum audire nisi ea lege, ut respondere liceat et\niudicio defendere.\nveteribus displicuisse\nRomanis vel laudari quemquam in scaena vivum hominem vel vituperari.\nAugust. C.D. 2.11Aeschines Atheniensis, vir\neloquentissimus, cum adulescens tragoedias actitavisset,\nrem publicam capessivit, et Aristodemum, tragicum\nitem actorem, maximis de rebus pacis et belli legatum ad Philippum Athenienses saepe miserunt.\nAugust. C.D. 2.21,Non. 417MEnniusMoribus antiquis res stat Romana virisque,\nquem quidem ille versum vel brevitate vel\nveritate tamquam ex oraculo mihi quodam esse effatus videtur. Nam neque viri, nisi ita morata civitas\nfuisset, neque mores, nisi hi viri praefuissent, aut fundare aut tam diu tenere potuissent tantam et tam\nfuse lateque imperantem rem publicam. Itaque ante\nnostram memoriam et mos ipse patrius praestantes\nviros adhibebat, et veterem morem ac maiorum instituta retinebant excellentes viri. Nostra vero aetas\ncum rem publicam sicut picturam accepisset egregiam,\nsed iam evanescentem vetustate, non modo eam coloribus eisdem, quibus fuerat, renovare neglexit, sed\n\nne id quidem curavit, ut formam saltem eius et extrema tamquam liniamenta servaret. Quid enim manet ex antiquis moribus, quibus ille dixit rem stare\nRomanam? quos ita oblivione obsoletos videmus, ut\nnon modo non colantur, sed iam ignorentur. Nam de\nviris quid dicam? Mores enim ipsi interierunt virorum penuria, cuius tanti mali non modo reddenda\nratio nobis, sed etiam tamquam reis capitis quodam\nmodo dicenda causa est. Nostris enim vitiis, non casu\naliquo, rem publicam verbo retinemus, re ipsa vero\niam pridem amisimus.\nnihil esse tam regale quam explanationem\naequitatis, in qua iuris erat interpretatio, quod ius\nprivati petere solebant a regibus, ob easque causas\nagri arvi et arbusti et pascui lati atque uberes definiebantur, qui essent regii qui colerenturque sine\nregum opera et labore, ut eos nulla privati negotii\ncura a populorum rebus abduceret. Nec vero quisquam privatus erat disceptator aut arbiter litis, sed\nomnia conficiebantur iudiciis regiis. Et mihi\nquidem videtur Numa noster maxime tenuisse hunc\nmorem veterem Graeciae regum. Nam ceteri, etsi hoc\nquoque munere fungebantur, magnam tamen partem\nbella gesserunt et eorum iura coluerunt; illa autem\ndiuturna pax Numae mater huic urbi iuris et religionis fuit, qui legum etiam scriptor fuisset, quas scitis\nextare, quod quidem huius civis proprium, de quo\nagimus\nNon. 497Msed tamen ut bono\npatri familias colendi, aedificandi, ratiocinandi quidam\nusus opus est.\nradicum seminumque cognoscere num\nte offendet? Nihil, si modo opus extabit. Num\nid studium censes esse vilici? Minime; quippe\ncum agri culturam saepissime opera deficiat. Ergo,\nut vilicus naturam agri novit, dispensator litteras scit,\nuterque autem se a scientiae delectatione ad efficiendi\nutilitatem refert, sic noster hic rector studuerit sane\niuri et legibus cognoscendis, fontis quidem earum utique perspexerit, sed se responsitando et lectitando et scriptitando ne impediat, ut quasi dispensare\nrem publicam et in ea quodam modo vilicare possit,\nsummi iuris peritissimus, sine quo iustus esse nemo\npotest, civilis non inperitus, sed ita, ut astrorum gubernator, physicorum medicus; uterque enim illis ad\nartem suam utitur, sed se a suo munere non inpedit.\nIllud autem videbit hic vir\ncivitatibus, in quibus expetunt laudem\noptumi et decus, ignominiam fugiunt ac dedecus. Nec\nvero tam metu poenaque terrentur, quae est constituta legibus, quam verecundia, quam natura homini\ndedit quasi quendam vituperationis non iniustae timorem. Hanc ille rector rerum publicarum auxit opinionibus perfecitque institutis et disciplinis, ut pudor\ncivis non minus a delictis arceret quam metus. Atque\nhaec quidem ad laudem pertinent, quae dici\nlatius uberiusque potuerunt.\nAd vitam autem usumque vivendi ea discripta ratio\nest iustis nuptiis, legitimis liberis, sanctis penatium\ndeorum Larumque familiarium sedibus, ut omnes et\ncommunibus commodis et suis uterentur, nec bene\nvivi sine bona re publica posset nec esse quicquam\ncivitate bene constituta beatius. Quocirca permirum\nmihi videri solet, quae sit tanta doc\nCic. Att. 8.11.1Ut enim\ngubernatori cursus secundus, medico salus, imperatori\nvictoria, sic huic moderatori rei publicae beata civium\nvita proposita est, ut opibus firma, copiis locuples,\ngloria ampla, virtute honesta sit; huius enim operis\nmaximi inter homines atque optimi illum esse perfectorem volo.\nAugust. epist. 104.7Et ubi est, quod et vestrae litterae illum laudant\npatriae rectorem, qui populi utilitati magis consulat\nquam voluntati?\nAugust. C.D. 5.13alendum esse\ngloria maiores suos multa\nmira atque praeclara gloriae cupiditate fecisse.\nP.Pictav. Bibl. Lugd. 22.824principem civitatis gloria esse alendum, et tam diu stare\nrem publicam, quam diu ab omnibus honor principi\nexhiberetur.\nNon. 233MTum virtute, labore,\nindustria tueretur summi viri indolem, nisi nimis\nanimose ferox natura illum nescio quo\nNon. 201Mquae virtus fortitudo\nvocatur, in qua est magnitudo animi, mortis dolorisque magna contemptio.\nNon. 337MMarcellus ut acer et\npugnax, Maximus ut consideratus et lentus.\nChar. GL 1.139Korbi terrarum comprehensos\nNon. 37Mquod molestiis senectutis suae vestras familias impertire posset.\nGel. N.A. 12.2.6sq.ut Menelao Laconi\nquaedam fuit suaviloquens iucunditas\nbreviloquentiam in dicendo colat.\nAmm. Marc. 30.4.10Cumque nihil tam incorruptum esse debeat in re publica quam suffragium, quam sententia, non intellego,\ncur, qui ea pecunia corruperit, poena dignus sit, qui\neloquentia, laudem etiam ferat. Mihi quidem hoc plus\nmali facere videtur, qui oratione, quam qui pretio\niudicem corrumpit, quod pecunia corrumpere pudentem nemo potest, dicendo potest.\nNon. 521MQuae cum Scipio\ndixisset, admodum probans Mummius; erat enim odio\nâ€ quorum rhetorum inbutus\nC. anon. Verg. G. I, 2.348 Bandin.tum in optimam segetem praeclara essent sparsa semina.\nNon. 42MTotam igitur expectas\nprudentiam huius rectoris, quae ipsum nomen\nhoc nacta est ex providendo.Non. 256MQuam ob rem se\ncomparet hic civis ita necesse est, ut sit contra haec,\nquae statum civitatis permovent, semper armatus.\nNon. 25M, Serv. A. 1.149Eaque dissensio civium, quod\nseorsum eunt alii ad alios, seditio dicitur.\nNon. 519MEt vero in dissensione civili, cum boni plus quam multi valent, expendendos civis, non numerandos puto.\nNon. 424MGraves enim dominae cogitationum lubidines infinita quaedam cogunt\natque imperant, quae quia nec expleri nec satiari ullo\nmodo possunt, ad omne facinus inpellunt eos, quos\ninlecebris suis incenderunt.\nNon. 492Mqui contuderit eius vim et ecfrenatam illam\nferociam.\nGel. N.A. 7.16.11,Non. 290MQuod\nquidem eo fuit maius, quia, cum causa pari collegae\nessent, non modo invidia pari non erant, sed etiam\nClaudii invidiam Gracchi caritas deprecabatur.\nNon. 409MQui â€ numero optumatum et principum optulit is vocibus et gravitatis\nsuae liquit illum tristem et plenum dignitatis sonum.\nNon. 501Mut, quem ad modum scribit ille, cotidiano in forum mille hominum\ncum palliis conchylio tinctis descenderent.\nNon. 517Min his, ut meministis, concursu levissimae multitudinis et aere congesto funus desubito esset ornatum.\nNon. 512M,Prisc. GL 3.70KFirmiter enim maiores nostri stabilita matrimonia esse voluerunt.\nNon. 398MOratio Laelii, quam\nomnes habemus in manibus, quam simpuvia pontificum dis immortalibus grata sint Samiaeque, ut is\nscribit, capudines.\nEulog. somn. Scip. 401Or. qui\nrogo impositus revixisset multaque de inferis\nsecreta narrasset\nhaec, quae\nde animae immortalitate dicerentur caeloque, non\n\nsomniantium philosophorum esse commenta nec fabulas incredibiles, quas Epicurei derident, sed prudentium coniecturas.\nAugust. C.D. 22.28ut eum lusisse\npotius quam â€ quod id verum esse adfirmet dicere\nvoluisse.\nMacr. Sat. 1.4.2sq.Sed\nquamquam sapientibus conscientia ipsa factorum egregiorum amplissimum virtutis est praemium, tamen\nilla divina virtus non statuas plumbo inhaerentes nec\ntriumphos arescentibus laureis, sed stabiliora quaedam et viridiora praemiorum genera desiderat. Quae\ntandem ista sunt, inquit Laelius? Tum Scipio: Patimini me, quoniam tertium diem iam feriati sumus\nOMNIUM\nCum in Africam venissem M'. Manilio consuli ad\nquartam legionem tribunus, ut scitis, militum, nihil\nmihi fuit potius, quam ut Masinissam convenirem\nregem, familiae nostrae iustis de causis amicissimum.\n\nAd quem ut veni, conplexus me senex conlacrimavit\naliquantoque post suspexit ad caelum et: Grates, inquit, tibi ago, summe Sol, vobisque, reliqui Caelites,\nquod, ante quam ex hac vita migro, conspicio in meo\nregno et his tectis P. Cornelium Scipionem, cuius ego\nnomine ipso recreor; itaque numquam ex animo meo\ndiscedit illius optimi atque invictissimi viri memoria.\nDeinde ego illum de suo regno, ille me de nostra re\npublica percontatus est, multisque verbis ultro citroque habitis ille nobis consumptus est dies.\nPost autem apparatu regio accepti sermonem in\nmultam noctem produximus, cum senex nihil nisi de\nAfricano loqueretur omniaque eius non facta solum,\nsed etiam dicta meminisset. Deinde, ut cubitum discessimus, me et de via fessum, et qui ad multam\nnoctem vigilassem, artior quam solebat somnus complexus est. Hic mihi (credo equidem ex hoc, quod\neramus locuti; fit enim fere, ut cogitationes sermonesque nostri pariant aliquid in somno tale, quale de\nHomero scribit Ennius, de quo videlicet saepissime\nvigilans solebat cogitare et loqui) Africanus se ostendit ea forma, quae mihi ex imagine eius quam ex\nipso erat notior; quem ubi agnovi, equidem cohorrui,\nsed ille: Ades, inquit, animo et omitte timorem, Scipio,\net, quae dicam, trade memoriae.\nVidesne illam urbem, quae parere populo Romano\ncoacta per me renovat pristina bella nec potest quiescere? (ostendebat autem Karthaginem de excelso et\npleno stellarum illustri et claro quodam loco) ad\nquam tu oppugnandam nunc venis paene miles. Hanc\nhoc biennio consul evertes, eritque cognomen id tibi\nper te partum, quod habes adhuc a nobis hereditarium. Cum autem Karthaginem deleveris, triumphum\negeris censorque fueris et obieris legatus Aegyptum,\nSyriam, Asiam, Graeciam, deligere iterum consul absens bellumque maximum conficies, Numantiam excindes. Sed cum eris curru in Capitolium invectus,\noffendes rem publicam consiliis perturbatam nepotis mei.\nHic tu, Africane, ostendas oportebit patriae lumen\nanimi, ingenii consiliique tui. Sed eius temporis ancipitem video quasi fatorum viam. Nam cum aetas\ntua septenos octiens solis anfractus reditusque converterit, duoque ii numeri, quorum uterque plenus\nalter altera de causa habetur, circuitu naturali summam tibi fatalem confecerint, in te unum atque in\ntuum nomen se tota convertet civitas, te senatus, te\nomnes boni, te socii, te Latini intuebuntur, tu eris\nunus, in quo nitatur civitatis salus, ac, ne multa, dictator rem publicam constituas oportet, si impias propinquorum manus effugeris. Hic cum exclamasset\nLaelius ingemuissentque vehementius ceteri, leniter\narridens Scipio: St! quaeso, inquit, ne me e somno\nexcitetis, et parumper audite cetera.\nSed quo sis, Africane, alacrior ad tutandam rem\npublicam, sic habeto: omnibus, qui patriam conservaverint, adiuverint, auxerint, certum esse in caelo definitum locum, ubi beati aevo sempiterno fruantur;\nnihil est enim illi principi deo, qui omnem mundum regit, quod quidem in terris fiat, acceptius quam\nconcilia coetusque hominum iure sociati, quae civitates\nappellantur; harum rectores et conservatores hinc profecti huc revertuntur.\nHic ego, etsi eram perterritus non tam mortis metu\nquam insidiarum a meis, quaesivi tamen, viveretne\nipse et Paulus pater et alii, quos nos extinctos arbitraremur. Immo vero, inquit, hi vivunt, qui e corporum vinculis tamquam e carcere evolaverunt, vestra\nvero, quae dicitur, vita mors est. Quin tu aspicis ad\nte venientem Paulum patrem? Quem ut vidi, equidem vim lacrimarum profudi, ille autem me complexus\natque osculans flere prohibebat.\nAtque ego ut primum fletu represso loqui posse\ncoepi, Quaeso, inquam, pater sanctissime atque optime,\nquoniam haec est vita, ut Africanum audio dicere, quid\nmoror in terris? quin huc ad vos venire propero?\nNon est ita, inquit ille. Nisi enim deus is, cuius hoc\ntemplum est omne, quod conspicis, istis te corporis\ncustodiis liberaverit, huc tibi aditus patere non potest.\nHomines enim sunt hac lege generati, qui tuerentur\nillum globum, quem in hoc templo medium vides,\nquae terra dicitur, iisque animus datus est ex illis\nsempiternis ignibus, quae sidera et stellas vocatis,\nquae globosae et rotundae, divinis animatae mentibus,\ncirculos suos orbesque conficiunt celeritate mirabili.\nQuare et tibi, Publi, et piis omnibus retinendus animus est in custodia corporis nec iniussu eius, a quo\nille est vobis datus, ex hominum vita migrandum est,\nne munus humanum adsignatum a deo defugisse videamini.\nSed sic, Scipio, ut avus hic tuus, ut ego,\nqui te genui, iustitiam cole et pietatem, quae cum\nmagna in parentibus et propinquis, tum in patria\nmaxima est; ea vita via est in caelum et in hunc\ncoetum eorum, qui iam vixerunt et corpore laxati\nillum incolunt locum, quem vides, (erat autem is\nsplendidissimo candore inter flammas circus elucens)\nquem vos, ut a Graiis accepistis, orbem lacteum nuncupatis; ex quo omnia mihi contemplanti praeclara\ncetera et mirabilia videbantur. Erant autem eae stellae, quas numquam ex hoc loco vidimus, et eae magnitudines omnium, quas esse numquam suspicati sumus, ex quibus erat ea minima, quae ultima a caelo,\ncitima a terris luce lucebat aliena. Stellarum autem\nglobi terrae magnitudinem facile vincebant. Iam ipsa\nterra ita mihi parva visa est, ut me imperii nostri,\nquo quasi punctum eius attingimus, paeniteret.\nQuam cum magis intuerer, Quaeso, inquit Africanus, quousque humi defixa tua mens erit? Nonne\naspicis, quae in templa veneris? Novem tibi orbibus vel potius globis conexa sunt omnia, quorum\nunus est caelestis, extumus, qui reliquos omnes complectitur, summus ipse deus arcens et continens ceteros; in quo sunt infixi illi, qui volvuntur, stellarum cursus sempiterni; cui subiecti sunt septem, qui\nversantur retro contrario motu atque caelum; ex\nquibus unum globum possidet illa, quam in terris\nSaturniam nominant. Deinde est hominum generi\nprosperus et salutaris ille fulgor, qui dicitur Iovis;\ntum rutilus horribilisque terris, quem Martium dicitis; deinde subter mediam fere regionem sol obtinet,\ndux et princeps et moderator luminum reliquorum,\nmens mundi et temperatio, tanta magnitudine, ut\ncuncta sua luce lustret et compleat. Hunc ut comites\nconsequuntur Veneris alter, alter Mercurii cursus, in\ninfimoque orbe luna radiis solis accensa convertitur.\nInfra autem iam nihil est nisi mortale et caducum\npraeter animos munere deorum hominum generi datos, supra lunam sunt aeterna omnia. Nam ea, quae\nest media et nona, tellus, neque movetur et infima\nest, et in eam feruntur omnia nutu suo pondera.\nQuae cum intuerer stupens, ut me recepi, Quid?\nhic, inquam, quis est, qui conplet aures meas tantus et tam dulcis sonus? Hic est, inquit, ille, qui\nintervallis disiunctus inparibus, sed tamen pro rata\nparte ratione distinctis inpulsu et motu ipsorum orbium efficitur et acuta cum gravibus temperans varios aequabiliter concentus efficit; nec enim silentio\ntanti motus incitari possunt, et natura fert, ut extrema\nex altera parte graviter, ex altera autem acute sonent.\nQuam ob causam summus ille caeli stellifer cursus,\ncuius conversio est concitatior, acuto et excitato movetur sono, gravissimo autem hic lunaris atque infimus; nam terra nona inmobilis manens una sede\nsemper haeret complexa medium mundi locum. Illi\nautem octo cursus, in quibus eadem vis est duorum,\nseptem efficiunt distinctos intervallis sonos, qui numerus rerum omnium fere nodus est; quod docti homines nervis imitati atque cantibus aperuerunt sibi\nreditum in hunc locum, sicut alii, qui praestantibus\ningeniis in vita humana divina studia coluerunt.\nHoc\nsonitu oppletae aures hominum obsurduerunt; nec est\nullus hebetior sensus in vobis, sicut, ubi Nilus ad illa,\nquae Catadupa nominantur, praecipitat ex altissimis\nmontibus, ea gens, quae illum locum adcolit, propter\nmagnitudinem sonitus sensu audiendi caret. Hic vero\ntantus est totius mundi incitatissima conversione sonitus, ut eum aures hominum capere non possint,\n\nsicut intueri solem adversum nequitis, eiusque radiis\nacies vestra sensusque vincitur. Haec ego admirans\nreferebam tamen oculos ad terram identidem.\nTum Africanus: Sentio, inquit, te sedem etiam\nnunc hominum ac domum contemplari; quae si tibi\nparva, ut est, ita videtur, haec caelestia semper spectato, illa humana contemnito. Tu enim quam celebritatem sermonis hominum aut quam expetendam\nconsequi gloriam potes? Vides habitari in terra raris\net angustis in locis et in ipsis quasi maculis, ubi\nhabitatur, vastas solitudines interiectas, eosque, qui\nincolunt terram, non modo interruptos ita esse, ut\nnihil inter ipsos ab aliis ad alios manare possit, sed\npartim obliquos, partim transversos, partim etiam adversos stare vobis; a quibus expectare gloriam certe\nnullam potestis.\nCernis autem eandem terram quasi quibusdam redimitam et circumdatam cingulis, e quibus duos maxime\ninter se diversos et caeli verticibus ipsis ex utraque\nparte subnixos obriguisse pruina vides, medium autem\nillum et maximum solis ardore torreri. Duo sunt\nhabitabiles, quorum australis ille, in quo qui insistunt,\nadversa vobis urgent vestigia, nihil ad vestrum genus; hic autem alter subiectus aquiloni, quem incolitis, cerne quam tenui vos parte contingat. Omnis\nenim terra, quae colitur a vobis, angustata verticibus,\nlateribus latior, parva quaedam insula est circumfusa\nillo mari, quod Atlanticum, quod magnum, quem Oceanum appellatis in terris, qui tamen tanto nomine\n\nquam sit parvus, vides.\nEx his ipsis cultis notisque\nterris num aut tuum aut cuiusquam nostrum nomen vel\nCaucasum hunc, quem cernis, transcendere potuit vel\nillum Gangen tranatare? Quis in reliquis orientis aut\nobeuntis solis ultimis aut aquilonis austrive partibus\ntuum nomen audiet? quibus amputatis cernis profecto\nquantis in angustiis vestra se gloria dilatari velit. Ipsi\nautem, qui de nobis loquuntur, quam loquentur diu?\nQuin etiam si cupiat proles illa futurorum hominum deinceps laudes unius cuiusque nostrum a patribus acceptas posteris prodere, tamen propter eluviones exustionesque terrarum, quas accidere tempore\ncerto necesse est, non modo non aeternam, sed ne diuturnam quidem gloriam adsequi possumus. Quid autem\ninterest ab iis, qui postea nascentur, sermonem fore\nde te, cum ab iis nullus fuerit, qui ante nati sunt?\nqui nec pauciores et certe meliores fuerunt viri, praesertim cum apud eos ipsos, a quibus audiri nomen\nnostrum potest, nemo unius anni memoriam consequi\npossit. Homines enim populariter annum tantum modo\nsolis, id est unius astri, reditu metiuntur; cum autem\nad idem, unde semel profecta sunt, cuncta astra\nredierint eandemque totius caeli discriptionem longis\nintervallis rettulerint, tum ille vere vertens annus\nappellari potest; in quo vix dicere audeo quam multa\nhominum saecula teneantur. Namque ut olim deficere\nsol hominibus exstinguique visus est, cum Romuli animus haec ipsa in templa penetravit, quandoque ab\neadem parte sol eodemque tempore iterum defecerit,\ntum signis omnibus ad principium stellisque revocatis\nexpletum annum habeto; cuius quidem anni nondum\nvicesimam partem scito esse conversam.\nQuocirca si reditum in hunc locum desperaveris,\nin quo omnia sunt magnis et praestantibus viris,\nquanti tandem est ista hominum gloria, quae pertinere vix ad unius anni partem exiguam potest? Igitur\nalte spectare si voles atque hanc sedem et aeternam\ndomum contueri, neque te sermonibus vulgi dedideris\nnec in praemiis humanis spem posueris rerum tuarum; suis te oportet inlecebris ipsa virtus trahat ad\nverum decus, quid de te alii loquantur, ipsi videant,\nsed loquentur tamen. Sermo autem omnis ille et angustiis cingitur iis regionum, quas vides, nec umquam\nde ullo perennis fuit et obruitur hominum interitu et\noblivione posteritatis extinguitur.\nQuae cum dixisset, Ego vero, inquam, Africane,\nsiquidem bene meritis de patria quasi limes ad caeli\naditum patet, quamquam a pueritia vestigiis ingressus\npatris et tuis decori vestro non defui, nunc tamen\ntanto praemio exposito enitar multo vigilantius. Et\nille: Tu vero enitere et sic habeto, non esse te mortalem, sed corpus hoc; nec enim tu is es, quem forma\nista declarat, sed mens cuiusque is est quisque, non\nea figura, quae digito demonstrari potest. Deum te\nigitur scito esse, siquidem est deus, qui viget, qui\nsentit, qui meminit, qui providet, qui tam regit et\nmoderatur et movet id corpus, cui praepositus est,\nquam hunc mundum ille princeps deus; et ut mundum ex quadam parte mortalem ipse deus aeternus,\nsic fragile corpus animus sempiternus movet.\nNam quod semper movetur, aeternum est; quod\nautem motum adfert alicui, quodque ipsum agitatur\naliunde, quando finem habet motus, vivendi finem habeat necesse est. Solum igitur, quod sese movet,\nquia numquam deseritur a se, numquam ne moveri\nquidem desinit; quin etiam ceteris, quae moventur,\nhic fons, hoc principium est movendi. Principii autem\nnulla est origo; nam ex principio oriuntur omnia,\nipsum autem nulla ex re alia nasci potest; nec enim\nesset id principium, quod gigneretur aliunde; quodsi\nnumquam oritur, ne occidit quidem umquam. Nam\nprincipium exstinctum nec ipsum ab alio renascetur\nnec ex se aliud creabit, siquidem necesse est a principio\noriri omnia. Ita fit, ut motus principium ex eo sit,\nquod ipsum a se movetur; id autem nec nasci potest\nnec mori; vel concidat omne caelum omnisque natura\net consistat necesse est nec vim ullam nanciscatur,\nqua a primo inpulsa moveatur.\nCum pateat igitur aeternum id esse, quod a se\nipso moveatur, quis est, qui hanc naturam animis esse\ntributam neget? Inanimum est enim omne, quod pulsu\nagitatur externo; quod autem est animal, id motu\ncietur interiore et suo; nam haec est propria natura\nanimi atque vis; quae si est una ex omnibus, quae\nsese moveat, neque nata certe est et aeterna est.\nHanc tu exerce optimis in rebus! sunt autem optimae\ncurae de salute patriae, quibus agitatus et exercitatus\nanimus velocius in hanc sedem et domum suam pervolabit; idque ocius faciet, si iam tum, cum erit inclusus in corpore, eminebit foras et ea, quae extra\nerunt, contemplans quam maxime se a corpore abstrahet. Namque eorum animi, qui se corporis voluptatibus dediderunt earumque se quasi ministros praebuerunt inpulsuque libidinum voluptatibus oboedientium deorum et hominum iura violaverunt, corporibus\nelapsi circum terram ipsam volutantur nec hunc in\nlocum nisi multis exagitati saeculis revertuntur. Ille\ndiscessit; ego somno solutus sum.\nNon. 321Midque ipsa natura non invitaret solum, sed etiam cogeret.\nDiom. GL 1.339Knitito\nDiom. GL 1.374Kexcellunt\nServ. A. 6.877Fanni, causa difficilis laudare puerum; non enim res laudanda, sed spes est.\nLactant. Div. Inst. 1.18.11Si fas endo plagas caelestum ascendere cuiquam est,Mi soli caeli maxima porta patet, Est vero, Africane; nam\net Herculi eadem ista porta patuit.\nSen. Ep. 108.32sq.reapse\nsepse\nQuoniam sumus ab ipsa calce\neius interpellatione revocati .\ncui nemo civis neque hostis Quivit pro factis reddere par pretium.\nAnon. Parad. Koronne,BielowskQuicumque epulis et conviviis\net sumptibus existimationem hominum sibi conciliant,\npalam ostendunt sibi verum decus, quod ex virtute\nac dignitate nascitur, deficere.\nCod. ms. note 458 p. 82bib. Ossol.leniter atque placide fides, non\nvi et impetu, concuti debere\n","locs":[{"loc":"urn:cts:latinLit:phi0474.phi043:1.1","start":0,"length":1117},{"loc":"urn:cts:latinLit:phi0474.phi043:1.2","start":1117,"length":815},{"loc":"urn:cts:latinLit:phi0474.phi043:1.3","start":1932,"length":1108},{"loc":"urn:cts:latinLit:phi0474.phi043:1.4","start":3040,"length":718},{"loc":"urn:cts:latinLit:phi0474.phi043:1.5","start":3758,"length":576},{"loc":"urn:cts:latinLit:phi0474.phi043:1.6","start":4334,"length":501},{"loc":"urn:cts:latinLit:phi0474.phi043:1.7","start":4835,"length":899},{"loc":"urn:cts:latinLit:phi0474.phi043:1.8","start":5734,"length":409},{"loc":"urn:cts:latinLit:phi0474.phi043:1.9","start":6143,"length":785},{"loc":"urn:cts:latinLit:phi0474.phi043:1.10","start":6928,"length":573},{"loc":"urn:cts:latinLit:phi0474.phi043:1.11","start":7501,"length":1041},{"loc":"urn:cts:latinLit:phi0474.phi043:1.12","start":8542,"length":797},{"loc":"urn:cts:latinLit:phi0474.phi043:1.13","start":9339,"length":789},{"loc":"urn:cts:latinLit:phi0474.phi043:1.14","start":10128,"length":892},{"loc":"urn:cts:latinLit:phi0474.phi043:1.15","start":11020,"length":915},{"loc":"urn:cts:latinLit:phi0474.phi043:1.16","start":11935,"length":1045},{"loc":"urn:cts:latinLit:phi0474.phi043:1.17","start":12980,"length":727},{"loc":"urn:cts:latinLit:phi0474.phi043:1.18","start":13707,"length":1083},{"loc":"urn:cts:latinLit:phi0474.phi043:1.19","start":14790,"length":878},{"loc":"urn:cts:latinLit:phi0474.phi043:1.20","start":15668,"length":625},{"loc":"urn:cts:latinLit:phi0474.phi043:1.21","start":16293,"length":664},{"loc":"urn:cts:latinLit:phi0474.phi043:1.22","start":16957,"length":1197},{"loc":"urn:cts:latinLit:phi0474.phi043:1.23","start":18154,"length":734},{"loc":"urn:cts:latinLit:phi0474.phi043:1.24","start":18888,"length":177},{"loc":"urn:cts:latinLit:phi0474.phi043:1.25","start":19065,"length":1278},{"loc":"urn:cts:latinLit:phi0474.phi043:1.26","start":20343,"length":474},{"loc":"urn:cts:latinLit:phi0474.phi043:1.27","start":20817,"length":833},{"loc":"urn:cts:latinLit:phi0474.phi043:1.28","start":21650,"length":1087},{"loc":"urn:cts:latinLit:phi0474.phi043:1.29","start":22737,"length":556},{"loc":"urn:cts:latinLit:phi0474.phi043:1.30","start":23293,"length":1213},{"loc":"urn:cts:latinLit:phi0474.phi043:1.31","start":24506,"length":1005},{"loc":"urn:cts:latinLit:phi0474.phi043:1.32","start":25511,"length":451},{"loc":"urn:cts:latinLit:phi0474.phi043:1.33","start":25962,"length":569},{"loc":"urn:cts:latinLit:phi0474.phi043:1.34","start":26531,"length":732},{"loc":"urn:cts:latinLit:phi0474.phi043:1.35","start":27263,"length":542},{"loc":"urn:cts:latinLit:phi0474.phi043:1.36","start":27805,"length":505},{"loc":"urn:cts:latinLit:phi0474.phi043:1.37","start":28310,"length":685},{"loc":"urn:cts:latinLit:phi0474.phi043:1.38","start":28995,"length":1273},{"loc":"urn:cts:latinLit:phi0474.phi043:1.39","start":30268,"length":405},{"loc":"urn:cts:latinLit:phi0474.phi043:1.40fr","start":30673,"length":87},{"loc":"urn:cts:latinLit:phi0474.phi043:1.41","start":30760,"length":659},{"loc":"urn:cts:latinLit:phi0474.phi043:1.42","start":31419,"length":831},{"loc":"urn:cts:latinLit:phi0474.phi043:1.43","start":32250,"length":877},{"loc":"urn:cts:latinLit:phi0474.phi043:1.44","start":33127,"length":859},{"loc":"urn:cts:latinLit:phi0474.phi043:1.45","start":33986,"length":594},{"loc":"urn:cts:latinLit:phi0474.phi043:1.46","start":34580,"length":207},{"loc":"urn:cts:latinLit:phi0474.phi043:1.47","start":34787,"length":807},{"loc":"urn:cts:latinLit:phi0474.phi043:1.48","start":35594,"length":610},{"loc":"urn:cts:latinLit:phi0474.phi043:1.49","start":36204,"length":875},{"loc":"urn:cts:latinLit:phi0474.phi043:1.50","start":37079,"length":775},{"loc":"urn:cts:latinLit:phi0474.phi043:1.51","start":37854,"length":1020},{"loc":"urn:cts:latinLit:phi0474.phi043:1.52","start":38874,"length":909},{"loc":"urn:cts:latinLit:phi0474.phi043:1.53","start":39783,"length":581},{"loc":"urn:cts:latinLit:phi0474.phi043:1.54","start":40364,"length":566},{"loc":"urn:cts:latinLit:phi0474.phi043:1.55","start":40930,"length":553},{"loc":"urn:cts:latinLit:phi0474.phi043:1.56","start":41483,"length":1094},{"loc":"urn:cts:latinLit:phi0474.phi043:1.58","start":42577,"length":998},{"loc":"urn:cts:latinLit:phi0474.phi043:1.59","start":43575,"length":618},{"loc":"urn:cts:latinLit:phi0474.phi043:1.60","start":44193,"length":961},{"loc":"urn:cts:latinLit:phi0474.phi043:1.61","start":45154,"length":643},{"loc":"urn:cts:latinLit:phi0474.phi043:1.62","start":45797,"length":752},{"loc":"urn:cts:latinLit:phi0474.phi043:1.63","start":46549,"length":725},{"loc":"urn:cts:latinLit:phi0474.phi043:1.64","start":47274,"length":788},{"loc":"urn:cts:latinLit:phi0474.phi043:1.65","start":48062,"length":1170},{"loc":"urn:cts:latinLit:phi0474.phi043:1.66","start":49232,"length":405},{"loc":"urn:cts:latinLit:phi0474.phi043:1.67","start":49637,"length":1228},{"loc":"urn:cts:latinLit:phi0474.phi043:1.68","start":50865,"length":1560},{"loc":"urn:cts:latinLit:phi0474.phi043:1.69","start":52425,"length":920},{"loc":"urn:cts:latinLit:phi0474.phi043:1.70","start":53345,"length":887},{"loc":"urn:cts:latinLit:phi0474.phi043:1.71","start":54232,"length":379},{"loc":"urn:cts:latinLit:phi0474.phi043:1fr.1","start":54611,"length":95},{"loc":"urn:cts:latinLit:phi0474.phi043:1fr.2","start":54706,"length":150},{"loc":"urn:cts:latinLit:phi0474.phi043:1fr.3","start":54856,"length":98},{"loc":"urn:cts:latinLit:phi0474.phi043:1fr.4","start":54954,"length":83},{"loc":"urn:cts:latinLit:phi0474.phi043:1fr.5","start":55037,"length":250},{"loc":"urn:cts:latinLit:phi0474.phi043:1fr.6","start":55287,"length":49},{"loc":"urn:cts:latinLit:phi0474.phi043:2.1","start":55336,"length":515},{"loc":"urn:cts:latinLit:phi0474.phi043:2.2","start":55851,"length":802},{"loc":"urn:cts:latinLit:phi0474.phi043:2.3","start":56653,"length":334},{"loc":"urn:cts:latinLit:phi0474.phi043:2.4","start":56987,"length":1047},{"loc":"urn:cts:latinLit:phi0474.phi043:2.5","start":58034,"length":704},{"loc":"urn:cts:latinLit:phi0474.phi043:2.6","start":58738,"length":537},{"loc":"urn:cts:latinLit:phi0474.phi043:2.7","start":59275,"length":631},{"loc":"urn:cts:latinLit:phi0474.phi043:2.8","start":59906,"length":595},{"loc":"urn:cts:latinLit:phi0474.phi043:2.9","start":60501,"length":746},{"loc":"urn:cts:latinLit:phi0474.phi043:2.10","start":61247,"length":593},{"loc":"urn:cts:latinLit:phi0474.phi043:2.11","start":61840,"length":679},{"loc":"urn:cts:latinLit:phi0474.phi043:2.12","start":62519,"length":497},{"loc":"urn:cts:latinLit:phi0474.phi043:2.13","start":63016,"length":295},{"loc":"urn:cts:latinLit:phi0474.phi043:2.14","start":63311,"length":568},{"loc":"urn:cts:latinLit:phi0474.phi043:2.15","start":63879,"length":419},{"loc":"urn:cts:latinLit:phi0474.phi043:2.16","start":64298,"length":555},{"loc":"urn:cts:latinLit:phi0474.phi043:2.17","start":64853,"length":319},{"loc":"urn:cts:latinLit:phi0474.phi043:2.18","start":65172,"length":877},{"loc":"urn:cts:latinLit:phi0474.phi043:2.19","start":66049,"length":338},{"loc":"urn:cts:latinLit:phi0474.phi043:2.20","start":66387,"length":727},{"loc":"urn:cts:latinLit:phi0474.phi043:2.21","start":67114,"length":462},{"loc":"urn:cts:latinLit:phi0474.phi043:2.22","start":67576,"length":535},{"loc":"urn:cts:latinLit:phi0474.phi043:2.23","start":68111,"length":638},{"loc":"urn:cts:latinLit:phi0474.phi043:2.24","start":68749,"length":349},{"loc":"urn:cts:latinLit:phi0474.phi043:2.25","start":69098,"length":467},{"loc":"urn:cts:latinLit:phi0474.phi043:2.26","start":69565,"length":719},{"loc":"urn:cts:latinLit:phi0474.phi043:2.27","start":70284,"length":713},{"loc":"urn:cts:latinLit:phi0474.phi043:2.28","start":70997,"length":769},{"loc":"urn:cts:latinLit:phi0474.phi043:2.29","start":71766,"length":459},{"loc":"urn:cts:latinLit:phi0474.phi043:2.30","start":72225,"length":486},{"loc":"urn:cts:latinLit:phi0474.phi043:2.31","start":72711,"length":766},{"loc":"urn:cts:latinLit:phi0474.phi043:2.33","start":73477,"length":736},{"loc":"urn:cts:latinLit:phi0474.phi043:2.34","start":74213,"length":777},{"loc":"urn:cts:latinLit:phi0474.phi043:2.35","start":74990,"length":676},{"loc":"urn:cts:latinLit:phi0474.phi043:2.36","start":75666,"length":822},{"loc":"urn:cts:latinLit:phi0474.phi043:2.37","start":76488,"length":866},{"loc":"urn:cts:latinLit:phi0474.phi043:2.38","start":77354,"length":545},{"loc":"urn:cts:latinLit:phi0474.phi043:2.39","start":77899,"length":866},{"loc":"urn:cts:latinLit:phi0474.phi043:2.40","start":78765,"length":645},{"loc":"urn:cts:latinLit:phi0474.phi043:2.41","start":79410,"length":181},{"loc":"urn:cts:latinLit:phi0474.phi043:2.42","start":79591,"length":586},{"loc":"urn:cts:latinLit:phi0474.phi043:2.43","start":80177,"length":934},{"loc":"urn:cts:latinLit:phi0474.phi043:2.44","start":81111,"length":424},{"loc":"urn:cts:latinLit:phi0474.phi043:2.45","start":81535,"length":571},{"loc":"urn:cts:latinLit:phi0474.phi043:2.46","start":82106,"length":673},{"loc":"urn:cts:latinLit:phi0474.phi043:2.47","start":82779,"length":418},{"loc":"urn:cts:latinLit:phi0474.phi043:2.48","start":83197,"length":585},{"loc":"urn:cts:latinLit:phi0474.phi043:2.49","start":83782,"length":297},{"loc":"urn:cts:latinLit:phi0474.phi043:2.50","start":84079,"length":727},{"loc":"urn:cts:latinLit:phi0474.phi043:2.51","start":84806,"length":772},{"loc":"urn:cts:latinLit:phi0474.phi043:2.52","start":85578,"length":719},{"loc":"urn:cts:latinLit:phi0474.phi043:2.53fr","start":86297,"length":101},{"loc":"urn:cts:latinLit:phi0474.phi043:2.53","start":86398,"length":612},{"loc":"urn:cts:latinLit:phi0474.phi043:2.54","start":87010,"length":635},{"loc":"urn:cts:latinLit:phi0474.phi043:2.55","start":87645,"length":676},{"loc":"urn:cts:latinLit:phi0474.phi043:2.56","start":88321,"length":798},{"loc":"urn:cts:latinLit:phi0474.phi043:2.57","start":89119,"length":589},{"loc":"urn:cts:latinLit:phi0474.phi043:2.58","start":89708,"length":384},{"loc":"urn:cts:latinLit:phi0474.phi043:2.59","start":90092,"length":953},{"loc":"urn:cts:latinLit:phi0474.phi043:2.60","start":91045,"length":617},{"loc":"urn:cts:latinLit:phi0474.phi043:2.61","start":91662,"length":817},{"loc":"urn:cts:latinLit:phi0474.phi043:2.62","start":92479,"length":413},{"loc":"urn:cts:latinLit:phi0474.phi043:2.63","start":92892,"length":792},{"loc":"urn:cts:latinLit:phi0474.phi043:2.63fr","start":93684,"length":126},{"loc":"urn:cts:latinLit:phi0474.phi043:2.64","start":93810,"length":510},{"loc":"urn:cts:latinLit:phi0474.phi043:2.65","start":94320,"length":431},{"loc":"urn:cts:latinLit:phi0474.phi043:2.66","start":94751,"length":367},{"loc":"urn:cts:latinLit:phi0474.phi043:2.67","start":95118,"length":760},{"loc":"urn:cts:latinLit:phi0474.phi043:2.68","start":95878,"length":442},{"loc":"urn:cts:latinLit:phi0474.phi043:2.69","start":96320,"length":939},{"loc":"urn:cts:latinLit:phi0474.phi043:2.70","start":97259,"length":470},{"loc":"urn:cts:latinLit:phi0474.phi043:3.1","start":97729,"length":1},{"loc":"urn:cts:latinLit:phi0474.phi043:3.3","start":97730,"length":698},{"loc":"urn:cts:latinLit:phi0474.phi043:3.4","start":98428,"length":584},{"loc":"urn:cts:latinLit:phi0474.phi043:3.5","start":99012,"length":645},{"loc":"urn:cts:latinLit:phi0474.phi043:3.6","start":99657,"length":427},{"loc":"urn:cts:latinLit:phi0474.phi043:3.7","start":100084,"length":791},{"loc":"urn:cts:latinLit:phi0474.phi043:3.8","start":100875,"length":835},{"loc":"urn:cts:latinLit:phi0474.phi043:3.9","start":101710,"length":95},{"loc":"urn:cts:latinLit:phi0474.phi043:3.11","start":101805,"length":160},{"loc":"urn:cts:latinLit:phi0474.phi043:3.12","start":101965,"length":475},{"loc":"urn:cts:latinLit:phi0474.phi043:3.13","start":102440,"length":356},{"loc":"urn:cts:latinLit:phi0474.phi043:3.14","start":102796,"length":700},{"loc":"urn:cts:latinLit:phi0474.phi043:3.15","start":103496,"length":747},{"loc":"urn:cts:latinLit:phi0474.phi043:3.16","start":104243,"length":373},{"loc":"urn:cts:latinLit:phi0474.phi043:3.17","start":104616,"length":668},{"loc":"urn:cts:latinLit:phi0474.phi043:3.18","start":105284,"length":574},{"loc":"urn:cts:latinLit:phi0474.phi043:3.19","start":105858,"length":304},{"loc":"urn:cts:latinLit:phi0474.phi043:3.23","start":106162,"length":900},{"loc":"urn:cts:latinLit:phi0474.phi043:3.24fr","start":107062,"length":144},{"loc":"urn:cts:latinLit:phi0474.phi043:3.24","start":107206,"length":876},{"loc":"urn:cts:latinLit:phi0474.phi043:3.25","start":108082,"length":167},{"loc":"urn:cts:latinLit:phi0474.phi043:3.26","start":108249,"length":717},{"loc":"urn:cts:latinLit:phi0474.phi043:3.27fr","start":108966,"length":488},{"loc":"urn:cts:latinLit:phi0474.phi043:3.27","start":109454,"length":362},{"loc":"urn:cts:latinLit:phi0474.phi043:3.28","start":109816,"length":522},{"loc":"urn:cts:latinLit:phi0474.phi043:3.32","start":110338,"length":419},{"loc":"urn:cts:latinLit:phi0474.phi043:3.33","start":110757,"length":890},{"loc":"urn:cts:latinLit:phi0474.phi043:3.34fr","start":111647,"length":91},{"loc":"urn:cts:latinLit:phi0474.phi043:3.34","start":111738,"length":551},{"loc":"urn:cts:latinLit:phi0474.phi043:3.35afr","start":112289,"length":270},{"loc":"urn:cts:latinLit:phi0474.phi043:3.35bfr","start":112559,"length":82},{"loc":"urn:cts:latinLit:phi0474.phi043:3.36","start":112641,"length":117},{"loc":"urn:cts:latinLit:phi0474.phi043:3.37","start":112758,"length":1072},{"loc":"urn:cts:latinLit:phi0474.phi043:3.39","start":113830,"length":92},{"loc":"urn:cts:latinLit:phi0474.phi043:3.40","start":113922,"length":931},{"loc":"urn:cts:latinLit:phi0474.phi043:3.41","start":114853,"length":460},{"loc":"urn:cts:latinLit:phi0474.phi043:3.42","start":115313,"length":542},{"loc":"urn:cts:latinLit:phi0474.phi043:3.43","start":115855,"length":673},{"loc":"urn:cts:latinLit:phi0474.phi043:3.44","start":116528,"length":794},{"loc":"urn:cts:latinLit:phi0474.phi043:3.45","start":117322,"length":1051},{"loc":"urn:cts:latinLit:phi0474.phi043:3.46","start":118373,"length":373},{"loc":"urn:cts:latinLit:phi0474.phi043:3.47","start":118746,"length":800},{"loc":"urn:cts:latinLit:phi0474.phi043:3.48","start":119546,"length":553},{"loc":"urn:cts:latinLit:phi0474.phi043:3fr.1","start":120099,"length":114},{"loc":"urn:cts:latinLit:phi0474.phi043:3fr.2","start":120213,"length":91},{"loc":"urn:cts:latinLit:phi0474.phi043:3fr.3","start":120304,"length":145},{"loc":"urn:cts:latinLit:phi0474.phi043:3fr.4","start":120449,"length":85},{"loc":"urn:cts:latinLit:phi0474.phi043:3fr.5","start":120534,"length":115},{"loc":"urn:cts:latinLit:phi0474.phi043:4.1","start":120649,"length":729},{"loc":"urn:cts:latinLit:phi0474.phi043:4.2","start":121378,"length":238},{"loc":"urn:cts:latinLit:phi0474.phi043:4.3","start":121616,"length":710},{"loc":"urn:cts:latinLit:phi0474.phi043:4.4","start":122326,"length":700},{"loc":"urn:cts:latinLit:phi0474.phi043:4.5","start":123026,"length":273},{"loc":"urn:cts:latinLit:phi0474.phi043:4.6","start":123299,"length":619},{"loc":"urn:cts:latinLit:phi0474.phi043:4.7","start":123918,"length":337},{"loc":"urn:cts:latinLit:phi0474.phi043:4.8","start":124255,"length":666},{"loc":"urn:cts:latinLit:phi0474.phi043:4.9","start":124921,"length":193},{"loc":"urn:cts:latinLit:phi0474.phi043:4.10","start":125114,"length":185},{"loc":"urn:cts:latinLit:phi0474.phi043:4.11","start":125299,"length":611},{"loc":"urn:cts:latinLit:phi0474.phi043:4.12","start":125910,"length":491},{"loc":"urn:cts:latinLit:phi0474.phi043:4.13","start":126401,"length":246},{"loc":"urn:cts:latinLit:phi0474.phi043:5.1","start":126647,"length":1205},{"loc":"urn:cts:latinLit:phi0474.phi043:5.3","start":127852,"length":811},{"loc":"urn:cts:latinLit:phi0474.phi043:5.4","start":128663,"length":99},{"loc":"urn:cts:latinLit:phi0474.phi043:5.5","start":128762,"length":790},{"loc":"urn:cts:latinLit:phi0474.phi043:5.6","start":129552,"length":472},{"loc":"urn:cts:latinLit:phi0474.phi043:5.7","start":130024,"length":344},{"loc":"urn:cts:latinLit:phi0474.phi043:5.8","start":130368,"length":445},{"loc":"urn:cts:latinLit:phi0474.phi043:5.9","start":130813,"length":475},{"loc":"urn:cts:latinLit:phi0474.phi043:5.10","start":131288,"length":189},{"loc":"urn:cts:latinLit:phi0474.phi043:5.11","start":131477,"length":659},{"loc":"urn:cts:latinLit:phi0474.phi043:6.1","start":132136,"length":715},{"loc":"urn:cts:latinLit:phi0474.phi043:6.2","start":132851,"length":781},{"loc":"urn:cts:latinLit:phi0474.phi043:6.3","start":133632,"length":273},{"loc":"urn:cts:latinLit:phi0474.phi043:6.4","start":133905,"length":93},{"loc":"urn:cts:latinLit:phi0474.phi043:6.8","start":133998,"length":376},{"loc":"urn:cts:latinLit:phi0474.phi043:6.9","start":134374,"length":726},{"loc":"urn:cts:latinLit:phi0474.phi043:6.10","start":135100,"length":743},{"loc":"urn:cts:latinLit:phi0474.phi043:6.11","start":135843,"length":656},{"loc":"urn:cts:latinLit:phi0474.phi043:6.12","start":136499,"length":755},{"loc":"urn:cts:latinLit:phi0474.phi043:6.13","start":137254,"length":436},{"loc":"urn:cts:latinLit:phi0474.phi043:6.14","start":137690,"length":441},{"loc":"urn:cts:latinLit:phi0474.phi043:6.15","start":138131,"length":897},{"loc":"urn:cts:latinLit:phi0474.phi043:6.16","start":139028,"length":851},{"loc":"urn:cts:latinLit:phi0474.phi043:6.17","start":139879,"length":1201},{"loc":"urn:cts:latinLit:phi0474.phi043:6.18","start":141080,"length":1024},{"loc":"urn:cts:latinLit:phi0474.phi043:6.19","start":142104,"length":521},{"loc":"urn:cts:latinLit:phi0474.phi043:6.20","start":142625,"length":630},{"loc":"urn:cts:latinLit:phi0474.phi043:6.21","start":143255,"length":698},{"loc":"urn:cts:latinLit:phi0474.phi043:6.22","start":143953,"length":404},{"loc":"urn:cts:latinLit:phi0474.phi043:6.23","start":144357,"length":407},{"loc":"urn:cts:latinLit:phi0474.phi043:6.24","start":144764,"length":811},{"loc":"urn:cts:latinLit:phi0474.phi043:6.25","start":145575,"length":651},{"loc":"urn:cts:latinLit:phi0474.phi043:6.26","start":146226,"length":762},{"loc":"urn:cts:latinLit:phi0474.phi043:6.27","start":146988,"length":893},{"loc":"urn:cts:latinLit:phi0474.phi043:6.28","start":147881,"length":353},{"loc":"urn:cts:latinLit:phi0474.phi043:6.29","start":148234,"length":647},{"loc":"urn:cts:latinLit:phi0474.phi043:fr.1","start":148881,"length":67},{"loc":"urn:cts:latinLit:phi0474.phi043:fr.2","start":148948,"length":22},{"loc":"urn:cts:latinLit:phi0474.phi043:fr.3","start":148970,"length":25},{"loc":"urn:cts:latinLit:phi0474.phi043:fr.5","start":148995,"length":91},{"loc":"urn:cts:latinLit:phi0474.phi043:fr.6","start":149086,"length":172},{"loc":"urn:cts:latinLit:phi0474.phi043:fr.7","start":149258,"length":158},{"loc":"urn:cts:latinLit:phi0474.phi043:fr.8","start":149416,"length":195},{"loc":"urn:cts:latinLit:phi0474.phi043:fr.9","start":149611,"length":96}]}
{"id":"urn:cts:latinLit:phi0474.phi045.perseus-lat1","text":"In Cumano nuper cum mecum Atticus noster esset,\nnuntiatum est nobis a M. Varrone venisse eum Roma\npridie vesperi et, nisi de via fessus esset, continuo\nad nos venturum fuisse. quod cum audissemus, nullam moram interponendam putavimus quin videremus hominem nobiscum et studiis eisdem et vetustate\namicitiae coniunctum; itaque confestim ad eum ire\nperreximus. paulumque cum ab eius villa abessemus,\nipsum ad nos venientem vidimus; atque illum complexi, ut mos amicorum est (satis enim longo intervallo * * * ), ad suam villam reduximus.\nhic pauca primo,\n\natque ea percunctantibus nobis ecquid forte Roma\nnovi.\nTum Atticus Omitte ista quae nec percunctari\nnec audire sine molestia possumus quaeso inquit et\nquaere potius ecquid ipse novi. silent enim diutius\nMusae Varronis quam solebant, nec tamen istum\ncessare sed celare quae scribat existimo.\n\nMinime vero inquit ille; intemperantis enim arbitror esse scribere quod occultari velit; sed habeo\nmagnum opus in manibus, quae iam pridem; ad hunc\nenim ipsum (me autem dicebat) quaedam institui,\nquae et sunt magna sane et limantur a me politius.\nEt ego Ista quidem inquam Varro iam diu expectans non audeo tamen flagitare;\n\naudivi enim e Libone\nnostro, cuius nosti studium (nihil enim eius modi celare\npossumus), non te ea intermittere sed accuratius tractare nec de manibus umquam deponere. illud autem\nmihi ante hoc tempus numquam in mentem venit a\nte requirere. sed nunc postea quam sum ingressus\nres eas quas tecum simul didici mandare monumentis philosophiamque veterem illam a Socrate ortam\nLatinis litteris illustrare, quaero quid sit cur cum\nmulta scribas genus hoc praetermittas, praesertim cum\net ipse in eo excellas et id studium totaque ea res\nlonge ceteris et studiis et artibus antecedat.\nTum ille:\n\n'Rem a me saepe deliberatam et multum agitatam requiris. itaque non haesitans respondebo, sed ea dicam quae mihi sunt in promptu, quod\nista ipsa de re multum ut dixi et diu cogitavi. nam\ncum philosophiam viderem diligentissime Graecis\nlitteris explicatam, existimavi si qui de nostris eius\nstudio tenerentur, si essent Graecis doctrinis eruditi,\nGraeca potius quam nostra lecturos, sin a Graecorum\nartibus et disciplinis abhorrerent, ne haec quidem\ncuraturos, quae sine eruditione Graeca intellegi non\npossunt. itaque ea nolui scribere quae nec indocti\nintellegere possent nec docti legere curarent.\nVides\nautem eadem ipse; didicisti enim non posse nos Amafinii aut Rabirii similes esse, qui nulla arte adhibita\nde rebus ante oculos positis vulgari sermone disputant,\nnihil definiunt nihil partiuntur nihil apta interrogatione\nconcludunt, nullam denique artem esse nec dicendi nec\ndisserendi putant; nos autem praeceptis dialecticorum\net oratorum etiam, quoniam utramque vim virtutem\nesse nostri putant, sic parentes ut legibus verbis\nquoque novis cogimur uti, quae docti ut dixi a\nGraecis petere malent, indocti ne a nobis quidem\naccipient,\n\nut frustra omnis suscipiatur labor.\nIam vero physica, si Epicurum id est si Democritum probarem, possem scribere ita plane ut Amafinius. quid\nest enim magnum, cum causas rerum efficientium\nsustuleris, de corpusculorum (ita enim appellat atomos)\nconcursione fortuita loqui? nostra tu physica nosti;\nquae cum contineantur ex effectione et ex materia ea\nquam fingit et format effectio, adhibenda etiam geometria est; quam quibusnam quisquam enuntiare verbis\naut quem ad intellegendum poterit adducere? Haec\nipsa de vita et moribus et de expetendis fugiendisque\nrebus illi simpliciter, pecudis enim et hominis idem\nbonum esse censent; apud nostros autem non ignoras\nquae sit et quanta subtilitas.\nsive enim Zenonem sequare, magnum est efficere ut quis intellegat quid\nsit illud verum et simplex bonum quod non possit\nab honestate seiungi (quod bonum quale sit negat\nomnino Epicurus se\nsine voluptatibus sensum moventibus ne suspicari quidem\n); si vero Academiam\nveterem persequemur, quam nos ut scis probamus,\nquam erit illa acute explicanda nobis, quam argute\nquam obscure etiam contra Stoicos disserendum. Totum igitur illud philosophiae studium mihi quidem\nipse sumo et ad vitae constantiam quantum possum\net ad delectationem animi, nec ullum arbitror, ut apud\nPlatonem est, maius aut melius a diis datum munus\nhomini;\nsed meos amicos in quibus est studium in\nGraeciam mitto id est ad Graecos ire iubeo, ut ex [a]\nfontibus potius hauriant quam rivulos consectentur.\nquae autem nemo adhuc docuerat nec erat unde studiosi scire possent, ea quantum potui (nihil enim\nmagnopere meorum miror) feci ut essent nota nostris;\na Graecis enim peti non poterant ac post L. Aelii\nnostri occasum ne a Latinis quidem. et tamen in illis\nveteribus nostris, quae Menippum imitati non interpretati quadam hilaritate conspersimus, multa admixta ex intima philosophia, multa dicta dialectice,\nquae quo facilius minus docti intellegerent, iucunditate quadam ad legendum invitati; in laudationibus,\nin his ipsis antiquitatum prooemiis philosophiae\nmore\nscribere voluimus, si modo consecuti sumus.'\nTum ego Sunt\ninquam â€œista Varro.\n\nnam nos in\nnostra urbe peregrinantis errantisque tamquam hospites tui libri quasi domum deduxerunt, ut possemus\naliquando qui et ubi essemus agnoscere. tu aetatem\npatriae tu descriptiones temporum, tu sacrorum iura\ntu sacerdotum, tu domesticam tu bellicam disciplinam, tu sedum regionum locorum tu omnium divinarum humanarumque rerum nomina genera officia\ncausas aperuisti; plurimum quidem poetis nostris\nomninoque Latinis et litteris luminis et verbis attulisti\natque ipse varium et elegans omni fere numero poema\nfecisti, philosophiamque multis locis inchoasti, ad impellendum\n\nsatis, ad edocendum parum.\nCausam autem\nprobabilem tu quidem affers: aut enim Graeca legere\nmalent qui erunt eruditi, aut ne haec quidem qui\nilla nescient.\nsed eam mihi non sane probas; immo\nvero et haec qui illa non poterunt, et qui Graeca\npoterunt non contemnent sua. quid enim causae est\ncur poetas Latinos Graecis litteris eruditi legant, philosophos non legant? an quia delectat Ennius Pacuvius Accius multi alii, qui non verba sed vim Graecorum expresserunt poetarumâ€”quanto magis philosophi delectabunt, si ut illi Aeschylum Sophoclem\nEuripidem sic hi Platonem imitentur Aristotelem Theophrastum. oratores quidem laudari video si qui e\nnostris Hyperidem sint aut Demosthenem imitati.\nEgo\nautem Varro (dicam enim ut res est), dum me ambitio dum honores dum causae, dum rei publicae non\nsolum cura sed quaedam etiam procuratio multis officiis implicatum et constrictum tenebat, animo haec\ninclusa habebam et ne obsolescerent renovabam cum\nlicebat legendo; nunc vero et fortunae gravissimo percussus vulnere et administratione rei publicae liberatus doloris medicinam a philosophia peto et otii oblectationem hanc honestissimam iudico. aut enim huic\naetati hoc maxime aptum est, aut his rebus si quas\ndignas laude gessimus hoc in primis consentaneum,\naut etiam ad nostros cives erudiendos nihil utilius,\naut si haec ita non sunt nihil aliud video quod agere\npossimus.\nBrutus quidem noster excellens omni genere\nlaudis sic philosophiam Latinis litteris persequitur nihil\n\nut isdem de rebus Graeca desideres; et eandem\nquidem sententiam sequitur quam tu, nam Aristum\nAthenis audivit aliquamdiu, cuius tu fratrem Antiochum. quam ob rem da quaeso te huic etiam generi\nlitterarum.â€�\nTum ille:\n\n'Istuc quidem considerabo, nec vero sine\nte. sed de te ipso quid est' inquit quod audio?\nQuanam inquam de re?\n\nRelictam a te veterem Academiam inquit, tractari autem novam.\n\nQuid ergo inquam Antiocho id magis licuerit\nnostro familiari, remigrare in domum veterem e nova,\nquam nobis in novam e vetere? certe enim recentissima\nquaeque sunt correcta et emendata maxime. quamquam Antiochi magister Philo, magnus vir ut tu existimas ipse, â€ negaret in libris, quod coram etiam ex\nipso audiebamus, duas Academias esse, erroremque\neorum qui ita putarent coarguit.\n\nEst inquit ut dicis; sed ignorare te non arbitror quae contra Philonis Antiochus scripserit.\nImmo vero et ista et totam veterem Academiam,\na qua absum tam\n\ndiu, renovari a te nisi molestum\nest velim, et simul adsidamus inquam si videtur.\n\nSane istuc quidem inquit, sum enim admodum\ninfirmus. sed videamus idemne Attico placeat fieri\na me quod te velle video.\n\nMihi vero ille; quid est enim quod malim quam\nex Antiocho iam pridem audita recordari et simul\nvidere satisne ea commode dici possint Latine?\n\nQuae cum essent\ndicta, in conspectu consedimus\nomnes.\nTum Varro ita exorsus est:\n\n'Socrates mihi videtur, id quod constat inter omnes, primus a rebus\noccultis et ab ipsa natura involutis, in quibus omnes\nante eum philosophi occupati fuerunt, avocavisse philosophiam et ad vitam communem adduxisse, ut de\nvirtutibus et de vitiis omninoque de bonis rebus et\nmalis quaereret, caelestia autem vel procul esse a\nnostra cognitione censeret vel, si maxime cognita\nessent, nihil tamen ad bene vivendum.\nhic in omnibus\nfere sermonibus, qui ab is qui illum audierunt perscripti varie copioseque sunt, ita disputat ut nihil\naffirmet ipse refellat alios, nihil se scire dicat nisi\nid ipsum, eoque praestare ceteris, quod illi quae\nnesciant scire se putent, ipse se nihil scire id unum\nsciat, ob eamque rem se arbitrari ab Apolline omnium\nsapientissimum esse dictum, quod haec esset una\nhominis sapientia, non arbitrari sese scire quod nesciat.\nquae cum diceret constanter et in ea sententia permaneret, omnis eius oratio tantum in virtute laudanda\net in hominibus ad virtutis studium cohortandis consumebatur, ut e Socraticorum libris maximeque Platonis intellegi potest.\nPlatonis autem auctoritate,\nqui varius et multiplex et copiosus fuit, una et consentiens duobus vocabulis philosophiae forma instituta\nest Academicorum et Peripateticorum, qui rebus congruentes nominibus differebant. nam cum Speusippum sororis filium Plato philosophiae quasi heredem\nreliquisset, duo autem praestantissimo studio atque\ndoctrina, Xenocratem Calchedonium et Aristotelem\nStagiritem, qui erant cum Aristotele Peripatetici dicti\nsunt, quia disputabant inambulantes in Lycio, illi\nautem, quia Platonis instituto in Academia, quod est\nalterum gymnasium, coetus erant et sermones habere\nsoliti, e loci vocabulo nomen habuerunt. sed utrique\nPlatonis ubertate completi certam quandam disciplinae\nformulam composuerunt et eam quidem plenam ac\nrefertam, illam autem Socraticam dubitanter\n\nde omnibus rebus et nulla affirmatione adhibita consuetudinem\ndisserendi reliquerunt. ita facta est, quod minime\nSocrates probabat, ars quaedam philosophiae et rerum\nordo et descriptio disciplinae.\nQuae quidem erat primo\nduobus ut dixi nominibus una; nihil enim inter Peripateticos et illam veterem Academiam differebat. abundantia quadam ingenii praestabat, ut mihi quidem\nvidetur, Aristoteles, sed idem fons erat utrisque et\neadem rerum expetendarum fugiendarumque partitio.\nSed quid ago' inquit aut sumne sanus qui haec\nvos doceo? nam etsi non sus Minervam ut aiunt,\ntamen inepte quisquis Minervam docet.\n\nTum Atticus Tu vero inquit perge Varro; valde\nenim amo nostra atque nostros, meque ista delectant\ncum Latine dicuntur et isto modo.\n\nQuid me inquam putas, qui philosophiam iam professus sim populo nostro me exhibiturum.\nPergamus igitur inquit, 'quoniam placet.\n\nFuit\nergo iam accepta a Platone philosophandi ratio triplex, una de vita et moribus, altera de natura et\nrebus occultis, tertia de disserendo et quid verum quid\nfalsum quid rectum in oratione pravumve quid consentiens quid repugnet iudicando.\n\nAc primum illam partem bene vivendi a natura\npetebant eique parendum esse dicebant, neque ulla\nalia in re nisi in natura quaerendum esse illud summum bonum quo omnia referrentur,\nconstituebantque\nextremum esse rerum expetendarum et finem bonorum\nadeptum esse omnia e natura et animo et corpore\net vita. corporis autem alia ponebant esse in toto\nalia in partibus, valetudinem vires pulchritudinem\nin toto, in partibus autem sensus integros et praestantiam aliquam partium singularum, ut in pedibus celeritatem, vim in manibus, claritatem in voce, in lingua\netiam explanatam vocum impressionem;\nanimi autem\nquae essent ad comprehendendam ingeniis virtutem\nidonea, eaque ab his in naturam et mores dividebantur. naturae celeritatem ad discendum et memoriam dabant, quorum utrumque mentis esset proprium\net ingenii; morum autem putabant studia esse et quasi\nconsuetudinem, quam partim assiduitate exercitationis partim ratione formabant, in quibus erat ipsa philosophia; in qua quod inchoatum est neque absolutum\nprogressio quaedam ad virtutem appellatur,\nquod autem absolutum, id est virtus, quasi perfectio\nnaturae omniumque rerum quas in animis ponunt una\nres optima.\nergo haec animorum; vitae autem (id enim\nerat tertium) adiuncta esse dicebant quae ad virtutis\nusum valerent. Iam virtus in animi bonis et in corporis cernitur et in quibusdam quae non tam naturae\nquam beatae vitae adiuncta sunt. hominem enim esse\ncensebant quasi partem quandam civitatis et universi\ngeneris humani, eumque esse coniunctum cum hominibus humana quadam societate. ac de summo quidem\natque naturali bono sic agunt; cetera autem pertinere\nad id putant aut adaugendum aut ad tenendum,\n\nut\ndivitias ut opes ut gloriam ut gratiam. Ita tripertita\nab his inducitur ratio bonorum,\natque haec illa sunt\ntria genera quae putant plerique Peripateticos dicere.\nid quidem non falso; est enim haec partitio illorum;\nillud imprudenter, si alios esse Academicos qui tum\nappellarentur alios Peripateticos arbitrantur. communis haec ratio, et utrisque hic bonorum finis videbatur,\nadipisci quae essent prima in natura quaeque ipsa\nper sese expetenda aut omnia aut maxima; ea sunt\nautem maxima, quae in ipso animo atque in ipsa virtute versantur. itaque omnis illa antiqua philosophia\nsensit in una virtute esse positam beatam vitam, nec\ntamen beatissimam nisi adiungerentur etiam corporis\net cetera quae supra dicta sunt ad virtutis usum idonea.\nEx hac descriptione agendi quoque aliquid in\nvita et officii ipsius initium reperiebatur, quod erat\nin conservatione sui et in appetitione\nearum rerum\nquas natura praescriberet. hinc gignebatur fuga desidiae voluptatumque contemptio, ex quo laborum dolorumque susceptio multorum magnorumque\nrecti\nhonestique causa et earum rerum quae erant congruentes cum praescriptione naturae; unde et amicitia\nexsistebat et iustitia atque aequitas, eaeque et voluptatibus et multis vitae commodis anteponebantur. Haec quidem fuit apud eos morum institutio et\neius partis quam primam posui forma atque descriptio.\nDe natura autem (id enim sequebatur) ita dicebant ut eam dividerent in res duas, ut altera esset\nefficiens, altera autem quasi huic se praebens, eaque\nefficeretur aliquid. in eo quod efficeret vim esse censebant, in eo autem quod efficeretur tantum modo materiam quandam; in utroque tamen utrumque: neque\nenim materiam ipsam cohaerere potuisse si nulla vi\ncontineretur, neque vim sine aliqua materia; nihil est\nenim quod non alicubi esse cogatur. sed quod ex\nutroque, id iam corpus et quasi qualitatem quandam\nnominabantâ€”dabitis enim profecto ut in rebus inusitatis, quod Graeci ipsi faciunt a quibus haec iam diu\ntractantur, utamur verbis interdum inauditis.'\nNos\nvero inquit Atticus; quin etiam Graecis licebit utare\ncum voles, si te Latina forte deficient.\n\nBene\nsane facis; sed enitar ut Latine loquar, nisi in huiusce\nmodi verbis ut philosophiam aut rhetoricam aut physicam aut dialecticam appellem, quibus ut aliis multis consuetudo iam utitur pro Latinis. qualitates igitur appellavi quas poio/thtas Graeci vocant, quod ipsum\napud Graecos non est vulgi verbum sed philosophorum, atque id in multis; dialecticorum vero verba nulla\nsunt publica, suis utuntur. et id quidem commune\nomnium fere est artium; aut enim nova sunt rerum\nnovarum facienda nomina aut ex aliis transferenda.\nquod si Graeci faciunt qui in his rebus tot iam saecla\nversantur, quanto id nobis magis concedendum est,\nqui haec nunc primum tractare conamur.\n'Tu vero'\ninquam Varro bene etiam meriturus mihi videris de\ntuis civibus, si eos non modo copia rerum auxeris,\nut effecisti, sed etiam verborum.\n\nAudebimus\nergo inquit 'novis verbis uti te auctore, si necesse\nerit.â€”earum igitur qualitatum sunt aliae principes\naliae ex his ortae. principes sunt unius modi et simplices; ex his autem ortae variae sunt et quasi multiformes. itaque aer (hoc quoque utimur enim pro Latino) et ignis et aqua et terra prima sunt; ex his autem\nortae animantium formae earumque rerum quae gignuntur e terra. ergo illa initia et ut e Graeco vertam\nelementa dicuntur; e quibus aer et ignis movendi vim\nhabent et efficiendi, reliquae partes accipiendi et quasi\npatiendi, aquam dico et terram. quintum genus, e\nquo essent astra mentesque, singulare eorumque quattuor quae supra dixi dissimile Aristoteles quoddam\nesse rebatur.\nSed subiectam putant omnibus sine\nulla specie atque carentem omni illa qualitate (faciamus enim tractando usitatius hoc verbum et tritius)\nmateriam quandam, ex qua omnia expressa atque effecta sint, quae tota omnia accipere possit omnibusque\nmodis mutari atque ex omni parte eoque etiam interire,\nnon in nihilum sed in suas partes, quae infinite secari\nac dividi possint, cum sit nihil omnino in rerum\nnatura minimum quod dividi nequeat. quae autem\nmoveantur omnia intervallis moveri, quae intervalla\nitem infinite dividi possint.\net cum ita moveatur\nilla vis quam qualitatem esse diximus, et cum sic\nultro citroque versetur, et materiam ipsam totam\npenitus commutari putant et illa effici quae appellant\nqualia; e quibus in omni natura cohaerente et continuata cum omnibus suis partibus unum effectum esse\nmundum, extra quem nulla pars materiae sit nullumque corpus. Partis autem esse mundi omnia quae\ninsint in eo, quae natura sentiente teneantur, in qua\nratio perfecta insit, quae sit eadem sempiterna (nihil\nenim valentius esse a quo intereat);\nquam vim animum esse dicunt mundi, eandemque esse mentem sapientiamque perfectam, quem deum appellant, omniumque rerum quae sunt ei subiectae quasi prudentiam quandam procurantem caelestia maxime, deinde\nin terris ea quae pertineant ad homines; quam interdum eandem necessitatem appellant, quia nihil aliter\npossit atque ab ea constitutum sit, interdum\n* * * quasi\nfatalem et immutabilem continuationem ordinis sempiterni, non numquam quidem eandem fortunam, quod\nefficiat multa improvisa et necopinata nobis propter\nobscuritatem ignorationemque causarum.\nTertia deinde philosophiae pars, quae erat in ratione et in disserendo, sic tractabatur ab utrisque.\nQuamquam oriretur a sensibus tamen non esse iudicium veritatis in sensibus. mentem volebant rerum\nesse iudicem, solam censebant idoneam cui crederetur, quia sola cerneret id quod semper esset simplex\net unius modi et tale quale esset (hanc illi i)de/an appellabant, iam a Platone ita nominatam, nos recte speciem possumus dicere).\nsensus autem omnis hebetes\net tardos esse arbitrabantur nec percipere ullo modo\nres eas quae subiectae sensibus viderentur,\n\nquod essent\naut ita parvae ut sub sensum cadere non possent, aut\nita mobiles et concitatae ut nihil umquam unum esset\net\nconstans, ne idem quidem, quia continenter laberentur et fluerent omnia. itaque hanc omnem partem\n\nrerum opinabilem appellabant;\nscientiam autem nusquam esse censebant nisi in animi notionibus atque\nrationibus. qua de causa definitiones rerum probabant\net has ad omnia de quibus disceptabatur adhibebant;\nverborum etiam explicatio probabatur, id est qua de\ncausa quaeque essent ita nominata, quam e)tumologi/an\nappellabant; post argumentis quibusdam et quasi\nrerum notis ducibus utebantur ad probandum et ad\nconcludendum id quod explanari volebant. in qua\ntradebatur omnis dialecticae disciplina id est orationis ratione conclusae; huic quasi ex altera parte oratoria vis dicendi adhibebatur, explicatrix orationis\nperpetuae ad persuadendum accommodatae.\nHaec forma erat illis prima, a Platone tradita; cuius\nquas acceperim dissupationes si vultis exponam.'\nNos vero volumus inquam, ut pro Attico etiam\nrespondeam.\n\nEt recte quidem\ninquit respondes; praeclare\nenim explicatur Peripateticorum et Academiae veteris\nauctoritas.\n\nâ€œAristoteles igitur primus species quas paulo\nante dixi labefactavit, quas mirifice Plato erat amplexatus, ut in iis quiddam divinum esse diceret. Theophrastus autem, vir et oratione suavis et ita moratus ut prae se probitatem quandam et ingenuitatem\nferat, vehementius etiam fregit quodam modo auctoritatem veteris disciplinae; spoliavit enim virtutem\nsuo decore imbecillamque reddidit, quod negavit in\nea sola positum esse beate vivere.\nNam Strato eius\nauditor quamquam fuit acri ingenio tamen ab ea\ndisciplina omnino semovendus est; qui cum maxime\nnecessariam partem philosophiae, quae posita est in\nvirtute et in moribus, reliquisset totumque se ad investigationem naturae contulisset, in ea ipsa plurimum\ndissedit a suis. Speusippus autem et Xenocrates, qui\nprimi Platonis rationem auctoritatemque susceperant,\net post eos Polemo et Crates unaque Crantor in\nAcademia congregati diligenter ea quae a superioribus acceperant tuebantur. Iam Polemonem audiverant\nassidue Zeno et Arcesilas.\nsed Zeno, cum Arcesilam anteiret aetate valdeque subtiliter dissereret et\nperacute moveretur, corrigere conatus est disciplinam.\neam quoque si videtur correctionem explicabo, sicut\nsolebat Antiochus.â€�\nMihi vero inquam videtur, quod vides idem significare Pomponium.\n\n'Zeno igitur nullo modo is erat qui ut Theophrastus nervos virtutis inciderit, sed contra qui\nomnia quaeque\nad beatam vitam pertinerent in una\nvirtute poneret nec quicquam aliud numeraret in\nbonis idque appellaret honestum quod esset simplex\nquoddam et solum et unum bonum.\ncetera autem\netsi nec bona nec mala essent tamen alia secundum\nnaturam dicebat alia naturae esse contraria; his\nipsis alia interiecta et media numerabat. quae autem\nsecundum naturam essent ea sumenda et quadam aestimatione dignanda docebat, contraque contraria; neutra\nautem in mediis relinquebat, in quibus ponebat nihil\nomnino esse momenti.\nsed quae essent sumenda, ex\niis alia pluris esse aestimanda alia minoris. quae pluris\nea praeposita appellabat, reiecta autem quae minoris.\nAtque ut haec non tam rebus quam vocabulis commutaverat,\n\nsic inter recte factum atque peccatum officium et contra officium media locabat quaedam, recte\nfacta sola in bonis actionibus ponens, prave id est\npeccata in malis; officia autem conservata praetermissaque media putabat ut dixi.\ncumque superiores\nnon omnem virtutem in ratione esse dicerent sed\nquasdam virtutes quasi natura aut more perfectas,\nhic omnis in ratione ponebat. cumque illi ea genera\nvirtutum quae supra dixi seiungi posse arbitrarentur,\nhic nec id ullo modo fieri posse disserebat, nec virtutis usum modo ut superiores sed ipsum habitum\nper se esse praeclarum, nec tamen virtutem cuiquam\nadesse quin ea semper uteretur. cumque perturbationem animi illi ex homine non tollerent naturaque et\ncondolescere et concupiscere et extimescere et efferri\nlaetitia dicerent, sed ea contraherent in angustumque\ndeducerent, hic omnibus his quasi morbis voluit carere\nsapientem.\ncumque eas perturbationes antiqui naturales esse dicerent et rationis expertes aliaque in parte\nanimi cupiditatem alia rationem collocarent, ne his\nquidem assentiebatur; nam et perturbationes voluntarias esse putabat opinionisque iudicio suscipi et omnium perturbationum matrem esse arbitrabatur immoderatam quandam intemperantiam. Haec fere de\nmoribus.\nDe naturis autem sic sentiebat, primum ut in quattuor initiis rerum illis quintam hanc naturam, ex\nqua superiores sensus et mentem effici rebantur, non\nadhiberet; statuebat enim ignem esse ipsam naturam\nquae quidque gigneret et mentem atque sensus. discrepabat etiam ab isdem, quod nullo modo arbitrabatur\nquicquam effici posse ab ea quae expers esset corporis,\n\ncuius generis Xenocrates et superiores etiam\nanimum esse dixerant, nec vero aut quod efficeret\naliquid aut quod efficeretur posse esse non corpus.\nPlurima autem in illa tertia philosophiae parte mutavit. in qua primum de sensibus ipsis quaedam dixit\nnova, quos iunctos esse censuit e quadam quasi impulsione oblata extrinsecus, quam ille fantasi/an, nos\nvisum appellemus licet, et teramus hoc quidem verbum, erit enim utendum in reliquo sermone saepiusâ€”\nsed ad haec quae visa sunt et quasi accepta sensibus\nassensionem adiungit animorum, quam esse vult in\nnobis positam et voluntariam.\nvisis non omnibus\nadiungebat fidem sed is solum quae propriam quandam haberent declarationem earum rerum quae viderentur; id autem visum cum ipsum per se cerneretur,\ncomprehendibile—feretis haec?' ATT. nos vero inquit;\nquonam enim alio modo katalhmpto\\n diceres?—\n“sed cum acceptum iam et approbatum esset, comprehensionem appellabat, similem is rebus quae manu\nprenderentur; ex quo etiam nomen hoc duxerat at,\ncum eo verbo antea nemo tali in re usus esset, plurimisque idem novis verbis (nova enim dicebat) usus\nest. Quod autem erat sensu comprensum id ipsum\nsensum appellabat, et si ita erat comprensum ut convelli ratione non posset scientiam, sin aliter inscientiam nominabat; ex qua existebat etiam opinio, quae\nesset imbecilla et cum falso incognitoque communis.\nsed inter scientiam et inscientiam comprehensionem illam quam dixi collocabat, eamque neque in\nrectis neque in pravis numerabat, sed soli credendum\nesse dicebat. E quo sensibus etiam fidem tribuebat,\nquod ut supra dixi comprehensio facta sensibus et\nvera esse illi et fidelis videbatur, non quod omnia\nquae essent in re comprehenderet, sed quia nihil quod\ncadere in eam posset relinqueret, quodque natura\nquasi normam scientiae et principium sui dedisset unde\npostea notiones rerum in animis imprimerentur; e quibus non principia solum sed latiores quaedam ad\nrationem inveniendam viae reperiuntur. errorem autem\net temeritatem et ignorantiam et opinationem et suspicionem et uno nomine omnia quae essent aliena firmae et constantis assensionis a virtute sapientiaque\nremovebat.\nAtque in his fere commutatio constitit omnis dissensioque Zenonis a superioribus.â€�\nQuae cum dixisset et,Breviter sane minimeque\nobscure exposita est inquam a te Varro et veteris\nAcademiae ratio et Stoicorum. horum esse autem\narbitror, ut Antiocho nostro familiari placebat, correctionem veteris Academiae potius quam aliquam\nnovam disciplinam putandam.\n\nTum Varro Tuae sunt nunc partes inquit qui ab\nantiquorum ratione desciscis et ea quae ab Arcesila\nnovata sunt probas, docere quod et qua de causa\ndiscidium factum sit, ut videamus satisne ista sit iusta\ndefectio.\nTum ego Cum Zenone inquam â€œut accepimus Arcesilas sibi omne certamen instituit, non pertinacia aut\nstudio vincendi ut quidem mihi videtur, sed earum\nrerum obscuritate, quae ad confessionem ignorationis\nadduxerant Socratem et vel ut iam ante Socratem\nDemocritum Anaxagoram Empedoclem omnes paene\nveteres, qui nihil cognosci nihil percipi nihil sciri posse\ndixerunt, angustos sensus imbecillos animos brevia\ncurricula vitae et ut Democritus in profundo veritatem\nesse demersam, opinionibus et institutis omnia teneri,\nnihil veritati relinqui, deinceps omnia tenebris circumfusa esse dixerunt.\nitaque Arcesilas negabat esse quicquam quod sciri posset, ne illud quidem ipsum quod\nSocrates sibi reliquisset, ut nihil scire se sciret; sic\nomnia latere censebat in occulto neque esse quicquam\nquod cerni aut intellegi posset; quibus de causis nihil\noportere neque profiteri neque affirmare quemquam\nneque assensione approbare, cohibereque semper et\nab omni lapsu continere temeritatem, quae tum\nesset\ninsignis cum aut falsa aut incognita res approbaretur,\nneque hoc quicquam esse turpius quam cognitioni et\nperceptioni assensionem approbationemque praecurrere. huic rationi quod erat consentaneum faciebat,\nut contra omnium sententias disserens de sua plerosque deduceret, ut cum in eadem re paria contrariis in\npartibus momenta rationum invenirentur facilius ab\nutraque parte assensio sustineretur.\nHanc Academiam\nnovam appellant, quae mihi vetus videtur, si quidem\nPlatonem ex illa vetere numeramus, cuius in libris\nnihil affirmatur et in utramque partem multa disseruntur,\n\nde omnibus quaeritur nihil certi dicitur—sed\ntamen illa quam exposuisti vetus, haec nova nominetur. quae usque ad Carneadem perducta, qui quartus\nab Arcesila fuit, in eadem Arcesilae ratione permansit. Carneades autem nullius philosophiae partis\nignarus et, ut cognovi ex is qui illum audierant\nmaximeque ex Epicureo Zenone, qui cum ab eo plurimum dissentiret unum tamen praeter ceteros mirabatur, incredibili quadam fuit facultate et to\n” quid autem stomachatur Mnesarchus, quid Antipater digladiatur\ncum Carneade tot voluminibus? *\n","locs":[{"loc":"urn:cts:latinLit:phi0474.phi045:1.1","start":0,"length":536},{"loc":"urn:cts:latinLit:phi0474.phi045:1.2","start":536,"length":557},{"loc":"urn:cts:latinLit:phi0474.phi045:1.3","start":1093,"length":657},{"loc":"urn:cts:latinLit:phi0474.phi045:1.4","start":1750,"length":611},{"loc":"urn:cts:latinLit:phi0474.phi045:1.5","start":2361,"length":579},{"loc":"urn:cts:latinLit:phi0474.phi045:1.6","start":2940,"length":657},{"loc":"urn:cts:latinLit:phi0474.phi045:1.7","start":3597,"length":625},{"loc":"urn:cts:latinLit:phi0474.phi045:1.8","start":4222,"length":756},{"loc":"urn:cts:latinLit:phi0474.phi045:1.9","start":4978,"length":643},{"loc":"urn:cts:latinLit:phi0474.phi045:1.10","start":5621,"length":665},{"loc":"urn:cts:latinLit:phi0474.phi045:1.11","start":6286,"length":681},{"loc":"urn:cts:latinLit:phi0474.phi045:1.12","start":6967,"length":311},{"loc":"urn:cts:latinLit:phi0474.phi045:1.13","start":7278,"length":663},{"loc":"urn:cts:latinLit:phi0474.phi045:1.14","start":7941,"length":464},{"loc":"urn:cts:latinLit:phi0474.phi045:1.15","start":8405,"length":441},{"loc":"urn:cts:latinLit:phi0474.phi045:1.16","start":8846,"length":665},{"loc":"urn:cts:latinLit:phi0474.phi045:1.17","start":9511,"length":992},{"loc":"urn:cts:latinLit:phi0474.phi045:1.18","start":10503,"length":631},{"loc":"urn:cts:latinLit:phi0474.phi045:1.19","start":11134,"length":879},{"loc":"urn:cts:latinLit:phi0474.phi045:1.20","start":12013,"length":574},{"loc":"urn:cts:latinLit:phi0474.phi045:1.21","start":12587,"length":588},{"loc":"urn:cts:latinLit:phi0474.phi045:1.22","start":13175,"length":655},{"loc":"urn:cts:latinLit:phi0474.phi045:1.23","start":13830,"length":600},{"loc":"urn:cts:latinLit:phi0474.phi045:1.24","start":14430,"length":663},{"loc":"urn:cts:latinLit:phi0474.phi045:1.25","start":15093,"length":769},{"loc":"urn:cts:latinLit:phi0474.phi045:1.26","start":15862,"length":851},{"loc":"urn:cts:latinLit:phi0474.phi045:1.27","start":16713,"length":531},{"loc":"urn:cts:latinLit:phi0474.phi045:1.28","start":17244,"length":518},{"loc":"urn:cts:latinLit:phi0474.phi045:1.29","start":17762,"length":556},{"loc":"urn:cts:latinLit:phi0474.phi045:1.30","start":18318,"length":432},{"loc":"urn:cts:latinLit:phi0474.phi045:1.31","start":18750,"length":375},{"loc":"urn:cts:latinLit:phi0474.phi045:1.32","start":19125,"length":626},{"loc":"urn:cts:latinLit:phi0474.phi045:1.33","start":19751,"length":712},{"loc":"urn:cts:latinLit:phi0474.phi045:1.34","start":20463,"length":552},{"loc":"urn:cts:latinLit:phi0474.phi045:1.35","start":21015,"length":543},{"loc":"urn:cts:latinLit:phi0474.phi045:1.36","start":21558,"length":343},{"loc":"urn:cts:latinLit:phi0474.phi045:1.37","start":21901,"length":427},{"loc":"urn:cts:latinLit:phi0474.phi045:1.38","start":22328,"length":650},{"loc":"urn:cts:latinLit:phi0474.phi045:1.39","start":22978,"length":864},{"loc":"urn:cts:latinLit:phi0474.phi045:1.40","start":23842,"length":441},{"loc":"urn:cts:latinLit:phi0474.phi045:1.41","start":24283,"length":769},{"loc":"urn:cts:latinLit:phi0474.phi045:1.42","start":25052,"length":864},{"loc":"urn:cts:latinLit:phi0474.phi045:1.43","start":25916,"length":484},{"loc":"urn:cts:latinLit:phi0474.phi045:1.44","start":26400,"length":593},{"loc":"urn:cts:latinLit:phi0474.phi045:1.45","start":26993,"length":802},{"loc":"urn:cts:latinLit:phi0474.phi045:1.46","start":27795,"length":711}]}
{"id":"urn:cts:latinLit:phi0474.phi048.perseus-lat1","text":"Non eram nescius, Brute, cum, quae summis ingeniis\nexquisitaque doctrina philosophi Graeco sermone tractavissent, ea Latinis litteris mandaremus, fore ut hic\nnoster labor in varias reprehensiones incurreret. nam\nquibusdam, et iis quidem non admodum indoctis, totum hoc displicet philosophari. quidam autem non tam\nid reprehendunt, si remissius agatur, sed tantum studium tamque multam operam ponendam in eo non\narbitrantur. erunt etiam, et ii quidem eruditi Graecis\nlitteris, contemnentes Latinas, qui se dicant in Graecis\nlegendis operam malle consumere. postremo aliquos\nfuturos suspicor, qui me ad alias litteras vocent, genus\nhoc scribendi, etsi sit elegans, personae tamen et dignitatis esse negent.\ncontra quos omnis dicendum breviter existimo.\nQuamquam philosophiae quidem vituperatoribus satis responsum est eo libro, quo a nobis philosophia defensa et collaudata est, cum esset accusata et vituperata ab Hortensio. qui liber cum et tibi probatus videretur et iis, quos ego posse iudicare arbitrarer, plura\nsuscepi veritus ne movere hominum studia viderer, retinere non posse. Qui autem, si maxime hoc placeat,\nmoderatius tamen id volunt fieri, difficilem quandam\ntemperantiam postulant in eo, quod semel admissum\n\ncoe+rceri reprimique non potest, ut propemodum iustioribus utamur illis, qui omnino avocent a philosophia,\nquam his, qui rebus infinitis modum constituant in reque eo meliore, quo maior sit, mediocritatem desiderent.\nsive enim ad sapientiam perveniri potest, non\nparanda nobis solum ea, sed fruenda etiam sapientia\n\nest; sive hoc difficile est, tamen nec modus est ullus\ninvestigandi veri, nisi inveneris, et quaerendi defatigatio turpis est, cum id, quod quaeritur, sit pulcherrimum.\netenim si delectamur, cum scribimus, quis est tam invidus, qui ab eo nos abducat? sin laboramus, quis est,\nqui alienae modum statuat industriae? nam ut Terentianus Chremes non inhumanus, qui novum vicinum\nnon vult 'fodere au/t arare aut a/liquid ferre de/nique'—\nnon enim illum ab industria, sed ab inliberali labore\ndeterret—, sic isti curiosi, quos offendit noster minime\nnobis iniucundus labor.\nIis igitur est difficilius satis facere, qui se Latina\nscripta dicunt contemnere. in quibus hoc primum est\nin quo admirer, cur in gravissimis rebus non delectet\neos sermo patrius, cum idem fabellas Latinas ad verbum e Graecis expressas non inviti legant. quis enim\ntam inimicus paene nomini Romano est, qui Ennii Medeam aut Antiopam Pacuvii spernat aut reiciat, quod\nse isdem Euripidis fabulis delectari dicat, Latinas litteras oderit? Synephebos ego, inquit, potius Caecilii aut\nAndriam Terentii quam utramque Menandri legam?\n\nA quibus tantum dissentio, ut, cum Sophocles vel optime scripserit Electram, tamen male conversam Atilii\nmihi legendam putem, de quo Lucilius:\n'ferreum scriptorem', verum, opinor, scriptorem tamen, ut legendus\nsit. rudem enim esse omnino in nostris poe+tis aut inertissimae\n\nsegnitiae est aut fastidii delicatissimi. mihi\nquidem nulli satis eruditi videntur, quibus nostra ignota\nsunt. an Utina/m ne in nemore\nnihilo minus legimus\nquam hoc idem Graecum, quae autem de bene beateque vivendo a Platone disputata sunt, haec explicari\nnon placebit Latine?\nQuid? si nos non interpretum\nfungimur munere, sed tuemur ea, quae dicta sunt ab iis,\nquos probamus, eisque nostrum iudicium et nostrum\nscribendi ordinem adiungimus, quid habent, cur Graeca\nanteponant iis, quae et splendide dicta sint neque sint\nconversa de Graecis? nam si dicent ab illis has res esse\ntractatas, ne ipsos quidem Graecos est cur tam multos\nlegant, quam legendi sunt. quid enim est a Chrysippo\npraetermissum in Stoicis? legimus tamen Diogenem,\nAntipatrum, Mnesarchum, Panaetium, multos alios in\nprimisque familiarem nostrum Posidonium. quid? Theophrastus mediocriterne delectat, cum tractat locos ab\nAristotele ante tractatos? quid? Epicurei num desistunt\nde isdem, de quibus et ab Epicuro scriptum est et ab\nantiquis, ad arbitrium suum scribere? quodsi Graeci leguntur a Graecis isdem de rebus alia ratione compositis, quid est, cur nostri a nostris non legantur?\nQuamquam, si plane sic verterem Platonem aut Aristotelem, ut verterunt nostri poe+tae fabulas, male, credo,\nmererer de meis civibus, si ad eorum cognitionem divina illa ingenia transferrem. sed id neque feci adhuc\nnec mihi tamen, ne faciam, interdictum puto. locos\nquidem quosdam, si videbitur, transferam, et maxime\nab iis, quos modo nominavi, cum inciderit, ut id apte\nfieri possit, ut ab Homero Ennius, Afranius a Menandro solet. Nec vero, ut noster Lucilius, recusabo, quo\nminus omnes mea legant. utinam esset ille Persius,\nScipio vero et Rutilius multo etiam magis, quorum ille\niudicium reformidans Tarentinis ait se et Consentinis\net Siculis scribere. facete is quidem, sicut alia; sed neque tam docti tum erant, ad quorum iudicium elaboraret, et sunt illius scripta leviora, ut urbanitas summa\nappareat, doctrina mediocris.\nego autem quem timeam\nlectorem, cum ad te ne Graecis quidem cedentem in\nphilosophia audeam scribere? quamquam a te ipso id\nquidem facio provocatus gratissimo mihi libro, quem\nad me de virtute misisti.\nSed ex eo credo quibusdam usu venire, ut abhorreant a Latinis, quod inciderint in inculta quaedam et\nhorrida, de malis Graecis Latine scripta deterius. quibus ego assentior, dum modo de isdem rebus ne Graecos quidem legendos putent. res vero bonas verbis\nelectis graviter ornateque dictas quis non legat? nisi\nqui se plane Graecum dici velit, ut a Scaevola est praetore salutatus Athenis Albucius.\nquem quidem locum\ncomit multa venustate et omni sale idem Lucilius, apud\nquem praeclare Scaevola:\nGraecum te, Albuci, quam Romanum atque Sabinum, municipem Ponti, Tritani, centurionum, praeclarorum hominum ac primorum signiferumque, maluisti dici. Graece ergo praetor Athenis, id quod maluisti, te, cum ad me accedis, saluto: 'chaere,' inquam, Tite! lictores, turma omnis chorusque:\n'chaere, Tite!' hinc hostis mi Albucius, hinc inimicus.\n\nSed iure Mucius.\nego autem mirari satis\nnon queo\nunde hoc sit tam insolens domesticarum rerum fastidium. non est omnino hic docendi locus; sed ita sentio et saepe disserui, Latinam linguam non modo non\ninopem, ut vulgo putarent, sed locupletiorem etiam esse\nquam Graecam. quando enim nobis, vel dicam aut oratoribus bonis aut poe+tis, postea quidem quam fuit quem\nimitarentur, ullus orationis vel copiosae vel elegantis\nornatus defuit?\nEgo vero, quoniam forensibus operis, laboribus, periculis non deseruisse mihi videor praesidium, in quo a\npopulo Romano locatus sum, debeo profecto, quantumcumque possum, in eo quoque elaborare, ut sint opera,\nstudio, labore meo doctiores cives mei, nec cum istis\ntantopere pugnare, qui Graeca legere malint, modo legant illa ipsa, ne simulent, et iis servire, qui vel utrisque litteris uti velint vel, si suas habent, illas non magnopere desiderent.\nqui autem alia malunt scribi a nobis, aequi esse debent, quod et scripta multa sunt, sic\nut plura nemini e nostris, et scribentur fortasse plura,\nsi vita suppetet; et tamen, qui diligenter haec, quae de\nphilosophia litteris mandamus, legere assueverit, iudicabit nulla ad legendum his esse potiora. quid est enim\nin vita tantopere quaerendum quam cum omnia in philosophia, tum id, quod his libris quaeritur, qui sit finis,\nquid extremum, quid ultimum, quo sint omnia bene\nvivendi recteque faciendi consilia referenda, quid sequatur natura ut summum ex rebus expetendis, quid\nfugiat ut extremum malorum? qua de re cum sit inter\ndoctissimos summa dissensio, quis alienum putet eius\nesse dignitatis, quam mihi quisque tribuat, quid in omni\nmunere vitae optimum et verissimum sit, exquirere?\nan, partus ancillae sitne in fructu habendus, disseretur\ninter principes civitatis, P. Scaevolam M'. que Manilium,\nab iisque M. Brutus dissentiet—quod et acutum genus\nest et ad usus civium non inutile, nosque ea scripta\nreliquaque eiusdem generis et legimus libenter et legemus—, haec, quae vitam omnem continent, neglegentur? nam, ut sint illa vendibiliora, haec uberiora certe\nsunt. quamquam id quidem licebit iis existimare, qui\nlegerint. nos autem hanc omnem quaestionem de finibus bonorum et malorum fere a nobis explicatam esse\nhis litteris arbitramur, in quibus, quantum potuimus,\nnon modo quid nobis probaretur, sed etiam quid a singulis philosophiae disciplinis diceretur, persecuti sumus.\nUt autem a facillimis ordiamur, prima veniat in medium Epicuri ratio, quae plerisque notissima est. quam\na nobis sic intelleges expositam, ut ab ipsis, qui eam\ndisciplinam probant, non soleat accuratius explicari;\nverum enim invenire volumus, non tamquam adversarium aliquem convincere. accurate autem quondam a\nL. Torquato, homine omni doctrina erudito, defensa est\nEpicuri sententia de voluptate, a meque ei responsum,\ncum C. Triarius, in primis gravis et doctus adolescens,\nei disputationi interesset.\nnam cum ad me in Cumanum\nsalutandi causa uterque venisset, pauca primo inter nos\nde litteris, quarum summum erat in utroque studium,\ndeinde Torquatus: Quoniam nacti te, inquit, sumus aliquando otiosum, certe audiam, quid sit, quod Epicurum\nnostrum non tu quidem oderis, ut fere faciunt, qui ab\neo dissentiunt, sed certe non probes, eum quem ego\narbitror unum vidisse verum maximisque erroribus animos\n\nhominum liberavisse et omnia tradidisse, quae pertinerent ad bene beateque vivendum. sed existimo te,\nsicut nostrum Triarium, minus ab eo delectari, quod\nista Platonis, Aristoteli, Theophrasti orationis ornamenta\nneglexerit. nam illud quidem adduci vix possum, ut\nea, quae senserit ille, tibi non vera videantur.\nVide, quantum, inquam, fallare, Torquate. oratio me\nistius philosophi non offendit; nam et complectitur verbis, quod vult, et dicit plane, quod intellegam; et tamen ego a philosopho, si afferat eloquentiam, non\nasperner, si non habeat, non admodum flagitem. re\nmihi non aeque satisfacit, et quidem locis pluribus. sed\nquot homines, tot sententiae; falli igitur possumus.\nQuam ob rem tandem, inquit, non satisfacit? te enim\niudicem aequum puto, modo quae dicat ille bene noris.\nNisi mihi Phaedrum, inquam, tu mentitum aut Zenonem putas, quorum utrumque audivi, cum mihi nihil\nsane praeter sedulitatem probarent, omnes mihi Epicuri sententiae satis notae sunt. atque eos, quos nominavi, cum Attico nostro frequenter audivi, cum miraretur ille quidem utrumque, Phaedrum autem etiam\namaret, cotidieque inter nos ea, quae audiebamus, conferebamus, neque erat umquam controversia, quid ego\nintellegerem, sed quid probarem.\nQuid igitur est?\n\ninquit; audire enim cupio, quid non\nprobes.\nPrincipio, inquam, in physicis, quibus maxime gloriatur, primum totus est alienus. Democritea dicit perpauca mutans, sed ita, ut ea, quae corrigere vult, mihi\nquidem depravare videatur. ille atomos quas appellat,\nid est corpora individua propter soliditatem, censet in\ninfinito inani, in quo nihil nec summum nec infimum\nnec medium nec ultimum nec extremum sit, ita ferri,\nut concursionibus inter se cohaerescant, ex quo efficiantur ea, quae sint quaeque cernantur, omnia, eumque motum atomorum nullo a principio, sed ex aeterno\ntempore intellegi convenire.\nEpicurus autem, in quibus\nsequitur Democritum, non fere labitur. quamquam utriusque cum multa non probo, tum illud in primis, quod,\ncum in rerum natura duo quaerenda sint, unum, quae\nmateria sit, ex qua quaeque res efficiatur, alterum, quae\nvis sit, quae quidque efficiat, de materia disseruerunt,\nvim et causam efficiendi reliquerunt. sed hoc commune\nvitium, illae Epicuri propriae ruinae: censet enim eadem\nilla individua et solida corpora ferri deorsum suo pondere ad lineam, hunc naturalem esse omnium corporum\nmotum.\ndeinde ibidem homo acutus, cum illud occurreret, si omnia deorsus e regione ferrentur et, ut dixi,\nad lineam, numquam fore ut atomus altera alteram\nposset attingere itaque * * attulit rem commenticiam: declinare dixit atomum perpaulum, quo nihil posset fieri\nminus; ita effici complexiones et copulationes et adhaesiones atomorum inter se, ex quo efficeretur mundus omnesque partes mundi, quaeque in eo essent.\nQuae cum tota res\nest ficta pueriliter, tum ne efficit\nquidem, quod vult. nam et ipsa declinatio ad libidinem fingitur—ait enim declinare atomum sine causa;\nquo nihil turpius physico, quam fieri quicquam sine\ncausa dicere,—et illum motum naturalem omnium ponderum, ut ipse constituit, e regione inferiorem locum\npetentium sine causa eripuit atomis nec tamen id, cuius\ncausa haec finxerat, assecutus est.\nnam si omnes atomi\ndeclinabunt, nullae umquam cohaerescent, sive aliae\ndeclinabunt, aliae suo nutu recte ferentur, primum erit\nhoc quasi provincias atomis dare, quae recte, quae oblique ferantur, deinde eadem illa atomorum, in quo\netiam Democritus haeret, turbulenta concursio hunc\nmundi ornatum efficere non poterit. ne illud quidem\nphysici, credere aliquid esse minimum, quod profecto\nnumquam putavisset, si a Polyaeno, familiari suo, geometrica discere maluisset quam illum etiam ipsum dedocere. sol Democrito magnus videtur, quippe homini\nerudito in geometriaque perfecto, huic pedalis fortasse;\ntantum enim esse censet, quantus videtur, vel paulo\naut maiorem aut minorem.\nita, quae mutat, ea corrumpit, quae sequitur sunt tota Democriti, atomi, inane,\nimagines, quae ei)/dwla\nnominant, quorum incursione\nnon solum videamus, sed etiam cogitemus; infinitio\nipsa, quam a)peiri/an\nvocant, tota ab illo est, tum innumerabiles mundi, qui et oriantur et intereant cotidie.\nquae etsi mihi nullo modo probantur, tamen Democritum laudatum a ceteris ab hoc, qui eum unum secutus\nesset, nollem vituperatum.\nIam in altera philosophiae parte, quae est quaerendi\nac disserendi, quae logikh/\ndicitur, iste vester plane, ut\nmihi quidem videtur, inermis ac nudus est. tollit definitiones, nihil de dividendo ac partiendo docet, non\nquo modo efficiatur concludaturque ratio tradit, non\nqua via captiosa solvantur ambigua distinguantur ostendit; iudicia rerum in sensibus ponit, quibus si semel\naliquid falsi pro vero probatum sit, sublatum esse omne\niudicium veri et falsi putat.\nConfirmat autem illud vel maxime, quod ipsa natura,\nut ait ille, sciscat et probet, id est voluptatem et dolorem. ad haec et quae sequamur et quae fugiamus refert omnia. quod quamquam Aristippi est a Cyrenaicisque melius liberiusque defenditur, tamen eius modi\nesse iudico, ut nihil homine videatur indignius. ad maiora enim quaedam nos natura genuit et conformavit,\nut mihi quidem videtur. ac fieri potest, ut errem, sed\nita prorsus existimo, neque eum Torquatum, qui hoc\nprimus cognomen invenerit, aut torquem illum hosti\ndetraxisse, ut aliquam ex eo perciperet corpore voluptatem, aut cum Latinis tertio consulatu conflixisse apud\nVeserim propter voluptatem; quod vero securi percussit filium, privavisse se etiam videtur multis voluptatibus, cum ipsi naturae patrioque amori praetulerit ius\nmaiestatis atque imperii.\nquid? T. Torquatus, is qui\nconsul cum Cn. Octavio fuit, cum illam severitatem in\neo filio adhibuit, quem in adoptionem D. Silano emancipaverat, ut eum Macedonum legatis accusantibus,\nquod pecunias praetorem in provincia cepisse arguerent,\ncausam apud se dicere iuberet reque ex utraque parte\naudita pronuntiaret eum non talem videri fuisse in imperio, quales eius maiores fuissent, et in conspectum\nsuum venire vetuit, numquid tibi videtur de voluptatibus suis cogitavisse?\nSed ut omittam pericula, labores, dolorem etiam,\nquem optimus quisque pro patria et pro suis suscipit,\n\nut non modo nullam captet, sed etiam praetereat omnes\nvoluptates, dolores denique quosvis suscipere malit\nquam deserere ullam officii partem, ad ea, quae hoc\nnon minus declarant, sed videntur leviora, veniamus.\n\nquid tibi, Torquate, quid huic Triario litterae, quid historiae cognitioque rerum, quid poe+tarum evolutio, quid\ntanta tot versuum memoria voluptatis affert?\nnec mihi\nillud dixeris: Haec enim ipsa mihi sunt voluptati, et\nerant illa Torquatis.\nNumquam hoc ita defendit Epicurus neque Metrodorus aut quisquam eorum, qui aut\nsaperet aliquid aut ista didicisset. et quod quaeritur\nsaepe, cur tam multi sint Epicurei, sunt aliae quoque\ncausae, sed multitudinem haec maxime allicit, quod ita\nputant dici ab illo, recta et honesta quae sint, ea facere\nipsa per se laetitiam, id est voluptatem. homines optimi non intellegunt totam rationem everti, si ita res se\nhabeat. nam si concederetur, etiamsi ad corpus nihil\nreferatur, ista sua sponte et per se esse iucunda, per\nse esset et virtus et cognitio rerum, quod minime ille\nvult, expetenda.\nHaec igitur Epicuri non probo, inquam. De cetero\nvellem equidem aut ipse doctrinis fuisset instructior—\nest enim, quod tibi ita videri necesse est, non satis\npolitus iis artibus, quas qui tenent, eruditi appellantur\n—aut ne deterruisset alios a studiis. quamquam te\nquidem video minime esse deterritum.\nQuae cum dixissem, magis ut illum provocarem\nquam ut ipse loquerer, tum Triarius leniter arridens:\nTu quidem, inquit, totum Epicurum paene e philosophorum choro sustulisti. quid ei reliquisti, nisi te, quoquo modo loqueretur, intellegere, quid diceret? aliena\ndixit in physicis nec ea ipsa, quae tibi probarentur; si\nqua in iis corrigere voluit, deteriora fecit. disserendi\nartem nullam habuit. voluptatem cum summum bonum\ndiceret, primum in eo ipso parum vidit, deinde hoc\nquoque alienum; nam ante Aristippus, et ille melius.\naddidisti ad extremum etiam indoctum fuisse.\nFieri, inquam, Triari, nullo pacto potest, ut non dicas,\nquid non probes eius, a quo dissentias. quid enim me\nprohiberet Epicureum esse, si probarem, quae ille diceret? cum praesertim illa perdiscere ludus esset. quam\nob rem dissentientium inter se reprehensiones non sunt\nvituperandae, maledicta, contumeliae, tum iracundiae,\ncontentiones concertationesque in disputando pertinaces\nindignae philosophia mihi videri solent.\nTum Torquatus:\n\nProrsus, inquit, assentior; neque\nenim disputari sine reprehensione nec cum iracundia\naut pertinacia recte disputari potest. sed ad haec, nisi\nmolestum est, habeo quae velim.\nAn me, inquam, nisi te audire vellem, censes haec\ndicturum fuisse?\nUtrum igitur percurri omnem Epicuri disciplinam\nplacet an de una voluptate quaeri, de qua omne certamen est?\nTuo vero id quidem, inquam, arbitratu.\nSic faciam igitur, inquit: unam rem explicabo, eamque maximam, de physicis alias, et quidem tibi et declinationem istam atomorum et magnitudinem solis probabo et Democriti errata ab Epicuro reprehensa et correcta\n\npermulta. nunc dicam de voluptate, nihil scilicet\nnovi, ea tamen, quae te ipsum probaturum esse confidam.\nCerte, inquam, pertinax non ero tibique, si mihi probabis ea, quae dices, libenter assentiar.\nProbabo, inquit, modo ista sis aequitate, quam ostendis. sed uti oratione perpetua malo quam interrogare\naut interrogari.\nUt placet, inquam.\nTum dicere exorsus est. Primum igitur, inquit, sic\nagam, ut ipsi auctori huius disciplinae placet: constituam, quid et quale sit id, de quo quaerimus, non quo\nignorare vos arbitrer, sed ut ratione et via procedat\noratio. quaerimus igitur, quid sit extremum et ultimum\nbonorum, quod omnium philosophorum sententia tale\ndebet esse, ut ad id omnia referri oporteat, ipsum\nautem nusquam. hoc Epicurus in voluptate ponit,\nquod summum bonum esse vult, summumque malum\ndolorem, idque instituit docere sic:\nomne animal, simul atque natum sit, voluptatem appetere eaque gaudere ut summo bono, dolorem aspernari ut summum\nmalum et, quantum possit, a se repellere, idque facere\nnondum depravatum ipsa natura incorrupte atque integre iudicante. itaque negat opus esse ratione neque\ndisputatione, quam ob rem voluptas expetenda, fugiendus dolor sit. sentiri haec putat, ut calere ignem, nivem esse albam, dulce mel. quorum nihil oportere exquisitis rationibus confirmare, tantum satis esse admonere. interesse enim inter argumentum conclusionemque rationis et inter mediocrem animadversionem atque\nadmonitionem. altera occulta quaedam et quasi involuta aperiri, altera prompta et aperta iudicari. etenim\nquoniam detractis de homine sensibus reliqui nihil est,\nnecesse est quid aut ad naturam aut contra sit a natura ipsa iudicari. ea quid percipit aut quid iudicat,\nquo aut petat aut fugiat aliquid, praeter voluptatem et\ndolorem?\nSunt autem quidam e nostris, qui haec subtilius velint tradere et negent satis esse quid bonum\nsit aut quid malum sensu iudicari, sed animo etiam ac\nratione intellegi posse et voluptatem ipsam per se esse\nexpetendam et dolorem ipsum per se esse fugiendum.\nitaque aiunt hanc quasi naturalem atque insitam in animis nostris inesse notionem, ut alterum esse appetendum, alterum aspernandum sentiamus. Alii autem, quibus ego assentior, cum a philosophis compluribus permulta dicantur, cur nec voluptas in bonis sit numeranda\nnec in malis dolor, non existimant oportere nimium nos\ncausae confidere, sed et argumentandum et accurate\ndisserendum et rationibus conquisitis de voluptate et\ndolore disputandum putant.\nSed ut perspiciatis, unde omnis iste natus error sit\nvoluptatem accusantium doloremque laudantium, totam\nrem aperiam eaque ipsa, quae ab illo inventore veritatis et quasi architecto beatae vitae dicta sunt, explicabo. nemo enim ipsam voluptatem, quia voluptas sit,\naspernatur aut odit aut fugit, sed quia consequuntur\nmagni dolores eos, qui ratione voluptatem sequi nesciunt, neque porro quisquam est, qui dolorem ipsum,\nquia dolor sit, amet, consectetur, adipisci velit, sed quia\nnon numquam eius modi tempora incidunt, ut labore\net dolore magnam aliquam quaerat voluptatem. Ut enim\nad minima veniam, quis nostrum exercitationem ullam\ncorporis suscipit laboriosam, nisi ut aliquid ex ea commodi consequatur? quis autem vel eum iure reprehenderit, qui in ea voluptate velit esse, quam nihil molestiae\nconsequatur, vel illum, qui dolorem eum fugiat, quo\nvoluptas nulla pariatur?\nAt vero eos et accusamus et\niusto odio dignissimos ducimus, qui blanditiis praesentium voluptatum deleniti atque corrupti, quos dolores\net quas molestias excepturi sint, obcaecati cupiditate\nnon provident, similique sunt in culpa, qui officia deserunt mollitia animi, id est laborum et dolorum fuga.\net harum quidem rerum facilis est et expedita distinctio. nam libero tempore, cum soluta nobis est eligendi\noptio, cumque nihil impedit, quo minus id, quod maxime placeat, facere possimus, omnis voluptas assumenda\nest, omnis dolor repellendus. temporibus autem quibusdam et aut officiis debitis aut rerum necessitatibus\nsaepe eveniet, ut et voluptates repudiandae sint et molestiae non recusandae. itaque earum rerum hic tenetur a sapiente delectus, ut aut reiciendis voluptatibus\nmaiores alias consequatur aut perferendis doloribus asperiores repellat.\n\nHanc ego cum teneam sententiam, quid est cur verear, ne ad eam non possim accommodare Torquatos\nnostros?\nquos tu paulo ante cum memoriter, tum etiam\nerga nos amice et benivole collegisti, nec me tamen\nlaudandis maioribus meis corrupisti nec segniorem ad\nrespondendum reddidisti. quorum facta quem ad modum, quaeso, interpretaris? sicine eos censes aut in\narmatum hostem impetum fecisse aut in liberos atque\nin sanguinem suum tam crudelis fuisse, nihil ut de utilitatibus, nihil ut de commodis suis cogitarent? at id ne\nferae quidem faciunt, ut ita ruant itaque turbent, ut\nearum motus et impetus quo pertineant non intellegamus, tu tam egregios viros censes tantas res gessisse\nsine causa?\nquae fuerit causa, mox videro; interea hoc\ntenebo, si ob aliquam causam ista, quae sine dubio\npraeclara sunt, fecerint, virtutem iis per se ipsam causam non fuisse.—Torquem detraxit hosti.—Et quidem se texit, ne interiret.—At magnum periculum\nadiit.—In oculis quidem exercitus.—Quid ex eo est\nconsecutus?—Laudem et caritatem, quae sunt vitae\nsine metu degendae praesidia firmissima.—Filium\nmorte multavit.—Si sine causa, nollem me ab eo ortum, tam inportuno tamque crudeli; sin, ut dolore suo\nsanciret militaris imperii disciplinam exercitumque in\ngravissimo bello animadversionis metu contineret, saluti prospexit civium, qua intellegebat contineri suam.\natque haec ratio late patet. in quo enim maxime consuevit iactare vestra se oratio, tua praesertim, qui studiose antiqua persequeris, claris et fortibus viris commemorandis eorumque factis non emolumento aliquo,\nsed ipsius honestatis decore laudandis, id totum evertitur eo delectu rerum, quem modo dixi, constituto, ut\naut voluptates omittantur maiorum voluptatum adipiscendarum causa aut dolores suscipiantur maiorum dolorum effugiendorum gratia.\nSed de clarorum hominum factis illustribus et gloriosis satis hoc loco dictum sit. erit enim iam de omnium\nvirtutum cursu ad voluptatem proprius disserendi locus.\nnunc autem explicabo, voluptas ipsa quae qualisque\nsit, ut tollatur error omnis imperitorum intellegaturque\nea, quae voluptaria, delicata, mollis habeatur disciplina,\nquam gravis, quam continens, quam severa sit. Non\nenim hanc solam sequimur, quae suavitate aliqua naturam\n\nipsam movet et cum iucunditate quadam percipitur sensibus, sed maximam voluptatem illam habemus,\nquae percipitur omni dolore detracto. nam quoniam,\ncum privamur dolore, ipsa liberatione et vacuitate omnis molestiae gaudemus, omne autem id, quo gaudemus, voluptas est, ut omne, quo offendimur, dolor, doloris omnis privatio recte nominata est voluptas. ut\nenim, cum cibo et potione fames sitisque depulsa est,\nipsa detractio molestiae consecutionem affert voluptatis, sic in omni re doloris amotio successionem efficit\nvoluptatis.\nitaque non placuit Epicuro medium esse\nquiddam inter dolorem et voluptatem; illud enim ipsum, quod quibusdam medium videretur, cum omni\ndolore careret, non modo voluptatem esse, verum etiam\nsummam voluptatem. quisquis enim sentit, quem ad\nmodum sit affectus, eum necesse est aut in voluptate\nesse aut in dolore. omnis autem privatione doloris\nputat Epicurus terminari summam voluptatem, ut postea\nvariari voluptas distinguique possit, augeri amplificarique non possit.\nAt etiam Athenis, ut e patre audiebam\nfacete et urbane Stoicos irridente, statua est in Ceramico Chrysippi sedentis porrecta manu, quae manus\nsignificet illum in hac esse rogatiuncula delectatum:\n'Numquidnam manus tua sic affecta, quem ad modum\naffecta nunc est, desiderat?'—Nihil sane.—'At, si\nvoluptas esset bonum, desideraret.'—Ita credo.—\nNon est igitur voluptas bonum.\nHoc ne statuam quidem dicturam pater aiebat, si loqui posset. conclusum\nest enim contra Cyrenaicos satis acute, nihil ad Epicurum. nam si ea sola voluptas esset, quae quasi titillaret sensus, ut ita dicam, et ad eos cum suavitate afflueret et illaberetur, nec manus esse contenta posset nec\nulla pars vacuitate doloris sine iucundo motu voluptatis. sin autem summa voluptas est, ut Epicuro\nplacet, nihil dolere, primum tibi recte, Chrysippe, concessum est nihil desiderare manum, cum ita esset affecta, secundum non recte, si voluptas esset bonum,\nfuisse desideraturam. idcirco enim non desideraret,\nquia, quod dolore caret, id in voluptate est.\nExtremum autem esse bonorum voluptatem ex hoc\nfacillime perspici potest:\n\nConstituamus aliquem magnis,\nmultis, perpetuis fruentem et animo et corpore voluptatibus nullo dolore nec impediente nec inpendente, quem\ntandem hoc statu praestabiliorem aut magis expetendum possimus dicere? inesse enim necesse est in eo,\nqui ita sit affectus, et firmitatem animi nec mortem nec\ndolorem timentis, quod mors sensu careat, dolor in\nlonginquitate levis, in gravitate brevis soleat esse, ut\neius magnitudinem celeritas, diuturnitatem allevatio consoletur.\nad ea cum accedit, ut neque divinum numen\nhorreat nec praeteritas voluptates effluere patiatur\nearumque assidua recordatione laetetur, quid est, quod\nhuc possit, quod melius sit, accedere? Statue contra\naliquem confectum tantis animi corporisque doloribus,\nquanti in hominem maximi cadere possunt, nulla spe\nproposita fore levius aliquando, nulla praeterea neque\npraesenti nec expectata voluptate, quid eo miserius\ndici aut fingi potest? quodsi vita doloribus referta\nmaxime fugienda est, summum profecto malum est vivere cum dolore, cui sententiae consentaneum est ultimum esse bonorum cum voluptate vivere. nec enim\nhabet nostra mens quicquam, ubi consistat tamquam\nin extremo, omnesque et metus et aegritudines ad dolorem referuntur, nec praeterea est res ulla, quae sua\nnatura aut sollicitare possit aut angere.\nPraeterea et\nappetendi et refugiendi et omnino rerum gerendarum\ninitia proficiscuntur aut a voluptate aut a dolore. quod\ncum ita sit, perspicuum est omnis rectas res atque\nlaudabilis eo referri, ut cum voluptate vivatur. quoniam\nautem id est vel summum bonorum vel ultimum vel\nextremum—quod Graeci te/los nominant—, quod\nipsum nullam ad aliam rem, ad id autem res referuntur\nomnes, fatendum est summum esse bonum iucunde\nvivere.\nId qui in una virtute ponunt et splendore nominis\ncapti quid natura postulet non intellegunt, errore maximo, si Epicurum audire voluerint, liberabuntur. istae\nenim vestrae eximiae pulchraeque virtutes nisi voluptatem efficerent, quis eas aut laudabilis aut expetendas\narbitraretur? ut enim medicorum scientiam non ipsius\nartis, sed bonae valetudinis causa probamus, et gubernatoris ars, quia bene navigandi rationem habet, utilitate, non arte laudatur, sic sapientia, quae ars vivendi\nputanda est, non expeteretur, si nihil efficeret; nunc\nexpetitur, quod est tamquam artifex conquirendae et\ncomparandae voluptatis—quam autem ego dicam\nvoluptatem, iam videtis, ne invidia verbi labefactetur\noratio mea—. nam cum ignoratione rerum bonarum\net malarum maxime hominum vita vexetur, ob eumque errorem et voluptatibus maximis saepe priventur\net durissimis animi doloribus torqueantur, sapientia est\nadhibenda, quae et terroribus cupiditatibusque detractis\net omnium falsarum opinionum temeritate derepta certissimam se nobis ducem praebeat ad voluptatem. sapientia enim est una, quae maestitiam pellat ex animis,\nquae nos exhorrescere metu non sinat. qua praeceptrice\n\nin tranquillitate vivi potest omnium cupiditatum\nardore restincto. cupiditates enim sunt insatiabiles,\nquae non modo singulos homines, sed universas familias evertunt, totam etiam labefactant saepe rem publicam.\nex cupiditatibus odia, discidia, discordiae, seditiones, bella nascuntur, nec eae se foris solum iactant\nnec tantum in alios caeco impetu incurrunt, sed intus\netiam in animis inclusae inter se dissident atque discordant, ex quo vitam amarissimam necesse est effici,\nut sapiens solum amputata circumcisaque inanitate omni\net errore naturae finibus contentus sine aegritudine possit et sine metu vivere.\nquae est enim aut utilior aut\nad bene vivendum aptior partitio quam illa, qua est\nusus Epicurus? qui unum genus posuit earum cupiditatum, quae essent et naturales et necessariae, alterum,\nquae naturales essent nec tamen necessariae, tertium,\nquae nec naturales nec necessariae. quarum ea ratio\nest, ut necessariae nec opera multa nec impensa expleantur; ne naturales quidem multa desiderant, propterea quod ipsa natura divitias, quibus contenta sit, et\nparabilis et terminatas habet; inanium autem cupiditatum nec modus ullus nec finis inveniri potest.\nquodsi\nvitam omnem perturbari videmus errore et inscientia,\nsapientiamque esse solam, quae nos a libidinum impetu et a formidinum terrore vindicet et ipsius fortunae\nmodice ferre doceat iniurias et omnis monstret vias,\nquae ad quietem et ad tranquillitatem ferant, quid est\ncur dubitemus dicere et sapientiam propter voluptates\nexpetendam et insipientiam propter molestias esse fugiendam?\nEademque ratione ne temperantiam quidem propter\nse expetendam esse dicemus, sed quia pacem animis\nafferat et eos quasi concordia quadam placet ac leniat.\ntemperantia est enim, quae in rebus aut expetendis aut\nfugiendis ut rationem sequamur monet. nec enim satis\nest iudicare quid faciendum non faciendumve sit, sed\nstare etiam oportet in eo, quod sit iudicatum. plerique\nautem, quod tenere atque servare id, quod ipsi statuerunt, non possunt, victi et debilitati obiecta specie voluptatis tradunt se libidinibus constringendos nec quid\neventurum sit provident ob eamque causam propter\nvoluptatem et parvam et non necessariam et quae vel\naliter pararetur et qua etiam carere possent sine dolore\ntum in morbos gravis, tum in damna, tum in dedecora\nincurrunt, saepe etiam legum iudiciorumque poenis\nobligantur.\nQui autem ita frui volunt voluptatibus, ut\nnulli propter eas consequantur dolores, et qui suum\niudicium retinent, ne voluptate victi faciant id, quod\nsentiant non esse faciendum, ii voluptatem maximam\nadipiscuntur praetermittenda voluptate. idem etiam\ndolorem saepe perpetiuntur, ne, si id non faciant, incidant in maiorem. ex quo intellegitur nec intemperantiam propter se esse fugiendam temperantiamque expetendam, non quia voluptates fugiat, sed quia maiores\nconsequatur.\nEadem fortitudinis ratio reperietur. nam neque laborum perfunctio neque perpessio dolorum per se ipsa\nallicit nec patientia nec assiduitas nec vigiliae nec ea\nipsa, quae laudatur, industria, ne fortitudo quidem, sed\nista sequimur, ut sine cura metuque vivamus animumque et corpus, quantum efficere possimus, molestia liberemus. ut enim mortis metu omnis quietae vitae status\nperturbatur, et ut succumbere doloribus eosque humili\nanimo inbecilloque ferre miserum est, ob eamque debilitatem animi multi parentes, multi amicos, non nulli\npatriam, plerique autem se ipsos penitus perdiderunt,\nsic robustus animus et excelsus omni est liber cura et\nangore, cum et mortem contemnit, qua qui affecti sunt\nin eadem causa sunt, qua ante quam nati, et ad dolores ita paratus est, ut meminerit maximos morte finiri,\nparvos multa habere intervalla requietis, mediocrium\nnos esse dominos, ut, si tolerabiles sint, feramus, si\nminus, animo aequo e vita, cum ea non placeat, tamquam e theatro exeamus. quibus rebus intellegitur nec\ntimiditatem ignaviamque vituperari nec fortitudinem\npatientiamque laudari suo nomine, sed illas reici, quia\ndolorem pariant, has optari, quia voluptatem.\nIustitia restat, ut de omni virtute sit dictum. sed similia fere\ndici possunt. ut enim sapientiam, temperantiam, fortitudinem\ncopulatas esse docui cum voluptate, ut ab ea nullo modo nec divelli\nnec distrahi possint, sic de iustitia iudicandum est, quae non modo\nnumquam nocet cuiquam, sed contra semper afficit\ncum vi sua atque natura, quod\ntranquillat animos,\ntum spe nihil earum rerum defuturum, quas natura non depravata desiderat.\nEt\nquem ad modum temeritas et libido et ignavia semper\nanimum excruciant et semper sollicitant turbulentaeque sunt, sic\ninprobitas si\ncuius in mente\nconsedit, hoc ipso, quod adest, turbulenta est; si vero molita\nquippiam est, quamvis occulte fecerit, numquam tamen id confidet fore\nsemper occultum. plerumque improborum facta primo suspicio\ninsequitur, dein sermo atque fama, tum accusator, tum iudex; multi\netiam, ut te consule, ipsi se indicaverunt.\nquodsi qui\nsatis sibi contra hominum conscientiam saepti esse et\nmuniti videntur, deorum tamen horrent easque ipsas\nsollicitudines, quibus eorum animi noctesque diesque\nexeduntur, a diis inmortalibus supplicii causa importari putant. quae autem tanta ex improbis factis ad\nminuendas vitae molestias accessio potest fieri, quanta\nad augendas, cum conscientia factorum, tum poena legum odioque civium? et tamen in quibusdam neque\npecuniae modus est neque honoris neque imperii nec\nlibidinum nec epularum nec reliquarum cupiditatum,\nquas nulla praeda umquam improbe parta minuit,\nsed\n\npotius inflammat, ut coe+rcendi magis quam dedocendi\nesse videantur.\nInvitat igitur vera ratio bene sanos ad\niustitiam, aequitatem, fidem, neque homini infanti aut\ninpotenti iniuste facta conducunt, qui nec facile efficere\npossit, quod conetur, nec optinere, si effecerit, et opes\nvel fortunae vel ingenii liberalitati magis conveniunt,\nqua qui utuntur, benivolentiam sibi conciliant et, quod\naptissimum est ad quiete vivendum, caritatem, praesertim cum omnino nulla sit causa peccandi.\nquae enim\ncupiditates a natura proficiscuntur, facile explentur sine\nulla iniuria, quae autem inanes sunt, iis parendum non\nest. nihil enim desiderabile concupiscunt, plusque in\nipsa iniuria detrimenti est quam in iis rebus emolumenti, quae pariuntur iniuria. Itaque ne iustitiam quidem recte quis dixerit per se ipsam optabilem, sed quia\niucunditatis vel plurimum afferat. nam diligi et carum\nesse iucundum est propterea, quia tutiorem vitam et\nvoluptatem pleniorem efficit. itaque non ob ea solum\nincommoda, quae eveniunt inprobis, fugiendam inprobitatem\n\nputamus, sed multo etiam magis, quod, cuius\nin animo versatur, numquam sinit eum respirare, numquam adquiescere.\nQuodsi ne ipsarum quidem virtutum laus, in qua\nmaxime ceterorum philosophorum exultat oratio, reperire exitum potest, nisi derigatur ad voluptatem, voluptas autem est sola, quae nos vocet ad se et alliciat\nsuapte natura, non potest esse dubium, quin id sit\nsummum atque extremum bonorum omnium, beateque\nvivere nihil aliud sit nisi cum voluptate vivere.\nHuic certae stabilique sententiae quae sint coniuncta\nexplicabo brevi. nullus in ipsis error est finibus bonorum et malorum, id est in voluptate aut in dolore, sed\nin his rebus peccant, cum e quibus haec efficiantur\nignorant. animi autem voluptates et dolores nasci fatemur e corporis voluptatibus et doloribus—itaque\nconcedo, quod modo dicebas, cadere causa, si qui e\nnostris aliter existimant, quos quidem video esse multos, sed imperitos—, quamquam autem et laetitiam\nnobis voluptas animi et molestiam dolor afferat, eorum\ntamen utrumque et ortum esse e corpore et ad corpus\nreferri, nec ob eam causam non multo maiores esse et\nvoluptates et dolores animi quam corporis. nam corpore nihil nisi praesens et quod adest sentire possumus,\nanimo autem et praeterita et futura. ut enim aeque\ndoleamus animo, cum corpore dolemus, fieri tamen\npermagna accessio potest, si aliquod aeternum et infinitum impendere malum nobis opinemur. quod idem\nlicet transferre in voluptatem, ut ea maior sit, si nihil\ntale metuamus.\nIam illud quidem perspicuum est, maximam animi aut voluptatem aut molestiam plus aut ad\nbeatam aut ad miseram vitam afferre momenti quam\neorum utrumvis, si aeque diu sit in corpore. Non placet\n\nautem detracta voluptate aegritudinem statim consequi, nisi in voluptatis locum dolor forte successerit,\nat contra gaudere nosmet omittendis doloribus, etiamsi\nvoluptas ea, quae sensum moveat, nulla successerit,\neoque intellegi potest quanta voluptas sit non dolere.\nSed ut iis bonis erigimur, quae expectamus, sic laetamur iis, quae recordamur. stulti autem malorum memoria torquentur, sapientes bona praeterita grata recordatione renovata delectant. est autem situm in nobis\nut et adversa quasi perpetua oblivione obruamus et\nsecunda iucunde ac suaviter meminerimus. sed cum\nea, quae praeterierunt, acri animo et attento intuemur,\ntum fit ut aegritudo sequatur, si illa mala sint, laetitia,\nsi bona.\n\nO praeclaram beate vivendi et apertam et simplicem\net directam viam! cum enim certe nihil homini possit\nmelius esse quam vacare omni dolore et molestia perfruique maximis et animi et corporis voluptatibus, videtisne quam nihil praetermittatur quod vitam adiuvet,\nquo facilius id, quod propositum est, summum bonum\nconsequamur? clamat Epicurus, is quem vos nimis\nvoluptatibus esse deditum dicitis, non posse iucunde\nvivi, nisi sapienter, honeste iusteque vivatur, nec sapienter, honeste, iuste, nisi iucunde.\nneque enim civitas\nin seditione beata esse potest nec in discordia dominorum domus; quo minus animus a se ipse dissidens\nsecumque discordans gustare partem ullam liquidae\nvoluptatis et liberae potest. atqui pugnantibus et contrariis studiis consiliisque semper utens nihil quieti videre, nihil tranquilli potest.\nQuodsi corporis gravioribus morbis vitae iucunditas\nimpeditur, quanto magis animi morbis impediri necesse\nest! animi autem morbi sunt cupiditates inmensae et\ninanes divitiarum, gloriae, dominationis, libidinosarum\netiam voluptatum. accedunt aegritudines, molestiae,\nmaerores, qui exedunt animos conficiuntque curis hominum non intellegentium nihil dolendum esse animo,\nquod sit a dolore corporis praesenti futurove seiunctum.\nnec vero quisquam stultus non horum morborum aliquo\nlaborat, nemo igitur est non miser.\naccedit etiam mors,\nquae quasi saxum Tantalo semper impendet, tum superstitio, qua qui est imbutus quietus esse numquam potest. praeterea bona praeterita non meminerunt, praesentibus non fruuntur, futura modo expectant, quae\nquia certa esse non possunt, conficiuntur et angore et\nmetu maximeque cruciantur, cum sero sentiunt frustra\nse aut pecuniae studuisse aut imperiis aut opibus aut\ngloriae. nullas enim consequuntur voluptates, quarum\npotiendi spe inflammati multos labores magnosque susceperant.\necce autem alii minuti et angusti aut omnia\nsemper desperantes aut malivoli, invidi, difficiles, lucifugi, maledici, monstruosi, alii autem etiam amatoriis\nlevitatibus dediti, alii petulantes, alii audaces, protervi,\nidem intemperantes et ignavi, numquam in sententia\npermanentes, quas ob causas in eorum vita nulla est\nintercapedo molestiae. igitur neque stultorum quisquam\nbeatus neque sapientium non beatus. Multoque hoc melius\nnos veriusque quam Stoici. illi enim negant esse bonum\nquicquam nisi nescio quam illam umbram, quod appellant\nhonestum non tam solido quam splendido nomine, virtutem autem nixam hoc honesto nullam requirere voluptatem atque ad beate vivendum se ipsa esse contentam.\nSed possunt haec quadam ratione dici non modo\nnon repugnantibus, verum etiam approbantibus nobis.\nsic enim ab Epicuro sapiens semper beatus inducitur:\nfinitas habet cupiditates, neglegit mortem, de diis inmortalibus sine ullo metu vera sentit, non dubitat, si\nita melius sit, migrare de vita. his rebus instructus\nsemper est in voluptate. neque enim tempus est ullum,\nquo non plus voluptatum habeat quam dolorum. nam\net praeterita grate meminit et praesentibus ita potitur,\nut animadvertat quanta sint ea quamque iucunda, neque pendet ex futuris, sed expectat illa, fruitur praesentibus ab iisque vitiis, quae paulo ante collegi, abest\nplurimum et, cum stultorum vitam cum sua comparat,\nmagna afficitur voluptate. dolores autem si qui incurrunt, numquam vim tantam habent, ut non plus habeat\nsapiens, quod gaudeat, quam quod angatur.\noptime\nvero Epicurus, quod exiguam dixit fortunam intervenire\nsapienti maximasque ab eo et gravissimas res consilio\nipsius et ratione administrari neque maiorem voluptatem ex infinito tempore aetatis percipi posse, quam ex\nhoc percipiatur, quod videamus esse finitum. In dialectica autem vestra nullam existimavit esse nec ad\nmelius vivendum nec ad commodius disserendum viam.\nIn physicis plurimum posuit. ea scientia et verborum\nvis et natura orationis et consequentium repugnantiumve\nratio potest perspici. omnium autem rerum natura cognita levamur superstitione, liberamur mortis metu, non\nconturbamur ignoratione rerum, e qua ipsa horribiles\nexistunt saepe formidines. denique etiam morati melius erimus, cum didicerimus quid natura desideret. tum\nvero, si stabilem scientiam rerum tenebimus, servata\nilla, quae quasi delapsa de caelo est ad cognitionem\nomnium, regula, ad quam omnia iudicia rerum dirigentur,\n\nnumquam ullius oratione victi sententia desistemus.\nnisi autem rerum natura perspecta erit, nullo modo\npoterimus sensuum iudicia defendere. quicquid porro\nanimo cernimus, id omne oritur a sensibus; qui si omnes veri erunt, ut Epicuri ratio docet, tum denique poterit aliquid cognosci et percipi. quos qui tollunt et\nnihil posse percipi dicunt, ii remotis sensibus ne id ipsum quidem expedire possunt, quod disserunt. praeterea sublata cognitione et scientia tollitur omnis ratio\net vitae degendae et rerum gerendarum. sic e physicis\net fortitudo sumitur contra mortis timorem et constantia contra metum religionis et sedatio animi omnium\nrerum occultarum ignoratione sublata et moderatio natura cupiditatum generibusque earum explicatis, et, ut\nmodo docui, cognitionis regula et iudicio ab eadem\nilla constituto veri a falso distinctio traditur.\nRestat locus huic disputationi vel maxime necessarius\nde amicitia, quam, si voluptas summum sit bonum, affirmatis nullam omnino fore. de qua Epicurus quidem\nita dicit, omnium rerum, quas ad beate vivendum sapientia comparaverit, nihil esse maius amicitia, nihil\nuberius, nihil iucundius. nec vero hoc oratione solum,\nsed multo magis vita et factis et moribus comprobavit.\nquod quam magnum sit fictae veterum fabulae declarant, in quibus tam multis tamque variis ab ultima\nantiquitate repetitis tria vix amicorum paria reperiuntur, ut ad Orestem pervenias profectus a Theseo. at vero\nEpicurus una in domo, et ea quidem angusta, quam magnos quantaque amoris conspiratione consentientis tenuit\namicorum greges! quod fit etiam nunc ab Epicureis. sed\nad rem redeamus; de hominibus dici non necesse est.\nTribus igitur modis video esse a nostris de amicitia\ndisputatum. alii cum eas voluptates, quae ad amicos\npertinerent, negarent esse per se ipsas tam expetendas,\nquam nostras expeteremus, quo loco videtur quibusdam\nstabilitas amicitiae vacillare, tuentur tamen eum locum\nseque facile, ut mihi videtur, expediunt. ut enim virtutes, de quibus ante dictum est, sic amicitiam negant\nposse a voluptate discedere. nam cum solitudo et vita\nsine amicis insidiarum et metus plena sit, ratio ipsa\nmonet amicitias comparare, quibus partis confirmatur\nanimus et a spe pariendarum voluptatum seiungi non\npotest.\natque ut odia, invidiae, despicationes adversantur voluptatibus, sic amicitiae non modo fautrices\nfidelissimae, sed etiam effectrices sunt voluptatum tam\namicis quam sibi, quibus non solum praesentibus fruuntur, sed etiam spe eriguntur consequentis ac posteri\ntemporis. quod quia nullo modo sine amicitia firmam\net perpetuam iucunditatem vitae tenere possumus neque vero ipsam amicitiam tueri, nisi aeque amicos et\nnosmet ipsos diligamus, idcirco et hoc ipsum efficitur\nin amicitia, et amicitia cum voluptate conectitur. nam\net laetamur amicorum laetitia aeque atque nostra et\npariter dolemus angoribus.\nquocirca eodem modo sapiens erit affectus erga amicum, quo in se ipsum, quosque labores propter suam voluptatem susciperet, eosdem\nsuscipiet propter amici voluptatem. quaeque de virtutibus dicta sunt, quem ad modum eae semper voluptatibus inhaererent, eadem de amicitia dicenda sunt.\npraeclare enim Epicurus his paene verbis: 'Eadem', inquit,\n\nscientia confirmavit animum, ne quod aut sempiternum aut diuturnum timeret malum, quae perspexit\nin hoc ipso vitae spatio amicitiae praesidium esse firmissimum.\nSunt autem quidam Epicurei timidiores paulo contra\nvestra convicia, sed tamen satis acuti, qui verentur ne,\nsi amicitiam propter nostram voluptatem expetendam\nputemus, tota amicitia quasi claudicare videatur. itaque primos congressus copulationesque et consuetudinum instituendarum voluntates fieri propter voluptatem;\n\ncum autem usus progrediens familiaritatem effecerit,\ntum amorem efflorescere tantum, ut, etiamsi nulla sit\nutilitas ex amicitia, tamen ipsi amici propter se ipsos\namentur. etenim si loca, si fana, si urbes, si gymnasia,\nsi campum, si canes, si equos, si ludicra exercendi aut\nvenandi consuetudine adamare solemus, quanto id in\nhominum consuetudine facilius fieri poterit et iustius?\nSunt autem, qui dicant foedus esse quoddam sapientium, ut ne minus amicos quam se ipsos diligant.\nquod et posse fieri intellegimus et saepe etiam videmus, et perspicuum est nihil ad iucunde vivendum reperiri posse, quod coniunctione tali sit aptius.\nQuibus ex omnibus iudicari potest non modo non\nimpediri rationem amicitiae, si summum bonum in voluptate ponatur, sed sine hoc institutionem omnino\namicitiae non posse reperiri.\nQuapropter si ea, quae dixi, sole ipso illustriora et\nclariora sunt, si omnia dixi hausta e fonte naturae, si\ntota oratio nostra omnem sibi fidem sensibus confirmat,\n\nid est incorruptis atque integris testibus, si infantes pueri, mutae etiam bestiae paene loquuntur magistra\nac duce natura nihil esse prosperum nisi voluptatem,\nnihil asperum nisi dolorem, de quibus neque depravate\niudicant neque corrupte, nonne ei maximam gratiam\nhabere debemus, qui hac exaudita quasi voce naturae\nsic eam firme graviterque comprehenderit, ut omnes\nbene sanos in viam placatae, tranquillae, quietae, beatae\nvitae deduceret? Qui quod tibi parum videtur eruditus,\nea causa est, quod nullam eruditionem esse duxit, nisi\nquae beatae vitae disciplinam iuvaret.\nan ille tempus\naut in poe+tis evolvendis, ut ego et Triarius te hortatore\nfacimus, consumeret, in quibus nulla solida utilitas\nomnisque puerilis est delectatio, aut se, ut Plato, in\nmusicis, geometria, numeris, astris contereret, quae et\na falsis initiis profecta vera esse non possunt et, si\nessent vera, nihil afferrent, quo iucundius, id est quo\nmelius viveremus, eas ergo artes persequeretur, vivendi\nartem tantam tamque et operosam et perinde fructuosam relinqueret? non ergo Epicurus ineruditus, sed ii\nindocti, qui, quae pueros non didicisse turpe est, ea\nputant usque ad senectutem esse discenda.\nQuae cum dixisset, Explicavi, inquit, sententiam\nmeam, et eo quidem consilio, tuum iudicium ut cognoscerem, quoniam mihi ea facultas, ut id meo arbitratu facerem, ante hoc tempus numquam est data.\nHic cum uterque me intueretur seseque ad audiendum significarent paratos, Primum, inquam, deprecor,\nne me tamquam philosophum putetis scholam vobis\naliquam explicaturum, quod ne in ipsis quidem philosophis magnopere umquam probavi. quando enim\nSocrates, qui parens philosophiae iure dici potest, quicquam tale fecit? eorum erat iste mos qui tum sophistae nominabantur, quorum e numero primus est\nausus Leontinus Gorgias in conventu poscere quaestionem, id est iubere dicere, qua de re quis vellet audire.\naudax negotium, dicerem impudens, nisi hoc institutum\npostea translatum ad philosophos nostros esset.\nsed et\nillum, quem nominavi, et ceteros sophistas, ut e Platone intellegi potest, lusos videmus a Socrate. is enim\npercontando atque interrogando elicere solebat eorum\nopiniones, quibuscum disserebat, ut ad ea, quae ii respondissent, si quid videretur, diceret. qui mos cum a posterioribus non esset retentus, Arcesilas eum revocavit instituitque ut ii, qui se audire vellent, non de se quaererent, sed ipsi dicerent, quid sentirent; quod cum\ndixissent, ille contra. sed eum qui audiebant, quoad\npoterant, defendebant sententiam suam. apud ceteros\nautem philosophos, qui quaesivit aliquid, tacet; quod\nquidem iam fit etiam in Academia. ubi enim is, qui\naudire vult, ita dixit: 'Voluptas mihi videtur esse summum bonum', perpetua oratione contra disputatur, ut\nfacile intellegi possit eos, qui aliquid sibi videri dicant,\nnon ipsos in ea sententia esse, sed audire velle contraria. Nos commodius agimus.\nnon enim solum Torquatus dixit quid sentiret, sed etiam cur. ego autem\narbitror, quamquam admodum delectatus sum eius oratione perpetua, tamen commodius, cum in rebus singulis insistas et intellegas quid quisque concedat, quid\nabnuat, ex rebus concessis concludi quod velis et ad\nexitum perveniri. cum enim fertur quasi torrens oratio,\nquamvis multa cuiusque modi rapiat, nihil tamen teneas, nihil apprehendas, nusquam orationem rapidam\ncÅ“rceas.\nOmnis autem in quaerendo, quae via quadam et\nratione habetur, oratio praescribere primum debet ut\nquibusdam in formulis ea res agetur, ut, inter quos\ndisseritur, conveniat quid sit id, de quo disseratur.\nhoc\npositum in Phaedro a Platone probavit Epicurus sensitque in omni disputatione id fieri oportere. sed quod\nproximum fuit non vidit. negat enim definiri rem placere, sine quo fieri interdum non potest, ut inter eos,\nqui ambigunt, conveniat quid sit id, de quo agatur,\nvelut in hoc ipso, de quo nunc disputamus. quaerimus\nenim finem bonorum. possumusne hic scire qualis sit,\nnisi contulerimus inter nos, cum finem bonorum dixerimus, quid finis, quid etiam sit ipsum bonum?\natqui\nhaec patefactio quasi rerum opertarum, cum quid quidque sit aperitur, definitio est. qua tu etiam inprudens\nutebare non numquam. nam hunc ipsum sive finem\nsive extremum sive ultimum definiebas id esse, quo\nomnia, quae recte fierent, referrentur neque id ipsum\nusquam referretur. praeclare hoc quidem. bonum ipsum etiam quid esset, fortasse, si opus fuisset, definisses\n\naut quod esset natura adpetendum aut quod prodesset aut quod iuvaret aut quod liberet modo. nunc\nidem, nisi molestum est, quoniam tibi non omnino\ndisplicet definire et id facis, cum vis, velim definias\nquid sit voluptas, de quo omnis haec quaestio est.\n\nQuis, quaeso, inquit, est, qui quid sit voluptas nesciat, aut qui, quo magis id intellegat, definitionem aliquam desideret?\nMe ipsum esse dicerem, inquam, nisi mihi viderer\nhabere bene cognitam voluptatem et satis firme conceptam animo atque comprehensam. Nunc autem dico\nipsum Epicurum nescire et in eo nutare eumque, qui\ncrebro dicat diligenter oportere exprimi quae vis subiecta sit vocibus, non intellegere interdum, quid sonet\nhaec vox voluptatis, id est quae res huic voci subiciatur.\nTum ille ridens: Hoc vero, inquit, optimum, ut is,\nqui finem rerum expetendarum voluptatem esse dicat,\nid extremum, id ultimum bonorum, id ipsum quid et\nquale sit, nesciat!\nAtqui, inquam, aut Epicurus quid sit voluptas aut\nomnes mortales, qui ubique sunt, nesciunt.\nQuonam, inquit, modo?\nQuia voluptatem hanc esse sentiunt omnes, quam\nsensus accipiens movetur et iucunditate quadam perfunditur.\n\nQuid ergo?\nistam voluptatem, inquit, Epicurus\nignorat?\nNon semper, inquam; nam interdum nimis etiam\nnovit, quippe qui testificetur ne intellegere quidem se\nposse ubi sit aut quod sit ullum bonum praeter illud,\nquod cibo et potione et aurium delectatione et obscena voluptate capiatur. an haec ab eo non dicuntur?\nQuasi vero me pudeat, inquit, istorum, aut non possim quem ad modum ea dicantur ostendere!\nEgo vero non dubito, inquam, quin facile possis,\nnec est quod te pudeat sapienti adsentiri, qui se unus,\nquod sciam, sapientem profiteri sit ausus. nam Metrodorum non puto ipsum professum, sed, cum appellaretur ab Epicuro, repudiare tantum beneficium noluisse;\nseptem autem illi non suo, sed populorum suffragio\nomnium nominati sunt.\nVerum hoc loco sumo verbis\nhis eandem certe vim voluptatis Epicurum nosse quam\nceteros. omnes enim iucundum motum, quo sensus hilaretur. Graece h(donh/n, Latine voluptatem vocant.\n\nQuid est igitur, inquit, quod requiras?\nDicam, inquam, et quidem discendi causa magis,\nquam quo te aut Epicurum reprehensum velim.\nEgo quoque, inquit, didicerim libentius si quid attuleris, quam te reprehenderim.\nTenesne igitur, inquam, Hieronymus Rhodius quid\ndicat esse summum bonum, quo putet omnia referri\noportere?\nTeneo, inquit, finem illi videri nihil dolere.\nQuid? idem iste, inquam, de voluptate quid sentit?\nNegat esse eam, inquit, propter se expetendam.\nAliud igitur esse censet gaudere, aliud non dolere.\nEt quidem, inquit, vehementer errat; nam, ut paulo\nante docui, augendae voluptatis finis est doloris omnis\namotio.\nNon dolere, inquam, istud quam vim habeat postea\nvidero; aliam vero vim voluptatis esse, aliam nihil dolendi, nisi valde pertinax fueris, concedas necesse est.\nAtqui reperies, inquit, in hoc quidem pertinacem;\ndici enim nihil potest verius.\nEstne, quaeso, inquam, sitienti in bibendo voluptas?\nQuis istud possit, inquit, negare?\nEademne, quae restincta siti?\nImmo alio genere; restincta enim sitis stabilitatem\nvoluptatis habet, inquit, illa autem voluptas ipsius\nrestinctionis in motu est.\nCur igitur, inquam, res tam dissimiles eodem nomine\nappellas?\n\nQuid paulo ante, inquit, dixerim nonne meministi,\ncum omnis dolor detractus esset, variari, non augeri\nvoluptatem?\nMemini vero, inquam; sed tu istuc dixti bene Latine,\nparum plane. varietas enim Latinum verbum est,\nidque proprie quidem in disparibus coloribus dicitur,\nsed transfertur in multa disparia: varium poe+ma, varia oratio, varii mores, varia fortuna, voluptas etiam\nvaria dici solet, cum percipitur e multis dissimilibus\nrebus dissimilis efficientibus voluptates. eam si varietatem diceres, intellegerem, ut etiam non dicente te\nintellego; ista varietas quae sit non satis perspicio,\nquod ais, cum dolore careamus, tum in summa voluptate nos esse, cum autem vescamur iis rebus, quae\ndulcem motum afferant sensibus, tum esse in motu\nvoluptatem, qui faciat varietatem voluptatum, sed non\naugeri illam non dolendi voluptatem, quam cur voluptatem appelles nescio.\nAn potest, inquit ille, quicquam esse suavius quam\nnihil dolere?\nImmo sit sane nihil melius, inquam—nondum enim\nid quaero—, num propterea idem voluptas est, quod,\nut ita dicam, indolentia?\nPlane idem, inquit, et maxima quidem, qua fieri nulla\nmaior potest.\nQuid dubitas igitur, inquam, summo bono a te ita\nconstituto, ut id totum in non dolendo sit, id tenere\nunum, id tueri, id defendere?\nquid enim necesse est,\ntamquam meretricem in matronarum coetum, sic voluptatem in virtutum concilium adducere? invidiosum\nnomen est, infame, suspectum. itaque hoc frequenter\ndici solet a vobis, non intellegere nos, quam dicat Epicurus voluptatem. quod quidem mihi si quando dictum\nest—est autem dictum non parum saepe—, etsi satis\nclemens sum in disputando, tamen interdum soleo subirasci. egone non intellego, quid sit h(donh/ Graece, Latine voluptas? utram tandem linguam nescio? deinde\nqui fit, ut ego nesciam, sciant omnes, quicumque Epicurei esse voluerunt? quod vestri quidem vel optime\ndisputant, nihil opus esse eum, qui philosophus futurus\nsit, scire litteras. itaque ut maiores nostri ab aratro\nadduxerunt Cincinnatum illum, ut dictator esset, sic\nvos de pagis omnibus colligitis bonos illos quidem viros, sed certe non pereruditos.\nergo illi intellegunt\nquid Epicurus dicat, ego non intellego? ut scias me\nintellegere, primum idem esse dico voluptatem, quod\nille h(donh/n. et quidem saepe quaerimus verbum Latinum par Graeco et quod idem valeat; hic nihil fuit,\nquod quaereremus. nullum inveniri verbum potest\nquod magis idem declaret Latine, quod Graece, quam\ndeclarat voluptas. huic verbo omnes, qui ubique sunt,\nqui Latine sciunt, duas res subiciunt, laetitiam in animo,\ncommotionem suavem iucunditatis in corpore. nam et\nille apud Trabeam voluptatem animi nimiam laetitiam\ndicit eandem, quam ille Caecilianus, qui omnibus laetitiis laetum esse se narrat. sed hoc interest, quod\nvoluptas dicitur etiam in animo—vitiosa res, ut Stoici\nputant, qui eam sic definiunt: sublationem animi sine\nratione opinantis se magno bono frui—, non dicitur\nlaetitia nec gaudium in corpore.\nin eo autem voluptas\nomnium Latine loquentium more ponitur, cum percipitur ea, quae sensum aliquem moveat, iucunditas. hanc\nquoque iucunditatem, si vis, transfer in animum; iuvare enim in utroque dicitur, ex eoque iucundum,\nmodo intellegas inter illum, qui dicat: 'Ta/nta laetitia\nau/ctus sum, ut nihil co/nstet', et eum, qui: 'Nunc demum mihi animus ardet', quorum alter laetitia gestiat,\nalter dolore crucietur, esse illum medium: 'Quamquam hae/c inter nos nu/per notitia a/dmodum est',\nqui nec laetetur nec angatur, itemque inter eum, qui\npotiatur corporis expetitis voluptatibus, et eum, qui\ncrucietur summis doloribus, esse eum, qui utroque\ncareat.\nSatisne igitur videor vim verborum tenere, an sum\netiam nunc vel Graece loqui vel Latine docendus?\net\ntamen vide, ne, si ego non intellegam quid Epicurus\nloquatur, cum Graece, ut videor, luculenter sciam, sit\naliqua culpa eius, qui ita loquatur, ut non intellegatur.\nquod duobus modis sine reprehensione fit, si aut de\nindustria facias, ut Heraclitus, 'cognomento qui skoteino/s perhibetur, quia de natura nimis obscure memoravit', aut cum rerum obscuritas, non verborum, facit ut\nnon intellegatur oratio, qualis est in Timaeo Platonis.\nEpicurus autem, ut opinor, nec non vult, si possit, plane\net aperte loqui, nec de re obscura, ut physici, aut artificiosa,\n\nut mathematici, sed de illustri et facili et iam\nin vulgus pervagata loquitur.\n\nQuamquam non negatis nos intellegere quid sit voluptas, sed quid ille dicat. e quo efficitur, non ut nos\nnon intellegamus quae vis sit istius verbi, sed ut ille\nsuo more loquatur, nostrum neglegat.\nsi enim idem\ndicit, quod Hieronymus, qui censet summum bonum\nesse sine ulla molestia vivere, cur mavult dicere voluptatem quam vacuitatem doloris, ut ille facit, qui quid\ndicat intellegit? sin autem voluptatem putat adiungendam eam, quae sit in motu—sic enim appellat\nhanc dulcem: 'in motu', illam nihil dolentis 'in stabilitate'—, quid tendit? cum efficere non possit ut cuiquam, qui ipse sibi notus sit, hoc est qui suam naturam sensumque perspexerit, vacuitas doloris et voluptas\nidem esse videatur. hoc est vim afferre, Torquate, sensibus, extorquere ex animis cognitiones verborum, quibus inbuti sumus. quis enim est, qui non videat haec\nesse in natura rerum tria? unum, cum in voluptate sumus, alterum, cum in dolore, tertium hoc, in quo nunc\nequidem sum, credo item vos, nec in dolore nec in voluptate; ut in voluptate sit, qui epuletur, in dolore, qui\ntorqueatur. tu autem inter haec tantam multitudinem\nhominum interiectam non vides nec laetantium nec dolentium?\nNon prorsus, inquit, omnisque, qui sine dolore sint,\nin voluptate, et ea quidem summa, esse dico.\nErgo in eadem voluptate eum, qui alteri misceat\nmulsum ipse non sitiens, et eum, qui illud sitiens\nbibat?\nTum ille: Finem, inquit, interrogandi, si videtur, quod\nquidem ego a principio ita me malle dixeram hoc ipsum providens, dialecticas captiones.\nRhetorice igitur, inquam, nos mavis quam dialectice\ndisputare?\nQuasi vero, inquit, perpetua oratio rhetorum solum,\nnon etiam philosophorum sit.\nZenonis est, inquam, hoc Stoici. omnem vim loquendi,\nut iam ante Aristoteles, in duas tributam esse partes,\nrhetoricam palmae, dialecticam pugni similem esse dicebat, quod latius loquerentur rhetores, dialectici autem\ncompressius. obsequar igitur voluntati tuae dicamque,\nsi potero, rhetorice, sed hac rhetorica philosophorum,\nnon nostra illa forensi, quam necesse est, cum populariter loquatur, esse interdum paulo hebetiorem.\nsed\ndum dialecticam, Torquate, contemnit Epicurus, quae\nuna continet omnem et perspiciendi quid in quaque\nre sit scientiam et iudicandi quale quidque sit et ratione\nac via disputandi, ruit in dicendo, ut mihi quidem videtur, nec ea, quae docere vult, ulla arte distinguit, ut\nhaec ipsa, quae modo loquebamur. summum a vobis\nbonum voluptas dicitur. aperiendum est igitur, quid\nsit voluptas; aliter enim explicari, quod quaeritur, non\npotest. quam si explicavisset, non tam haesitaret. aut\nenim eam voluptatem tueretur, quam Aristippus, id est,\nqua sensus dulciter ac iucunde movetur, quam etiam\npecudes, si loqui possent, appellarent voluptatem, aut,\nsi magis placeret suo more loqui, quam ut\nOmnés Danai atque Mycénenses.\nAttica pubes\nreliquique Graeci, qui hoc anapaesto citantur, hoc non\ndolere solum voluptatis nomine appellaret, illud Aristippeum contemneret, aut, si utrumque probaret, ut\n\nprobat, coniungeret doloris vacuitatem cum voluptate et\nduobus ultimis uteretur.\nmulti enim et magni philosophi haec ultima bonorum iuncta fecerunt, ut Aristoteles virtutis usum cum vitae perfectae prosperitate coniunxit, Callipho adiunxit ad honestatem voluptatem,\nDiodorus ad eandem honestatem addidit vacuitatem\ndoloris. idem fecisset Epicurus, si sententiam hanc,\nquae nunc Hieronymi est, coniunxisset cum Aristippi\nvetere sententia. illi enim inter se dissentiunt. propterea\nsingulis finibus utuntur et, cum uterque Graece egregie\nloquatur, nec Aristippus, qui voluptatem summum bonum dicit, in voluptate ponit non dolere, neque Hieronymus, qui summum bonum statuit non dolere, voluptatis nomine umquam utitur pro illa indolentia, quippe\nqui ne in expetendis quidem rebus numeret voluptatem.\nduae sunt enim res quoque, ne tu verba solum putes.\nunum est sine dolore esse, alterum cum voluptate. vos\nex his tam dissimilibus rebus non modo nomen unum\n—nam id facilius paterer—, sed etiam rem unam ex\nduabus facere conamini, quod fieri nullo modo potest.\nhic, qui utrumque probat, ambobus debuit uti, sicut\nfacit re, neque tamen dividit verbis. cum enim eam\nipsam voluptatem, quam eodem nomine omnes appellamus, laudat locis plurimis, audet dicere ne suspicari\nquidem se ullum bonum seiunctum ab illo Aristippeo\ngenere voluptatis, atque ibi hoc dicit, ubi omnis eius\nest oratio de summo bono. in alio vero libro, in quo\nbreviter comprehensis gravissimis sententiis quasi oracula edidisse sapientiae dicitur, scribit his verbis, quae\nnota tibi profecto, Torquate, sunt—quis enim vestrum\nnon edidicit Epicuri kuri/as do/cas, id est quasi maxime\nratas, quia gravissimae sint ad beate vivendum breviter\nenuntiatae sententiae?—animadverte igitur rectene\nhanc sententiam interpreter:\n'Si ea, quae sunt luxuriosis\n\nefficientia voluptatum, liberarent eos deorum et\nmortis et doloris metu docerentque qui essent fines\ncupiditatum, nihil haberemus quod reprehenderemus,\ncum undique complerentur voluptatibus nec haberent\nulla ex parte aliquid aut dolens aut aegrum, id est\nautem malum.'\nHoc loco tenere se Triarius non potuit. Obsecro, inquit, Torquate, haec dicit Epicurus? quod mihi quidem\nvisus est, cum sciret, velle tamen confitentem audire\nTorquatum.\nAt ille non pertimuit saneque fidenter: Istis quidem\nipsis verbis, inquit; sed quid sentiat, non videtis.\nSi alia sentit, inquam, alia loquitur, numquam intellegam quid sentiat; sed plane dicit quod intellegit. idque si ita dicit, non esse reprehendendos luxuriosos,\nsi sapientes sint, dicit absurde, similiter et si dicat non\nreprehendendos parricidas, si nec cupidi sint nec deos\nmetuant nec mortem nec dolorem. et tamen quid attinet luxuriosis ullam exceptionem dari aut fingere aliquos, qui, cum luxuriose viverent, a summo philosopho\nnon reprehenderentur eo nomine dumtaxat, cetera caverent?\nsed tamen nonne reprehenderes, Epicure, luxuriosos ob eam ipsam causam, quod ita viverent, ut\npersequerentur cuiusque modi voluptates, cum esset\npraesertim, ut ais tu, summa voluptas nihil dolere?\natqui reperiemus asotos primum ita non religiosos, ut\nedint de patella, deinde ita mortem non timentes, ut\nillud in ore habeant ex Hymnide: 'Mihi sex menses\nsa/tis sunt vitae, se/ptimum Orco spo/ndeo'. iam doloris\nmedicamenta illa Epicurea tamquam de narthecio proment: Si gravis, brevis; si longus, levis. Unum nescio,\nquo modo possit, si luxuriosus sit, finitas cupiditates\nhabere.\nquid ergo attinet dicere: 'Nihil haberem, quod\nreprehenderem, si finitas cupiditates haberent'? hoc est\ndicere: Non reprehenderem asotos, si non essent asoti.\nisto modo ne improbos quidem, si essent boni viri.\nhic homo severus luxuriam ipsam per se reprehendendam non putat, et hercule, Torquate, ut verum loquamur, si summum bonum voluptas est, rectissime non\nputat.\nNoli enim mihi fingere asotos, ut soletis, qui in mensam vomant, et qui de conviviis auferantur crudique\npostridie se rursus ingurgitent, qui solem, ut aiunt, nec\noccidentem umquam viderint nec orientem, qui consumptis patrimoniis egeant. nemo nostrum istius generis asotos iucunde putat vivere. mundos, elegantis,\noptimis cocis, pistoribus, piscatu, aucupio, venatione,\nhis omnibus exquisitis, vitantes cruditatem, quibus vinum defusum e pleno sit chrysizon, ut ait Lucilius,\ncui nihildum situlus et sacculus abstulerit, adhibentis\nludos et quae sequuntur, illa, quibus detractis clamat\nEpicurus se nescire quid sit bonum; adsint etiam formosi pueri, qui ministrent, respondeat his vestis, argentum, Corinthium, locus ipse, aedificiumâ€”hos ergo\nasotos bene quidem vivere aut beate numquam dixerim.\nex quo efficitur, non ut voluptas ne sit voluptas, sed\nut voluptas non sit summum bonum. Nec ille, qui Diogenem Stoicum adolescens, post autem Panaetium audierat, Laelius, eo dictus est sapiens, quod non intellegeret quid suavissimum esset—nec enim sequitur,\nut, cui cor sapiat, ei non sapiat palatus—, sed quia\nparvi id duceret.\nO lapathe, ut iactare, nec es satis cognitu' qui sis!In quo cognitu\nLaelius clamores sofo\\s ille solebatEdere compellans gumias ex ordine nostros.\npraeclare Laelius, et recte sofo/s, illudque vere:\nO Publi, o gurges, Galloni! es homo miser, inquit.Cenasti in vita numquam bene, cum omnia in ista\nConsumis squilla atque acupensere cum decimano.\nis haec loquitur, qui in voluptate nihil ponens negat\neum bene cenare, qui omnia ponat in voluptate, et tamen non negat libenter cenasse umquam Gallonium—\nmentiretur enim—, sed bene. ita graviter et severe\nvoluptatem secrevit a bono. ex quo illud efficitur, qui\nbene cenent omnis libenter cenare, qui libenter, non\ncontinuo bene. semper Laelius bene.\nquid bene? dicet Lucilius: 'cocto, condito', sed cedo caput cenae:\n'sermone bono', quid ex eo? 'si quaeris, libenter'; veniebat enim ad cenam, ut animo quieto satiaret desideria\nnaturae. recte ergo is negat umquam bene cenasse\nGallonium, recte miserum, cum praesertim in eo omne\nstudium consumeret. quem libenter cenasse nemo negat.\ncur igitur non bene? quia, quod bene, id recte, frugaliter,\nhoneste; ille porro male\nprave, nequiter, turpiter cenabat; non igitur bene.\nnec lapathi suavitatem acupenseri Galloni Laelius anteponebat, sed suavitatem\nipsam neglegebat; quod non faceret, si in voluptate\nsummum bonum poneret.\nSemovenda est igitur voluptas, non solum ut recta\nsequamini, sed etiam ut loqui deceat frugaliter. possumusne ergo in vita summum bonum dicere, cum id ne\nin cena quidem posse videamur? Quo modo autem\nphilosophus loquitur?\nTria genera cupiditatum, naturales et necessariae,\nnaturales et non necessariae, nec\nnaturales nec necessariae.\n\n\nprimum divisit ineleganter;\nduo enim genera quae erant, fecit tria. hoc est non\ndividere, sed frangere. qui haec didicerunt, quae ille\ncontemnit, sic solent: Duo genera cupiditatum, naturales et inanes, naturalium duo, necessariae et non necessariae. confecta res esset. vitiosum est enim in\ndividendo partem in genere numerare.\nsed hoc sane\nconcedamus. contemnit enim disserendi elegantiam,\nconfuse loquitur. gerendus est mos, modo recte sentiat. et quidem illud ipsum non nimium probo et tantum patior, philosophum loqui de cupiditatibus finiendis. an potest cupiditas finiri? tollenda est atque extrahenda radicitus. quis est enim, in quo sit cupiditas,\nquin recte cupidus dici possit? ergo et avarus erit, sed\nfinite, et adulter, verum habebit modum, et luxuriosus\neodem modo. qualis ista philosophia est, quae non\ninteritum afferat pravitatis, sed sit contenta mediocritate vitiorum? quamquam in hac divisione rem ipsam\nprorsus probo, elegantiam desidero. appellet haec desideria naturae, cupiditatis nomen servet alio, ut eam,\ncum de avaritia, cum de intemperantia, cum de maximis vitiis loquetur, tamquam capitis accuset.\nSed haec quidem liberius ab eo dicuntur et saepius.\nquod equidem non reprehendo; est enim tanti philosophi tamque nobilis audacter sua decreta defendere.\nsed tamen ex eo, quod eam voluptatem, quam omnes\ngentes hoc nomine appellant, videtur amplexari saepe\nvehementius, in magnis interdum versatur angustiis, ut\nhominum conscientia remota nihil tam turpe sit, quod\nvoluptatis causa non videatur esse facturus. deinde,\nubi erubuit—vis enim est permagna naturae—, confugit illuc, ut neget accedere quicquam posse ad voluptatem nihil dolentis. at iste non dolendi status non\nvocatur voluptas. 'Non laboro', inquit, 'de nomine'.\nQuid, quod res alia tota est? Reperiam multos, vel\ninnumerabilis potius, non tam curiosos nec tam molestos, quam vos estis, quibus, quid velim, facile persuadeam. quid ergo dubitamus, quin, si non dolere\nvoluptas sit summa, non esse in voluptate dolor sit\nmaximus? cur id non ita fit? Quia dolori non voluptas contraria est, sed doloris privatio.\nHoc vero non videre, maximo argumento esse voluptatem illam, qua sublata neget se intellegere omnino quid sit bonum—eam autem ita persequitur:\nquae palato percipiatur, quae auribus; cetera addit,\nquae si appelles, honos praefandus sit—hoc igitur,\nquod solum bonum severus et gravis philosophus novit, idem non videt ne expetendum quidem esse, quod\neam voluptatem hoc eodem auctore non desideremus,\ncum dolore careamus.\nquam haec sunt contraria! hic\nsi definire, si dividere didicisset,\nsi loquendi vim, si\ndenique consuetudinem verborum teneret, numquam\nin tantas salebras incidisset. nunc vides, quid faciat.\nquam nemo umquam voluptatem appellavit, appellat;\nquae duo sunt, unum facit. hanc in motu voluptatem\n—sic enim has suaves et quasi dulces voluptates appellat—interdum ita extenuat, ut M'. Curium putes\nloqui, interdum ita laudat, ut quid praeterea sit bonum\nneget se posse ne suspicari quidem. quae iam oratio\nnon a philosopho aliquo, sed a censore opprimenda\nest. non est enim vitium in oratione solum, sed etiam\nin moribus. luxuriam non reprehendit, modo sit vacua\ninfinita cupiditate et timore. hoc loco discipulos quaerere videtur, ut, qui asoti esse velint, philosophi ante\nfiant.\nA primo, ut opinor, animantium ortu petitur origo\nsummi boni. Simul atque natum animal est, gaudet\nvoluptate et eam appetit ut bonum, aspernatur dolorem\nut malum. De malis autem et bonis ab iis animalibus,\nquae nondum depravata sint, ait optime iudicari. haec\net tu ita posuisti, et verba vestra sunt. quam multa\nvitiosa! summum enim bonum et malum vagiens puer\nutra voluptate diiudicabit, stante an movente? quoniam,\n\nsi dis placet, ab Epicuro loqui discimus. si stante, hoc\nnatura videlicet vult, salvam esse se, quod concedimus;\nsi movente, quod tamen dicitis, nulla turpis voluptas\nerit, quae praetermittenda sit, et simul non proficiscitur\nanimal illud modo natum a summa voluptate, quae\nest a te posita in non dolendo.\nNec tamen argumentum hoc Epicurus a parvis petivit aut etiam a bestiis, quae putat esse specula naturae,\nut diceret ab iis duce natura hanc voluptatem expeti\nnihil dolendi. nec enim haec movere potest appetitum\nanimi, nec ullum habet ictum, quo pellat animum, status hic non dolendi, itaque in hoc eodem peccat Hieronymus. at ille pellit, qui permulcet sensum voluptate. itaque Epicurus semper hoc utitur, ut probet voluptatem natura expeti, quod ea voluptas, quae in motu\nsit, et parvos ad se alliciat et bestias, non illa stabilis,\nin qua tantum inest nihil dolere. qui igitur convenit\nab alia voluptate dicere naturam proficisci, in alia summum bonum ponere?\nBestiarum vero nullum iudicium puto. quamvis enim\ndepravatae non sint, pravae tamen esse possunt. ut\nbacillum aliud est inflexum et incurvatum de industria,\naliud ita natum, sic ferarum natura non est illa quidem\ndepravata mala disciplina, sed natura sua. nec vero\nut voluptatem expetat, natura movet infantem, sed tantum ut se ipse diligat, ut integrum se salvumque velit.\nomne enim animal, simul et ortum est, se ipsum et\nomnes partes suas diligit duasque, quae maximae sunt,\nin primis amplectitur, animum et corpus, deinde utriusque partes. nam sunt et in animo praecipua quaedam\net in corpore, quae cum leviter agnovit, tum discernere\nincipit, ut ea, quae prima data sunt natura, appetat\nasperneturque contraria.\nin his primis naturalibus voluptas insit necne, magna quaestio est. nihil vero putare esse praeter voluptatem, non membra, non sensus,\nnon ingenii motum, non integritatem corporis, non valitudinem corporis, summae mihi videtur inscitiae.\nAtque ab isto capite fluere necesse est omnem rationem bonorum et malorum. Polemoni et iam ante Aristoteli ea prima visa sunt, quae paulo ante dixi. ergo nata\nest sententia veterum Academicorum et Peripateticorum,\nut finem bonorum dicerent secundum naturam vivere,\nid est virtute adhibita frui primis a natura datis. Callipho ad virtutem nihil adiunxit nisi voluptatem, Diodorus vacuitatem doloris. * * his omnibus, quos dixi,\nconsequentes fines sunt bonorum, Aristippo simplex\nvoluptas, Stoicis consentire naturae, quod esse volunt\ne virtute, id est honeste, vivere, quod ita interpretantur:\nvivere cum intellegentia rerum earum, quae natura\nevenirent, eligentem ea, quae essent secundum naturam, reicientemque contraria.\nita tres sunt fines expertes honestatis, unus Aristippi vel Epicuri, alter Hieronymi, Carneadi tertius, tres, in quibus honestas cum\naliqua accessione, Polemonis, Calliphontis, Diodori, una\nsimplex, cuius Zeno auctor, posita in decore tota, id\nest in honestate; nam Pyrrho, Aristo, Erillus iam diu\nabiecti. reliqui sibi constiterunt, ut extrema cum initiis\nconvenirent, ut Aristippo voluptas, Hieronymo doloris\nvacuitas, Carneadi frui principiis naturalibus esset extremum. Epicurus autem cum in prima commendatione\nvoluptatem dixisset, si eam, quam Aristippus, idem tenere debuit ultimum bonorum, quod ille; sin eam, quam\nHieronymus, ne\nfecisset idem, ut voluptatem illam\nAristippi in prima commendatione poneret.\nNam quod ait sensibus ipsis iudicari voluptatem bonum esse, dolorem malum, plus tribuit sensibus, quam\nnobis leges permittunt, cum\nprivatarum litium iudices\nsumus. nihil enim possumus iudicare, nisi quod est\nnostri iudicii—in quo frustra iudices solent, cum sententiam pronuntiant, addere: 'si quid mei iudicii est';\nsi enim non fuit eorum iudicii, nihilo magis hoc non\naddito illud est iudicatum—. quid iudicant sensus?\ndulce amarum, leve asperum, prope longe, stare movere, quadratum rotundum.\naequam igitur pronuntiabit\nsententiam ratio adhibita primum divinarum humanarumque rerum scientia, quae potest appellari rite sapientia, deinde adiunctis virtutibus, quas ratio rerum\nomnium dominas, tu voluptatum satellites et ministras\nesse voluisti. quarum adeo omnium sententia pronuntiabit primum de voluptate nihil esse ei loci, non modo\nut sola ponatur in summi boni sede, quam quaerimus,\nsed ne illo quidem modo, ut ad honestatem applicetur.\nde vacuitate doloris eadem sententia erit. reicietur\netiam Carneades, nec ulla de summo bono ratio aut\nvoluptatis non dolendive particeps aut honestatis expers probabitur. ita relinquet duas, de quibus etiam\natque etiam consideret. aut enim statuet nihil esse bonum nisi honestum, nihil malum nisi turpe, cetera aut\nomnino nihil habere momenti aut tantum, ut nec expetenda nec fugienda, sed eligenda modo aut reicienda\nsint, aut anteponet eam, quam cum honestate ornatissimam, tum etiam ipsis initiis naturae et totius perfectione vitae locupletatam videbit. quod eo liquidius\nfaciet, si perspexerit rerum inter eas verborumne sit\ncontroversia.\nHuius ego nunc auctoritatem sequens idem faciam.\nquantum enim potero, minuam contentiones omnesque\nsimplices sententias eorum, in quibus nulla inest virtutis adiunctio, omnino a philosophia semovendas putabo, primum Aristippi Cyrenaicorumque omnium, quos\nnon est veritum in ea voluptate, quae maxima dulcedine sensum moveret, summum bonum ponere contemnentis istam vacuitatem doloris.\nhi non viderunt,\nut ad cursum equum, ad arandum bovem, ad indagandum canem, sic hominem ad duas res, ut ait Aristoteles, ad intellegendum et agendum, esse natum quasi\nmortalem deum, contraque ut tardam aliquam et languidam pecudem ad pastum et ad procreandi voluptatem hoc divinum animal ortum esse voluerunt, quo\nnihil mihi videtur absurdius.\nAtque haec contra Aristippum, qui eam voluptatem non modo summam, sed\nsolam etiam ducit, quam omnes unam appellamus voluptatem. aliter autem vobis placet. sed ille, ut dixi,\nvitiose. nec enim figura corporis nec ratio excellens\ningenii humani significat ad unam hanc rem natum\nhominem, ut frueretur voluptatibus. Nec vero audiendus\n\nHieronymus, cui summum bonum est idem, quod\nvos interdum vel potius nimium saepe dicitis, nihil dolere. non enim, si malum est dolor, carere eo malo\nsatis est ad bene vivendum. hoc dixerit potius Ennius:\n'Nimium boni est, cui nihil est mali'. nos beatam vitam non depulsione mali, sed adeptione boni iudicemus, nec eam cessando, sive gaudentem, ut Aristippus,\nsive non dolentem, ut hic, sed agendo aliquid considerandove quaeramus.\nquae possunt eadem contra Carneadeum illud summum bonum dici, quod is non tam,\nut probaret, protulit, quam ut Stoicis, quibuscum bellum\ngerebat, opponeret. id autem eius modi est, ut additum\nad virtutem auctoritatem videatur habiturum et expleturum cumulate vitam beatam, de quo omnis haec\nquaestio est. nam qui ad virtutem adiungunt vel voluptatem, quam unam virtus minimi facit, vel vacuitatem doloris, quae etiamsi malo caret, tamen non est\nsummum bonum, accessione utuntur non ita probabili,\nnec tamen, cur id tam parce tamque restricte faciant,\nintellego. quasi enim emendum eis sit, quod addant\nad virtutem, primum vilissimas res addunt, dein singulas potius, quam omnia, quae prima natura approbavisset, ea cum honestate coniungerent.\nQuae quod\nAristoni et Pyrrhoni omnino visa sunt pro nihilo, ut\ninter optime valere et gravissime aegrotare nihil prorsus dicerent interesse, recte iam pridem contra eos desitum est disputari. dum enim in una virtute sic omnia esse voluerunt, ut eam rerum selectione expoliarent\nnec ei quicquam, aut unde oriretur, darent, aut ubi niteretur, virtutem ipsam, quam amplexabantur, sustulerunt.\n\nErillus autem ad scientiam omnia revocans unum\nquoddam bonum vidit, sed nec optimum nec quo vita\ngubernari possit. itaque hic ipse iam pridem est reiectus; post enim Chrysippum contra eum\nnon sane est\ndisputatum.\nRestatis igitur vos; nam cum Academicis incerta luctatio est, qui nihil affirmant et quasi desperata cognitione certi id sequi volunt, quodcumque veri simile\nvideatur.\ncum Epicuro autem hoc plus est negotii, quod\ne duplici genere voluptatis coniunctus est, quodque et\nipse et amici eius et multi postea defensores eius sententiae fuerunt, et nescio quo modo, is qui auctoritatem\nminimam habet, maximam vim, populus cum illis facit.\nquos nisi redarguimus, omnis virtus, omne decus, omnis vera laus deserenda est. ita ceterorum sententiis\nsemotis relinquitur non mihi cum Torquato, sed virtuti\ncum voluptate certatio. quam quidem certationem homo\net acutus et diligens, Chrysippus, non contemnit totumque discrimen summi boni in earum comparatione positum putat. ego autem existimo, si honestum esse\naliquid ostendero, quod sit ipsum vi sua propter seque\nexpetendum, iacere vestra omnia. itaque eo, quale sit,\nbreviter, ut tempus postulat, constituto accedam ad\nomnia tua, Torquate, nisi memoria forte defecerit.\nHonestum igitur id intellegimus, quod tale est, ut\ndetracta omni utilitate sine ullis praemiis fructibusve\nper se ipsum possit iure laudari. quod quale sit, non\ntam definitione, qua sum usus, intellegi potest, quamquam aliquantum potest, quam communi omnium iudicio et optimi cuiusque studiis atque factis, qui permulta\n\nob eam unam causam faciunt, quia decet, quia\nrectum, quia honestum est, etsi nullum consecuturum\nemolumentum vident. homines enim, etsi aliis multis,\ntamen hoc uno plurimum a bestiis differunt, quod rationem habent a natura datam mentemque acrem et\nvigentem celerrimeque multa simul agitantem et, ut ita\ndicam, sagacem, quae et causas rerum et consecutiones\nvideat et similitudines transferat et disiuncta coniungat\net cum praesentibus futura copulet omnemque complectatur vitae consequentis statum. eademque ratio\nfecit hominem hominum adpetentem cumque iis natura et sermone et usu congruentem, ut profectus a\ncaritate domesticorum ac suorum serpat longius et se\nimplicet primum civium, deinde omnium mortalium\nsocietate atque, ut ad Archytam scripsit Plato, non sibi\nse soli natum meminerit, sed patriae, sed suis, ut perexigua pars ipsi relinquatur.\net quoniam eadem natura cupiditatem ingenuit homini veri videndi, quod\nfacillime apparet, cum vacui curis etiam quid in caelo\nfiat scire avemus, his initiis inducti omnia vera diligimus, id est fidelia, simplicia, constantia, tum vana, falsa,\nfallentia odimus, ut fraudem, periurium, malitiam, iniuriam. eadem ratio habet in se quiddam amplum\natque magnificum, ad imperandum magis quam ad\nparendum accommodatum, omnia humana non tolerabilia solum, sed etiam levia ducens, altum quiddam\net excelsum, nihil timens, nemini cedens, semper invictum.\natque his tribus generibus honestorum notatis\nquartum sequitur et in eadem pulchritudine et aptum\nex illis tribus, in quo inest ordo et moderatio. cuius\nsimilitudine perspecta in formarum specie ac dignitate\ntransitum est ad honestatem dictorum atque factorum.\nnam ex his tribus laudibus, quas ante dixi, et temeritatem reformidat et non audet cuiquam aut dicto protervo aut facto nocere vereturque quicquam aut facere\naut eloqui, quod parum virile videatur.\nHabes undique expletam et perfectam, Torquate, formam honestatis, quae tota quattuor his virtutibus, quae\na te quoque commemoratae sunt, continetur. hanc se\ntuus Epicurus omnino ignorare dicit quam aut qualem\nesse velint qui honestate summum bonum metiantur.\nSi enim ad honestatem omnia referant neque in ea\nvoluptatem dicant inesse, ait eos voce inani sonare—\nhis enim ipsis verbis utitur—neque intellegere nec\nvidere sub hanc vocem honestatis quae sit subicienda\nsententia. ut enim consuetudo loquitur, id solum dicitur honestum, quod est populari fama gloriosum.\n'Quod', inquit, quamquam voluptatibus quibusdam est\nsaepe iucundius, tamen expetitur propter voluptatem.\nVidesne quam sit magna dissensio?\nphilosophus nobilis, a quo non solum Graecia et Italia, sed etiam omnis barbaria commota est, honestum quid sit, si id non\nsit in voluptate, negat se intellegere, nisi forte illud,\nquod multitudinis rumore laudetur. ego autem hoc\netiam turpe esse saepe iudico et, si quando turpe non\nsit, tum esse non turpe, cum id a multitudine laudetur,\nquod sit ipsum per se rectum atque laudabile, non ob\neam causam tamen illud dici esse honestum, quia laudetur a multis, sed quia tale sit, ut, vel si ignorarent\nid homines, vel si obmutuissent, sua tamen pulchritudine esset specieque laudabile. itaque idem natura\nvictus, cui obsisti non potest, dicit alio loco id, quod\na te etiam paulo ante dictum est, non posse iucunde\nvivi nisi etiam honeste.\nquid nunc honeste dicit?\nidemne, quod iucunde? ergo ita: non posse honeste\nvivi, nisi honeste vivatur? an nisi populari fama? sine\nea igitur iucunde negat posse se\nvivere? quid turpius quam sapientis vitam ex insipientium sermone\npendere? quid ergo hoc loco intellegit honestum? certe\nnihil nisi quod possit ipsum propter se iure laudari.\nnam si propter voluptatem, quae est ista laus, quae\npossit e macello peti? non is vir est, ut, cum honestatem eo loco habeat, ut sine ea iucunde neget posse\nvivi, illud honestum, quod populare sit, sentiat et sine\neo neget iucunde vivi posse, aut quicquam aliud honestum intellegat, nisi quod sit rectum ipsumque per\nse sua vi, sua natura, sua sponte laudabile.\nItaque, Torquate, cum diceres clamare Epicurum non\nposse iucunde vivi, nisi honeste et sapienter et iuste\nviveretur, tu ipse mihi gloriari videbare. tanta vis inerat in verbis propter earum rerum, quae significabantur\nhis verbis, dignitatem, ut altior fieres, ut interdum insisteres, ut nos intuens quasi testificarere laudari honestatem et iustitiam aliquando ab Epicuro. quam te\ndecebat iis verbis uti, quibus si philosophi non uterentur, philosophia omnino non egeremus! istorum enim\nverborum amore, quae perraro appellantur ab Epicuro,\nsapientiae, fortitudinis, iustitiae, temperantiae, praestantissimis ingeniis homines se ad philosophiae studium\ncontulerunt.\n'Oculorum', inquit Plato,\nest in nobis\nsensus acerrimus, quibus sapientiam non cernimus.\nquam illa ardentis amores excitaret sui!\nCur tandem?\nan quod ita callida est, ut optime possit architectari\nvoluptates? Cur iustitia laudatur? aut unde est hoc\ncontritum vetustate proverbium: 'quicum in tenebris'?\nhoc dictum in una re latissime patet, ut in omnibus\nfactis re, non teste moveamur.\nsunt enim levia et perinfirma, quae dicebantur a te, animi conscientia improbos\nexcruciari, tum etiam poenae timore, qua aut afficiantur aut semper sint in metu ne afficiantur aliquando.\nnon oportet timidum aut inbecillo animo fingi non bonum illum virum, qui, quicquid fecerit, ipse se cruciet\nomniaque formidet, sed omnia callide referentem ad\nutilitatem, acutum, versutum, veteratorem, facile ut excogitet quo modo occulte, sine teste, sine ullo conscio\nfallat.\nan tu me de L. Tubulo putas dicere? qui cum\npraetor quaestionem inter sicarios exercuisset, ita aperte\ncepit pecunias ob rem iudicandam, ut anno proximo\nP. Scaevola tribunus plebis ferret ad plebem vellentne\nde ea re quaeri. quo plebiscito decreta a senatu est consuli quaestio Cn. Caepioni. profectus in exilium Tubulus\nstatim nec respondere ausus; erat enim res aperta.\nNon igitur de improbo, sed de\ncallido improbo\nquaerimus, qualis Q. Pompeius in foedere Numantino\ninfitiando fuit, nec vero omnia timente, sed primum\nqui animi conscientiam non curet, quam scilicet comprimere nihil est negotii. is enim, qui occultus et tectus dicitur, tantum abest ut se indicet, perficiet etiam\nut dolere alterius improbe facto videatur. quid est enim\naliud esse versutum?\nmemini me adesse P. Sextilio\nRufo, cum is rem ad amicos ita deferret, se esse heredem Q. Fadio Gallo, cuius in testamento scriptum esset\nse ab eo rogatum ut omnis hereditas ad filiam perveniret. id Sextilius factum negabat. poterat autem inpune;\n\nquis enim redargueret? nemo nostrum credebat,\neratque veri similius hunc mentiri, cuius interesset,\nquam illum, qui id se rogasse scripsisset, quod debuisset rogare. addebat etiam se in legem Voconiam iuratum contra eam facere non audere, nisi aliter amicis\nvideretur. aderamus nos quidem adolescentes, sed multi\namplissimi viri, quorum nemo censuit plus Fadiae dandum, quam posset ad eam lege Voconia pervenire.\ntenuit permagnam Sextilius hereditatem, unde, si secutus esset eorum sententiam, qui honesta et recta\nemolumentis omnibus et commodis anteponerent, nummum nullum attigisset. num igitur eum postea censes\nanxio animo aut sollicito fuisse? nihil minus, contraque illa hereditate dives ob eamque rem laetus. magni\nenim aestimabat pecuniam non modo non contra leges,\nsed etiam legibus partam. quae quidem vel cum periculo est quaerenda vobis; est enim effectrix multarum\net magnarum voluptatum.\nut igitur illis, qui, recta et\nhonesta quae sunt, ea statuunt per se expetenda, adeunda sunt saepe pericula decoris honestatisque causa,\nsic vestris, qui omnia voluptate metiuntur, pericula\nadeunda sunt, ut adipiscantur magnas voluptates. si\nmagna res, magna hereditas agetur, cum pecunia voluptates pariantur plurimae, idem erit Epicuro vestro\nfaciendum, si suum finem bonorum sequi volet, quod\nScipioni magna gloria proposita, si Hannibalem in\nAfricam retraxisset. itaque quantum adiit periculum!\nad honestatem enim illum omnem conatum suum referebat, non ad voluptatem. sic vester sapiens magno\naliquo emolumento commotus cicuta, si opus erit, dimicabit.\noccultum facinus esse potuerit, gaudebit; deprehensus omnem poenam contemnet. erit enim instructus ad mortem contemnendam, ad exilium, ad\nipsum etiam dolorem. quem quidem vos, cum improbis poenam proponitis, inpetibilem facitis, cum sapientem semper boni plus habere vultis, tolerabilem.\nSed finge non solum callidum eum, qui aliquid improbe faciat, verum etiam praepotentem, ut M. Crassus\nfuit, qui tamen solebat uti suo bono, ut hodie est noster Pompeius, cui recte facienti gratia est habenda;\nesse enim quam vellet iniquus iustus poterat inpune.\nquam multa vero iniuste fieri possunt, quae nemo possit reprehendere! si te amicus tuus moriens rogaverit,\nut hereditatem reddas suae filiae, nec usquam id scripserit, ut scripsit Fadius, nec cuiquam dixerit, quid facies?\ntu quidem reddes; ipse Epicurus fortasse redderet, ut Sextus Peducaeus, Sex. F., is qui hunc nostrum\nreliquit effigiem et humanitatis et probitatis suae filium,\ncum doctus, tum omnium vir optimus et iustissimus,\ncum sciret nemo eum rogatum a Caio Plotio, equite\nRomano splendido, Nursino, ultro ad mulierem venit\neique nihil opinanti viri mandatum exposuit hereditatemque reddidit. sed ego ex te quaero, quoniam idem\ntu certe fecisses, nonne intellegas eo maiorem vim esse\nnaturae, quod ipsi vos, qui omnia ad vestrum commodum et, ut ipsi dicitis, ad voluptatem referatis, tamen\nea faciatis, e quibus appareat non voluptatem vos, sed\nofficium sequi, plusque rectam naturam quam rationem\npravam valere.\nsi scieris, inquit Carneades, aspidem\nocculte latere uspiam, et velle aliquem inprudentem\nsuper eam assidere, cuius mors tibi emolumentum futura sit, improbe feceris, nisi monueris ne assidat, sed\ninpunite tamen; scisse enim te quis coarguere possit?\nSed nimis multa. perspicuum est enim, nisi aequitas,\nfides, iustitia proficiscantur a natura, et si omnia haec\nad utilitatem referantur, virum bonum non posse reperiri;\n\ndeque his rebus satis multa in nostris de re\npublica libris sunt dicta a Laelio.\nTransfer idem ad modestiam vel temperantiam,\nquae est moderatio cupiditatum rationi oboediens. satisne ergo pudori consulat, si quis sine teste libidini\npareat? an est aliquid per se ipsum flagitiosum, etiamsi\nnulla comitetur infamia?\nQuid? fortes viri voluptatumne calculis subductis\nproelium ineunt, sanguinem pro patria profundunt, an\nquodam animi ardore atque impetu concitati? utrum\ntandem censes, Torquate, Imperiosum illum, si nostra\nverba audiret, tuamne de se orationem libentius auditurum fuisse an meam, cum ego dicerem nihil eum fecisse sua causa omniaque rei publicae, tu contra nihil\nnisi sua? si vero id etiam explanare velles apertiusque\ndiceres nihil eum fecisse nisi voluptatis causa, quo\nmodo eum tandem laturum fuisse existimas?\nesto, fecerit, si ita vis, Torquatus propter suas utilitates—\nmalo enim dicere quam voluptates, in tanto praesertim\nviro—, num etiam eius collega P. Decius, princeps in\nea familia consulatus, cum se devoverat et equo admisso in mediam aciem Latinorum irruebat, aliquid de\nvoluptatibus suis cogitabat? ubi ut eam caperet aut\nquando? cum sciret confestim esse moriendum eamque\nmortem ardentiore studio peteret, quam Epicurus voluptatem petendam putat. quod quidem eius factum\nnisi esset iure laudatum, non esset imitatus quarto consulatu suo filius, neque porro ex eo natus cum Pyrrho\nbellum gerens consul cecidisset in proelio seque e continenti genere tertiam victimam rei publicae praebuisset.\nContineo me ab exemplis. Graecis hoc modicum est:\nLeonidas, Epaminondas, tres aliqui aut quattuor; ego\nsi nostros colligere coepero, perficiam illud quidem, ut\nse virtuti tradat constringendam voluptas, sed dies me\ndeficiet, et, ut Aulus Varius, qui est habitus iudex durior, dicere consessori solebat, cum datis testibus alii\ntamen citarentur: Aut hoc testium satis est, aut nescio,\nquid satis sit, sic a me satis datum est testium. Quid\nenim? te ipsum, dignissimum maioribus tuis, voluptasne induxit, ut adolescentulus eriperes P. Sullae consulatum? quem cum ad patrem tuum rettulisses, fortissimum virum, qualis ille vel consul vel civis cum\nsemper, tum post consulatum fuit! quo quidem auctore\nnos ipsi ea gessimus, ut omnibus potius quam ipsis\nnobis consuluerimus.\nAt quam pulchre dicere videbare,\ncum ex altera parte ponebas cumulatum aliquem plurimis et maximis voluptatibus nullo nec praesenti nec\nfuturo dolore, ex altera autem cruciatibus maximis toto\ncorpore nulla nec adiuncta nec sperata voluptate, et\nquaerebas, quis aut hoc miserior aut superiore illo beatior; deinde concludebas summum malum esse dolorem,\nsummum bonum voluptatem!\nLucius Thorius Balbus fuit, Lanuvinus, quem meminisse tu non potes. is ita vivebat, ut nulla tam exquisita posset inveniri voluptas, qua non abundaret. erat\net cupidus voluptatum et eius generis intellegens et\ncopiosus, ita non superstitiosus, ut illa plurima in sua\npatria sacrificia et fana contemneret, ita non timidus\nad mortem, ut in acie sit ob rem publicam interfectus.\ncupiditates non Epicuri divisione finiebat, sed sua satietate. habebat tamen rationem valitudinis: utebatur iis\nexercitationibus, ut ad cenam et sitiens et esuriens veniret, eo cibo, qui et suavissimus esset et idem facillimus ad concoquendum, vino et ad voluptatem et ne\nnoceret. cetera illa adhibebat, quibus demptis negat se\nEpicurus intellegere quid sit bonum. aberat omnis dolor, qui si adesset, nec molliter ferret et tamen medicis\nplus quam philosophis uteretur. color egregius, integra\nvalitudo, summa gratia, vita denique conferta voluptatum omnium varietate.\nhunc vos beatum; ratio quidem\nvestra sic cogit. at ego quem huic anteponam non\naudeo dicere; dicet pro me ipsa virtus nec dubitabit\nisti vestro beato M. Regulum anteponere, quem quidem,\ncum sua voluntate, nulla vi coactus praeter fidem, quam\ndederat hosti, ex patria Karthaginem revertisset, tum\nipsum, cum vigiliis et fame cruciaretur, clamat virtus\nbeatiorem fuisse quam potantem in rosa Thorium. bella\nmagna gesserat, bis consul fuerat, triumpharat nec tamen sua illa superiora tam magna neque tam praeclara ducebat quam illum ultimum casum, quem propter fidem constantiamque susceperat, qui nobis miserabilis videtur audientibus, illi perpetienti erat voluptarius. non enim hilaritate nec lascivia nec risu aut\nioco, comite levitatis, saepe etiam tristes firmitate et\nconstantia sunt beati.\nstuprata per vim Lucretia a regis filio testata civis se ipsa interemit. hic dolor populi\nRomani duce et auctore Bruto causa civitati libertatis\nfuit, ob eiusque mulieris memoriam primo anno et vir\net pater eius consul est factus. tenuis Lucius Verginius\nunusque de multis sexagesimo anno post libertatem\nreceptam virginem filiam sua manu occidit potius, quam\nea Ap. Claudii libidini, qui tum erat summo cum\nimperio, dederetur.\nAut haec tibi, Torquate, sunt vituperanda aut patrocinium voluptatis repudiandum. quod autem patrocinium aut quae ista causa est voluptatis, quae nec\ntestes ullos e claris viris nec laudatores poterit adhibere? ut enim nos ex annalium monimentis testes excitamus eos, quorum omnis vita consumpta est in laboribus gloriosis, qui voluptatis nomen audire non\npossent, sic in vestris disputationibus historia muta est.\nnumquam audivi in Epicuri schola Lycurgum, Solonem,\nMiltiadem, Themistoclem, Epaminondam nominari, qui\nin ore sunt ceterorum omnium philosophorum. nunc\nvero, quoniam haec nos etiam tractare coepimus, suppeditabit nobis Atticus noster e thesauris suis quos et\nquantos viros! nonne melius est de his aliquid quam\ntantis voluminibus de Themista loqui?\nsint ista Graecorum; quamquam ab iis philosophiam et omnes ingenuas disciplinas habemus; sed tamen est aliquid,\nquod nobis non liceat, liceat illis.\nPugnant Stoici cum Peripateticis. alteri negant quicquam esse bonum, nisi quod honestum sit, alteri plurimum se et longe longeque plurimum tribuere honestati,\nsed tamen et in corpore et extra esse quaedam bona.\net certamen honestum et disputatio splendida! omnis\nest enim de virtutis dignitate contentio. at cum tuis cum\ndisseras, multa sunt audienda etiam de obscenis voluptatibus, de quibus ab Epicuro saepissime dicitur.\nnon\npotes ergo ista tueri, Torquate, mihi crede, si te ipse\net tuas cogitationes et studia perspexeris; pudebit te,\ninquam, illius tabulae, quam Cleanthes sane commode\nverbis depingere solebat. iubebat eos, qui audiebant,\nsecum ipsos cogitare pictam in tabula Voluptatem pulcherrimo vestitu et ornatu regali in solio sedentem,\npraesto esse Virtutes ut ancillulas, quae nihil aliud agerent,\n\nnullum suum officium ducerent, nisi ut Voluptati\nministrarent et eam tantum ad aurem admonerent, si\nmodo id pictura intellegi posset, ut caveret ne quid\nfaceret inprudens, quod offenderet animos hominum,\naut quicquam, e quo oriretur aliquis dolor. Nos quidem Virtutes sic natae sumus, ut tibi serviremus, aliud\nnegotii nihil habemus.\nAt negat Epicurus—hoc enim vestrum lumen est—\nquemquam, qui honeste non vivat, iucunde posse vivere. quasi ego id curem, quid ille aiat aut neget. illud\nquaero, quid ei, qui in voluptate summum bonum ponat, consentaneum sit dicere. quid affers, cur Thorius,\ncur Caius Postumius, cur omnium horum magister, Orata, non iucundissime vixerit? ipse negat, ut ante dixi,\nluxuriosorum vitam reprehendendam, nisi plane fatui\nsint, id est nisi aut cupiant aut metuant. quarum ambarum rerum cum medicinam pollicetur, luxuriae licentiam pollicetur. his enim rebus detractis negat se reperire in asotorum vita quod reprehendat.\nNon igitur potestis voluptate omnia dirigentes aut\ntueri aut retinere virtutem. nam nec vir bonus ac iustus\nhaberi debet qui, ne malum habeat, abstinet se ab iniuria. nosti, credo, illud: 'Ne/mo pius est, qui/ pietatemâ€”';\ncave putes quicquam esse verius. nec enim, dum metuit, iustus est, et certe, si metuere destiterit, non erit;\nnon metuet autem, sive celare poterit, sive opibus\nmagnis quicquid fecerit optinere, certeque malet existimari bonus vir, ut non sit, quam esse, ut non putetur. ita, quod certissimum est, pro vera certaque iustitia simulationem nobis iustitiae traditis praecipitisque\nquodam modo ut nostram stabilem conscientiam contemnamus, aliorum errantem opinionem aucupemur.\nQuae dici eadem de ceteris virtutibus possunt, quarum omnium fundamenta vos in voluptate tamquam\nin aqua ponitis. quid enim? fortemne possumus dicere\neundem illum Torquatum?â€”delector enim, quamquam te non possum, ut ais, corrumpere, delector, inquam, et familia vestra et nomine. et hercule mihi vir\noptimus nostrique amantissimus, Aulus Torquatus, versatur ante oculos, cuius quantum studium et quam insigne fuerit erga me temporibus illis, quae nota sunt\nomnibus, scire necesse est utrumque vestrum. quae\nmihi ipsi, qui volo et esse et haberi gratus, grata non\nessent, nisi eum perspicerem mea causa mihi amicum\nfuisse, non sua, nisi hoc dicis sua, quod interest omnium recte facere. si id dicis, vicimus. id enim volumus, id contendimus, ut officii fructus sit ipsum officium.\nhoc ille tuus non vult omnibusque ex rebus voluptatem\nquasi mercedem exigit. sed ad illum redeo. si voluptatis causa cum Gallo apud Anienem depugnavit provocatus et ex eius spoliis sibi et torquem et cognomen\ninduit ullam aliam ob causam, nisi quod ei talia facta\ndigna viro videbantur, fortem non puto. iam si pudor,\nsi modestia, si pudicitia, si uno verbo temperantia\npoenae aut infamiae metu coe+rcebuntur, non sanctitate\nsua se tuebuntur, quod adulterium, quod stuprum, quae\nlibido non se proripiet ac proiciet aut occultatione proposita aut inpunitate aut licentia?\nQuid? illud, Torquate, quale tandem videtur, te isto nomine, ingenio,\ngloria, quae facis, quae cogitas, quae contendis quo\nreferas, cuius rei causa perficere quae conaris velis,\nquid optimum denique in vita iudices non audere in\nconventu dicere? quid enim mereri velis, iam cum\nmagistratum inieris et in contionem ascenderis—est\nenim tibi edicendum quae sis observaturus in iure dicendo,\n\net fortasse etiam, si tibi erit visum, aliquid de\nmaioribus tuis et de te ipso dices more maiorum—,\nquid merearis igitur, ut dicas te in eo magistratu omnia voluptatis causa facturum esse, teque nihil fecisse\nin vita nisi voluptatis causa? 'An me', inquis, tam\namentem putas, ut apud imperitos isto modo loquar?\nAt tu eadem ista dic in iudicio aut, si coronam times,\ndic in senatu. numquam facies. cur, nisi quod turpis\noratio est? mene ergo et Triarium dignos existimas,\napud quos turpiter loquare?\nVerum esto:\n\nverbum ipsum voluptatis non habet\ndignitatem, nec nos fortasse intellegimus. hoc enim\nidentidem dicitis, non intellegere nos quam dicatis voluptatem. rem videlicet difficilem et obscuram! individua cum dicitis et intermundia, quae nec sunt ulla\nnec possunt esse, intellegimus, voluptas, quae passeribus omnibus nota est, a nobis intellegi non potest?\nquid, si efficio ut fateare me non modo quid sit voluptas scire—est enim iucundus motus in sensu—, sed\netiam quid eam tu velis esse? tum enim eam ipsam\nvis, quam modo ego dixi, et nomen inponis, in motu\nut sit et faciat aliquam varietatem, tum aliam quandam\nsummam voluptatem, quo addi nihil possit; eam tum\nadesse, cum dolor omnis absit; eam stabilem appellas.\nsit sane ista voluptas. dic in quovis conventu te omnia facere, ne doleas. si ne hoc quidem satis ample,\nsatis honeste dici putas, dic te omnia et in isto magistratu et in omni vita utilitatis tuae causa facturum,\nnihil nisi quod expediat, nihil denique nisi tua causa:\nquem clamorem contionis aut quam spem consulatus\neius, qui tibi paratissimus est, futuram putas? eamne\nrationem igitur sequere, qua tecum ipse et cum tuis\nutare, profiteri et in medium proferre non audeas? at\nvero illa, quae Peripatetici, quae Stoici dicunt, semper\ntibi in ore sunt in iudiciis, in senatu. officium, aequitatem, dignitatem, fidem, recta, honesta, digna imperio,\ndigna populo Romano, omnia pericula pro re publica,\nmori pro patria, haec cum loqueris, nos barones stupemus, tu videlicet tecum ipse rides.\nnam inter ista tam\nmagnifica verba tamque praeclara non habet ullum\nvoluptas locum, non modo illa, quam in motu esse dicitis, quam omnes urbani rustici, omnes, inquam, qui\nLatine loquuntur, voluptatem vocant, sed ne haec quidem stabilis, quam praeter vos nemo appellat voluptatem.\nVide igitur ne non debeas verbis nostris uti, sententiis tuis. quodsi vultum tibi, si incessum fingeres, quo\ngravior viderere, non esses tui similis; verba tu fingas\net ea dicas, quae non sentias? aut etiam, ut vestitum,\nsic sententiam habeas aliam domesticam, aliam forensem, ut in fronte ostentatio sit, intus veritas occultetur?\nvide, quaeso, rectumne sit. mihi quidem eae verae\nvidentur opiniones, quae honestae, quae laudabiles,\nquae gloriosae, quae in senatu, quae apud populum,\nquae in omni coetu concilioque profitendae sint, ne id\nnon pudeat sentire, quod pudeat dicere.\n\nAmicitiae vero locus ubi esse potest aut quis amicus\nesse cuiquam, quem non ipsum amet propter ipsum?\nquid autem est amare, e quo nomen ductum amicitiae\nest, nisi velle bonis aliquem affici quam maximis,\netiamsi ad se ex iis nihil redundet? 'Prodest', inquit,\nmihi eo esse animo. Immo videri fortasse. esse enim,\nnisi eris, non potes. qui autem esse poteris, nisi te\namor ipse ceperit? quod non subducta utilitatis ratione\neffici solet, sed ipsum a se oritur et sua sponte nascitur.\nAt enim sequor utilitatem. Manebit ergo amicitia tam\ndiu, quam diu sequetur utilitas, et, si utilitas amicitiam\nconstituet, tollet eadem.\nsed quid ages tandem, si utilitas ab amicitia, ut fit saepe, defecerit? relinquesne?\nquae ista amicitia est? retinebis? qui convenit? quid\nenim de amicitia statueris utilitatis causa expetenda\nvides. Ne in odium veniam, si amicum destitero tueri.\nPrimum cur ista res digna odio est, nisi quod est turpis? quodsi, ne quo incommodo afficiare, non relinques amicum, tamen, ne sine fructu alligatus sis, ut\nmoriatur optabis. Quid, si non modo utilitatem tibi\nnullam afferet, sed iacturae rei familiaris erunt faciendae, labores suscipiendi, adeundum vitae periculum?\nne tum quidem te respicies et cogitabis sibi quemque\nnatum esse et suis voluptatibus? vadem te ad mortem\ntyranno dabis pro amico, ut Pythagoreus ille Siculo fecit\ntyranno? aut, Pylades cum sis, dices te esse Orestem,\nut moriare pro amico? aut, si esses Orestes, Pyladem\nrefelleres, te indicares et, si id non probares, quo minus ambo una necaremini non precarere?\nFaceres tu\nquidem, Torquate, haec omnia; nihil enim arbitror esse\nmagna laude dignum, quod te praetermissurum credam\naut mortis aut doloris metu. non quaeritur autem quid\nnaturae tuae consentaneum sit, sed quid disciplinae.\nratio ista, quam defendis, praecepta, quae didicisti, quae\nprobas, funditus evertunt amicitiam, quamvis eam Epicurus, ut facit, in caelum efferat laudibus.\nAt coluit ipse amicitias. Quis, quaeso, illum negat\net bonum virum et comem et humanum fuisse? de ingenio eius in his disputationibus, non de moribus quaeritur. sit ista in Graecorum levitate perversitas, qui\nmaledictis insectantur eos, a quibus de veritate dissentiunt. sed quamvis comis in amicis tuendis fuerit, tamen, si haec vera sunt—nihil enim affirmo—, non\nsatis acutus fuit. At multis se probavit.\nEt quidem\niure fortasse, sed tamen non gravissimum est testimonium multitudinis. in omni enim arte vel studio vel\nquavis scientia vel in ipsa virtute optimum quidque\nrarissimum est. ac mihi quidem, quod et ipse bonus\nvir fuit et multi Epicurei et fuerunt et hodie sunt et in\namicitiis fideles et in omni vita constantes et graves\nnec voluptate, sed officio consilia moderantes, hoc videtur maior vis honestatis et minor voluptatis. ita enim\nvivunt quidam, ut eorum vita refellatur oratio. atque\nut ceteri dicere existimantur melius quam facere, sic\nhi mihi videntur facere melius quam dicere.\nSed haec nihil sane ad rem;\n\nilla videamus, quae a\nte de amicitia dicta sunt. e quibus unum mihi videbar\nab ipso Epicuro dictum cognoscere, amicitiam a voluptate non posse divelli ob eamque rem colendam esse,\nquod, quoniam\nsine ea tuto et sine metu vivi non\nposset, ne iucunde quidem posset. satis est ad hoc\nresponsum. Attulisti aliud humanius horum recentiorum,\nnumquam dictum ab ipso illo, quod sciam, primo utilitatis causa amicum expeti, cum autem usus accessisset,\ntum ipsum amari per se etiam omissa spe voluptatis.\nhoc etsi multimodis reprehendi potest, tamen accipio,\nquod dant. mihi enim satis est, ipsis non satis. nam\naliquando posse recte fieri dicunt nulla expectata nec\nquaesita voluptate.\nPosuisti etiam dicere alios foedus\nquoddam inter se facere sapientis, ut, quem ad modum\nsint in se ipsos animati, eodem modo sint erga amicos;\nid et fieri posse et saepe esse factum et ad voluptates\npercipiendas maxime pertinere. hoc foedus facere si\npotuerunt, faciant etiam illud, ut aequitatem, modestiam,\nvirtutes omnes per se ipsas gratis diligant. an vero, si\nfructibus et emolumentis et utilitatibus amicitias colemus, si nulla caritas erit, quae faciat amicitiam ipsam\nsua sponte, vi sua, ex se et propter se expetendam,\ndubium est, quin fundos et insulas amicis anteponamus?\nLicet hic rursus ea commemores, quae optimis verbis ab Epicuro de laude amicitiae dicta sunt. non\nquaero, quid dicat, sed quid convenienter possit rationi\net sententiae suae dicere. Utilitatis causa amicitia est\nquaesita.\nNum igitur utiliorem tibi hunc Triarium putas esse posse, quam si tua sint Puteolis granaria?\ncollige omnia, quae soletis: Praesidium amicorum.\nSatis est tibi in te, satis in legibus, satis in mediocribus\namicitiis praesidii. iam contemni non poteris. odium\nautem et invidiam facile vitabis. ad eas enim res ab\nEpicuro praecepta dantur. et tamen tantis vectigalibus\nad liberalitatem utens etiam sine hac Pyladea amicitia\nmultorum te benivolentia praeclare tuebere et munies.\n\nAt quicum ioca seria, ut dicitur, quicum arcana, quicum occulta omnia?\nTecum optime, deinde etiam cum\nmediocri amico. sed fac ista esse non inportuna; quid\nad utilitatem tantae pecuniae? vides igitur, si amicitiam sua caritate metiare, nihil esse praestantius, sin\nemolumento, summas familiaritates praediorum fructuosorum mercede superari. me igitur ipsum ames oportet, non mea, si veri amici futuri sumus.\nSed in rebus apertissimis nimium longi sumus. perfecto enim et concluso neque virtutibus neque amicitiis\nusquam locum esse, si ad voluptatem omnia referantur,\nnihil praeterea est magnopere dicendum. ac tamen, ne\ncui loco non videatur esse responsum, pauca etiam\nnunc dicam ad reliquam orationem tuam.\nquoniam\nigitur omnis summa philosophiae ad beate vivendum\nrefertur, idque unum expetentes homines se ad hoc\nstudium contulerunt, beate autem vivere alii in alio,\nvos in voluptate ponitis, item contra miseriam omnem\nin dolore, id primum videamus, beate vivere vestrum\nquale sit. atque hoc dabitis, ut opinor, si modo sit aliquid esse beatum, id oportere totum poni in potestate\nsapientis. nam si amitti vita beata potest, beata esse\nnon potest. quis enim confidit semper sibi illud stabile et firmum permansurum, quod fragile et caducum\nsit? qui autem diffidet perpetuitati bonorum suorum,\ntimeat necesse est, ne aliquando amissis illis sit miser.\nbeatus autem esse in maximarum rerum timore nemo\npotest. nemo igitur esse beatus potest.\nneque enim in\naliqua parte, sed in perpetuitate temporis vita beata\ndici solet, nec appellatur omnino vita, nisi confecta atque absoluta, nec potest quisquam alias beatus esse,\nalias miser; qui enim existimabit posse se miserum\nesse beatus non erit. nam cum suscepta semel est\nbeata vita, tam permanet quam ipsa illa effectrix beatae\nvitae sapientia neque expectat ultimum tempus aetatis,\nquod Croeso scribit Herodotus praeceptum a Solone.\nAt enim, quem ad modum tute dicebas, negat Epicurus\ndiuturnitatem quidem temporis ad beate vivendum\naliquid afferre, nec minorem voluptatem percipi in brevitate temporis, quam si illa sit sempiterna.\nhaec dicuntur inconstantissime. cum enim summum bonum\nin voluptate ponat, negat infinito tempore aetatis voluptatem fieri maiorem quam finito atque modico. qui\nbonum omne in virtute ponit, is potest dicere perfici\nbeatam vitam perfectione virtutis; negat enim summo\nbono afferre incrementum diem. qui autem voluptate\nvitam effici beatam putabit, qui sibi is conveniet, si\nnegabit voluptatem crescere longinquitate? igitur ne\ndolorem quidem. an dolor longissimus quisque miserrimus, voluptatem non optabiliorem diuturnitas facit?\nquid est igitur, cur ita semper deum appellet Epicurus\nbeatum et aeternum? dempta enim aeternitate nihilo\nbeatior Iuppiter quam Epicurus; uterque enim summo\nbono fruitur, id est voluptate. At enim hic etiam dolore. At eum nihili facit; ait enim se, si uratur,\nQuam\nhoc suave! dicturum.\nqua igitur re ab deo vincitur,\nsi aeternitate non vincitur? in qua quid est boni praeter summam voluptatem, et eam sempiternam? quid\nergo attinet gloriose loqui, nisi constanter loquare? In\nvoluptate corporis—addam, si vis, 'animi', dum ea\nipsa, ut vultis, sit e corpore—situm est vivere beate.\nQuid? istam voluptatem perpetuam quis potest praestare sapienti? nam quibus rebus efficiuntur voluptates,\neae non sunt in potestate sapientis. non enim in ipsa\nsapientia positum est beatum esse, sed in iis rebus,\nquas sapientia comparat ad voluptatem. totum autem\nid externum est, et quod externum, id in casu est. ita\nfit beatae vitae domina fortuna, quam Epicurus ait exiguam intervenire sapienti.\nAge, inquies, ista parva sunt. Sapientem locupletat\nipsa natura, cuius divitias Epicurus parabiles esse docuit. Haec bene dicuntur, nec ego repugno, sed inter\nsese ipsa pugnant. negat enim tenuissimo victu, id est\ncontemptissimis escis et potionibus, minorem voluptatem percipi quam rebus exquisitissimis ad epulandum.\nhuic ego, si negaret quicquam interesse ad beate vivendum quali uteretur victu, concederem, laudarem\netiam; verum enim diceret, idque Socratem, qui voluptatem nullo loco numerat, audio dicentem, cibi condimentum esse famem, potionis sitim. sed qui ad voluptatem omnia referens vivit ut Gallonius, loquitur ut\nFrugi ille Piso, non audio nec eum, quod sentiat, dicere existimo.\nnaturales divitias dixit parabiles esse,\nquod parvo esset natura contenta. Certe, nisi voluptatem tanti aestimaretis. Non minor, inquit, voluptas\npercipitur ex vilissimis rebus quam ex pretiosissimis.\nHoc est non modo cor non habere, sed ne palatum\nquidem. qui enim voluptatem ipsam contemnunt, iis\n\nlicet dicere se acupenserem maenae non anteponere.\ncui vero in voluptate summum bonum est, huic omnia\nsensu, non ratione sunt iudicanda, eaque dicenda optima, quae sint suavissima.\nVerum esto;\n\nconsequatur summas voluptates non\nmodo parvo, sed per me nihilo, si potest; sit voluptas\nnon minor in nasturcio illo, quo vesci Persas esse solitos scribit Xenophon, quam in Syracusanis mensis,\nquae a Platone graviter vituperantur; sit, inquam, tam\nfacilis, quam vultis, comparatio voluptatis, quid de dolore dicemus? cuius tanta tormenta sunt, ut in iis beata\nvita, si modo dolor summum malum est, esse non possit. ipse enim Metrodorus, paene alter Epicurus, beatum esse describit his fere verbis: cum corpus bene\nconstitutum sit et sit exploratum ita futurum. an id\nexploratum cuiquam potest esse, quo modo se hoc habiturum sit corpus, non dico ad annum, sed ad vesperum? dolor ergo, id est summum malum, metuetur\nsemper, etiamsi non aderit; iam enim adesse poterit.\nqui potest igitur habitare in beata vita summi mali metus?\nTraditur, inquit, ab Epicuro ratio neglegendi doloris. Iam id ipsum absurdum, maximum malum neglegi. sed quae tandem ista ratio est? Maximus dolor,\ninquit, brevis est. Primum quid tu dicis breve? deinde\ndolorem quem maximum? quid enim? summus dolor\nplures dies manere non potest? vide, ne etiam menses! nisi forte eum dicis, qui, simul atque arripuit, interficit. quis istum dolorem timet? illum mallem levares,\nquo optimum atque humanissimum virum, Cn. Octavium, Marci filium, familiarem meum, confici vidi,\nnec vero semel nec ad breve tempus, sed et saepe\net plane diu. quos ille, di inmortales, cum omnes artus\nardere viderentur, cruciatus perferebat! nec tamen miser\nesse, quia summum id malum non erat, tantum modo\nlaboriosus videbatur; at miser, si in flagitiosa et vitiosa\nvita afflueret voluptatibus.\nQuod autem magnum dolorem brevem, longinquum\nlevem esse dicitis, id non intellego quale sit. video enim\net magnos et eosdem bene longinquos dolores, quorum\nalia toleratio est verior, qua uti vos non potestis, qui\nhonestatem ipsam per se non amatis. fortitudinis quaedam praecepta sunt ac paene leges, quae effeminari\nvirum vetant in dolore. quam ob rem turpe putandum\nest, non dico dolere—nam id quidem est interdum\nnecesse—, sed saxum illud Lemnium clamore Philocteteo funestare,\nQuod éiulatu, quéstu, gemitu, frémitibusResonándo mutum flébiles vocés refert.\nHuic Epicurus praecentet, si potest, cui\nE víperino mórsu venae víscerumVenéno inbutae taétros cruciatús cient!\n\nSic Epicurus: Philocteta, st! brevis dolor.\nAt iam\ndecimum annum in spelunca iacet. Si longus, levis;\ndat enim intervalla et relaxat.\nPrimum non saepe,\ndeinde quae est ista relaxatio, cum et praeteriti doloris\nmemoria recens est et futuri atque inpendentis torquet\ntimor? 'Moriatur', inquit. Fortasse id optimum, sed\nubi illud: 'Plus semper voluptatis'? si enim ita est,\nvide ne facinus facias, cum mori suadeas. potius ergo\nilla dicantur: turpe esse, viri non esse debilitari dolore,\nfrangi, succumbere. nam ista vestra: Si gravis, brevis;\nsi longus, levis dictata sunt. virtutis, magnitudinis\nanimi, patientiae, fortitudinis fomentis dolor mitigari\nsolet.\nAudi, ne longe abeam, moriens quid dicat Epicurus,\nut intellegas facta eius cum dictis discrepare:\n\n'Epicurus\nHermarcho salutem. Cum ageremus', inquit, vitae beatum et eundem supremum diem, scribebamus haec.\ntanti autem aderant vesicae et torminum morbi, ut nihil ad eorum magnitudinem posset accedere. Miserum\nhominem! Si dolor summum malum est, dici aliter non\npotest. sed audiamus ipsum: 'Compensabatur', inquit,\ntamen cum his omnibus animi laetitia, quam capiebam\nmemoria rationum inventorumque nostrorum. sed tu,\nut dignum est tua erga me et philosophiam voluntate\nab adolescentulo suscepta, fac ut Metrodori tueare liberos.\nnon ego iam Epaminondae, non Leonidae mortem huius morti antepono, quorum alter cum vicisset\nLacedaemonios apud Mantineam atque ipse gravi vulnere exanimari se videret, ut primum dispexit, quaesivit salvusne esset clipeus. cum salvum esse flentes sui\nrespondissent, rogavit essentne fusi hostes. cum id quoque, ut cupiebat, audivisset, evelli iussit eam, qua erat\ntransfixus, hastam. ita multo sanguine profuso in laetitia et in victoria est mortuus. Leonidas autem, rex\nLacedaemoniorum, se in Thermopylis trecentosque eos,\nquos eduxerat Sparta, cum esset proposita aut fuga turpis aut gloriosa mors, opposuit hostibus. praeclarae\nmortes sunt imperatoriae; philosophi autem in suis lectulis plerumque moriuntur. refert tamen, quo modo.\nbeatus\nsibi videtur esse moriens. magna laus. 'Compensabatur', inquit, cum summis doloribus laetitia.\nAudio equidem philosophi vocem, Epicure, sed quid\ntibi dicendum sit oblitus es. primum enim, si vera sunt\nea, quorum recordatione te gaudere dicis, hoc est, si\nvera sunt tua scripta et inventa, gaudere non potes.\nnihil enim iam habes, quod ad corpus referas; est autem\na te semper dictum nec gaudere quemquam nisi propter corpus nec dolere. 'Praeteritis', inquit, gaudeo.\nQuibusnam praeteritis? si ad corpus pertinentibus, rationes tuas te video compensare cum istis doloribus,\nnon memoriam corpore perceptarum voluptatum; sin\nautem ad animum, falsum est, quod negas animi ullum\nesse gaudium, quod non referatur ad corpus. cur deinde\nMetrodori liberos commendas? quid in\nisto egregio\ntuo officio et tanta fide—sic enim existimo—ad\ncorpus refers?\nHuc et illuc, Torquate, vos versetis licet, nihil in hac\npraeclara epistula scriptum ab Epicuro congruens et\nconveniens decretis eius reperietis. ita redarguitur ipse\na sese, convincunturque scripta eius probitate ipsius ac\nmoribus. nam ista commendatio puerorum, memoria\net caritas amicitiae, summorum officiorum in extremo\nspiritu conservatio indicat innatam esse homini probitatem gratuitam, non invitatam voluptatibus nec praemiorum mercedibus evocatam. quod enim testimonium\nmaius quaerimus, quae honesta et recta sint, ipsa esse\noptabilia per sese, cum videamus tanta officia morientis?\nSed ut epistulam laudandam arbitror eam, quam\nmodo totidem fere verbis interpretatus sum, quamquam\nea cum summa eius philosophia nullo modo congruebat, sic eiusdem testamentum non solum a\nphilosophi gravitate, sed etiam ab ipsius sententia iudico discrepare. scripsit enim et multis saepe verbis et breviter\narteque in eo libro, quem modo nominavi, mortem\nnihil ad nos pertinere. quod enim dissolutum\nsit, id esse sine sensu, quod autem sine sensu\nsit, id nihil ad nos pertinere omnino. hoc ipsum\nelegantius poni meliusque potuit. nam quod ita positum est, quod dissolutum sit, id esse sine sensu,\nid eius modi est, ut non satis plane dicat quid sit dissolutum. sed tamen intellego quid velit.\nquaero autem\nquid sit, quod, cum dissolutione, id est morte, sensus\nomnis extinguatur, et cum reliqui nihil sit omnino, quod\npertineat ad nos, tam accurate tamque diligenter caveat\net sanciat ut Amynomachus et Timocrates, heredes sui, de Hermarchi sententia dent quod\nsatis sit ad diem agendum natalem suum quotannis mense Gamelione itemque omnibus mensibus vicesimo die lunae dent ad eorum epulas,\nqui una secum philosophati sint, ut et sui et\nMetrodori memoria colatur.\nhaec ego non possum\ndicere non esse hominis quamvis et belli et humani,\nsapientis vero nullo modo, physici praesertim, quem se\nille esse vult, putare ullum esse cuiusquam diem natalem. quid? idemne potest esse dies saepius, qui semel\nfuit? certe non potest. an eiusdem modi? ne id quidem, nisi multa annorum intercesserint milia, ut omnium siderum eodem, unde profecta sint, fiat ad unum\ntempus reversio. nullus est igitur cuiusquam dies natalis. At habetur! Et ego id scilicet nesciebam! Sed\nut sit, etiamne post mortem coletur? idque testamento\ncavebit is, qui nobis quasi oraculum ediderit nihil post\nmortem ad nos pertinere? haec non erant eius, qui innumerabilis mundos infinitasque regiones, quarum nulla\nesset ora, nulla extremitas, mente peragravisset. num\nquid tale Democritus? ut alios omittam, hunc appello,\nquem ille unum secutus est.\nquodsi dies notandus fuit,\neumne potius, quo natus, an eum, quo sapiens factus\nest? Non potuit, inquies, fieri sapiens, nisi natus esset.\net\nIsto modo, ne si avia quidem eius nata non esset.\nres tota, Torquate, non doctorum hominum, velle post\nmortem epulis celebrari memoriam sui nominis. quos\nquidem dies quem ad modum agatis et in quantam hominum facetorum urbanitatem incurratis, non dico—\nnihil opus est litibus—; tantum dico, magis fuisse vestrum agere Epicuri diem natalem, quam illius testamento cavere ut ageretur.\nSed ut ad propositum—de dolore enim cum diceremus, ad istam epistulam delati sumus—, nunc totum\nillud concludi sic licet: qui in summo malo est, is tum,\ncum in eo est, non est beatus; sapiens autem semper\nbeatus est et est aliquando in dolore; non est igitur\nsummum malum dolor.\nIam illud quale tandem est, bona praeterita non effluere sapienti, mala meminisse non oportere? primum\nin nostrane potestate est, quid meminerimus? Themistocles quidem, cum ei Simonides an quis alius artem\nmemoriae polliceretur, 'Oblivionis', inquit, mallem. Nam\nmemini etiam quae nolo, oblivisci non possum quae\nvolo.\nMagno hic ingenio, sed res se tamen sic habet,\nut nimis imperiosi philosophi sit vetare meminisse. vide\nne ista sint Manliana vestra aut maiora etiam, si imperes quod facere non possim. quid, si etiam iucunda\nmemoria est praeteritorum malorum? ut proverbia non\nnulla veriora sint quam vestra dogmata. vulgo enim\ndicitur: 'Iucundi acti labores', nec male Euripides—\nconcludam, si potero, Latine; Graecum enim hunc versum nostis omnes—: Suavi/s laborum est praeteritorum\nme/moria.\nSed ad bona praeterita redeamus. quae si\na vobis talia dicerentur, qualibus Caius Marius uti poterat, ut expulsus, egens, in palude demersus tropaeorum recordatione levaret dolorem suum, audirem et plane\nprobarem. nec enim absolvi beata vita sapientis neque\nad exitum perduci poterit, si prima quaeque bene ab\neo consulta atque facta ipsius oblivione obruentur.\nsed\nvobis voluptatum perceptarum recordatio vitam beatam\nfacit, et quidem corpore perceptarum. nam si quae sunt\naliae, falsum est omnis animi voluptates esse e corporis\nsocietate. corporis autem voluptas si etiam praeterita\ndelectat, non intellego, cur Aristoteles Sardanapalli epigramma tantopere derideat, in quo ille rex Syriae glorietur se omnis secum libidinum voluptates abstulisse.\nQuod enim ne vivus quidem, inquit, diutius sentire poterat, quam dum fruebatur, quo modo\nid potuit mortuo permanere? effluit igitur voluptas\ncorporis et prima quaeque avolat saepiusque relinquit causam paenitendi quam recordandi. itaque beatior Africanus cum patria illo modo loquens: Desine,\nRoma, tuos hostes reliquaque praeclare: Nam tibi\nmoenimenta mei peperere labores.\nLaboribus hic praeteritis gaudet, tu iubes voluptatibus, et hic se ad ea\nrevocat, e quibus nihil umquam rettulerit ad corpus,\ntu totus haeres in corpore.\n\nIllud autem ipsum qui optineri potest, quod dicitis,\nomnis animi et voluptates et dolores ad corporis voluptates ac dolores pertinere?\nnihilne te delectat umquam\n—video, quicum loquar—, te igitur, Torquate, ipsum\nper se nihil delectat? omitto dignitatem, honestatem,\nspeciem ipsam virtutum, de quibus ante dictum est,\nhaec leviora ponam: poe+ma, orationem cum aut scribis\naut legis, cum omnium factorum, cum regionum conquiris historiam, signum, tabula, locus amoenus, ludi,\nvenatio, villa Luculli—nam si tuam dicerem, latebram haberes; ad corpus diceres pertinere—, sed ea,\nquae dixi, ad corpusne refers? an est aliquid, quod te\nsua sponte delectet? aut pertinacissimus fueris, si in\neo perstiteris ad corpus ea, quae dixi, referri, aut deserueris totam Epicuri voluptatem, si negaveris.\n\nQuod vero a te disputatum est maiores esse voluptates et dolores animi quam corporis, quia trium temporum particeps animus sit, corpore autem praesentia\nsolum sentiantur, qui id probari potest, ut is, qui propter me aliquid gaudeat, plus quam ego ipse gaudeat?\nanimo voluptas oritur propter voluptatem corporis, et\nmaior est animi voluptas quam corporis. ita fit, ut gratulator laetior sit quam is, cui gratulatur. Sed dum\nefficere vultis beatum sapientem, cum maximas animo\nvoluptates percipiat omnibusque partibus maiores quam\ncorpore, quid occurrat non videtis. animi enim quoque\ndolores percipiet omnibus partibus maiores quam corporis. ita miser sit aliquando necesse est is, quem vos\nbeatum semper vultis esse, nec vero id, dum omnia ad\nvoluptatem doloremque referetis, efficietis umquam.\nQuare aliud aliquod, Torquate, hominis summum bonum reperiendum est, voluptatem bestiis concedamus,\nquibus vos de summo bono testibus uti soletis. quid,\nsi etiam bestiae multa faciunt duce sua quaeque natura partim indulgenter vel cum labore, ut in gignendo,\nin educando, perfacile ut\nappareat aliud quiddam iis\npropositum, non voluptatem? partim cursu et peragratione laetantur, congregatione aliae coetum quodam\nmodo civitatis imitantur;\nvidemus in quodam volucrium\ngenere non nulla indicia pietatis, cognitionem, memoriam, in multis etiam desideria videmus. ergo in bestiis\nerunt secreta e voluptate humanarum quaedam simulacra virtutum, in ipsis hominibus virtus nisi voluptatis\ncausa nulla erit? et homini, qui ceteris animantibus\nplurimum praestat, praecipue a natura nihil datum esse\ndicemus?\nNos vero, siquidem in voluptate sunt omnia, longe\nmultumque superamur a bestiis, quibus ipsa terra fundit ex sese pastus varios atque abundantes nihil laborantibus, nobis autem aut vix aut ne vix quidem suppetunt multo labore quaerentibus. nec tamen ullo modo\nsummum pecudis bonum et hominis idem mihi videri\npotest. quid enim tanto opus est instrumento in optimis\n\nartibus comparandis? quid tanto concursu honestissimorum studiorum, tanto virtutum comitatu, si ea nullam\nad aliam rem nisi ad voluptatem conquiruntur?\nut, si\nXerxes, cum tantis classibus tantisque equestribus et\npedestribus copiis Hellesponto iuncto Athone perfosso\nmari ambulavisset terra navigavisset, si, cum tanto impetu in Graeciam venisset, causam quis ex eo quaereret tantarum copiarum tantique belli, mel se auferre ex\nHymetto voluisse diceret, certe sine causa videretur\ntanta conatus, sic nos sapientem plurimis et gravissimis\nartibus atque virtutibus instructum et ornatum non, ut\nillum, maria pedibus peragrantem, classibus montes,\nsed omne caelum totamque cum universo mari terram\nmente complexum voluptatem petere si dicemus, mellis\ncausa dicemus tanta molitum.\nad altiora quaedam et\nmagnificentiora, mihi crede, Torquate, nati sumus, nec\nid ex animi solum partibus, in quibus inest memoria\nrerum innumerabilium, in te quidem infinita, inest coniectura consequentium non multum a divinatione differens, inest moderator cupiditatis pudor, inest ad humanam societatem iustitiae fida custodia, inest in perpetiendis laboribus adeundisque periculis firma et stabilis doloris mortisque contemptioâ€”ergo haec in animis, tu autem etiam membra ipsa sensusque considera,\nqui tibi, ut reliquae corporis partes, non comites solum\nvirtutum, sed ministri etiam videbuntur.\nQuid? si in\nipso corpore multa voluptati praeponenda sunt, ut vires,\nvalitudo, velocitas, pulchritudo, quid tandem in animis\ncenses? in quibus doctissimi illi veteres inesse quiddam caeleste et divinum putaverunt.\nQuodsi esset in voluptate summum bonum, ut dicitis, optabile esset maxima in voluptate nullo intervallo\ninteriecto dies noctesque versari, cum omnes sensus\ndulcedine omni quasi perfusi moverentur. quis est autem\ndignus nomine hominis, qui unum diem totum velit esse\nin genere isto voluptatis? Cyrenaici quidem non recusant; vestri haec verecundius, illi fortasse constantius.\nsed lustremus animo non has maximas artis, quibus\nqui carebant inertes a maioribus nominabantur, sed\nquaero num existimes, non dico Homerum, Archilochum, Pindarum, sed Phidian, Polyclitum, Zeuxim ad\nvoluptatem artes suas direxisse. ergo opifex plus sibi\nproponet ad formarum quam civis excellens ad factorum pulchritudinem? quae autem est alia causa erroris\ntanti tam longe lateque diffusi, nisi quod is, qui voluptatem summum bonum esse decernit, non cum ea parte\nanimi, in\nqua inest ratio atque consilium, sed cum\ncupiditate, id est cum animi levissima parte, deliberat?\nQuaero enim de te, si sunt di, ut vos etiam putatis, qui\npossint esse beati, cum voluptates corpore percipere\nnon possint, aut, si sine eo genere voluptatis beati sint,\ncur similem animi usum in sapiente esse nolitis.\nLege laudationes, Torquate, non eorum, qui sunt ab\nHomero laudati, non Cyri, non Agesilai, non Aristidi\naut Themistocli, non Philippi aut Alexandri, lege nostrorum hominum, lege vestrae familiae;\n\nneminem videbis\nita laudatum, ut artifex callidus comparandarum voluptatum diceretur. non elogia monimentorum id significant, velut hoc ad portam: Hunc unum plurimae consentiunt gentes populi primarium fuisse virum.\nIdne\nconsensisse de Calatino plurimas gentis arbitramur, primarium populi fuisse, quod praestantissimus fuisset in\nconficiendis voluptatibus? ergo in iis adolescentibus\nbonam spem esse dicemus et magnam indolem, quos\nsuis commodis inservituros et quicquid ipsis expediat\nfacturos arbitrabimur? nonne videmus quanta perturbatio rerum omnium consequatur, quanta confusio?\ntollitur beneficium, tollitur gratia, quae sunt vincla concordiae. nec enim, cum tua causa cui commodes, beneficium illud habendum est, sed faeneratio, nec gratia\ndeberi videtur ei, qui sua causa commodaverit. maximas vero virtutes iacere omnis necesse est voluptate\ndominante. sunt etiam turpitudines plurimae, quae, nisi\nhonestas natura plurimum valeat, cur non cadant in\nsapientem non est facile defendere.\nAc ne plura complectar—sunt enim innumerabilia—,\nbene laudata virtus voluptatis aditus intercludat necesse\nest. quod iam a me expectare noli. tute introspice in\nmentem tuam ipse eamque omni cogitatione pertractans percontare ipse te perpetuisne malis voluptatibus\nperfruens in ea, quam saepe usurpabas, tranquillitate\ndegere omnem aetatem sine dolore, adsumpto etiam\nillo, quod vos quidem adiungere soletis, sed fieri non\npotest, sine doloris metu, an, cum de omnibus gentibus\noptime mererere, cum opem indigentibus salutemque\nferres, vel Herculis perpeti aerumnas. sic enim maiores\nnostri labores non fugiendos tristissimo tamen verbo\naerumnas etiam in deo nominaverunt.\nelicerem ex te\ncogeremque, ut responderes, nisi vererer ne Herculem\nipsum ea, quae pro salute gentium summo labore gessisset, voluptatis causa gessisse diceres.\nQuae cum dixissem, Habeo, inquit Torquatus, ad\nquos ista referam, et, quamquam aliquid ipse poteram,\ntamen invenire malo paratiores.\nFamiliares nostros, credo, Sironem dicis et Philodemum, cum optimos viros, tum homines doctissimos.\nRecte, inquit, intellegis.\nAge sane, inquam. sed erat aequius Triarium aliquid\nde dissensione nostra iudicare.\nEiuro, inquit adridens, iniquum, hac quidem de re;\ntu enim ista lenius, hic Stoicorum more nos vexat.\nTum Triarius: Posthac quidem, inquit, audacius. nam\nhaec ipsa mihi erunt in promptu, quae modo audivi,\nnec ante aggrediar, quam te ab istis, quos dicis, instructum videro.\nQuae cum essent dicta, finem fecimus et ambulandi\net disputandi.\nVoluptatem quidem, Brute, si ipsa pro se loquatur\nnec tam pertinaces habeat patronos, concessuram arbitror convictam superiore libro dignitati. etenim sit inpudens, si virtuti diutius repugnet, aut si honestis iucunda anteponat aut pluris esse contendat dulcedinem\ncorporis ex eave natam laetitiam quam gravitatem animi\natque constantiam. quare illam quidem dimittamus et\nsuis se finibus tenere iubeamus, ne blanditiis eius inlecebrisque\n\nimpediatur disputandi severitas.\nquaerendum est enim, ubi sit illud summum bonum, quod reperire volumus, quoniam et voluptas ab eo remota est,\net eadem fere contra eos dici possunt, qui vacuitatem\ndoloris finem bonorum esse voluerunt, nec vero ullum\nprobetur oportet\nsummum bonum, quod virtute careat, qua nihil potest esse praestantius. itaque quamquam in eo sermone, qui cum Torquato est habitus,\nnon remissi fuimus, tamen haec acrior est cum Stoicis\nparata contentio. quae enim de voluptate dicuntur, ea\nnec acutissime nec abscondite disseruntur; neque enim\nqui defendunt eam versuti in disserendo sunt nec qui\ncontra dicunt causam difficilem repellunt.\nipse etiam\ndicit Epicurus ne argumentandum quidem esse de voluptate, quod sit positum iudicium eius in sensibus, ut\ncommoneri nos satis sit, nihil attineat doceri. quare illa\nnobis simplex fuit in utramque partem disputatio. nec\nenim in Torquati sermone quicquam implicatum aut tortuosum fuit, nostraque, ut mihi videtur, dilucida oratio.\nStoicorum autem non ignoras quam sit subtile vel spinosum potius disserendi genus, idque cum Graecis tum\nmagis nobis, quibus etiam verba parienda sunt inponendaque nova rebus novis nomina. quod quidem nemo\nmediocriter doctus mirabitur cogitans in omni arte, cuius usus vulgaris communisque non sit, multam novitatem nominum esse, cum constituantur earum rerum\nvocabula, quae in quaque arte versentur.\nitaque et dialectici et physici verbis utuntur iis, quae ipsi Graeciae\nnota non sint, geometrae vero et musici, grammatici\netiam more quodam loquuntur suo. ipsae rhetorum artes, quae sunt totae forenses atque populares, verbis\ntamen in docendo quasi privatis utuntur ac suis. atque\nut omittam has artis elegantes et ingenuas, ne opifices\nquidem tueri sua artificia possent, nisi vocabulis uterentur nobis incognitis, usitatis sibi. quin etiam agri\ncultura, quae abhorret ab omni politiore elegantia, tamen eas res, in quibus versatur, nominibus notavit novis. quo magis hoc philosopho faciendum est. ars est\nenim philosophia vitae, de qua disserens arripere verba\nde foro non potest.\nQuamquam ex omnibus philosophis\nStoici plurima novaverunt, Zenoque, eorum princeps,\nnon tam rerum inventor fuit quam verborum novorum.\nquodsi in ea lingua, quam plerique uberiorem putant,\nconcessum a Graecia est ut doctissimi homines de rebus non pervagatis inusitatis verbis uterentur, quanto\nid nobis magis est concedendum, qui ea nunc primum\naudemus attingere? et quoniam saepe diximus, et quidem cum aliqua querela non Graecorum modo, sed\neorum etiam, qui se Graecos magis quam nostros haberi volunt, nos non modo non vinci a Graecis verborum copia, sed esse in ea etiam superiores, elaborandum est ut hoc non in nostris solum artibus, sed\netiam in illorum ipsorum adsequamur. quamquam ea\nverba, quibus instituto veterum utimur pro Latinis, ut\nipsa philosophia, ut rhetorica, dialectica, grammatica,\ngeometria, musica, quamquam Latine ea dici poterant,\ntamen, quoniam usu percepta sunt, nostra ducamus.\nAtque haec quidem de rerum nominibus. de ipsis\nrebus autem saepenumero, Brute, vereor ne reprehendar, cum haec ad te scribam, qui cum in philosophia,\ntum in optimo genere philosophiae tantum processeris.\nquod si facerem quasi te erudiens, iure reprehenderer.\nsed ab eo plurimum absum neque, ut ea cognoscas,\nquae tibi notissima sunt, ad te mitto, sed quia facillime\nin nomine tuo adquiesco, et quia te habeo aequissimum\neorum studiorum, quae mihi communia tecum sunt,\nexistimatorem et iudicem. attendes igitur, ut soles, diligenter eamque controversiam diiudicabis, quae mihi\nfuit cum avunculo tuo, divino ac singulari viro.\nnam\nin Tusculano cum essem vellemque e bibliotheca pueri\nLuculli quibusdam libris uti, veni in eius villam, ut eos\nipse, ut solebam, depromerem. quo cum venissem,\nM. Catonem, quem ibi esse nescieram, vidi in bibliotheca sedentem multis circumfusum Stoicorum libris.\nerat enim, ut scis, in eo aviditas legendi, nec satiari\npoterat, quippe qui ne reprehensionem quidem vulgi inanem reformidans in ipsa curia soleret legere saepe, dum\nsenatus cogeretur, nihil operae rei publicae detrahens.\nquo magis tum in summo otio maximaque copia quasi\nhelluari libris, si hoc verbo in tam clara re utendum\nest, videbatur.\nquod cum accidisset ut alter alterum\nnecopinato videremus, surrexit statim. deinde prima\nilla, quae in congressu solemus: Quid tu, inquit, huc?\na villa enim, credo, et: Si ibi te esse scissem, ad te\nipse venissem.\nHeri, inquam, ludis commissis ex urbe profectus veni\nad vesperum. causa autem fuit huc veniendi ut quosdam hinc libros promerem. et quidem, Cato, hanc totam\ncopiam iam Lucullo nostro notam esse oportebit; nam\nhis libris eum malo quam reliquo ornatu villae delectari. est enim mihi magnae curae—quamquam hoc\nquidem proprium tuum munus est—, ut ita erudiatur,\nut et patri et Caepioni nostro et tibi tam propinquo\nrespondeat. laboro autem non sine causa; nam et avi\n\neius memoria moveor—nec enim ignoras, quanti fecerim Caepionem, qui, ut opinio mea fert, in principibus\niam esset, si viveret—, et Lucullus mihi versatur ante\noculos, vir cum virtutibus omnibus excellens, tum mecum\net amicitia et omni voluntate sententiaque coniunctus.\nPraeclare, inquit, facis, cum et eorum memoriam tenes, quorum uterque tibi testamento liberos suos commendavit, et puerum diligis. quod autem meum munus dicis non equidem recuso, sed te adiungo socium.\naddo etiam illud, multa iam mihi dare signa puerum\net pudoris et ingenii, sed aetatem vides.\nVideo equidem, inquam, sed tamen iam infici debet\niis artibus, quas si, dum est tener, conbiberit, ad maiora\nveniet paratior.\n\nSic, et quidem diligentius saepiusque ista loquemur\ninter nos agemusque communiter. sed residamus, inquit, si placet. Itaque fecimus.\nTum ille:\n\nTu autem cum ipse tantum librorum habeas, quos hic tandem requiris?\nCommentarios quosdam, inquam, Aristotelios, quos\nhic sciebam esse, veni ut auferrem, quos legerem, dum\nessem otiosus; quod quidem nobis non saepe contingit.\nQuam vellem, inquit, te ad Stoicos inclinavisses! erat\nenim, si cuiusquam, certe tuum nihil praeter virtutem\nin bonis ducere.\nVide, ne magis, inquam, tuum fuerit, cum re idem\ntibi, quod mihi, videretur, non nova te rebus nomina\ninponere. ratio enim nostra consentit, pugnat oratio.\nMinime vero, inquit ille, consentit. quicquid enim\npraeter id, quod honestum sit, expetendum esse dixeris\nin bonisque numeraveris, et honestum ipsum quasi virtutis lumen extinxeris et virtutem penitus everteris.\n\nDicuntur ista, Cato, magnifice, inquam, sed videsne\nverborum gloriam tibi cum Pyrrhone et cum Aristone,\nqui omnia exaequant, esse communem?\nde quibus cupio scire quid sentias.\nEgone quaeris, inquit, quid sentiam? quos bonos\nviros, fortes, iustos, moderatos aut audivimus in re publica fuisse aut ipsi vidimus, qui sine ulla doctrina naturam ipsam secuti multa laudabilia fecerunt, eos melius\na natura institutos fuisse, quam institui potuissent a\nphilosophia, si ullam aliam probavissent praeter eam,\nquae nihil aliud in bonis haberet nisi honestum, nihil\nnisi turpe in malis; ceterae philosophorum disciplinae,\nomnino alia magis alia, sed tamen omnes, quae rem\nullam virtutis expertem aut in bonis aut in malis numerent, eas non modo nihil adiuvare arbitror neque\nfirmare, quo meliores simus, sed ipsam depravare naturam. nam nisi hoc optineatur, id solum bonum esse,\nquod honestum sit, nullo modo probari possit beatam\nvitam virtute effici. quod si ita sit, cur opera philosophiae sit danda nescio. si enim sapiens aliquis miser\nesse possit, ne ego istam gloriosam memorabilemque\nvirtutem non magno aestimandam putem.\nQuae adhuc, Cato, a te dicta sunt, eadem, inquam,\ndicere posses, si sequerere Pyrrhonem aut Aristonem.\nnec enim ignoras his istud honestum non summum\nmodo, sed etiam, ut tu vis, solum bonum videri. quod\nsi ita est, sequitur id ipsum, quod te velle video, omnes\nsemper beatos esse sapientes. hosne igitur laudas et hanc\neorum, inquam, sententiam sequi nos censes oportere?\nMinime vero istorum quidem, inquit. cum enim virtutis hoc proprium sit, earum rerum, quae secundum\nnaturam sint, habere delectum, qui omnia sic exaequaverunt, ut in utramque partem ita paria redderent,\nuti nulla selectione uterentur, hi virtutem ipsam sustulerunt.\nIstud quidem, inquam, optime dicis, sed quaero nonne\ntibi faciendum idem sit nihil dicenti bonum, quod non\nrectum honestumque sit, reliquarum rerum discrimen\nomne tollenti.\nSi quidem, inquit, tollerem, sed relinquo.\n\nQuonam modo?\ninquam. si una virtus, unum istud,\nquod honestum appellas, rectum, laudabile, decorum—\nerit enim notius quale sit pluribus notatum vocabulis\nidem declarantibus—, id ergo, inquam, si solum est\nbonum, quid habebis praeterea, quod sequare? aut, si\nnihil malum, nisi quod turpe, inhonestum, indecorum,\npravum, flagitiosum, foedum—ut hoc quoque pluribus\nnominibus insigne faciamus—, quid praeterea dices esse\nfugiendum?\nNon ignoranti tibi, inquit, quid sim dicturus, sed aliquid, ut ego suspicor, ex mea brevi responsione arripere cupienti non respondebo ad singula, explicabo\npotius, quoniam otiosi sumus, nisi alienum putas, totam\nZenonis Stoicorumque sententiam.\nMinime id quidem, inquam, alienum, multumque ad\nea, quae quaerimus, explicatio tua ista profecerit.\nExperiamur igitur, inquit, etsi habet haec Stoicorum\nratio difficilius quiddam et obscurius. nam cum in\nGraeco sermone haec ipsa quondam rerum nomina novarum * * non videbantur, quae nunc consuetudo diuturna trivit; quid censes in Latino fore?\nFacillimum id quidem est, inquam. si enim Zenoni\nlicuit, cum rem aliquam invenisset inusitatam, inauditum quoque ei rei nomen inponere, cur non liceat Catoni? nec tamen exprimi verbum e verbo necesse erit,\nut interpretes indiserti solent, cum sit verbum, quod\nidem declaret, magis usitatum. equidem soleo etiam\nquod uno Graeci, si aliter non possum, idem pluribus\nverbis exponere. et tamen puto concedi nobis oportere\nut Graeco verbo utamur, si quando minus occurret Latinum, ne hoc ephippiis et acratophoris potius\nquam proe+gmenis et apoproe+gmenis concedatur;\nquamquam haec quidem praeposita recte et reiecta\ndicere licebit.\nBene facis, inquit, quod me adiuvas, et istis quidem,\nquae modo dixisti, utar potius Latinis, in ceteris subvenies, si me haerentem videbis.\nSedulo, inquam, faciam. sed 'fortuna fortis'; quare\nconare, quaeso. quid enim possumus hoc agere divinius?\nPlacet his, inquit, quorum ratio mihi probatur, simulatque natum sit animal—hinc enim est ordiendum—, ipsum sibi conciliari et commendari ad se\nconservandum et ad suum statum eaque, quae conservantia\n\nsint eius status, diligenda, alienari autem ab interitu iisque rebus, quae interitum videantur adferre.\nid ita esse sic probant, quod ante, quam voluptas aut\ndolor attigerit, salutaria appetant parvi aspernenturque\ncontraria, quod non fieret, nisi statum suum diligerent,\ninteritum timerent. fieri autem non posset ut appeterent aliquid, nisi sensum haberent sui eoque se diligerent. ex quo intellegi debet principium ductum esse\na se diligendo.\nin principiis autem naturalibus diligendi sui\nplerique Stoici non putant voluptatem esse\nponendam. quibus ego vehementer adsentior, ne, si\nvoluptatem natura posuisse in iis rebus videatur, quae\nprimae appetuntur, multa turpia sequantur. satis esse\nautem argumenti videtur quam ob rem illa, quae prima\nsunt adscita natura, diligamus, quod est nemo, quin,\ncum utrumvis liceat, aptas malit et integras omnis partis\ncorporis quam, eodem usu, inminutas aut detortas habere. rerum autem cognitiones, quas vel comprehensiones vel perceptiones vel, si haec verba aut\nminus placent aut minus intelleguntur, katalh/yeis appellemus licet, eas igitur ipsas propter se adsciscendas\narbitramur, quod habeant quiddam in se quasi complexum et continens veritatem. id autem in parvis intellegi potest, quos delectari videamus, etiamsi eorum\nnihil intersit, si quid ratione per se ipsi invenerint.\nartis\netiam ipsas propter se adsumendas putamus, cum quia\nsit in iis aliquid dignum adsumptione, tum quod constent ex cognitionibus et contineant quiddam in se ratione constitutum et via. a falsa autem adsensione\nmagis nos alienatos esse quam a ceteris rebus, quae\nsint contra naturam, arbitrantur. iam membrorum, id\nest partium corporis, alia videntur propter eorum usum\na natura esse donata, ut manus, crura, pedes, ut ea,\n\nquae sunt intus in corpore, quorum utilitas quanta sit\na medicis etiam disputatur, alia autem nullam ob utilitatem quasi ad quendam ornatum, ut cauda pavoni,\nplumae versicolores columbis, viris mammae atque\nbarba.\nHaec dicuntur fortasse ieiunius; sunt enim quasi\nprima elementa naturae, quibus ubertas orationis adhiberi vix potest, nec equidem eam cogito consectari.\nverum tamen cum de rebus grandioribus dicas, ipsae\nres verba rapiunt; ita fit cum gravior, tum etiam splendidior oratio.\nEst, ut dicis, inquam. sed tamen omne, quod de re\nbona dilucide dicitur, mihi praeclare dici videtur. istius\nmodi autem res dicere ornate velle puerile est, plane\nautem et perspicue expedire posse docti et intellegentis viri.\nProgrediamur igitur, quoniam, inquit, ab his principiis naturae discessimus, quibus congruere debent quae\nsequuntur. sequitur autem haec prima divisio: Aestimabile esse dicunt—sic enim, ut opinor, appellemus—\nid, quod aut ipsum secundum naturam sit aut tale quid\nefficiat, ut selectione dignum propterea sit, quod aliquod pondus habeat dignum aestimatione, quam illi\na)ci/an vocant, contraque inaestimabile, quod sit superiori contrarium. initiis igitur ita constitutis, ut ea, quae\nsecundum naturam sunt, ipsa propter se sumenda sint\ncontrariaque item reicienda, primum est officium—id\nenim appello kaqh=kon—, ut se conservet in naturae\nstatu, deinceps ut ea teneat, quae secundum naturam\nsint, pellatque contraria. qua inventa selectione et item\nreiectione sequitur deinceps cum officio selectio, deinde\nea perpetua, tum ad extremum constans consentaneaque\n\nnaturae, in qua primum inesse incipit et intellegi,\nquid sit, quod vere bonum possit dici.\nprima est enim\nconciliatio hominis ad ea, quae sunt secundum naturam.\nsimul autem cepit intellegentiam vel notionem potius,\nquam appellant e)/nnoian illi, viditque rerum agendarum\nordinem et, ut ita dicam, concordiam, multo eam pluris\naestimavit quam omnia illa, quae prima dilexerat, atque\nita cognitione et ratione collegit, ut statueret in eo collocatum summum illud hominis per se laudandum et expetendum bonum, quod cum positum sit in eo, quod\no(mologi/an Stoici, nos appellemus convenientiam, si\nplacet,—cum igitur in eo sit id bonum, quo omnia\nreferenda sint, honeste facta ipsumque honestum, quod\nsolum in bonis ducitur, quamquam post oritur, tamen\nid solum vi sua et dignitate expetendum est; eorum\nautem, quae sunt prima naturae, propter se nihil est\nexpetendum.\ncum vero illa, quae officia esse dixi, proficiscantur ab initiis naturae, necesse est ea ad haec\nreferri, ut recte dici possit omnia officia eo referri, ut\nadipiscamur principia naturae, nec tamen ut hoc sit\nbonorum ultimum, propterea quod non inest in primis\nnaturae conciliationibus honesta actio; consequens enim\nest et post oritur, ut dixi. est tamen ea secundum naturam multoque nos ad se expetendam magis hortatur quam superiora omnia.\nSed ex hoc primum error tollendus est, ne quis sequi\nexistimet, ut duo sint ultima bonorum. etenim, si cui\npropositum sit conliniare hastam aliquo aut sagittam,\nsicut nos ultimum in bonis dicimus, sic illi facere omnia, quae possit, ut conliniet\nhuic in eius modi similitudine\n\nomnia sint facienda, ut conliniet, et tamen, ut\nomnia faciat, quo propositum adsequatur, sit hoc quasi\nultimum, quale nos summum in vita bonum dicimus,\nillud autem, ut feriat, quasi seligendum, non expetendum.\nCum autem omnia officia a principiis naturae proficiscantur, ab isdem necesse est proficisci ipsam sapientiam. sed quem ad modum saepe fit, ut is, qui commendatus sit alicui, pluris eum faciat, cui commendatus\nsit, quam illum, a quo, sic minime mirum est primo\nnos sapientiae commendari ab initiis naturae, post autem\nipsam sapientiam nobis cariorem fieri, quam illa sint,\na quibus ad hanc venerimus. atque ut membra nobis\nita data sunt, ut ad quandam rationem vivendi data\nesse appareant, sic appetitio animi, quae o(rmh/ Graece\nvocatur, non ad quodvis genus vitae, sed ad quandam\nformam vivendi videtur data, itemque et ratio et perfecta ratio.\nut enim histrioni actio, saltatori motus non\nquivis, sed certus quidam est datus, sic vita agenda est\ncerto genere quodam, non quolibet; quod genus conveniens consentaneumque dicimus. nec enim gubernationi aut medicinae similem sapientiam esse arbitramur, sed actioni illi potius, quam modo dixi, et saltationi, ut in ipsa insit, non foris petatur extremum, id\nest artis effectio. et tamen est etiam aliqua cum his\nipsis artibus sapientiae dissimilitudo, propterea quod\nin illis quae recte facta sunt non continent tamen omnes partes, e quibus constant; quae autem nos aut recta\naut recte facta dicamus, si placet, illi autem appellant\nkatorqw/mata, omnes numeros virtutis continent. sola\nenim sapientia in se tota conversa est, quod idem in\nceteris artibus non fit.\nInscite autem medicinae et gubernationis ultimum cum ultimo sapientiae comparatur.\nsapientia enim et animi magnitudinem complectitur et\niustitiam, et ut omnia, quae homini accidant, infra se\nesse iudicet, quod idem ceteris artibus non contingit.\ntenere autem virtutes eas ipsas, quarum modo feci mentionem, nemo poterit, nisi statuerit nihil esse, quod intersit aut differat aliud ab alio, praeter honesta et turpia.\nVideamus nunc, quam sint praeclare illa his, quae\niam posui, consequentia. cum enim hoc sit extremum\n—sentis enim, credo, me iam diu, quod te/los\nGraeci\ndicant, id dicere tum extremum, tum ultimum, tum\nsummum; licebit etiam finem pro extremo aut ultimo\ndicere—, cum igitur hoc sit extremum, congruenter\nnaturae convenienterque vivere, necessario sequitur omnes sapientes semper feliciter, absolute, fortunate vivere,\nnulla re impediri, nulla prohiberi, nulla egere. quod\nautem continet non magis eam disciplinam, de qua loquor, quam vitam fortunasque nostras, id est ut, quod\nhonestum sit, id solum bonum iudicemus, potest id\nquidem fuse et copiose et omnibus electissimis verbis\ngravissimisque sententiis rhetorice et augeri et ornari,\nsed consectaria me Stoicorum brevia et acuta delectant.\n\nconcluduntur igitur eorum argumenta sic:\nQuod est\nbonum, omne laudabile est; quod autem laudabile est,\nomne est honestum; bonum igitur quod est, honestum\nest. satisne hoc conclusum videtur? certe; quod enim\nefficiebatur ex iis duobus, quae erant sumpta, in eo\nvides esse conclusum. duorum autem, e quibus effecta\nconclusio est, contra superius dici solet non omne bonum esse laudabile. nam quod laudabile sit honestum\nesse conceditur. illud autem perabsurdum, bonum esse\naliquid, quod non expetendum sit, aut expetendum,\nquod non placens, aut, si id, non etiam diligendum;\nergo et probandum; ita etiam laudabile; id autem honestum.\n\nita fit, ut, quod bonum sit, id etiam honestum\nsit.\nDeinde quaero, quis aut de misera vita possit gloriari aut de non beata. de sola igitur beata. ex quo efficitur gloriatione, ut ita dicam, dignam esse beatam\nvitam, quod non possit nisi honestae vitae iure contingere. ita fit, ut honesta vita beata vita sit. Et quoniam is, cui contingit ut iure laudetur, habet insigne\nquiddam ad decus et ad gloriam, ut ob ea, quae tanta\nsint, beatus dici iure possit, idem de vita talis viri rectissime dicetur. ita, si beata vita honestate cernitur,\nquod honestum est, id bonum solum habendum est.\n\nQuid vero?\nnegarine ullo modo possit numquam\n\nquemquam stabili et firmo et magno animo, quem fortem virum dicimus, effici posse, nisi constitutum sit non\nesse malum dolorem? ut enim qui mortem in malis\nponit non potest eam non timere, sic nemo ulla in re\npotest id, quod malum esse decreverit, non curare idque contemnere. quo posito et omnium adsensu adprobato illud adsumitur, eum, qui magno sit animo atque forti, omnia, quae cadere in hominem possint, despicere ac pro nihilo putare. quae cum ita sint, effectum\nest nihil esse malum, quod turpe non sit. Atque iste\nvir altus et excellens, magno animo, vere fortis, infra\nse omnia humana ducens, is, inquam, quem efficere\nvolumus, quem quaerimus, certe et confidere sibi debet\nac suae vitae et actae et consequenti et bene de sese\niudicare statuens nihil posse mali incidere sapienti. ex\nquo intellegitur idem illud, solum bonum esse, quod\nhonestum sit, idque esse beate vivere: honeste, id est\ncum virtute, vivere.\nNec vero ignoro varias philosophorum fuisse sententias, eorum dico, qui summum bonum, quod ultimum\n\nappello, in animo ponerent. quae quamquam\nvitiose quidam secuti sunt, tamen non modo iis tribus,\nqui virtutem a summo bono segregaverunt, cum aut\nvoluptatem aut vacuitatem doloris aut prima naturae\nin summis bonis ponerent, sed etiam alteris tribus, qui\nmancam fore putaverunt sine aliqua accessione virtutem ob eamque rem trium earum rerum, quas supra\ndixi, singuli singulas addiderunt,â€”his tamen omnibus\neos antepono, cuicuimodi sunt, qui summum bonum\nin animo atque in virtute posuerunt.\nsed sunt tamen\nperabsurdi et ii, qui cum scientia vivere ultimum bonorum, et qui nullam rerum differentiam esse dixerunt,\natque ita sapientem beatum fore, nihil aliud alii momento ullo anteponentem, et qui, ut quidam Academici constituisse dicuntur, extremum bonorum et summum munus esse sapientis obsistere visis adsensusque\nsuos firme sustinere. his singulis copiose responderi\nsolet, sed quae perspicua sunt longa esse non debent.\nquid autem apertius quam, si selectio nulla sit ab iis\nrebus, quae contra naturam sint, earum rerum, quae\nsint secundum naturam, fore ut\ntollatur omnis ea,\nquae quaeratur laudeturque, prudentia?\nCircumscriptis igitur iis sententiis, quas posui, et iis,\nsi quae similes earum sunt, relinquitur ut summum bonum sit vivere scientiam adhibentem earum rerum, quae\nnatura eveniant, seligentem quae secundum naturam\net quae contra naturam sint reicientem, id est convenienter congruenterque naturae vivere.\nSed in ceteris artibus cum dicitur artificiose, posterum quodam modo et consequens putandum est, quod\nilli e)pigennhmatiko/n appellant; cum autem in quo sapienter dicimus, id a primo rectissime dicitur. quicquid enim a sapientia proficiscitur, id continuo debet\nexpletum esse omnibus suis partibus; in eo enim positum est id, quod dicimus esse expetendum. nam ut\npeccatum est patriam prodere, parentes violare, fana\ndepeculari, quae sunt in effectu,\nsic timere, sic maerere,\nsic in libidine esse peccatum est etiam sine effectu.\nverum ut haec non in posteris et in consequentibus,\nsed in primis continuo peccata sunt, sic ea, quae proficiscuntur a virtute, susceptione prima, non perfectione\nrecta sunt iudicanda.\nBonum autem, quod in hoc sermone totiens usurpatum est, id etiam definitione explicatur. sed eorum\ndefinitiones paulum oppido inter se differunt et tamen\neodem spectant. ego adsentior Diogeni, qui bonum\ndefinierit id, quod esset natura absolutum. id autem\nsequens illud etiam, quod prodesset—w)fe/lhma enim\nsic appellemus—, motum aut statum esse dixit e natura absoluto. cumque rerum notiones in animis fiant,\nsi aut usu aliquid cognitum sit aut coniunctione aut\nsimilitudine aut collatione rationis, hoc quarto, quod\nextremum posui, boni notitia facta est. cum enim ab\niis rebus, quae sunt secundum naturam, ascendit animus collatione rationis, tum ad notionem boni pervenit.\nhoc autem ipsum bonum non accessione neque crescendo\naut cum ceteris comparando, sed propria vi sua et sentimus et appellamus bonum. ut enim mel, etsi dulcissimum est, suo tamen proprio genere saporis, non comparatione\n\ncum aliis dulce esse sentitur, sic bonum hoc,\nde quo agimus, est illud quidem plurimi aestimandum,\nsed ea aestimatio genere valet, non magnitudine. nam\ncum aestimatio, quae a)ci/a dicitur, neque in bonis numerata sit nec rursus in malis, quantumcumque eo addideris, in suo genere manebit. alia est igitur propria\naestimatio virtutis, quae genere, non crescendo valet.\nNec vero perturbationes animorum, quae vitam insipientium miseram acerbamque reddunt, quas Graeci pa/-\nqh appellantâ€”poteram ego verbum ipsum interpretans\nmorbos appellare, sed non conveniret ad omnia; quis\nenim misericordiam aut ipsam iracundiam morbum solet\ndicere? at illi dicunt pa/qos. sit igitur perturbatio, quae\nnomine ipso vitiosa declarari videtur nec eae perturbationes vi aliqua naturali moventur. omnesque eae\nsunt genere quattuor, partibus plures, aegritudo, formido,\nlibido, quamque Stoici communi nomine corporis et\nanimi h(donh/n appellant, ego malo laetitiam appellare,\nquasi gestientis animi elationem voluptariam. perturbationes autem nulla naturae vi commoventur, omniaque ea sunt opiniones ac iudicia levitatis. itaque his\nsapiens semper vacabit.\nOmne autem, quod honestum sit, id esse propter se\nexpetendum commune nobis est cum multorum aliorum\nphilosophorum sententiis. praeter enim tres disciplinas,\nquae virtutem a summo bono excludunt, ceteris omnibus philosophis haec est tuenda sententia, maxime tamen his Stoicis, qui nihil aliud in bonorum numero\nnisi honestum esse voluerunt. sed haec quidem est\nperfacilis et perexpedita defensio. quis est enim, aut\nquis umquam fuit aut avaritia tam ardenti aut tam effrenatis cupiditatibus, ut eandem illam rem, quam adipisci\n\nscelere quovis velit, non multis partibus malit ad\nsese etiam omni inpunitate proposita sine facinore quam\nillo modo pervenire?\nquam vero utilitatem aut quem\nfructum petentes scire cupimus illa, quae occulta nobis\nsunt, quo modo moveantur quibusque de causis ea\nquae versantur in caelo? quis autem tam agrestibus\ninstitutis vivit, aut quis se contra studia naturae tam\nvehementer obduravit, ut a rebus cognitione dignis abhorreat easque sine voluptate aut utilitate aliqua non\nrequirat et pro nihilo putet? aut quis est, qui maiorum,\naut Africanorum aut eius, quem tu in ore semper habes,\nproavi mei, ceterorumque virorum fortium atque omni\nvirtute praestantium facta, dicta, consilia cognoscens\nnulla animo afficiatur voluptate?\nquis autem honesta\nin familia institutus et educatus ingenue non ipsa turpitudine, etiamsi eum laesura non sit, offenditur? quis\nanimo aequo videt eum, quem inpure ac flagitiose putet\nvivere? quis non odit sordidos, vanos, leves, futtiles?\nquid autem dici poterit, si turpitudinem non ipsam per\nse fugiendam esse statuemus, quo minus homines tenebras et solitudinem nacti nullo dedecore se abstineant,\nnisi eos per se foeditate sua turpitudo ipsa deterreat?\nInnumerabilia dici possunt in hanc sententiam, sed non\nnecesse est. Nihil est enim, de quo minus dubitari possit,\nquam et honesta expetenda per se et eodem modo turpia per se esse fugienda.\nConstituto autem illo, de quo ante diximus, quod\nhonestum esset, id esse solum bonum, intellegi necesse\nest pluris id, quod honestum sit, aestimandum esse\nquam illa media, quae ex eo comparentur. stultitiam\nautem et timiditatem et iniustitiam et intemperantiam\ncum dicimus esse fugiendas propter eas res, quae ex\nipsis eveniant, non ita dicimus, ut cum illo, quod positum est, solum id esse malum, quod turpe sit, haec\npugnare videatur oratio, propterea quod ea non ad corporis incommodum referuntur, sed ad turpes actiones,\nquae oriuntur e vitiis. quas enim kaki/as Graeci appellant, vitia malo quam malitias nominare.\nNe tu, inquam, Cato, verbis illustribus et id, quod\nvis, declarantibus! itaque mihi videris Latine docere\nphilosophiam et ei quasi civitatem dare. quae quidem\nadhuc peregrinari Romae videbatur nec offerre sese\nnostris sermonibus, et ista maxime propter limatam\nquandam et rerum et verborum tenuitatem. scio enim\nesse quosdam, qui quavis lingua philosophari possint;\nnullis enim partitionibus, nullis definitionibus utuntur\nipsique dicunt ea se modo probare, quibus natura tacita adsentiatur. itaque in rebus minime obscuris non\nmultus est apud eos disserendi labor. quare attendo\nte studiose et, quaecumque rebus iis, de quibus hic\nsermo est, nomina inponis, memoriae mando; mihi enim\nerit isdem istis fortasse iam utendum. Virtutibus igitur\nrectissime mihi videris et ad consuetudinem nostrae\norationis vitia posuisse contraria. quod enim vituperabile est per se ipsum, id eo ipso vitium nominatum\nputo, vel etiam a vitio dictum vituperari. sin kaki/an\nmalitiam dixisses, ad aliud nos unum certum vitium\nconsuetudo Latina traduceret. nunc omni virtuti vitium\ncontrario nomine opponitur.\nTum ille:\n\nHis igitur ita positis, inquit, sequitur magna\ncontentio, quam tractatam a Peripateticis mollius—est\nenim eorum consuetudo dicendi non satis acuta propter\nignorationem dialecticae—Carneades tuus egregia quadam exercitatione in dialecticis summaque eloquentia\nrem in summum discrimen adduxit, propterea quod\npugnare non destitit in omni hac quaestione, quae de\nbonis et malis appelletur, non esse rerum Stoicis cum\nPeripateticis controversiam, sed nominum. mihi autem\nnihil tam perspicuum videtur, quam has sententias eorum\nphilosophorum re inter se magis quam verbis dissidere;\nmaiorem multo inter Stoicos et Peripateticos rerum esse\naio discrepantiam quam verborum, quippe cum Peripatetici omnia, quae ipsi bona appellant, pertinere dicant ad beate vivendum, nostri non ex omni, quod\naestimatione aliqua dignum sit, compleri vitam beatam\nputent.\nAn vero certius quicquam potest esse quam illorum\nratione, qui dolorem in malis ponunt, non posse sapientem beatum esse, cum eculeo torqueatur?\n\neorum\nautem, qui dolorem in malis non habent, ratio certe\ncogit ut in omnibus tormentis conservetur beata vita\nsapienti. etenim si dolores eosdem tolerabilius patiuntur qui excipiunt eos pro patria quam qui leviore de\ncausa, opinio facit, non natura, vim doloris aut maiorem\naut minorem.\nNe illud quidem est consentaneum, ut,\nsi, cum tria genera bonorum sint, quae sententia est\nPeripateticorum, eo beatior quisque sit, quo sit corporis aut externis bonis plenior, ut hoc idem adprobandum sit nobis, ut, qui plura habeat ea, quae in corpore\nmagni aestimantur, sit beatior. illi enim corporis commodis compleri vitam beatam putant, nostri nihil minus.\nnam cum ita placeat, ne eorum quidem bonorum, quae\nnos bona vere appellemus, frequentia beatiorem vitam\nfieri aut magis expetendam aut pluris aestimandam,\ncerte minus ad beatam vitam pertinet multitudo corporis commodorum.\netenim, si et sapere expetendum\nsit et valere, coniunctum utrumque magis expetendum\nsit quam sapere solum, neque tamen, si utrumque sit\naestimatione dignum, pluris sit coniunctum quam sapere ipsum separatim. nam qui valitudinem aestimatione\naliqua dignam iudicamus neque eam tamen in bonis\nponimus, idem censemus nullam esse tantam aestimationem, ut ea virtuti anteponatur. quod idem Peripatetici non tenent, quibus dicendum est, quae et honesta\nactio sit et sine dolore, eam magis esse expetendam,\nquam si esset eadem actio cum dolore. nobis aliter\nvidetur, recte secusne, postea; sed potestne rerum maior\nesse dissensio?\nUt enim obscuratur et offunditur luce solis lumen\nlucernae, et ut interit in magnitudine maris Aegaei\nstilla mellis, et ut in divitiis Croesi teruncii accessio et\ngradus unus in ea via, quae est hinc in Indiam, sic,\ncum sit is bonorum finis, quem Stoici dicunt, omnis\nista rerum corporearum aestimatio splendore virtutis et\nmagnitudine obscuretur et obruatur atque intereat necesse est. et quem ad modum oportunitas—sic enim\nappellemus eu)kairi/an—non fit maior productione temporis—habent enim suum modum, quae oportuna dicuntur—, sic recta effectio—kato/rqwsin enim ita\nappello, quoniam rectum factum kato/rqwma—, recta\nigitur effectio, item convenientia, denique ipsum bonum,\nquod in eo positum est, ut naturae consentiat, crescendi\naccessionem nullam habet.\nut enim oportunitas illa,\nsic haec, de quibus dixi, non fiunt temporis productione\nmaiora, ob eamque causam Stoicis non videtur optabilior nec magis expetenda beata vita, si sit longa, quam\nsi brevis, utunturque simili: ut, si cothurni laus illa esset,\nad pedem apte convenire, neque multi cothurni paucis\nanteponerentur nec maiores minoribus, sic, quorum omne\nbonum convenientia atque oportunitate finitur, nec plura\npaucioribus nec longinquiora brevioribus anteponent.\n\nNec vero satis acute dicunt:\nsi bona valitudo pluris\naestimanda sit longa quam brevis, sapientiae quoque\nusus longissimus quisque sit plurimi. non intellegunt\nvalitudinis aestimationem spatio iudicari, virtutis oportunitate, ut videantur qui illud dicant idem hoc esse\ndicturi, bonam mortem et bonum partum meliorem\nlongum esse quam brevem. non vident alia brevitate\npluris aestimari, alia diuturnitate.\nitaque consentaneum\nest his, quae dicta sunt, ratione illorum, qui illum bonorum finem, quod appellamus extremum, quod ultimum, crescere putent posseâ€”isdem placere esse alium\nalio et sapientiorem itemque alium magis alio vel peccare vel recte facere, quod nobis non licet dicere, qui\ncrescere bonorum finem non putamus. ut enim qui\ndemersi sunt in aqua nihilo magis respirare possunt,\nsi non longe absunt a summo, ut iam iamque possint\nemergere, quam si etiam tum essent in profundo, nec\ncatulus ille, qui iam adpropinquat ut videat, plus cernit\nquam is, qui modo est natus, item qui processit aliquantum ad virtutis habitum nihilo minus in miseria\nest quam ille, qui nihil processit.\nHaec mirabilia videri intellego, sed cum certe superiora firma ac vera sint, his autem ea consentanea\net consequentia, ne de horum quidem est veritate dubitandum. sed quamquam negant nec virtutes nec vitia\ncrescere, tamen utrumque eorum fundi quodam modo\net quasi dilatari putant.\n\nDivitias autem Diogenes censet eam modo vim habere, ut quasi duces sint ad voluptatem et ad valitudinem bonam;\nsed, etiam uti ea contineant, non idem\nfacere eas in virtute neque in ceteris artibus, ad quas\nesse dux pecunia potest, continere autem non potest,\nitaque, si voluptas aut si bona valitudo sit in bonis,\ndivitias quoque in bonis esse ponendas, at, si sapientia\nbonum sit, non sequi ut etiam divitias bonum esse\ndicamus. neque ab ulla re, quae non sit in bonis, id,\nquod sit in bonis, contineri potest, ob eamque causam,\nquia cognitiones comprehensionesque rerum, e quibus\nefficiuntur artes, adpetitionem movent, cum divitiae non\nsint in bonis, nulla ars divitiis contineri potest.\nquod\nsi de artibus concedamus, virtutis tamen non sit eadem\nratio, propterea quod haec plurimae commentationis et\nexercitationis indigeat, quod idem in artibus non sit,\net quod virtus stabilitatem, firmitatem, constantiam totius vitae complectatur, nec haec eadem in artibus esse\nvideamus.\nDeinceps explicatur differentia rerum, quam si non\nullam esse diceremus, confunderetur omnis vita, ut ab\nAristone, neque ullum sapientiae munus aut opus inveniretur, cum inter res eas, quae ad vitam degendam\npertinerent, nihil omnino interesset, neque ullum dilectum adhiberi oporteret. itaque cum esset satis constitutum\n\nid solum esse bonum, quod esset honestum,\net id malum solum, quod turpe, tum inter illa, quae\nnihil valerent ad beate misereve vivendum, aliquid tamen, quod differret, esse voluerunt, ut essent eorum\nalia aestimabilia, alia contra, alia neutrum.\nquae autem\naestimanda essent, eorum in aliis satis esse causae,\nquam ob rem quibusdam anteponerentur, ut in valitudine, ut in integritate sensuum, ut in doloris vacuitate,\nut gloriae, divitiarum, similium rerum, alia autem non\nesse eius modi, itemque eorum, quae nulla aestimatione\ndigna essent, partim satis habere causae, quam ob rem\nreicerentur, ut dolorem, morbum, sensuum amissionem,\npaupertatem, ignominiam, similia horum, partim non\nitem. hinc est illud exortum, quod Zeno prohgme/non,\ncontraque quod a)poprohgme/non nominavit, cum uteretur\nin lingua copiosa factis tamen nominibus ac novis, quod\nnobis in hac inopi lingua non conceditur; quamquam\ntu hanc copiosiorem etiam soles dicere. Sed non alienum est, quo facilius vis verbi intellegatur, rationem\nhuius verbi faciendi Zenonis exponere.\nUt enim, inquit, nemo dicit in regia regem ipsum\nquasi productum esse ad dignitatem (id est enim\nprohgme/non), sed eos, qui in aliquo honore sunt, quorum ordo\nproxime accedit, ut secundus sit, ad regium principatum,\nsic in vita non ea, quae primo loco sunt, sed ea, quae\nsecundum locum optinent, prohgme/na, id est producta,\nnominentur; quae vel ita appellemus—id erit verbum\ne verbo—vel promota et remota vel, ut dudum\ndiximus, praeposita vel praecipua, et illa reiecta.\nre enim intellecta in verborum usu faciles esse debemus.\nquoniam autem omne, quod est bonum, primum locum\ntenere dicimus, necesse est nec bonum esse nec malum\nhoc, quod praepositum vel praecipuum nominamus.\nidque ita definimus; quod sit indifferens cum aestimatione mediocri; quod enim illi a)dia/foron dicunt, id mihi\nita occurrit, ut indifferens dicerem. neque enim illud\nfieri poterat ullo modo, ut nihil relinqueretur in mediis,\nquod aut secundum naturam esset aut contra, nec, cum\nid relinqueretur, nihil in his poni, quod satis aestimabile esset, nec hoc posito non aliqua esse praeposita.\n\nrecte igitur haec facta distinctio est, atque etiam ab\niis, quo facilius res perspici possit, hoc simile ponitur:\nUt enim, inquiunt, si hoc fingamus esse quasi finem et\nultimum, ita iacere talum, ut rectus adsistat, qui ita talus\nerit iactus, ut cadat rectus, praepositum quiddam habebit ad finem, qui aliter, contra, neque tamen illa praepositio tali ad eum, quem dixi, finem pertinebit, sic ea,\nquae sunt praeposita, referuntur illa quidem ad finem,\nsed ad eius vim naturamque nihil pertinent.\nSequitur\nilla divisio, ut bonorum alia sint ad illud ultimum pertinentia (sic enim appello, quae telika/ dicuntur; nam\nhoc ipsum instituamus, ut placuit, pluribus verbis dicere, quod uno non poterimus, ut res intellegatur), alia\nautem efficientia, quae Graeci poihtika/, alia utrumque. de pertinentibus nihil est bonum praeter actiones\nhonestas, de efficientibus nihil praeter amicum, sed et\npertinentem et efficientem sapientiam volunt esse. nam\nquia sapientia est conveniens actio, est in illo pertinenti\n\ngenere, quod dixi; quod autem honestas actiones\nadfert et efficit, id efficiens dici potest.\nHaec, quae praeposita dicimus, partim sunt per se\nipsa praeposita, partim quod aliquid efficiunt, partim\nutrumque, per se, ut quidam habitus oris et vultus, ut\nstatus, ut motus, in quibus sunt et praeponenda quaedam et reicienda;\n\nalia ob eam rem praeposita dicentur,\nquod ex se aliquid efficiant, ut pecunia, alia autem ob\nutramque rem, ut integri sensus, ut bona valitudo.\nDe\nbona autem fama—quam enim appellant eu)doci/an,\naptius est bonam famam hoc loco appellare quam\ngloriam—Chrysippus quidem et Diogenes detracta\nutilitate ne digitum quidem eius causa porrigendum\nesse dicebant; quibus ego vehementer assentior. qui\nautem post eos fuerunt, cum Carneadem sustinere non\npossent, hanc, quam dixi, bonam famam ipsam propter\nse praepositam et sumendam esse dixerunt, esseque\nhominis ingenui et liberaliter educati velle bene audire\na parentibus, a propinquis, a bonis etiam viris, idque\npropter rem ipsam, non propter usum, dicuntque, ut\nliberis consultum velimus, etiamsi postumi futuri sint,\npropter ipsos, sic futurae post mortem famae tamen\nesse propter rem, etiam detracto usu, consulendum.\nSed cum, quod honestum sit, id solum bonum esse\ndicamus, consentaneum tamen est fungi officio, cum id\nofficium nec in bonis ponamus nec in malis. est enim\naliquid in his rebus probabile, et quidem ita, ut eius\nratio reddi possit, ergo ut etiam probabiliter acti ratio\nreddi possit. est autem officium, quod ita factum est,\nut eius facti probabilis ratio reddi possit. ex quo intellegitur officium medium quiddam esse, quod neque\nin bonis ponatur neque in contrariis. quoniamque in\niis rebus, quae neque in virtutibus sunt neque in vitiis,\nest tamen quiddam, quod usui possit esse, tollendum\nid non est. est autem eius generis actio quoque quaedam, et quidem talis, ut ratio postulet agere aliquid et\nfacere eorum. quod autem ratione actum est, id officium\nappellamus. est igitur officium eius generis, quod nec\nin bonis ponatur nec in contrariis.\nAtque perspicuum etiam illud est, in istis rebus mediis aliquid agere sapientem. iudicat igitur, cum agit,\nofficium illud esse. quod quoniam numquam fallitur\nin iudicando, erit in mediis rebus officium. quod efficitur hac etiam conclusione rationis: Quoniam enim\nvidemus esse quiddam, quod recte factum appellemus,\nid autem est perfectum officium, erit autem etiam\ninchoatum, ut, si iuste depositum reddere in recte factis\nsit, in officiis ponatur depositum reddere; illo enim\naddito iuste fit recte factum, per se autem hoc ipsum\nreddere in officio ponitur. quoniamque non dubium\nest quin in iis, quae media dicimus, sit aliud sumendum,\naliud reiciendum, quicquid ita fit aut dicitur, omne officio continetur. ex quo intellegitur, quoniam se ipsi\nomnes natura diligant, tam insipientem quam sapientem\nsumpturum, quae secundum naturam sint, reiecturumque contraria. ita est quoddam commune officium sapientis et insipientis, ex quo efficitur versari in iis, quae\nmedia dicamus.\nSed cum ab his omnia proficiscantur officia, non sine\ncausa dicitur ad ea referri omnes nostras cogitationes,\nin his et excessum e vita et in vita mansionem. in quo\nenim plura sunt quae secundum naturam sunt, huius\nofficium est in vita manere; in quo autem aut sunt\nplura contraria aut fore videntur, huius officium est de\nvita excedere. ex quo apparet et sapientis esse aliquando officium excedere e vita, cum beatus sit, et\nstulti manere in vita, cum sit miser.\nnam bonum illud\net malum, quod saepe iam dictum est, postea consequitur, prima autem illa naturae sive secunda sive contraria sub iudicium sapientis et dilectum cadunt, estque\nilla subiecta quasi materia sapientiae. itaque et manendi\nin vita et migrandi ratio omnis iis rebus, quas supra\ndixi, metienda. nam neque virtute retinetur ille in\nvita, nec iis, qui sine virtute sunt, mors est oppetenda.\net saepe officium est sapientis desciscere a vita, cum\nsit beatissimus, si id oportune facere possit, quod est\nconvenienter naturae. sic enim censent, oportunitatis\nesse beate vivere. itaque a sapientia praecipitur se\nipsam, si usus sit, sapiens ut relinquat. quam ob rem\ncum vitiorum ista vis non sit, ut causam afferant mortis\nvoluntariae, perspicuum est etiam stultorum, qui idem\nmiseri sint, officium esse manere in vita, si sint in maiore parte rerum earum, quas secundum naturam esse\ndicimus. et quoniam excedens e vita et manens aeque\nmiser est nec diuturnitas magis ei vitam fugiendam\nfacit, non sine causa dicitur iis, qui pluribus naturalibus\nfrui possint, esse in vita manendum.\nPertinere autem ad rem arbitrantur intellegi natura\nfieri ut liberi a parentibus amentur. a quo initio profectam communem humani generis societatem persequimur. quod primum intellegi debet figura membrisque corporum, quae ipsa declarant procreandi a natura\nhabitam esse rationem. neque vero haec inter se congruere possent, ut natura et procreari vellet et diligi\nprocreatos non curaret. atque etiam in bestiis vis naturae\n\nperspici potest; quarum in fetu et in educatione\nlaborem cum cernimus, naturae ipsius vocem videmur\naudire. quare ut perspicuum est natura nos a dolore\nabhorrere, sic apparet a natura ipsa, ut eos, quos genuerimus, amemus, inpelli.\nex hoc nascitur ut etiam\ncommunis hominum inter homines naturalis sit commendatio, ut oporteat hominem ab homine ob id ipsum,\nquod homo sit, non alienum videri. ut enim in membris alia sunt tamquam sibi nata, ut oculi, ut aures,\nalia etiam ceterorum membrorum usum adiuvant, ut\ncrura, ut manus, sic inmanes quaedam bestiae sibi solum natae sunt, at illa, quae in concha patula pina dicitur, isque, qui enat e concha, qui, quod eam custodit,\npinoteres vocatur in eandemque cum se recepit includitur, ut videatur monuisse ut caveret, itemque formicae, apes, ciconiae aliorum etiam causa quaedam faciunt.\nmulto haec coniunctius homines. itaque natura sumus\napti ad coetus, concilia, civitates.\nmundum autem censent regi numine deorum, eumque esse quasi communem urbem et civitatem hominum et deorum, et unum\nquemque nostrum eius mundi esse partem; ex quo illud\nnatura consequi, ut communem utilitatem nostrae anteponamus. ut enim leges omnium salutem singulorum\nsaluti anteponunt, sic vir bonus et sapiens et legibus\nparens et civilis officii non ignarus utilitati omnium\nplus quam unius alicuius aut suae consulit. nec magis\nest vituperandus proditor patriae quam communis utilitatis aut salutis desertor propter suam utilitatem aut\nsalutem. ex quo fit, ut laudandus is sit, qui mortem\noppetat pro re publica, quod deceat cariorem nobis\nesse patriam quam nosmet ipsos. quoniamque illa vox\ninhumana et scelerata ducitur eorum, qui negant se\nrecusare quo minus ipsis mortuis terrarum omnium deflagratio consequatur—quod vulgari quodam versu\nGraeco pronuntiari solet—, certe verum est etiam iis,\nqui aliquando futuri sint, esse propter ipsos consulendum.\nex hac animorum affectione testamenta commendationesque morientium natae sunt. quodque nemo in\nsumma solitudine vitam agere velit ne cum infinita\nquidem voluptatum abundantia, facile intellegitur nos\nad coniunctionem congregationemque hominum et ad\nnaturalem communitatem esse natos. Inpellimur autem\nnatura, ut prodesse velimus quam plurimis in primisque\ndocendo rationibusque prudentiae tradendis.\nitaque\nnon facile est invenire qui quod sciat ipse non tradat\nalteri; ita non solum ad discendum propensi sumus,\nverum etiam ad docendum. Atque ut tauris natura\ndatum est ut pro vitulis contra leones summa vi impetuque contendant, sic ii, qui valent opibus atque id\nfacere possunt, ut de Hercule et de Libero accepimus,\nad servandum genus hominum natura incitantur. Atque\netiam Iovem cum Optimum et Maximum dicimus cumque eundem Salutarem, Hospitalem, Statorem, hoc intellegi volumus, salutem hominum in eius esse tutela.\nminime autem convenit, cum ipsi inter nos viles neglectique simus, postulare ut diis inmortalibus cari simus et ab iis diligamur. Quem ad modum igitur membris utimur prius, quam didicimus, cuius ea causa utilitatis habeamus, sic inter nos natura ad civilem communitatem coniuncti et consociati sumus. quod ni ita\nse haberet, nec iustitiae ullus esset nec bonitati locus.\nEt quo modo hominum inter homines iuris esse vincula\nputant, sic homini nihil iuris esse cum bestiis. praeclare enim Chrysippus, cetera nata esse hominum causa\net deorum, eos autem communitatis et societatis suae,\nut bestiis homines uti ad utilitatem suam possint sine\niniuria. Quoniamque ea natura esset hominis, ut ei\ncum genere humano quasi civile ius intercederet, qui\nid conservaret, eum iustum, qui migraret, iniustum fore.\nsed quem ad modum, theatrum cum commune sit, recte\ntamen dici potest eius esse eum locum, quem quisque\noccuparit, sic in urbe mundove communi non adversatur ius, quo minus suum quidque cuiusque sit.\nCum\nautem ad tuendos conservandosque homines hominem\nnatum esse videamus, consentaneum est huic naturae,\nut sapiens velit gerere et administrare rem publicam\natque, ut e natura vivat, uxorem adiungere et velle ex\nea liberos. ne amores quidem sanctos a sapiente alienos\nesse arbitrantur. Cynicorum autem rationem atque vitam alii cadere in sapientem dicunt, si qui eius modi\nforte casus inciderit, ut id faciendum sit, alii nullo modo.\nUt vero conservetur omnis homini erga hominem\nsocietas, coniunctio, caritas, et emolumenta et detrimenta, quae w)felh/mata et bla/mmata appellant, communia esse voluerunt; quorum altera prosunt, nocent\naltera. neque solum ea communia, verum etiam paria\nesse dixerunt. incommoda autem et commoda—ita\nenim eu)xrhsth/mata et dusxrhsth/mata appello—communia esse voluerunt, paria noluerunt. illa enim, quae\nprosunt aut quae nocent, aut bona sunt aut mala, quae\nsint paria necesse est. commoda autem et incommoda\nin eo genere sunt, quae praeposita et reiecta diximus;\nea possunt paria non esse. sed emolumenta communia\nesse dicuntur, recte autem facta et peccata non habentur communia.\nAmicitiam autem adhibendam esse censent, quia sit\nex eo genere, quae prosunt. quamquam autem in amicitia\n\nalii dicant aeque caram esse sapienti rationem\namici ac suam, alii autem sibi cuique cariorem suam,\ntamen hi quoque posteriores fatentur alienum esse a\niustitia, ad quam nati esse videamur, detrahere quid\nde aliquo, quod sibi adsumat. minime vero probatur\nhuic disciplinae, de qua loquor, aut iustitiam aut amicitiam propter utilitates adscisci aut probari. eaedem\nenim utilitates poterunt eas labefactare atque pervertere. etenim nec iustitia nec amicitia esse omnino poterunt, nisi ipsae per se expetuntur.\nIus autem, quod ita dici appellarique possit, id esse\nnatura, alienumque esse a sapiente non modo iniuriam\ncui facere, verum etiam nocere. nec vero rectum est\ncum amicis aut bene meritis consociare aut coniungere\niniuriam, gravissimeque et verissime defenditur numquam aequitatem ab utilitate posse seiungi, et quicquid aequum iustumque esset, id etiam honestum vicissimque, quicquid esset honestum, id iustum etiam\natque aequum fore.\nAd easque virtutes, de quibus disputatum est, dialecticam etiam adiungunt et physicam, easque ambas virtutum nomine appellant, alteram, quod habeat rationem,\nne cui falso adsentiamur neve umquam captiosa probabilitate fallamur, eaque, quae de bonis et malis didicerimus, ut tenere tuerique possimus. nam sine hac\narte quemvis arbitrantur a vero abduci fallique posse.\nrecte igitur, si omnibus in rebus temeritas ignoratioque\nvitiosa est, ars ea, quae tollit haec, virtus nominata est.\nphysicae quoque non sine causa tributus idem est honos, propterea quod, qui convenienter naturae victurus\nsit, ei proficiscendum est ab omni mundo atque ab eius\nprocuratione. nec vero potest quisquam de bonis et\nmalis vere iudicare nisi omni cognita ratione naturae\net vitae etiam deorum, et utrum conveniat necne natura hominis cum universa. quaeque sunt vetera praecepta sapientium, qui iubent tempori parere et sequi deum et se noscere et nihil nimis, haec sine\nphysicis quam vim habeant—et habent maximam—\nvidere nemo potest. atque etiam ad iustitiam colendam,\nad tuendas amicitias et reliquas caritates quid natura\nvaleat haec una cognitio potest tradere. nec vero pietas\nadversus deos nec quanta iis gratia debeatur sine explicatione naturae intellegi potest.\nSed iam sentio me esse longius provectum, quam\nproposita ratio postularet. verum admirabilis compositio disciplinae incredibilisque rerum me traxit ordo;\nquem, per deos inmortales! nonne miraris? quid enim\naut in natura, qua nihil est aptius, nihil descriptius, aut\nin operibus manu factis tam compositum tamque compactum et coagmentatum inveniri potest? quid posterius priori non convenit? quid sequitur, quod non\nrespondeat superiori? quid non sic aliud ex alio nectitur, ut, si ullam litteram moveris, labent omnia? nec\ntamen quicquam est, quod moveri possit.\nquam gravis vero, quam magnifica, quam constans conficitur\npersona sapientis! qui, cum ratio docuerit, quod honestum esset, id esse solum bonum, semper sit necesse\nest beatus vereque omnia ista nomina possideat, quae\nirrideri ab inperitis solent. rectius enim appellabitur\nrex quam Tarquinius, qui nec se nec suos regere potuit,\nrectius magister populi—is enim est dictator—quam\nSulla, qui trium pestiferorum vitiorum, luxuriae, avaritiae, crudelitatis, magister fuit, rectius dives quam Crassus,\nqui nisi eguisset, numquam Euphraten nulla belli causa\ntransire voluisset. recte eius omnia dicentur, qui scit\nuti solus omnibus, recte etiam pulcher appellabitur—\nanimi enim liniamenta sunt pulchriora quam corporis—,\nrecte solus liber nec dominationi cuiusquam parens nec\noboediens cupiditati, recte invictus, cuius etiamsi corpus constringatur, animo tamen vincula inici nulla possint, nec expectet ullum tempus aetatis, uti tum denique\niudicetur beatusne fuerit, cum extremum vitae diem\nmorte confecerit, quod ille unus e septem sapientibus\nnon sapienter Croesum monuit;\nnam si beatus umquam\nfuisset, beatam vitam usque ad illum a Cyro extructum\nrogum pertulisset. quod si ita est, ut neque quisquam\nnisi bonus vir et omnes boni beati sint, quid philosophia magis colendum aut quid est virtute divinius?\nQuae cum dixisset, finem ille. ego autem: Ne tu,\ninquam, Cato, ista exposuisti, ut tam multa memoriter,\nut tam obscura, dilucide. itaque aut omittamus contra\nomnino velle aliquid aut spatium sumamus ad cogitandum;\n\ntam enim diligenter, etiam si minus vere—\nnam nondum id quidem audeo dicere—, sed tamen\naccurate non modo fundatam, verum etiam extructam\ndisciplinam non est facile perdiscere.\nTum ille: Ain tandem? inquit, cum ego te hac nova\nlege videam eodem die accusatori respondere et tribus\nhoris perorare, in hac me causa tempus dilaturum putas? quae tamen a te agetur non melior, quam illae\nsunt, quas interdum optines. quare istam quoque aggredere tractatam praesertim et ab aliis et a te ipso\nsaepe, ut tibi deesse non possit oratio.\nTum ego:\n\nNon mehercule, inquam, soleo temere\ncontra Stoicos, non quo illis admodum assentiar, sed\npudore impedior; ita multa dicunt, quae vix intellegam.\nObscura, inquit, quaedam esse confiteor, nec tamen\nab illis ita dicuntur de industria, sed inest in rebus ipsis\nobscuritas.\nCur igitur easdem res, inquam, Peripateticis dicentibus verbum nullum est, quod non intellegatur?\nEasdemne res? inquit, an parum disserui non verbis\nStoicos a Peripateticis, sed universa re et tota sententia\ndissidere?\nAtqui, inquam, Cato, si istud optinueris, traducas me\nad te totum licebit.\nPutabam equidem satis, inquit, me dixisse. quare\nad ea primum, si videtur; sin aliud quid voles, postea.\nImmo istud quidem, inquam, quo loco quidque, nisi\niniquum postulo, arbitratu meo.\nUt placet, inquit. etsi enim illud erat aptius, aequum\ncuique concedere.\nExistimo igitur, inquam, Cato, veteres illos Platonis\nauditores, Speusippum, Aristotelem, Xenocratem, deinde\neorum, Polemonem, Theophrastum, satis et copiose et\neleganter habuisse constitutam disciplinam, ut non esset\ncausa Zenoni, cum Polemonem audisset, cur et ab eo\nipso et a superioribus dissideret. quorum fuit haec institutio, in qua animadvertas velim quid mutandum\nputes nec expectes, dum ad omnia dicam, quae a te\ndicta sunt; universa enim illorum ratione cum tota\nvestra confligendum puto.\nqui cum viderent ita nos\nesse natos, ut et communiter ad eas virtutes apti essemus, quae notae illustresque sunt, iustitiam dico, temperantiam, ceteras generis eiusdem—quae omnes similes artium reliquarum materia tantum ad meliorem\npartem et tractatione differunt—, easque ipsas virtutes\nviderent nos magnificentius appetere et ardentius, habere etiam insitam quandam vel potius innatam cupiditatem scientiae natosque esse ad congregationem hominum et ad societatem communitatemque generis humani, eaque in maximis ingeniis maxime elucere, totam\nphilosophiam tris in partis diviserunt, quam partitionem\na Zenone esse retentam videmus.\nquarum cum una\nsit, qua mores conformari putantur, differo eam partem,\nquae quasi stirps est huius quaestionis. qui sit enim\nfinis bonorum, mox, hoc loco tantum dico, a veteribus\nPeripateticis Academicisque, qui re consentientes vocabulis differebant, eum locum, quem civilem recte appellaturi videmur, Graeci politiko/n, graviter et copiose\nesse tractatum.\nQuam multa illi de re publica scripserunt, quam\nmulta de legibus! quam multa non solum praecepta\nin artibus, sed etiam exempla in orationibus bene dicendi reliquerunt! primum enim ipsa illa, quae subtiliter disserenda erant, polite apteque dixerunt tum\ndefinientes, tum partientes, ut vestri etiam; sed vos\nsqualidius, illorum vides quam niteat oratio.\ndeinde ea,\nquae requirebant orationem ornatam et gravem, quam\nmagnifice sunt dicta ab illis, quam splendide! de iustitia,\nde temperantia, de fortitudine, de amicitia, de aetate\ndegenda, de philosophia, de capessenda re publica, de\ntemperantia de fortitudine hominum non spinas vellentium, ut Stoici, nec ossa nudantium, sed eorum, qui grandia ornate vellent, enucleate minora dicere. itaque quae\nsunt eorum consolationes, quae cohortationes, quae\netiam monita et consilia scripta ad summos viros! erat\nenim apud eos, ut est rerum ipsarum natura, sic dicendi exercitatio duplex. nam, quicquid quaeritur, id\nhabet aut generis ipsius sine personis temporibusque\naut his adiunctis facti aut iuris aut nominis controversiam.\nergo in utroque exercebantur, eaque disciplina effecit\ntantam illorum utroque in genere dicendi copiam.\nTotum genus hoc Zeno et qui ab eo sunt aut non potuerunt tueri aut noluerunt, certe reliquerunt. quamquam scripsit artem rhetoricam Cleanthes, Chrysippus\netiam, sed sic, ut, si quis obmutescere concupierit, nihil\naliud legere debeat. itaque vides, quo modo loquantur.\nnova verba fingunt, deserunt usitata.\nAt quanta conantur! mundum hunc omnem oppidum\nesse nostrum! incendi igitur eos, qui audiunt, vides.\nquantam rem agas,\nut Circeiis qui habitet totum hunc\nmundum suum municipium esse existimet?\nQuid? ille incendat? restinguet citius, si ardentem\nacceperit. Ista ipsa, quae tu breviter: regem, dictatorem,\ndivitem solum esse sapientem, a te quidem apte ac\nrotunde; quippe; habes enim a rhetoribus; illorum vero\nista ipsa quam exilia de virtutis vi! quam tantam volunt\n\nesse, ut beatum per se efficere possit. pungunt\nquasi aculeis interrogatiunculis angustis, quibus etiam\nqui assentiuntur nihil commutantur animo et idem\nabeunt, qui venerant. res enim fortasse verae, certe\ngraves, non ita tractantur, ut debent, sed aliquanto minutius.\nSequitur disserendi ratio cognitioque naturae;\n\nnam\nde summo bono mox, ut dixi, videbimus et ad id explicandum disputationem omnem conferemus. in his\nigitur partibus duabus nihil erat, quod Zeno commutare gestiret. res enim se praeclare habebat, et quidem\nin utraque parte. quid enim ab antiquis ex eo genere,\nquod ad disserendum valet, praetermissum est? qui et\ndefinierunt plurima et definiendi artes reliquerunt, quodque est definitioni adiunctum, ut res in partes dividatur, id et fit ab illis et quem ad modum fieri oporteat\ntraditur; item de contrariis, a quibus ad genera formasque generum venerunt. Iam argumenti ratione conclusi caput esse faciunt ea, quae perspicua dicunt,\ndeinde ordinem sequuntur, tum, quid verum sit in singulis, extrema conclusio est.\nquanta autem ab illis\nvarietas argumentorum ratione concludentium eorumque cum captiosis interrogationibus dissimilitudo! Quid,\nquod plurimis locis quasi denuntiant, ut neque sensuum\nfidem sine ratione nec rationis sine sensibus exquiramus, atque ut eorum alterum ab altero ne separemus? Quid? ea, quae dialectici nunc tradunt et docent, nonne ab illis instituta aut inventa sunt? de quibus etsi a Chrysippo maxime est elaboratum, tamen a\nZenone minus multo quam ab antiquis; ab hoc autem\nquaedam non melius quam veteres, quaedam omnino\nrelicta.\nCumque duae sint artes, quibus perfecte ratio\net oratio compleatur, una inveniendi, altera disserendi,\nhanc posteriorem et Stoici et Peripatetici, priorem autem\nilli egregie tradiderunt, hi omnino ne attigerunt quidem. nam e quibus locis quasi thesauris argumenta\ndepromerentur, vestri ne suspicati quidem sunt, superiores autem artificio et via tradiderunt. quae quidem\nres efficit, ne necesse sit isdem de rebus semper quasi\ndictata decantare neque a commentariolis suis discedere. nam qui sciet ubi quidque positum sit quaque\neo veniat, is, etiamsi quid obrutum erit, poterit eruere\nsemperque esse in disputando suus. quod etsi ingeniis\nmagnis praediti quidam dicendi copiam sine ratione\nconsequuntur, ars tamen est dux certior quam natura.\naliud est enim poe+tarum more verba fundere, aliud ea,\nquae dicas, ratione et arte distinguere.\nSimilia dici possunt de explicatione naturae, qua et\nhi utuntur et vestri, neque vero ob duas modo causas,\nquo modo Epicuro videtur, ut pellatur mortis et religionis metus, sed etiam modestiam quandam cognitio\nrerum caelestium affert iis, qui videant quanta sit etiam\napud deos moderatio, quantus ordo, et magnitudinem\nanimi deorum opera et facta cernentibus, iustitiam etiam,\ncum cognitum habeas quod sit summi rectoris ac domini numen, quod consilium, quae voluntas;\n\ncuius ad\nnaturam apta ratio vera illa et summa lex a philosophis dicitur.\ninest in eadem explicatione naturae insatiabilis quaedam e cognoscendis rebus voluptas, in qua\nuna confectis rebus necessariis vacui negotiis honeste\nac liberaliter possimus vivere. Ergo in hac ratione tota\nde maximis fere rebus Stoici illos secuti sunt, ut et\ndeos esse et quattuor ex rebus omnia constare dicerent.\ncum autem quaereretur res admodum difficilis, num\nquinta quaedam natura videretur esse, ex qua ratio et\nintellegentia oriretur, in quo etiam de animis cuius generis\n\nessent quaereretur, Zeno id dixit esse ignem, non\nnulla deinde aliter, sed ea pauca; de maxima autem\nre eodem modo, divina mente atque natura mundum\nuniversum et eius maximas partis administrari. Materiam vero rerum et copiam apud hos exilem, apud\nillos uberrimam reperiemus.\nquam multa ab iis conquisita et collecta sunt de omnium animantium genere,\nortu, membris, aetatibus! quam multa de rebus iis,\nquae gignuntur e terra! quam multae quamque de\nvariis rebus et causae, cur quidque fiat, et demonstrationes, quem ad modum quidque fiat! qua ex omni\ncopia plurima et certissima argumenta sumuntur ad\ncuiusque rei naturam explicandam. Ergo adhuc, quantum equidem intellego, causa non videtur fuisse mutandi nominis. non enim, si omnia non sequebatur,\nidcirco non erat ortus illinc. equidem etiam Epicurum,\nin physicis quidem, Democriteum puto. pauca mutat\nvel plura sane; at cum de plurimis eadem dicit, tum\ncerte de maximis. quod idem cum vestri faciant, non\nsatis magnam tribuunt inventoribus gratiam.\nSed haec hactenus. nunc videamus, quaeso, de summo\nbono, quod continet philosophiam, quid tandem attulerit, quam ob rem ab inventoribus tamquam a parentibus dissentiret. hoc igitur loco, quamquam a te, Cato,\ndiligenter est explicatum, finis hic bonorum qui continet philosophiam et quis a Stoicis et quem ad modum diceretur, tamen ego quoque exponam, ut perspiciamus, si potuerimus, quidnam a Zenone novi sit\nallatum. cum enim superiores, e quibus planissime Polemo, secundum naturam vivere summum bonum esse\ndixissent, his verbis tria significari Stoici dicunt, unum\neius modi, vivere adhibentem scientiam earum rerum,\nquae natura evenirent. hunc ipsum Zenonis aiunt esse\nfinem declarantem illud, quod a te dictum est, convenienter naturae vivere.\nalterum significari idem, ut\nsi diceretur, officia media omnia aut pleraque servantem\nvivere. hoc sic expositum dissimile est superiori. illud\nenim rectum est—quod kato/rqwma dicebas—contingitque sapienti soli, hoc autem inchoati cuiusdam officii\nest, non perfecti, quod cadere in non nullos insipientes\npotest. tertium autem omnibus aut maximis rebus iis,\nquae secundum naturam sint, fruentem vivere. hoc non\nest positum in nostra actione. completur enim et ex\neo genere vitae, quod virtute fruitur, et ex iis rebus,\nquae sunt secundum naturam neque sunt in nostra\npotestate. sed hoc summum bonum, quod tertia significatione intellegitur, eaque vita, quae ex summo bono\ndegitur, quia coniuncta ei virtus est, in sapientem solum\ncadit, isque finis bonorum, ut ab ipsis Stoicis scriptum\nvidemus, a Xenocrate atque ab Aristotele constitutus\nest. itaque ab iis constitutio illa prima naturae, a qua\ntu quoque ordiebare, his prope verbis exponitur:\nOmnis natura vult esse conservatrix sui, ut et salva\nsit et in genere conservetur suo. ad hanc rem aiunt\nartis quoque requisitas, quae naturam adiuvarent in\nquibus ea numeretur in primis, quae est vivendi\nars,\nut tueatur, quod a natura datum sit, quod desit, adquirat. idemque diviserunt naturam hominis in animum\net corpus. cumque eorum utrumque per se expetendum\nesse dixissent, virtutes quoque utriusque eorum per se\nexpetendas esse dicebant, et cum animum infinita\nquadam laude anteponerent corpori, virtutes quoque\nanimi bonis corporis anteponebant.\nSed cum sapientiam\ntotius hominis custodem et procuratricem esse vellent,\nquae esset naturae comes et adiutrix, hoc sapientiae\nmunus esse dicebant, ut, cum eum tueretur, qui constaret ex animo et corpore, in utroque iuvaret eum ac\ncontineret. atque ita re simpliciter primo collocata reliqua subtilius persequentes corporis bona facilem quandam rationem habere censebant; de animi bonis accuratius exquirebant in primisque reperiebant inesse in\niis iustitiae semina primique ex omnibus philosophis\nnatura tributum esse docuerunt, ut ii, qui procreati essent, a procreatoribus amarentur, et, id quod temporum\nordine antiquius est, ut coniugia virorum et uxorum\nnatura coniuncta esse dicerent, qua ex stirpe orirentur\namicitiae cognationum. Atque ab his initiis profecti\nomnium virtutum et originem et progressionem persecuti sunt. ex quo magnitudo quoque animi existebat,\nqua facile posset repugnari obsistique fortunae, quod\nmaximae res essent in potestate sapientis. varietates\nautem iniuriasque fortunae facile veterum philosophorum praeceptis instituta vita superabat.\nPrincipiis autem\na natura datis amplitudines quaedam bonorum excitabantur partim profectae a contemplatione rerum occultiorum, quod erat insitus menti cognitionis amor, e quo\netiam rationis explicandae disserendique cupiditas consequebatur; quodque hoc solum animal natum est pudoris ac verecundiae particeps appetensque coniunctionum hominum ad societatem animadvertensque in omnibus rebus, quas ageret aut diceret, ut ne quid ab eo\nfieret nisi honeste ac decore, his initiis, ut ante dixi,\net\nseminibus a natura datis temperantia, modestia,\niustitia et omnis honestas perfecte absoluta est.\nHabes, inquam, Cato, formam eorum, de quibus loquor, philosophorum. qua exposita scire cupio quae\ncausa sit, cur Zeno ab hac antiqua constitutione desciverit, quidnam horum ab eo non sit probatum; quodne\nomnem naturam conservatricem sui dixerint, an quod\nomne animal ipsum sibi commendatum, ut se et salvum\nin suo genere et incolume vellet, an quod, cum omnium artium finis is esset, quem natura maxime quaereret, idem statui debere de totius arte vitae, an quod,\ncum ex animo constaremus et corpore, et haec ipsa et\neorum virtutes per se esse sumendas. an vero displicuit ea, quae tributa est animi virtutibus tanta praestantia? an quae de prudentia, de cognitione rerum,\nde coniunctione generis humani, quaeque ab eisdem\nde temperantia, de modestia, de magnitudine animi, de\nomni honestate dicuntur? fatebuntur Stoici haec omnia dicta esse praeclare, neque eam causam Zenoni\ndesciscendi fuisse.\nAlia quaedam dicent, credo, magna\nantiquorum esse peccata, quae ille veri investigandi\ncupidus nullo modo ferre potuerit. quid enim perversius, quid intolerabilius, quid stultius quam bonam valitudinem, quam dolorum omnium vacuitatem, quam integritatem oculorum reliquorumque sensuum ponere in\nbonis potius, quam dicerent nihil omnino inter eas res\niisque contrarias interesse? ea enim omnia, quae illi\nbona dicerent, praeposita esse, non bona, itemque illa,\nquae in corpore excellerent, stulte antiquos dixisse\nper se esse expetenda; sumenda potius quam expetenda.\n\nea denique omni vita, quae in una virtute consisteret, illam vitam, quae etiam ceteris rebus, quae\nessent secundum naturam, abundaret, magis expetendam non esse. sed magis sumendam. cumque ipsa\nvirtus efficiat ita beatam vitam, ut beatior esse non\npossit, tamen quaedam deesse sapientibus tum, cum\nsint beatissimi; itaque eos id agere, ut a se dolores,\nmorbos, debilitates repellant.\nO magnam vim ingenii causamque iustam, cur nova\nexisteret disciplina! Perge porro. sequuntur enim ea,\nquae tu scientissime complexus es, omnium insipientiam, iniustitiam, alia vitia similia esse, omniaque peccata esse paria, eosque, qui natura doctrinaque longe\nad virtutem processissent, nisi eam plane consecuti\nessent, summe esse miseros, neque inter eorum vitam\net improbissimorum quicquam omnino interesse, ut\nPlato, tantus ille vir, si sapiens non fuerit, nihilo melius\nquam quivis improbissimus nec beatius vixerit. haec\nvidelicet est correctio philosophiae veteris et emendatio, quae omnino aditum habere nullum potest in urbem,\nin forum, in curiam. quis enim ferre posset ita loquentem eum, qui se auctorem vitae graviter et sapienter\nagendae profiteretur, nomina rerum commutantem, cumque idem sentiret quod omnes, quibus rebus eandem\nvim tribueret, alia nomina inponentem, verba modo\nmutantem, de opinionibus nihil detrahentem?\npatronusne\ncausae in epilogo pro reo dicens negaret esse malum\nexilium, publicationem bonorum? haec reicienda esse,\nnon fugienda? nec misericordem iudicem esse oportere? in contione autem si loqueretur, si Hannibal ad\nportas venisset murumque iaculo traiecisset, negaret\nesse in malis capi, venire, interfici, patriam amittere?\nan senatus, cum triumphum Africano decerneret, quod\neius virtute aut felicitate posset dicere, si neque virtus\n\nin ullo nisi in sapiente nec felicitas vere dici potest? quae est igitur ista philosophia, quae communi\nmore in foro loquitur, in libellis suo? praesertim cum,\nquod illi suis verbis significent, in eo nihil novetur,\nde\nipsis rebus nihil mutetur eaedem res maneant alio\nmodo.\nquid enim interest, divitias, opes, valitudinem\nbona dicas anne praeposita, cum ille, qui ista bona\ndicit, nihilo plus iis tribuat quam tu, qui eadem illa\npraeposita nominas? itaque homo in primis ingenuus\net gravis, dignus illa familiaritate Scipionis et Laelii,\nPanaetius, cum ad Q. Tuberonem de dolore patiendo\nscriberet, quod esse caput debebat, si probari posset,\nnusquam posuit, non esse malum dolorem, sed quid\nesset et quale, quantumque in eo inesset alieni, deinde\nquae ratio esset perferendi; cuius quidem, quoniam\nStoicus fuit, sententia condemnata mihi videtur esse\ninanitas ista verborum.\nSed ut propius ad ea, Cato, accedam, quae a te dicta\nsunt, pressius agamus eaque, quae modo dixisti, cum\niis conferamus, quae tuis antepono. quae sunt igitur\ncommunia vobis cum antiquis, iis sic utamur quasi\nconcessis; quae in controversiam veniunt, de iis, si\nplacet, disseramus.\nMihi vero, inquit, placet agi subtilius et, ut ipse dixisti,\npressius. quae enim adhuc protulisti, popularia sunt, ego\nautem a te elegantiora desidero.\nA mene tu? inquam. sed tamen enitar et, si minus\nmulta mihi occurrent, non fugiam ista popularia.\nsed\nprimum positum sit nosmet ipsos commendatos esse\nnobis primamque ex natura hanc habere appetitionem,\nut conservemus nosmet ipsos. hoc convenit; sequitur\nillud, ut animadvertamus qui simus ipsi, ut nos, quales\noportet esse, servemus. sumus igitur homines. ex\nanimo constamus et corpore, quae sunt cuiusdam modi,\nnosque oportet, ut prima appetitio naturalis postulat,\nhaec diligere constituereque ex his finem illum summi\nboni atque ultimi. quem, si prima vera sunt, ita constitui necesse est: earum rerum, quae sint secundum\nnaturam, quam plurima et quam maxima adipisci.\nhunc\nigitur finem illi tenuerunt, quodque ego pluribus verbis,\nilli brevius secundum naturam vivere, hoc iis bonorum\nvidebatur extremum.\nAge nunc isti doceant, vel tu potius—quis enim\nista melius?—, quonam modo ab isdem principiis profecti efficiatis, ut honeste vivere—id est enim vel e\nvirtute vel naturae congruenter vivere—summum bonum sit, et quonam modo aut quo loco corpus subito\ndeserueritis omniaque ea, quae, secundum naturam cum\nsint, absint a nostra potestate, ipsum denique officium.\nquaero igitur, quo modo hae tantae commendationes\na natura profectae subito a sapientia relictae sint.\nquodsi non hominis summum bonum quaereremus, sed\ncuiusdam animantis, is autem esset nihil nisi animus\n—liceat enim fingere aliquid eius modi, quo verum\nfacilius reperiamus—, tamen illi animo non esset hic\nvester finis. desideraret enim valitudinem, vacuitatem\ndoloris, appeteret etiam conservationem sui earumque\nrerum custodiam finemque sibi constitueret secundum\nnaturam vivere, quod est, ut dixi, habere ea, quae\nsecundum naturam sint, vel omnia vel plurima et maxima.\ncuiuscumque enim modi animal constitueris,\nnecesse est, etiamsi id sine corpore sit, ut fingimus,\ntamen esse in animo quaedam similia eorum, quae\nsunt in corpore, ut nullo modo, nisi ut exposui, constitui possit finis bonorum. Chrysippus autem exponens differentias animantium ait alias earum corpore\nexcellere, alias autem animo, non nullas valere utraque re; deinde disputat, quod cuiusque generis animantium statui deceat extremum. cum autem hominem in eo genere posuisset, ut ei tribueret animi excellentiam, summum bonum id constituit, non ut excellere animus, sed ut nihil esse praeter animum videretur.\nuno autem modo in virtute sola summum\nbonum recte poneretur, si quod esset animal, quod\ntotum ex mente constaret, id ipsum tamen sic, ut ea\nmens nihil haberet in se, quod esset secundum naturam, ut valitudo est.\nsed id ne cogitari quidem potest\nquale sit, ut non repugnet ipsum sibi.\nSin dicit obscurari quaedam nec apparere, quia valde\nparva sint, nos quoque concedimus; quod dicit Epicurus etiam de voluptate, quae minimae sint voluptates,\neas obscurari saepe et obrui. sed non sunt in eo genere\ntantae commoditates corporis tamque productae temporibus tamque multae. itaque in quibus propter\neorum exiguitatem obscuratio consequitur, saepe accidit, ut nihil interesse nostra fateamur, sint illa necne\nsint, ut in sole, quod a te dicebatur, lucernam adhibere\nnihil interest aut teruncium adicere Croesi pecuniae.\nquibus autem in rebus tanta obscuratio non fit, fieri\ntamen potest, ut id ipsum, quod interest, non sit\nmagnum. ut ei, qui iucunde vixerit annos decem, si\naeque vita iucunda menstrua addatur, quia momentum\naliquod habeat ad iucundum accessio, bonum sit; si\nautem id non concedatur, non continuo vita beata tollitur. bona autem corporis huic sunt, quod posterius\nposui, similiora. habent enim accessionem dignam, in\nqua elaboretur, ut mihi in hoc Stoici iocari videantur\ninterdum, cum ita dicant, si ad illam vitam, quae cum\nvirtute degatur, ampulla aut strigilis accedat, sumpturum sapientem eam vitam potius, quo haec adiecta\nsint, nec beatiorem tamen ob eam causam fore.\nhoc\nsimile tandem est? non risu potius quam oratione\neiciendum? ampulla enim sit necne sit, quis non iure\noptimo irrideatur, si laboret? at vero pravitate membrorum et cruciatu dolorum si quis quem levet, magnam ineat gratiam, nec si ille sapiens ad tortoris eculeum a tyranno ire cogatur, similem habeat vultum\net si ampullam perdidisset, sed ut magnum et difficile\ncertamen iniens, cum sibi cum capitali adversario, dolore, depugnandum videret, excitaret omnes rationes\nfortitudinis ac patientiae, quarum praesidio iniret illud\ndifficile, ut dixi, magnumque proelium. deinde non\nquaerimus, quid obscuretur aut intereat, quia sit admodum parvum, sed quid tale sit, ut expleat summam.\nuna voluptas e multis obscuratur in illa vita voluptaria,\nsed tamen ea, quamvis parva sit, pars est eius vitae,\nquae posita est in voluptate. nummus in Croesi divitiis obscuratur, pars est tamen divitiarum. quare\nobscurentur etiam haec, quae secundum naturam esse\ndicimus, in vita beata; sint modo partes vitae beatae.\nAtqui si, ut convenire debet inter nos, est quaedam appetitio naturalis ea, quae secundum naturam\nsunt, appetens, eorum omnium est aliquae summa\nfacienda. quo constituto tum licebit otiose ista\nquaerere, de magnitudine rerum, de excellentia, quanta\nin quoque sit ad beate vivendum, de istis ipsis obscurationibus,\n\nquae propter exiguitatem vix aut ne\nvix quidem appareant. quid, de quo nulla dissensio\nest? nemo enim est, qui aliter dixerit quin omnium\nnaturarum simile esset id, ad quod omnia referrentur,\nquod est ultimum rerum appetendarum. omnis enim\nest natura diligens sui. quae est enim, quae se umquam deserat aut partem aliquam sui aut eius partis\nhabitum aut vim aut ullius earum rerum, quae secundum naturam sunt, aut motum aut statum? quae\nautem natura suae primae institutionis oblita est?\nnulla profecto est, quin suam vim retineat a primo\nad extremum. quo modo igitur evenit, ut hominis\nnatura sola esset, quae hominem relinqueret, quae\noblivisceretur corporis, quae summum bonum non in\ntoto homine, sed in parte hominis poneret?\nquo\nmodo autem, quod ipsi etiam fatentur constatque inter\nomnis, conservabitur ut simile sit omnium naturarum\nillud ultimum, de quo quaeritur? tum enim esset\nsimile, si in ceteris quoque naturis id cuique esset\nultimum, quod in quaque excelleret. tale enim visum\nest ultimum Stoicorum.\nQuid dubitas igitur mutare\nprincipia naturae? quid enim dicis omne animal,\nsimul atque sit ortum, applicatum esse ad se diligendum esseque in se conservando occupatum? quin\npotius ita dicis, omne animal applicatum esse ad id,\nquod in eo sit optimum, et in eius unius occupatum\nesse custodia, reliquasque naturas nihil aliud agere,\nnisi ut id conservent, quod in quaque optimum sit?\nquo modo autem optimum, si bonum praeterea nullum\nest? sin autem reliqua appetenda sunt, cur, quod\nest ultimum rerum appetendarum, id non aut ex\nomnium earum aut ex plurimarum et maximarum\nappetitione concluditur? ut Phidias potest a primo\ninstituere signum idque perficere, potest ab alio inchoatum accipere et absolvere, huic est sapientia similis; non enim ipsa genuit hominem, sed accepit\na natura inchoatum. hanc ergo intuens debet institutum illud quasi signum absolvere.\n\nQualem igitur hominem natura inchoavit?\net quod\nest munus, quod opus sapientiae? quid est, quod ab\nea absolvi et perfici debeat? si est nihil in eo, quod\nperficiendum est, praeter motum ingenii quendam, id\nest rationem, necesse est huic ultimum esse ex virtute\nagere; rationis enim perfectio est virtus; si est nihil nisi\ncorpus, summa erunt illa: valitudo, vacuitas doloris,\npulchritudo, cetera.\nnunc de hominis summo bono\nquaeritur; quid igitur dubitamus in tota eius natura\nquaerere quid sit effectum? cum enim constet inter\nomnes omne officium munusque sapientiae in hominis\ncultu esse occupatum, alii—ne me existimes contra\nStoicos solum dicere—eas sententias afferunt, ut\nsummum bonum in eo genere ponant, quod sit extra\nnostram potestatem, tamquam de inanimo aliquo loquantur, alii contra, quasi corpus nullum sit hominis,\nita praeter animum nihil curant, cum praesertim ipse\nquoque animus non inane nescio quid sit—neque\nenim id possum intellegere—, sed in quodam genere\ncorporis, ut ne is quidem virtute una contentus sit,\nsed appetat vacuitatem doloris. quam ob rem utrique idem faciunt, ut si laevam partem neglegerent,\ndexteram tuerentur, aut ipsius animi, ut fecit Erillus,\n\ncognitionem amplexarentur, actionem relinquerent.\neorum enim omnium multa praetermittentium, dum\neligant aliquid, quod sequantur, quasi curta sententia;\nat vero illa perfecta atque plena eorum, qui cum de\nhominis summo bono quaererent, nullam in eo neque\nanimi neque corporis partem vacuam tutela reliquerunt.\nVos autem, Cato, quia virtus, ut omnes fatemur,\naltissimum locum in homine et maxime excellentem\ntenet, et quod eos, qui sapientes sunt, absolutos et\nperfectos putamus, aciem animorum nostrorum virtutis splendore praestringitis. in omni enim animante\nest summum aliquid atque optimum, ut in equis, in\ncanibus, quibus tamen et dolore vacare opus est et\nvalere; sic igitur in homine perfectio ista in eo potissimum, quod est optimum, id est in virtute, laudatur. itaque mihi non satis videmini considerare\nquod iter sit naturae quaeque progressio. non enim,\nquod facit in frugibus, ut, cum ad spicam perduxerit\nab herba, relinquat et pro nihilo habeat herbam,\nidem facit in homine, cum eum ad rationis habitum\nperduxit. semper enim ita adsumit aliquid, ut ea,\nquae prima dederit, non deserat.\nitaque sensibus\nrationem adiunxit et ratione effecta sensus non reliquit. Ut si cultura vitium, cuius hoc munus est, ut\nefficiat, ut vitis cum partibus suis omnibus quam\noptime se habeat—, sed sic intellegamus—licet enim,\nut vos quoque soletis, fingere aliquid docendi causa—:\nsi igitur illa cultura vitium in vite insit ipsa, cetera,\ncredo, velit, quae ad colendam vitem attinebunt, sicut\nantea, se autem omnibus vitis partibus praeferat statuatque nihil esse melius in vite quam se. similiter\nsensus, cum accessit ad naturam, tuetur illam quidem,\nsed etiam se tuetur; cum autem assumpta ratio est,\ntanto in dominatu locatur, ut omnia illa prima naturae huius tutelae subiciantur.\nitaque non discedit\nab eorum curatione, quibus praeposita vitam omnem\ndebet gubernare, ut mirari satis istorum inconstantiam non possim. naturalem enim appetitionem, quam\nvocant o(rmh/n, itemque officium, ipsam etiam virtutem\ntuentem volunt esse earum rerum, quae secundum\nnaturam sunt. cum autem ad summum bonum volunt\npervenire, transiliunt omnia et duo nobis opera pro\nuno relinquunt, ut alia sumamus, alia expetamus,\npotius quam uno fine utrumque concluderent.\nAt enim iam dicitis virtutem non posse constitui,\nsi ea, quae extra virtutem sint, ad beate vivendum\npertineant. quod totum contra est. introduci enim virtus nullo modo potest, nisi omnia, quae leget quaeque reiciet, unam referentur ad summam. nam si\n†omnino nos† neglegemus, in Aristonea vitia incidemus et peccata obliviscemurque quae virtuti ipsi\nprincipia dederimus; sin ea non neglegemus neque\ntamen ad finem summi boni referemus, non multum\nab Erilli levitate aberrabimus. duarum enim vitarum\nnobis erunt instituta capienda. facit enim ille duo\nseiuncta ultima bonorum, quae ut essent vera, coniungi debuerunt; nunc ita separantur, ut disiuncta\n\nsint, quo nihil potest esse perversius.\nItaque contra\nest, ac dicitis; nam constitui virtus nullo modo potest,\nnisi ea, quae sunt prima naturae, ut ad summam pertinentia tenebit. quaesita enim virtus est, non quae\nrelinqueret naturam, sed quae tueretur. at illa, ut\nvobis placet, partem quandam tuetur, reliquam deserit.\nAtque ipsa hominis institutio si loqueretur, hoc\ndiceret, primos suos quasi coeptus appetendi fuisse,\nut se conservaret in ea natura, in qua ortus esset.\nnondum autem explanatum satis erat, quid maxime\nnatura vellet. explanetur igitur. quid ergo aliud intellegetur nisi uti ne quae pars naturae neglegatur?\nin qua si nihil est praeter rationem, sit in una virtute\nfinis bonorum; sin est etiam corpus, ista explanatio\nnaturae nempe hoc effecerit, ut ea, quae ante explanationem tenebamus, relinquamus. ergo id est convenienter naturae vivere, a natura discedere.\nut quidam philosophi, cum a sensibus profecti maiora quaedam et diviniora vidissent, sensus reliquerunt, sic isti,\ncum ex appetitione rerum virtutis pulchritudinem\naspexissent, omnia, quae praeter virtutem ipsam viderant, abiecerunt obliti naturam omnem appetendarum rerum ita late patere, ut a principiis permanaret ad fines, neque intellegunt se rerum illarum\npulchrarum atque admirabilium fundamenta subducere.\nItaque mihi videntur omnes quidem illi errasse,\nqui finem bonorum esse dixerunt honeste vivere, sed\nalius alio magis, Pyrrho scilicet maxime, qui virtute\nconstituta nihil omnino, quod appetendum sit, relinquat, deinde Aristo, qui nihil relinquere non est ausus,\nintroduxit autem, quibus commotus sapiens appeteret\naliquid, quodcumque in mentem incideret, et quodcumque tamquam occurreret. is hoc melior quam\nPyrrho, quod aliquod genus appetendi dedit, deterior\nquam ceteri, quod penitus a natura recessit. Stoici\nautem, quod finem bonorum in una virtute ponunt,\nsimiles sunt illorum; quod autem principium officii\nquaerunt, melius quam Pyrrho; quod ea non occurrentia fingunt, vincunt Aristonem; quod autem ea,\nquae ad naturam accommodata et per se assumenda\nesse dicunt, non adiungunt ad finem bonorum, desciscunt a natura et quodam modo sunt non dissimiles\nAristonis. ille enim occurrentia nescio quae comminiscebatur; hi autem ponunt illi quidem prima naturae,\nsed ea seiungunt a finibus et a summa bonorum; quae\ncum praeponunt, ut sit aliqua rerum selectio, naturam\nvidentur sequi; cum autem negant ea quicquam ad\nbeatam vitam pertinere, rursus naturam relinquunt.\nAtque adhuc ea dixi, causa cur Zenoni non fuisset,\nquam ob rem a superiorum auctoritate discederet.\nnunc reliqua videamus, nisi aut ad haec, Cato, dicere\naliquid vis aut nos iam longiores sumus.\nNeutrum vero, inquit ille. nam et a te perfici istam\ndisputationem volo, nec tua mihi oratio longa videri\npotest.\nOptime, inquam. quid enim mihi potest esse optatius quam cum Catone, omnium virtutum auctore, de\nvirtutibus disputare?\nsed primum illud vide, gravissimam illam vestram sententiam, quae familiam ducit,\nhonestum quod sit, id esse bonum solum honesteque\nvivere bonorum finem, communem fore vobis cum\nomnibus, qui in una virtute constituunt finem bonorum,\nquodque dicitis, informari non posse virtutem, si quicquam, nisi quod honestum sit, numeretur, idem dicetur\nab illis, modo quos nominavi. mihi autem aequius\nvidebatur Zenonem cum Polemone disceptantem, a\nquo quae essent principia naturae acceperat, a communibus initiis progredientem videre ubi primum insisteret et unde causa controversiae nasceretur, non\nstantem cum iis, qui ne dicerent quidem sua summa\nbona esse a natura profecta, uti isdem argumentis,\nquibus illi uterentur, isdemque sententiis.\nMinime vero illud probo, quod, cum docuistis, ut\nvobis videmini, bonum solum esse, quod honestum sit,\ntum rursum dicitis initia proponi necesse esse apta\net accommodata naturae, quorum ex selectione virtus possit existere. non enim in selectione virtus\nponenda erat, ut id ipsum, quod erat bonorum ultimum, aliud aliquid adquireret. nam omnia, quae\nsumenda quaeque legenda aut optanda sunt, inesse\ndebent in summa bonorum, ut is, qui eam adeptus\nsit, nihil praeterea desideret. videsne ut, quibus summa\nest in voluptate, perspicuum sit quid iis faciendum sit\naut non faciendum? ut nemo dubitet, eorum omnia\nofficia quo spectare, quid sequi, quid fugere debeant?\nsit hoc ultimum bonorum, quod nunc a me defenditur;\napparet statim, quae sint officia, quae actiones. vobis\nautem, quibus nihil est aliud propositum nisi rectum\natque honestum, unde officii, unde agendi principium\nnascatur non reperietis.\nHoc igitur quaerentes omnes,\net ii, qui quodcumque in mentem veniat aut quodcumque occurrat se sequi dicent, et vos ad naturam\nrevertemini. quibus natura iure responderit non esse\nverum aliunde finem beate vivendi, a se principia rei\ngerendae peti; esse enim unam rationem, qua et principia rerum agendarum et ultima bonorum continerentur, atque ut Aristonis esset explosa sententia dicentis nihil differre aliud ab alio, nec esse res ullas\npraeter virtutes et vitia, inter quas quicquam omnino\ninteresset, sic errare Zenonem, qui nulla in re nisi in\nvirtute aut vitio propensionem ne minimi quidem momenti ad summum bonum adipiscendum esse diceret\net, cum ad beatam vitam nullum momentum cetera\nhaberent, ad appetitionem tamen rerum esse in iis\nmomenta diceret; quasi vero haec appetitio non ad\nsummi boni adeptionem pertineret! Quid autem minus consentaneum est quam quod aiunt cognito summo\nbono reverti se ad naturam, ut ex ea petant agendi\nprincipium, id est officii?\nnon enim actionis aut officii ratio impellit ad ea, quae secundum naturam sunt,\npetenda, sed ab iis et appetitio et actio commovetur.\nNunc venio ad tua illa brevia, quae consectaria esse\ndicebas, et primum illud, quo nihil potest brevius:\nBonum omne laudabile, laudabile autem honestum,\nbonum igitur omne honestum. O plumbeum pugionem!\nquis enim tibi primum illud concesserit?â€”quo quidem concesso nihil opus est secundo; si enim omne\nbonum laudabile est,\nomne honestum estâ€”quis tibi\nergo istud dabit praeter Pyrrhonem, Aristonem eorumve similes, quos tu non probas? Aristoteles, Xenocrates, tota illa familia non dabit, quippe qui valitudinem, vires, divitias, gloriam, multa alia bona esse\ndicant, laudabilia non dicant. et hi quidem ita non\nsola virtute finem bonorum contineri putant, ut rebus\ntamen omnibus virtutem anteponant; quid censes eos\nesse facturos, qui omnino virtutem a bonorum fine\nsegregaverunt, Epicurum, Hieronymum, illos etiam, si\nqui Carneadeum finem tueri volunt?\niam aut Callipho\naut Diodorus quo modo poterunt tibi istud concedere,\nqui ad honestatem aliud adiungant, quod ex eodem\ngenere non sit? placet igitur tibi, Cato, cum res\nsumpseris non concessas, ex illis efficere, quod velis?\nIam ille sorites est, quo nihil putatis esse vitiosius:\nquod bonum sit, id esse optabile, quod optabile, id\nexpetendum, quod expetendum, id laudabile, deinde\nreliqui gradus. sed ego in hoc resisto; eodem modo\nenim tibi nemo dabit, quod expetendum sit, id esse\nlaudabile. Illud vero minime consectarium, sed in\nprimis hebes, illorum scilicet, non tuum, gloriatione\ndignam esse beatam vitam, quod non possit sine\nhonestate contingere, ut iure quisquam glorietur.\ndabit\nhoc Zenoni Polemo, etiam magister eius et tota illa\ngens et reliqui, qui virtutem omnibus rebus multo\nanteponentes adiungunt ei tamen aliquid summo in\nbono finiendo. si enim virtus digna est gloriatione,\nut est, tantumque praestat reliquis rebus, ut dici vix\npossit, et beatus esse poterit virtute una praeditus\ncarens ceteris, nec tamen illud tibi concedetur, praeter\nvirtutem nihil in bonis esse ducendum. illi autem,\nquibus summum bonum sine virtute est, non dabunt\nfortasse vitam beatam habere, in quo iure possit gloriari, etsi illi quidem etiam voluptates faciunt interdum\n\ngloriosas.\nvides igitur te aut ea sumere, quae\nnon concedantur, aut ea, quae etiam concessa te nihil\niuvent.\nEquidem in omnibus istis conclusionibus hoc putarem philosophia nobisque dignum, et maxime, cum\nsummum bonum quaereremus, vitam nostram, consilia, voluntates, non verba corrigi. quis enim potest\nistis, quae te, ut ais, delectant, brevibus et acutis\nauditis de sententia decedere? nam cum expectant\net avent audire cur dolor malum non sit, dicunt illi\nasperum esse dolere, molestum, odiosum, contra naturam, difficile toleratu, sed, quia nulla sit in dolore\nnec fraus nec improbitas nec malitia nec culpa nec\nturpitudo, non esse illud malum. haec qui audierit,\nut ridere non curet, discedet tamen nihilo firmior ad\ndolorem ferendum, quam venerat.\ntu autem negas\nfortem esse quemquam posse, qui dolorem malum\nputet. cur fortior sit, si illud, quod tute concedis,\nasperum et vix ferendum putabit? ex rebus enim\ntimiditas, non ex vocabulis nascitur.\nEt ais, si una littera commota sit, fore tota ut labet\ndisciplina. utrum igitur tibi litteram videor an totas\npaginas commovere? ut enim sit apud illos, id quod\nest a te laudatum, ordo rerum conservatus et omnia\ninter se apta et conexa—sic enim aiebas—, tamen\npersequi non debemus, si a falsis principiis profecta\ncongruunt ipsa sibi et a proposito non aberrant.\nin\nprima igitur constitutione Zeno tuus a natura recessit,\ncumque summum bonum posuisset in ingenii praestantia,\n\nquam virtutem vocamus, nec quicquam aliud bonum esse dixisset, nisi quod esset honestum, nec virtutem posse constare, si in ceteris rebus esset quicquam, quod aliud alio melius esset aut peius, his propositis tenuit prorsus consequentia. recte dicis; negare\nnon possum. sed ita falsa sunt ea, quae consequuntur,\nut illa, e quibus haec nata sunt, vera esse non possint.\ndocent enim nos, ut scis, dialectici, si ea, quae rem\naliquam sequantur, falsa sint, falsam illam ipsam esse,\nquam sequantur. ita fit illa conclusio non solum vera,\nsed ita perspicua, ut dialectici ne rationem quidem\nreddi putent oportere: si illud, hoc; non autem hoc;\nigitur ne illud quidem. sic consequentibus vestris sublatis prima tolluntur. quae sequuntur igitur? omnes,\nqui non sint sapientes, aeque miseros esse, sapientes\nomnes summe beatos, recte facta omnia aequalia, omnia peccata paria; quae cum magnifice primo dici viderentur, considerata minus probabantur. sensus enim\ncuiusque et natura rerum atque ipsa veritas clamabat\nquodam modo non posse se adduci, ut inter eas res,\nquas Zeno exaequaret, nihil interesset.\nPostea tuus ille Poenulus—scis enim Citieos,\nclientes tuos, e Phoenica profectos—, homo igitur\nacutus, causam non optinens repugnante natura verba\nversare coepit et primum rebus iis, quas nos bonas\nducimus, concessit, ut haberentur aestimabiles et ad\nnaturam accommodatae, faterique coepit sapienti, hoc\nest summe beato, commodius tamen esse si ea quoque habeat, quae bona non audet appellare, naturae\naccommodata esse concedit, negatque Platonem, si\nsapiens non sit, eadem esse in causa, qua tyrannum\nDionysium; huic mori optimum esse propter desperationem sapientiae, illi propter spem vivere. peccata\nautem partim esse tolerabilia, partim nullo modo,\npropterea quod alia peccata plures, alia pauciores\nquasi numeros officii praeterirent. iam insipientes\nalios ita esse, ut nullo modo ad sapientiam possent\npervenire, alios, qui possent, si id egissent, sapientiam\nconsequi.\nhic loquebatur aliter atque omnes, sentiebat idem, quod ceteri. nec vero minoris aestimanda\nducebat ea, quae ipse bona negaret esse, quam illi,\nqui ea bona esse dicebant.\nquid igitur voluit sibi,\nqui illa mutaverit? saltem aliquid de pondere detraxisset et paulo minoris aestimavisset ea quam\nPeripatetici, ut sentire quoque aliud, non solum dicere\nvideretur. Quid? de ipsa beata vita, ad quam omnia\nreferuntur, quae dicitis? negatis eam esse, quae expleta sit omnibus iis rebus, quas natura desideret,\ntotamque eam in una virtute ponitis; cumque omnis\ncontroversia aut de re soleat aut de nomine esse,\nutraque earum nascitur, si aut res ignoratur aut\nerratur in nomine. quorum si neutrum est, opera\ndanda est, ut verbis utamur quam usitatissimis et\nquam maxime aptis, id est rem declarantibus.\nnum\nigitur dubium est, quin, si in re ipsa nihil peccatur\na superioribus, verbis illi commodius utantur? videamus igitur sententias eorum, tum ad verba redeamus.\nDicunt appetitionem animi moveri, cum aliquid\nei secundum naturam esse videatur, omniaque, quae\nsecundum naturam sint, aestimatione aliqua digna\neaque pro eo, quantum in quoque sit ponderis, esse\naestimanda, quaeque secundum naturam sint, partim\nnihil habere in sese eius appetitionis, de qua saepe\niam diximus, quae nec honesta nec laudabilia dicantur, partim, quae voluptatem habeant in omni animante, sed in homine rationem etiam. ex ea quae\nsint apta, ea honesta, ea pulchra, ea laudabilia, illa\nautem superiora naturalia nominantur, quae coniuncta\ncum honestis vitam beatam perficiunt et absolvunt.\nomnium autem eorum commodorum, quibus non illi\nplus tribuunt, qui illa bona esse dicunt, quam Zeno,\nqui negat, longe praestantissimum esse, quod honestum esset atque laudabile. sed si duo honesta proposita sint, alterum cum valitudine, alterum cum\nmorbo, non esse dubium, ad utrum eorum natura nos\nipsa deductura sit. sed tamen tantam vim esse honestatis, tantumque eam rebus omnibus praestare et\nexcellere, ut nullis nec suppliciis nec praemiis demoveri possit ex eo, quod rectum esse decreverit, omniaque, quae dura, difficilia, adversa videantur, ea virtutibus iis, quibus a natura essemus ornati, opteri\nposse, non faciles illas quidem res nec contemnendas\n—quid enim esset in virtute tantum?—, sed ut hoc\niudicaremus, non esse in iis partem maximam positam\nbeate aut secus vivendi.\nAd summam ea, quae Zeno\naestimanda et sumenda et apta naturae esse dixit,\neadem illi bona appellant, vitam autem beatam illi\neam, quae constaret ex iis rebus, quas dixi, aut plurimis aut gravissimis. Zeno autem, quod suam, quod\npropriam speciem habeat, cur appetendum sit, id\nsolum bonum appellat, beatam autem vitam eam\nsolam, quae cum virtute degatur.\nSi de re disceptari oportet, nulla mihi tecum, Cato,\npotest esse dissensio. nihil est enim, de quo aliter tu\nsentias atque ego, modo commutatis verbis ipsas res\nconferamus. nec hoc ille non vidit, sed verborum magnificentia est et gloria delectatus. qui si ea, quae dicit,\nita sentiret, ut verba significant, quid inter eum et\nvel Pyrrhonem vel Aristonem interesset? sin autem\neos non probabat, quid attinuit cum iis, quibuscum re\nconcinebat, verbis discrepare?\nquid, si reviviscant\nPlatonis illi et deinceps qui eorum auditores fuerunt,\net tecum ita loquantur? Nos cum te, M. Cato, studiosissimum philosophiae, iustissimum virum, optimum iudicem, religiosissimum testem, audiremus, admirati sumus, quid esset cur nobis Stoicos anteferres,\nqui de rebus bonis et malis sentirent ea, quae ab hoc\nPolemone Zeno cognoverat, nominibus uterentur iis,\nquae prima specie admirationem, re explicata risum\nmoverent. tu autem, si tibi illa probabantur, cur non\npropriis verbis ea tenebas? sin te auctoritas commovebat, nobisne omnibus et Platoni ipsi nescio quem\nillum anteponebas? praesertim cum in re publica princeps esse velles ad eamque tuendam cum summa tua\ndignitate maxime a nobis ornari atque instrui posses.\na nobis enim ista quaesita, a nobis descripta, notata,\npraecepta sunt, omniumque rerum publicarum rectionis genera, status, mutationes, leges etiam et instituta ac mores civitatum perscripsimus. eloquentiae\nvero, quae et principibus maximo ornamento est, et\nqua te audimus valere plurimum, quantum tibi ex\nmonumentis nostris addidisses! Ea cum dixissent,\nquid tandem talibus viris responderes?\nRogarem te, inquit, ut diceres pro me tu idem, qui\nillis orationem dictavisses, vel potius paulum loci mihi,\nut iis responderem, dares, nisi et te audire nunc mallem\net istis tamen alio tempore responsurus essem, tum\nscilicet, cum tibi.\nAtque, si verum respondere velles, Cato, haec erant\ndicenda, non eos tibi non probatos, tantis ingeniis\nhomines tantaque auctoritate, sed te animadvertisse,\nquas res illi propter antiquitatem parum vidissent, eas\na Stoicis esse perspectas, eisdemque de rebus hos cum\nacutius disseruisse, tum sensisse gravius et fortius,\nquippe qui primum valitudinem bonam expetendam\nnegent esse, eligendam dicant, nec quia bonum sit\nvalere, sed quia sit non nihilo aestimandum—neque\ntamen pluris\nquam illis videtur, qui illud non dubitant bonum dicere—; hoc vero te ferre non potuisse,\nquod antiqui illi quasi barbati, ut nos de nostris\nsolemus dicere, crediderint, eius, qui honeste viveret,\nsi idem etiam bene valeret, bene audiret, copiosus\nesset, optabiliorem fore vitam melioremque et magis\nexpetendam quam illius, qui aeque vir bonus multis\nmodis esset, ut Ennii Alcmaeo, 'ci/rcumventus mo/rbo,\nexilio atque i/nopia'. illi igitur antiqui non tam acute\noptabiliorem illam vitam putant, praestantiorem, beatiorem, Stoici autem tantum modo praeponendam in\nseligendo, non quo beatior ea vita sit, sed quod ad\nnaturam accommodatior.\nEt, qui sapientes non sint, omnes aeque esse miseros, Stoici hoc videlicet viderunt, illos autem id\nfugerat superiores, qui non arbitrabantur homines\nsceleribus et parricidiis inquinatos nihilo miseriores\nesse quam eos, qui, cum caste et integre viverent, nondum perfectam illam sapientiam essent consecuti.\natque hoc loco similitudines eas, quibus illi uti solent,\ndissimillimas proferebas. quis enim ignorat, si plures\nex alto emergere velint, propius fore eos quidem ad\nrespirandum, qui ad summam iam aquam adpropinquent, sed nihilo magis respirare posse quam eos, qui\nsint in profundo? nihil igitur adiuvat procedere et\nprogredi in virtute, quo minus miserrimus sit, ante\nquam ad eam pervenerit, quoniam in aqua nihil\nadiuvat, et, quoniam catuli, qui iam dispecturi sunt,\ncaeci aeque et ii, qui modo nati, Platonem quoque\nnecesse est, quoniam nondum videbat sapientiam,\naeque caecum animo ac Phalarim fuisse?\nista similia\nnon sunt, Cato, in quibus quamvis multum processeris\ntamen illud in eadem causa est, a quo abesse velis,\ndonec evaseris; nec enim ille respirat, ante quam\nemersit, et catuli aeque caeci, prius quam dispexerunt,\nac si ita futuri semper essent. illa sunt similia: hebes\nacies est cuipiam oculorum, corpore alius senescit;\nhi curatione adhibita levantur in dies, valet alter plus\ncotidie, alter videt. his similes sunt omnes, qui virtuti\nstudent; levantur vitiis, levantur erroribus, nisi forte\ncenses Ti. Gracchum patrem non beatiorem fuisse\nquam filium, cum alter stabilire rem publicam studuerit, alter evertere. nec tamen ille erat sapiens—\nquis enim hoc aut quando aut ubi aut unde?—; sed\nquia studebat laudi et dignitati, multum in virtute processerat.\nconferam avum tuum Drusum cum C. Graccho, eius fere aequali? quae hic rei publicae vulnera\ninponebat, eadem ille sanabat. si nihil est, quod tam\nmiseros faciat quam inpietas et scelus, ut iam omnes\ninsipientes sint miseri, quod profecto sunt, non est\ntamen aeque miser, qui patriae consulit, et is, qui\nillam extinctam cupit. Levatio igitur vitiorum magna\nfit in iis, qui habent ad virtutem progressionis aliquantum.\nvestri autem progressionem ad virtutem\nfieri aiunt, levationem vitiorum fieri negant. at quo\nutantur homines acuti argumento ad probandum,\noperae pretium est considerare. quarum, inquit, artium\nsummae crescere possunt, earum etiam contrariorum\n\nsumma poterit augeri; ad virtutis autem summam\naccedere nihil potest; ne vitia quidem igitur crescere\npoterunt, quae sunt virtutum contraria. utrum igitur\ntandem perspicuisne dubia aperiuntur, an dubiis perspicua tolluntur? atqui hoc perspicuum est, vitia alia\nin aliis esse maiora, illud dubium, ad id, quod summum bonum dicitis, ecquaenam possit fieri accessio.\nvos autem cum perspicuis dubia debeatis illustrare,\ndubiis perspicua conamini tollere.\nitaque rursus eadem\nratione, qua sum paulo ante usus, haerebitis. si enim\npropterea vitia alia aliis maiora non sunt, quia ne\nad finem quidem bonorum eum, quem vos facitis, quicquam potest accedere, quoniam perspicuum est vitia\nnon esse omnium paria, finis bonorum vobis mutandus\nest. teneamus enim illud necesse est, cum consequens\naliquod falsum sit, illud, cuius id consequens sit, non\nposse esse verum.\nQuae est igitur causa istarum angustiarum? gloriosa ostentatio in constituendo summo bono. cum\nenim, quod honestum sit, id solum bonum esse confirmatur, tollitur cura valitudinis, diligentia rei familiaris, administratio rei publicae, ordo gerendorum\nnegotiorum, officia vitae, ipsum denique illud honestum, in quo uno vultis esse omnia, deserendum est.\nquae diligentissime contra Aristonem dicuntur a Chrysippo. ex ea difficultate illae 'fallaciloquae', ut ait\nAccius,\nmalitiae natae sunt.\nquod enim sapientia,\npedem ubi poneret, non habebat sublatis officiis omnibus, officia autem tollebantur dilectu omni et discrimine remoto, quae esse non poterant rebus omnibus sic exaequatis, ut inter eas nihil interesset, ex\nhis angustiis ista evaserunt deteriora quam Aristonis.\nilla tamen simplicia, vestra versuta. roges enim Aristonem, bonane ei videantur haec: vacuitas doloris,\ndivitiae, valitudo; neget. quid? quae contraria sunt\nhis, malane? nihilo magis. Zenonem roges; respondeat totidem verbis. admirantes quaeramus ab utroque, quonam modo vitam agere possimus, si nihil\ninteresse nostra putemus, valeamus aegrine simus,\nvacemus an cruciemur dolore, frigus, famem propulsare possimus necne possimus. Vives, inquit Aristo,\nmagnifice atque praeclare, quod erit cumque visum\nages, numquam angere, numquam cupies, numquam\ntimebis.\nQuid Zeno? Portenta haec esse dicit, neque\nea ratione ullo modo posse vivi; se dicere inter\nhonestum et turpe nimium quantum, nescio quid\ninmensum, inter ceteras res nihil omnino interesse.\n\nidem adhuc;\naudi reliqua et risum contine, si potes:\nMedia illa, inquit, inter quae nihil interest, tamen eius\nmodi sunt, ut eorum alia eligenda sint, alia reicienda,\nalia omnino neglegenda, hoc est, ut eorum alia velis,\nalia nolis, alia non cures.—At modo dixeras nihil\nin istis rebus esse, quod interesset.—Et nunc idem\ndico, inquiet, sed ad virtutes et ad vitia nihil interesse.\n—\nQuis istud, quaeso, nesciebat? verum audiamus.—\nIsta, inquit, quae dixisti, valere, locupletem esse, non\ndolere, bona non dico, sed dicam Graece prohgme/na,\nLatine autem producta—sed praeposita aut\npraecipua malo, sit tolerabilius et mollius—; illa\nautem, morbum, egestatem, dolorem, non appello\nmala, sed, si libet, reiectanea. itaque illa non\ndico me expetere, sed legere, nec optare, sed\nsumere, contraria autem non fugere, sed quasi\nsecernere. Quid ait Aristoteles reliquique Platonis\nalumni? Se omnia, quae secundum naturam sint,\nbona appellare, quae autem contra, mala.\nVidesne igitur Zenonem tuum cum Aristone verbis\nconcinere, re dissidere, cum Aristotele et illis re consentire, verbis discrepare? cur igitur, cum de re conveniat, non malumus usitate loqui? aut doceat paratiorem me ad contemnendam pecuniam fore, si illam\nin rebus praepositis quam si in bonis duxero, fortioremque in patiendo dolore, si eum asperum et difficilem perpessu et contra naturam esse quam si\nmalum dixero.\nFacete M. Piso, familiaris noster, et\nalia multa et hoc loco Stoicos irridebat: Quid enim?\naiebat. 'Bonum negas esse divitias, praepositum esse\ndicis? quid adiuvas? avaritiamne minuis? quo modo?\nsi verbum sequimur, primum longius verbum praepositum quam bonum'.—Nihil ad rem!—'Ne\nsit sane; at certe gravius. nam bonum ex quo appellatum sit, nescio, praepositum ex eo credo, quod\npraeponatur aliis. id mihi magnum videtur.' itaque\ndicebat plus tribui divitiis a Zenone, qui eas in praepositis poneret, quam ab Aristotele, qui bonum esse\ndivitias fateretur, sed neque magnum bonum et prae\nrectis honestisque contemnendum ac despiciendum\nnec magnopere expetendum, omninoque de istis omnibus verbis a Zenone mutatis ita disputabat, et, quae\nbona negarentur ab eo esse et quae mala, illa laetioribus nominibus appellari ab eo quam a nobis, haec\ntristioribus. Piso igitur hoc modo, vir optimus tuique, ut scis, amantissimus. nos paucis ad haec additis\nfinem faciamus aliquando; longum est enim ad omnia\nrespondere, quae a te dicta sunt.\nNam ex eisdem verborum praestrigiis et regna nata\nvobis sunt et imperia et divitiae, et tantae quidem,\nut omnia, quae ubique sint, sapientis esse dicatis.\nsolum praeterea formosum, solum liberum, solum\ncivem, stultos omnia contraria, quos etiam insanos\nesse vultis. haec para/doca illi, nos admirabilia\ndicamus. quid autem habent admirationis, cum prope\naccesseris? conferam tecum, quam cuique verbo rem\nsubicias; nulla erit controversia. Omnia peccata paria\ndicitis. non ego tecum iam ita iocabor, ut isdem his\nde\nrebus, cum L. Murenam te accusante defenderem.\napud imperitos tum illa dicta sunt, aliquid etiam coronae datum; nunc agendum est subtilius. Peccata\nparia.\n—Quonam modo?—Quia nec honesto quicquam honestius nec turpi turpius.—Perge porro; nam\nde isto magna dissensio est. illa argumenta propria videamus, cur omnia sint paria peccata.—Ut, inquit, in\nfidibus pluribus, nisi nulla earum non ita contenta\nnervis sit, ut concentum servare possit, omnes aeque incontentae sint, sic peccata, quia discrepant, aeque discrepant; paria sunt igitur.—Hic ambiguo ludimur.\naeque enim contingit omnibus fidibus, ut incontentae\nsint, illud non continuo, ut aeque incontentae. collatio\nigitur ista te nihil iuvat. nec enim, omnes avaritias\nsi aeque avaritias esse dixerimus, sequetur, ut etiam\naequas esse dicamus. Ecce aliud simile dissimile.\nUt\nenim, inquit, gubernator aeque peccat, si palearum\nnavem evertit et si auri, item aeque peccat, qui parentem et qui servum iniuria verberat.â€”Hoc non videre,\ncuius generis onus navis vehat, id ad gubernatoris\nartem nil pertinere! itaque aurum paleamne portet,\nad bene aut ad male gubernandum nihil interesse!\nat quid inter parentem et servulum intersit, intellegi\net potest et debet. ergo in gubernando nihil, in officio plurimum interest, quo in genere peccetur. et si\nin ipsa gubernatione neglegentia est navis eversa,\nmaius est peccatum in auro quam in palea. omnibus\nenim artibus volumus attributam esse eam, quae communis appellatur prudentia, quam omnes, qui cuique\nartificio praesunt, debent habere. ita ne hoc quidem\nmodo paria peccata sunt.\nUrgent tamen et nihil remittunt. Quoniam, inquiunt,\nomne peccatum inbecillitatis et inconstantiae est, haec\nautem vitia in omnibus stultis aeque magna sunt,\nnecesse est paria esse peccata. Quasi vero aut concedatur in omnibus stultis aeque magna esse vitia,\net eadem inbecillitate et inconstantia L. Tubulum\nfuisse, qua illum, cuius is condemnatus est rogatione,\nP. Scaevolam, et quasi nihil inter res quoque ipsas,\nin quibus peccatur, intersit, ut, quo hae maiores minoresve sint, eo, quae peccentur in his rebus, aut\nmaiora sint aut minora! Itaque—iam enim concludatur oratio—hoc uno vitio maxime mihi premi videntur tui Stoici, quod se posse putant duas contrarias\nsententias optinere. quid enim est tam repugnans\nquam eundem dicere, quod honestum sit, solum id\nbonum esse, qui dicat appetitionem rerum ad vivendum\n\naccommodatarum\na natura profectam? ita cum\nea volunt retinere, quae superiori sententiae conveniunt, in Aristonem incidunt; cum id fugiunt, re\neadem defendunt, quae Peripatetici, verba tenent mordicus. quae rursus dum sibi evelli ex ordine nolunt,\nhorridiores evadunt, asperiores, duriores et oratione\net moribus.\nquam illorum tristitiam atque asperitatem\nfugiens Panaetius nec acerbitatem sententiarum nec\ndisserendi spinas probavit fuitque in altero genere\nmitior, in altero illustrior semperque habuit in ore\nPlatonem, Aristotelem, Xenocratem, Theophrastum,\nDicaearchum, ut ipsius scripta declarant. quos quidem\ntibi studiose et diligenter tractandos magnopere censeo. Sed quoniam et advesperascit et mihi ad villam\nrevertendum est, nunc quidem hactenus;\nverum hoc\nidem saepe faciamus.\n\nNos vero, inquit ille; nam quid possumus facere\nmelius? et hanc quidem primam exigam a te operam,\nut audias me quae a te dicta sunt refellentem. sed\nmemento te, quae nos sentiamus, omnia probare, nisi\nquod verbis aliter utamur, mihi autem vestrorum nihil\nprobari.\nScrupulum, inquam, abeunti; sed videbimus.\nQuae cum essent dicta, discessimus.\nCum audissem Antiochum, Brute, ut solebam, cum\nM. Pisone in eo gymnasio, quod Ptolomaeum vocatur,\nunaque nobiscum Q. frater et T. Pomponius Luciusque\nCicero, frater noster cognatione patruelis, amore germanus, constituimus inter nos ut ambulationem postmeridianam conficeremus in Academia, maxime quod\nis locus ab omni turba id temporis vacuus esset. itaque ad tempus ad Pisonem omnes. inde sermone vario\nsex illa a Dipylo stadia confecimus. cum autem venissemus in Academiae non sine causa nobilitata spatia, solitudo erat ea, quam volueramus.\ntum Piso:\nNaturane nobis hoc, inquit, datum dicam an errore\nquodam, ut, cum ea loca videamus, in quibus memoria\ndignos viros acceperimus multum esse versatos, magis\nmoveamur, quam si quando eorum ipsorum aut facta\naudiamus aut scriptum aliquod legamus? velut ego\nnunc moveor. venit enim mihi Platonis in mentem,\nquem accepimus primum hic disputare solitum; cuius\netiam illi hortuli propinqui non memoriam solum mihi\nafferunt, sed ipsum videntur in conspectu meo ponere.\nhic Speusippus, hic Xenocrates, hic eius auditor Polemo, cuius illa ipsa sessio fuit, quam videmus. Equidem etiam curiam nostram—Hostiliam dico, non\nhanc novam, quae minor mihi esse videtur, posteaquam\nest maior—solebam intuens Scipionem, Catonem,\nLaelium, nostrum vero in primis avum cogitare; tanta\nvis admonitionis inest in locis; ut non sine causa ex\niis memoriae ducta sit disciplina.\nTum Quintus:\n\nEst plane, Piso, ut dicis, inquit. nam\nme ipsum huc modo venientem convertebat ad sese\nColoneus ille locus, cuius incola Sophocles ob oculos\nversabatur, quem scis quam admirer quamque eo\ndelecter. me quidem ad altiorem memoriam Oedipodis huc venientis et illo mollissimo carmine quaenam essent ipsa haec loca requirentis species quaedam commovit, inaniter scilicet, sed commovit tamen.\nTum Pomponius: At ego, quem vos ut deditum\nEpicuro insectari soletis, sum multum equidem cum\nPhaedro, quem unice diligo, ut scitis, in Epicuri\nhortis, quos modo praeteribamus, sed veteris proverbii admonitu vivorum memini, nec tamen Epicuri\nlicet oblivisci, si cupiam, cuius imaginem non modo\nin tabulis nostri familiares, sed etiam in poculis et\nin anulis\nhabent.\nHic ego:\n\nPomponius quidem, inquam, noster iocari\nvidetur, et fortasse suo iure. ita enim se Athenis\ncollocavit, ut sit paene unus ex Atticis, ut id etiam\ncognomen videatur habiturus. Ego autem tibi, Piso,\nassentior usu hoc venire, ut acrius aliquanto et\nattentius de claris viris locorum admonitu cogitemus.\nscis enim me quodam tempore Metapontum venisse\ntecum neque ad hospitem ante devertisse, quam Pythagorae ipsum illum locum, ubi vitam ediderat,\nsedemque viderim. hoc autem tempore, etsi multa\nin omni parte Athenarum sunt in ipsis locis indicia\nsummorum virorum, tamen ego illa moveor exhedra.\nmodo enim fuit Carneadis, quem videre videor—est\nenim nota imago—, a sedeque ipsa tanta ingenii\nmagnitudine orbata desiderari illam vocem puto.\nTum Piso:\n\nQuoniam igitur aliquid omnes, quid\nLucius noster? inquit. an eum locum libenter invisit,\nubi Demosthenes et Aeschines inter se decertare soliti\nsunt? suo enim quisque studio maxime ducitur.\nEt ille, cum erubuisset: Noli, inquit, ex me quaerere,\nqui in Phalericum etiam descenderim, quo in loco ad\nfluctum aiunt declamare solitum Demosthenem, ut\nfremitum assuesceret voce vincere. modo etiam paulum ad dexteram de via declinavi, ut ad Pericli sepulcrum accederem. quamquam id quidem infinitum\nest in hac urbe; quacumque enim ingredimur, in aliqua historia vestigium ponimus.\nTum Piso:\n\nAtqui, Cicero, inquit, ista studia, si ad\nimitandos summos viros spectant, ingeniosorum sunt;\nsin tantum modo ad indicia veteris memoriae cognoscenda, curiosorum. te autem hortamur omnes, currentem quidem, ut spero, ut eos, quos novisse vis, imitari\netiam velis.\nHic ego: Etsi facit hic quidem, inquam, Piso, ut\nvides, ea, quae praecipis, tamen mihi grata hortatio\ntua est.\nTum ille amicissime, ut solebat: Nos vero, inquit,\nomnes omnia ad huius adolescentiam conferamus, in\nprimisque ut aliquid suorum studiorum philosophiae\nquoque impertiat, vel ut te imitetur, quem amat, vel\nut illud ipsum, quod studet, facere possit ornatius.\nsed utrum hortandus es nobis, Luci, inquit, an etiam\ntua sponte propensus es? mihi quidem Antiochum,\nquem audis, satis belle videris attendere.\nTum ille timide vel potius verecunde: Facio, inquit,\nequidem, sed audistine modo de Carneade? rapior\nilluc, revocat autem Antiochus, nec est praeterea, quem\naudiamus.\nTum Piso:\n\nEtsi hoc, inquit, fortasse non poterit\nsic abire, cum hic assit—me autem dicebat—, tamen\naudebo te ab hac Academia nova ad veterem illam\nvocare, in qua, ut dicere Antiochum audiebas, non ii\nsoli numerantur, qui Academici vocantur, Speusippus,\nXenocrates, Polemo, Crantor ceterique, sed etiam Peripatetici\n\nveteres, quorum princeps Aristoteles, quem\nexcepto Platone haud scio an recte dixerim principem\nphilosophorum. ad eos igitur converte te, quaeso. ex\neorum enim scriptis et institutis cum omnis doctrina\nliberalis, omnis historia, omnis sermo elegans sumi\npotest, tum varietas est tanta artium, ut nemo sine\neo instrumento ad ullam rem illustriorem satis ornatus\npossit accedere. ab his oratores, ab his imperatores\nac rerum publicarum principes extiterunt. ut ad minora veniam, mathematici, poe+tae, musici, medici denique ex hac tamquam omnium artificum officina profecti sunt.\n\nAtque ego:\nScis me, inquam, istud idem sentire, Piso,\nsed a te oportune facta mentio est. studet enim meus\naudire Cicero quaenam sit istius veteris, quam commemoras, Academiae de finibus bonorum Peripateticorumque sententia. censemus autem facillime te id\nexplanare posse, quod et Staseam Neapolitanum multos annos habueris apud te et complures iam menses\nAthenis haec ipsa te ex Antiocho videamus exquirere.\nEt ille ridens: Age, age, inquit,—satis enim scite\nme nostri sermonis principium esse voluisti—exponamus adolescenti, si quae forte possumus. dat enim\nid nobis solitudo, quod si qui deus diceret, numquam\nputarem me in Academia tamquam philosophum disputaturum. sed ne, dum huic obsequor, vobis molestus\nsim.\nMihi, inquam, qui te id ipsum rogavi?\nTum, Quintus et Pomponius cum idem se velle dixissent, Piso exorsus est. cuius oratio attende, quaeso,\nBrute, satisne videatur Antiochi complexa esse sententiam, quam tibi, qui fratrem eius Aristum frequenter\naudieris, maxime probatam existimo.\nSic est igitur locutus:\n\nQuantus ornatus in Peripateticorum disciplina sit satis est a me, ut brevissime\npotuit, paulo ante dictum. sed est forma eius disciplinae, sicut fere ceterarum, triplex: una pars est naturae, disserendi altera, vivendi tertia. Natura sic ab\niis investigata est, ut nulla pars caelo, mari, terra, ut\npoe+tice loquar, praetermissa sit; quin etiam, cum de\nrerum initiis omnique mundo locuti essent, ut multa\nnon modo probabili argumentatione, sed etiam necessaria mathematicorum ratione concluderent, maximam materiam ex rebus per se investigatis ad rerum\noccultarum cognitionem attulerunt.\npersecutus est\nAristoteles animantium omnium ortus, victus, figuras,\nTheophrastus autem stirpium naturas omniumque fere\nrerum, quae e terra gignerentur, causas atque rationes;\nqua ex cognitione facilior facta est investigatio rerum\noccultissimarum. Disserendique ab isdem non dialectice solum, sed etiam oratorie praecepta sunt tradita, ab Aristoteleque principe de singulis rebus in\nutramque partem dicendi exercitatio est instituta, ut\nnon contra omnia semper, sicut Arcesilas, diceret, et\ntamen ut in omnibus rebus, quicquid ex utraque parte\ndici posset, expromeret.\nCum autem tertia pars bene\nvivendi praecepta quaereret, ea quoque est ab isdem\nnon solum ad privatae vitae rationem, sed etiam ad\nrerum publicarum rectionem relata. omnium fere civitatum non Graeciae solum, sed etiam barbariae ab\nAristotele mores, instituta, disciplinas, a Theophrasto\nleges etiam cognovimus. cumque uterque eorum docuisset qualem in re publica principem esse conveniret, pluribus praeterea conscripsisset qui esset optimus rei publicae status, hoc amplius Theophrastus:\nquae essent in re publica rerum inclinationes et momenta temporum, quibus esset moderandum, utcumque\nres postularet. vitae autem degendae ratio maxime\nquidem illis placuit quieta, in contemplatione et cognitione posita rerum, quae quia deorum erat vitae simillima, sapiente visa est dignissima. atque his de\nrebus et splendida est eorum et illustris oratio.\nDe summo autem bono, quia duo genera librorum\nsunt, unum populariter scriptum, quod e)cwteriko/n\nappellabant, alterum limatius, quod in commentariis\nreliquerunt, non semper idem dicere videntur, nec in\nsumma tamen ipsa aut varietas est ulla apud hos\nquidem, quos nominavi, aut inter ipsos dissensio. sed\ncum beata vita quaeratur idque sit unum, quod philosophia spectare et sequi debeat, sitne ea tota sita\nin potestate sapientis an possit aut labefactari aut\neripi rebus adversis, in eo non numquam variari inter\neos et dubitari videtur. quod maxime efficit Theophrasti de beata vita liber, in quo multum admodum\nfortunae datur. quod si ita se habeat, non possit\nbeatam praestare vitam sapientia. Haec mihi videtur\ndelicatior, ut ita dicam, molliorque ratio, quam virtutis\nvis gravitasque postulat. quare teneamus Aristotelem et\neius filium Nicomachum, cuius accurate scripti de\nmoribus libri dicuntur illi quidem esse Aristoteli, sed\nnon video, cur non potuerit patri similis esse filius.\nTheophrastum tamen adhibeamus ad pleraque, dum\nmodo plus in virtute teneamus, quam ille tenuit, firmitatis et roboris. Simus igitur contenti his.\nnamque\nhorum posteri meliores illi quidem mea sententia\nquam reliquarum philosophi disciplinarum, sed ita\ndegenerant, ut ipsi ex se nati esse videantur. primum\nTheophrasti, Strato, physicum se voluit; in quo etsi\nest magnus, tamen nova pleraque et perpauca de\nmoribus. huius, Lyco, oratione locuples, rebus ipsis\nieiunior. concinnus deinde et elegans huius, Aristo,\nsed ea, quae desideratur a magno philosopho, gravitas, in eo non fuit; scripta sane et multa et polita,\nsed nescio quo pacto auctoritatem oratio non habet.\npraetereo multos, in his doctum hominem et suavem,\nHieronymum, quem iam cur Peripateticum appellem\nnescio. summum enim bonum exposuit vacuitatem\ndoloris; qui autem de summo bono dissentit de tota\nphilosophiae ratione dissentit. Critolaus imitari voluit\nantiquos, et quidem est gravitate proximus, et redundat oratio, ac tamen ne is quidem in patriis institutis manet. Diodorus, eius auditor, adiungit ad\nhonestatem vacuitatem doloris. hic quoque suus est\nde summoque bono dissentiens dici vere Peripateticus\nnon potest. antiquorum autem sententiam Antiochus\nnoster mihi videtur persequi diligentissime, quam eandem Aristoteli fuisse et Polemonis docet.\nFacit igitur Lucius noster prudenter, qui audire de\nsummo bono potissimum velit;\n\nhoc enim constituto\nin philosophia constituta sunt omnia. nam ceteris in\nrebus sive praetermissum sive ignoratum est quippiam,\nnon plus incommodi est, quam quanti quaeque earum\nrerum est, in quibus neglectum est aliquid. summum\nautem bonum si ignoretur, vivendi rationem ignorari\nnecesse est, ex quo tantus error consequitur, ut quem\nin portum se recipiant scire non possint. cognitis\nautem rerum finibus, cum intellegitur, quid sit et bonorum extremum et malorum, inventa vitae via est\nconformatioque omnium officiorum, cum quaeritur,\n\nquo quodque referatur;\nex quo, id quod omnes expetunt, beate vivendi ratio inveniri et comparari potest. quod quoniam in quo sit magna dissensio est,\nCarneadea nobis adhibenda divisio est, qua noster Antiochus libenter uti solet. ille igitur vidit, non modo\nquot fuissent adhuc philosophorum de summo bono,\nsed quot omnino esse possent sententiae. negabat igitur ullam esse artem, quae ipsa a se proficisceretur;\netenim semper illud extra est, quod arte comprehenditur. nihil opus est exemplis hoc facere longius. est\nenim perspicuum nullam artem ipsam in se versari,\nsed esse aliud artem ipsam, aliud quod propositum\nsit arti. quoniam igitur, ut medicina valitudinis, navigationis gubernatio, sic vivendi ars est prudentia, necesse est eam quoque ab aliqua re esse constitutam\net profectam.\nconstitit autem fere inter omnes id, in\nquo prudentia versaretur et quod assequi vellet, aptum\net accommodatum naturae esse oportere et tale, ut\nipsum per se invitaret et alliceret appetitum animi,\nquem o(rmh\\n\nGraeci vocant. quid autem sit, quod ita\nmoveat itaque a natura in primo ortu appetatur, non\nconstat, deque eo est inter philosophos, cum summum\nbonum exquiritur, omnis dissensio. totius enim quaestionis eius, quae habetur de finibus bonorum et malorum, cum quaeritur, in his quid sit extremum et\nultimum, fons reperiendus est, in quo sint prima invitamenta naturae; quo invento omnis ab eo quasi\ncapite de summo bono et malo disputatio ducitur.\nVoluptatis alii primum appetitum putant et primam\ndepulsionem doloris. vacuitatem doloris alii censent\nprimum ascitam et primum declinatum dolorem.\nab\niis alii, quae prima secundum naturam nominant, proficiscuntur, in quibus numerant incolumitatem conservationemque\n\nomnium partium, valitudinem, sensus integros, doloris vacuitatem, viris, pulchritudinem, cetera\ngeneris eiusdem, quorum similia sunt prima in animis\nquasi virtutum igniculi et semina. Ex his tribus cum\nunum aliquid sit, quo primum natura moveatur vel\nad appetendum vel ad repellendum, nec quicquam\nomnino praeter haec tria possit esse, necesse est omnino officium aut fugiendi aut sequendi ad eorum\naliquid referri, ut illa prudentia, quam artem vitae\nesse diximus, in earum trium rerum aliqua versetur,\na qua totius vitae ducat exordium.\nex eo autem, quod\nstatuerit esse, quo primum natura moveatur, existet\nrecti etiam ratio atque honesti, quae cum uno aliquo\nex tribus illis congruere possit, ut aut id honestum\nsit, facere omnia aut voluptatis causa, etiam si eam\nnon consequare, aut non dolendi, etiam si id assequi\nnequeas, aut eorum, quae secundum naturam sunt,\nadipiscendi, etiam si nihil consequare. ita fit ut,\nquanta differentia est in principiis naturalibus, tanta\nsit in finibus bonorum malorumque dissimilitudo.\nalii rursum isdem a principiis omne officium referent aut ad voluptatem aut ad non dolendum aut\nad prima illa secundum naturam optinenda.\nexpositis\niam igitur sex de summo bono sententiis trium proximarum hi principes: voluptatis Aristippus, non dolendi Hieronymus, fruendi rebus iis, quas primas secundum naturam esse diximus, Carneades non ille\nquidem auctor, sed defensor disserendi causa fuit.\nsuperiores tres erant, quae esse possent, quarum est\nuna sola defensa, eaque vehementer. nam voluptatis\ncausa facere omnia, cum, etiamsi nihil consequamur,\ntamen ipsum illud consilium ita faciendi per se expetendum et honestum et solum bonum sit, nemo dixit.\nne vitationem quidem doloris ipsam per se quisquam\nin rebus expetendis putavit, nisi etiam evitare posset.\nat vero facere omnia, ut adipiscamur, quae secundum\nnaturam sint, etiam si ea non assequamur, id esse\net honestum et solum per se expetendum et solum\nbonum Stoici dicunt.\nSex igitur hae sunt simplices de summo bonorum\nmalorumque sententiae, duae sine patrono, quattuor\ndefensae. iunctae autem et duplices expositiones\nsummi boni tres omnino fuerunt, nec vero plures, si\npenitus rerum naturam videas, esse potuerunt. nam\naut voluptas adiungi potest ad honestatem, ut Calliphonti Dinomachoque placuit, aut doloris vacuitas, ut\nDiodoro, aut prima naturae, ut antiquis, quos eosdem\nAcademicos et Peripateticos nominavimus. sed quoniam non possunt omnia simul dici, haec in praesentia nota esse debebunt, voluptatem semovendam\nesse, quando ad maiora quaedam, ut iam apparebit,\nnati sumus. de vacuitate doloris eadem fere dici solent, quae de voluptate. Quando igitur et de voluptate cum Torquato et de honestate, in qua una\nomne bonum poneretur, cum Catone est disputatum,\nprimum, quae contra voluptatem dicta sunt, eadem\nfere cadunt contra vacuitatem doloris.\nnec vero alia\nsunt quaerenda contra Carneadeam illam sententiam.\nquocumque enim modo summum bonum sic exponitur,\nut id vacet honestate, nec officia nec virtutes in ea\nratione nec amicitiae constare possunt. coniunctio\nautem cum honestate vel voluptatis vel non dolendi\nid ipsum honestum, quod amplecti vult, id efficit turpe.\nad eas enim res referre, quae agas, quarum una, si\nquis malo careat, in summo eum bono dicat esse,\naltera versetur in levissima parte naturae, obscurantis\nest omnem splendorem honestatis, ne dicam inquinantis. Restant Stoici, qui cum a Peripateticis et Academicis omnia transtulissent, nominibus aliis easdem res\nsecuti sunt. hos contra singulos dici est melius. sed\nnunc, quod agimus;\nde illis, cum volemus. Democriti\nautem securitas, quae est animi tamquam tranquillitas,\nquam appellant eu)qumi/an, eo separanda fuit ab hac\ndisputatione, quia ista animi tranquillitas ea ipsa\nest beata vita; quaerimus autem, non quae sit, sed\nunde sit. Iam explosae eiectaeque sententiae Pyrrhonis,\nAristonis, Erilli quod in hunc orbem, quem circumscripsimus, incidere non possunt, adhibendae omnino\nnon fuerunt. nam cum omnis haec quaestio de finibus\net quasi de extremis bonorum et malorum ab eo proficiscatur, quod diximus naturae esse aptum et accommodatum, quodque ipsum per se primum appetatur,\nhoc totum et ii tollunt, qui in rebus iis, in quibus nihil\nquod non aut honestum aut turpe sit, negant esse\nullam causam, cur aliud alii anteponatur, nec inter\neas res quicquam omnino putant interesse, et Erillus,\nsi ita sensit, nihil esse bonum praeter scientiam,\nomnem consilii capiendi causam inventionemque officii sustulit. Sic exclusis sententiis reliquorum cum\npraeterea nulla esse possit, haec antiquorum valeat\nnecesse est. ergo instituto veterum, quo etiam Stoici\nutuntur, hinc capiamus exordium.\nOmne animal se ipsum diligit ac, simul et ortum\nest, id agit, se ut conservet, quod hic ei primus ad\nomnem vitam tuendam appetitus a natura datur, se\nut conservet atque ita sit affectum, ut optime secundum naturam affectum esse possit. hanc initio institutionem confusam habet et incertam, ut tantum\nmodo se tueatur, qualecumque sit, sed nec quid sit\nnec quid possit nec quid ipsius natura sit intellegit.\ncum autem processit paulum et quatenus quicquid\nse attingat ad seque pertineat perspicere coepit, tum\nsensim incipit progredi seseque agnoscere et intellegere quam ob causam habeat eum, quem diximus,\nanimi appetitum coeptatque et ea, quae naturae sentit\napta, appetere et propulsare contraria. ergo omni\nanimali illud, quod appetit, positum est in eo, quod\nnaturae est accommodatum. ita finis bonorum existit\nsecundum naturam vivere sic affectum, ut optime\naffici possit ad naturamque accommodatissime.\nQuoniam autem sua cuiusque animantis natura est, necesse\nest finem quoque omnium hunc esse, ut natura expleatur—nihil enim prohibet quaedam esse et inter\nse animalibus reliquis et cum bestiis homini communia, quoniam omnium est natura communis—,\nsed extrema illa et summa, quae quaerimus, inter\nanimalium genera distincta et dispertita sint et sua\ncuique propria et ad id apta, quod cuiusque natura\ndesideret.\nquare cum dicimus omnibus animalibus\nextremum esse secundum naturam vivere, non ita\naccipiendum est, quasi dicamus unum esse omnium\nextremum, sed ut omnium artium recte dici potest\ncommune esse, ut in aliqua scientia versentur, scientiam autem suam cuiusque artis esse, sic commune\nanimalium omnium secundum naturam vivere, sed\nnaturas esse diversas, ut aliud equo sit e natura, aliud\nbovi, aliud homini. et tamen in omnibus est summa\ncommunis, et quidem non solum in animalibus, sed\netiam in rebus omnibus iis, quas natura alit, auget,\ntuetur, in quibus videmus ea, quae gignuntur e terra,\nmulta quodam modo efficere ipsa sibi per se, quae\nad vivendum crescendumque valeant, ut\nin suo genere\nperveniant ad extremum; ut iam liceat una comprehensione omnia complecti non dubitantemque dicere\nomnem naturam esse servatricem sui idque habere\npropositum quasi finem et extremum, se ut custodiat\nquam in optimo sui generis statu; ut necesse sit\nomnium rerum, quae natura vigeant, similem esse\nfinem, non eundem. ex quo intellegi debet homini\nid esse in bonis ultimum, secundum naturam vivere,\nquod ita interpretemur: vivere ex hominis natura\nundique perfecta et nihil requirente.\nhaec igitur nobis\nexplicanda sunt, sed si enodatius, vos ignoscetis. huius\nenim aetati\n\net huic nunc haec primum fortasse\naudientis servire debemus.\nIta prorsus, inquam; etsi ea quidem, quae adhuc\ndixisti, quamvis ad aetatem recte isto modo dicerentur.\nExposita igitur, inquit, terminatione rerum expetendarum cur ista se res ita habeat, ut dixi, deinceps\ndemonstrandum est. quam ob rem ordiamur ab eo,\nquod primum posui, quod idem reapse primum est,\nut intellegamus omne animal se ipsum diligere. quod\nquamquam dubitationem non habet—est enim infixum in ipsa natura comprehenditurque suis\ncuiusque sensibus sic, ut, contra si quis dicere velit,\nnon audiatur—, tamen, ne quid praetermittamus, rationes\n\nquoque, cur hoc ita sit, afferendas puto.\netsi qui\npotest intellegi aut cogitari esse aliquod animal, quod\nse oderit? res enim concurrent contrariae. nam cum\nappetitus ille animi aliquid ad se trahere coeperit consulto, quod sibi obsit, quia sit sibi inimicus, cum id\nsua causa faciet, et oderit se et simul diliget, quod\nfieri non potest. necesseque est, si quis sibi ipsi inimicus est, eum quae bona sunt mala putare, bona contra quae mala, et quae appetenda fugere, quae fugienda appetere, quae sine dubio vitae est eversio.\nneque enim, si non nulli reperiuntur, qui aut laqueos\naut alia exitia quaerant aut ut ille apud Terentium,\nqui 'decrevit tantisper se minus iniuriae suo nato\nfacere', ut ait ipse, 'dum fiat miser', inimicus ipse sibi\nputandus est.\nsed alii dolore moventur, alii cupiditate,\niracundia etiam multi efferuntur et, cum in mala\nscientes inruunt, tum se optime sibi consulere arbitrantur. itaque dicunt nec dubitant: 'mihi sic usus est,\ntibi ut opus est facto, fac'. et qui ipsi sibi bellum\nindixissent, cruciari dies, noctes torqueri vellent, nec\nvero sese ipsi accusarent ob eam causam, quod se\nmale suis rebus consuluisse dicerent. eorum enim est\nhaec querela, qui sibi cari sunt seseque diligunt. quare,\nquotienscumque dicetur male quis de se mereri sibique esse inimicus atque hostis, vitam denique fugere,\nintellegatur aliquam subesse eius modi causam, ut ex\neo ipso intellegi possit sibi quemque esse carum.\nNec\nvero id satis est, neminem esse, qui ipse se oderit, sed\nillud quoque intellegendum est, neminem esse, qui,\nquo modo se habeat, nihil sua censeat interesse. tolletur enim appetitus animi, si, ut in iis rebus, inter quas\nnihil interest, neutram in partem propensiores sumus,\nitem in nobismet ipsis quem ad modum affecti simus\nnihil nostra arbitrabimur interesse.\nAtque etiam illud si qui dicere velit, perabsurdum\nsit, ita diligi a sese quemque, ut ea vis diligendi ad\naliam rem quampiam referatur, non ad eum ipsum,\nqui sese diligat. hoc cum in amicitiis, cum in officiis,\ncum in virtutibus dicitur, quomodocumque dicitur,\nintellegi tamen quid dicatur potest, in nobismet autem\nipsis\nne\nintellegi quidem, ut propter aliam quampiam rem, verbi gratia propter voluptatem, nos amemus; propter nos enim illam, non propter eam nosmet\nipsos diligimus.\nQuamquam quid est, quod magis perspicuum sit,\nquam non modo carum sibi quemque, verum etiam\nvehementer carum esse? quis est enim aut quotus\nquisque, cui, mors cum adpropinquet, non 'refugiat\nti/mido sanguen a/tque exalbesca/t metu'? etsi hoc quidem est in vitio, dissolutionem naturae tam valde\nperhorrescere—quod item est reprehendendum in\ndolore—, sed quia fere sic afficiuntur omnes, satis\nargumenti est ab interitu naturam abhorrere; idque\nquo magis quidam ita faciunt, ut iure etiam reprehendantur, hoc magis intellegendum est haec ipsa nimia\nin quibusdam futura non fuisse, nisi quaedam essent\nmodica natura. nec vero dico eorum metum mortis,\nqui, quia privari se vitae bonis arbitrentur, aut quia\nquasdam post mortem formidines extimescant, aut si\nmetuant, ne cum dolore moriantur, idcirco mortem\nfugiant; in parvis enim saepe, qui nihil eorum cogitant, si quando iis ludentes minamur praecipitaturos\nalicunde, extimescunt. quin etiam 'ferae', inquit\nPacuvius, 'qui/bus abest ad prae/cavendum inte/llegendi astu/tia', iniecto terrore mortis 'horrescunt'.\nquis autem de ipso sapiente aliter existimat, quin,\netiam cum decreverit esse moriendum, tamen discessu\na suis atque ipsa relinquenda luce moveatur?\nmaxime\nautem in hoc quidem genere vis est perspicua naturae,\ncum et mendicitatem multi perpetiantur, ut vivant, et\nangantur adpropinquatione mortis confecti homines\nsenectute et ea perferant, quae Philoctetam videmus\nin fabulis. qui cum cruciaretur non ferendis doloribus,\npropagabat tamen vitam aucupio, 'sagittarum\nictu\n\nconfigebat tardus celeres, stans volantis', ut apud\nAccium est, pennarumque contextu corpori tegumenta\nfaciebat.\nDe hominum genere aut omnino de animalium loquor, cum arborum et stirpium eadem paene\nnatura sit? sive enim, ut doctissimis viris visum est,\nmaior aliqua causa atque divinior hanc vim ingenuit,\nsive hoc ita fit fortuito, videmus ea, quae terra gignit,\ncorticibus et radicibus valida servari, quod contingit\nanimalibus sensuum distributione et quadam compactione membrorum. Qua quidem de re quamquam\nassentior iis, qui haec omnia regi natura putant,\nquae si natura neglegat, ipsa esse non possit, tamen\nconcedo, ut, qui de hoc dissentiunt, existiment, quod\nvelint, ac vel hoc intellegant, si quando naturam hominis dicam, hominem dicere me; nihil enim hoc\ndiffert. nam prius a se poterit quisque discedere\nquam appetitum earum rerum, quae sibi conducant,\namittere. iure igitur gravissimi philosophi initium\nsummi boni a natura petiverunt et illum appetitum\nrerum ad naturam accommodatarum ingeneratum putaverunt omnibus, quia continentur ea commendatione\nnaturae, qua se ipsi diligunt.\nDeinceps videndum est, quoniam satis apertum\nest sibi quemque natura esse carum, quae sit hominis\nnatura. id est enim, de quo quaerimus. atqui perspicuum est hominem e corpore animoque constare,\ncum primae sint animi partes, secundae corporis.\ndeinde id quoque videmus, et ita figuratum corpus,\nut excellat aliis, animumque ita constitutum, ut et\nsensibus instructus sit et habeat praestantiam mentis,\ncui tota hominis natura pareat, in qua sit mirabilis\nquaedam vis rationis et cognitionis et scientiae virtutumque omnium. iam quae corporis sunt, ea nec\nauctoritatem cum animi partibus comparandam et cognitionem habent faciliorem. itaque ab his ordiamur.\nCorporis igitur nostri partes totaque figura et forma\net statura quam apta ad naturam sit, apparet, neque\nest dubium, quin frons, oculi, aures et reliquae partes\nquales propriae sint hominis intellegatur. sed certe\nopus est ea valere et vigere et naturales motus ususque habere, ut nec absit quid eorum nec aegrum\ndebilitatumve sit; id enim natura desiderat. est autem\netiam actio quaedam corporis, quae motus et status\nnaturae congruentis tenet; in quibus si peccetur distortione et depravatione quadam aut motu statuve deformi, ut si aut manibus ingrediatur quis aut non ante,\nsed retro, fugere plane se ipse et hominem ex homine\nexuens naturam odisse videatur. quam ob rem etiam\nsessiones quaedam et flexi fractique motus, quales\nprotervorum hominum aut mollium esse solent, contra naturam sunt, ut, etiamsi animi vitio id eveniat,\ntamen in corpore immutari hominis natura videatur.\nitaque e contrario moderati aequabilesque habitus,\naffectiones ususque corporis apti esse ad naturam\nvidentur.\nIam vero animus non esse solum, sed etiam cuiusdam modi debet esse, ut et omnis partis suas habeat\nincolumis et de virtutibus nulla desit. atque in sensibus est sua cuiusque virtus, ut ne quid impediat quo\nminus suo sensus quisque munere fungatur in iis rebus celeriter expediteque percipiendis, quae subiectae\nsunt sensibus.\nanimi autem et eius animi partis, quae\nprinceps est, quaeque mens nominatur, plures sunt\nvirtutes, sed duo prima genera, unum earum, quae\ningenerantur suapte natura appellanturque non voluntariae, alterum autem earum, quae in voluntate positae\nmagis proprio nomine appellari solent, quarum est excellens in animorum laude praestantia. prioris generis\nest docilitas, memoria; quae fere omnia appellantur uno\ningenii nomine, easque virtutes qui habent, ingeniosi\nvocantur. alterum autem genus est magnarum verarumque virtutum, quas appellamus voluntarias, ut\nprudentiam, temperantiam, fortitudinem, iustitiam et\nreliquas eiusdem generis.\n\nEt summatim quidem haec erant de corpore animoque dicenda, quibus quasi informatum est quid\nhominis natura postulet.\nex quo perspicuum est, quoniam ipsi a nobis diligamur omniaque et in animo\net in corpore perfecta velimus esse, ea nobis ipsa\ncara esse propter se et in iis esse ad bene vivendum momenta maxima. nam cui proposita sit conservatio sui, necesse est huic partes quoque sui caras\nesse carioresque, quo perfectiores sint et magis in\nsuo genere laudabiles. ea enim vita expetitur, quae\nsit animi corporisque expleta virtutibus, in eoque\nsummum bonum poni necesse est, quandoquidem id\ntale esse debet, ut rerum expetendarum sit extremum.\nquo cognito dubitari non potest, quin, cum ipsi homines sibi sint per se et sua sponte cari, partes quoque et corporis et animi et earum rerum, quae sunt\nin utriusque motu et statu, sua caritate colantur et\nper se ipsae appetantur.\nQuibus expositis facilis est\nconiectura ea maxime esse expetenda ex nostris, quae\nplurimum habent dignitatis, ut optimae cuiusque partis, quae per se expetatur, virtus sit expetenda maxime.\nita fiet, ut animi virtus corporis virtuti anteponatur\nanimique virtutes non voluntarias vincant virtutes\nvoluntariae, quae quidem proprie virtutes appellantur\nmultumque excellunt, propterea quod ex ratione gignuntur, qua nihil est in homine divinius. etenim\nomnium rerum, quas et creat natura et tuetur, quae\naut sine animo sunt aut\nnon\nmulto secus, earum\nsummum bonum in corpore est, ut non inscite illud\ndictum videatur in sue, animum illi pecudi datum\npro sale, ne putisceret.\n\nsunt autem bestiae quaedam,\nin quibus inest aliquid simile virtutis, ut in leonibus,\nut in canibus, in equis, in quibus non corporum\nsolum, ut in suibus, sed etiam animorum aliqua ex\nparte motus quosdam videmus. in homine autem\nsumma omnis animi est et in animo rationis, ex qua\nvirtus est, quae rationis absolutio definitur, quam\netiam atque etiam explicandam putant.\nEarum etiam rerum, quas terra gignit, educatio\nquaedam et perfectio est non dissimilis animantium.\nitaque et vivere vitem et mori dicimus arboremque\net novellam et vetulam\net vigere et 'senescere'.\nex quo non est alienum, ut animantibus, sic illis et\napta quaedam ad naturam putare et aliena earumque\naugendarum et alendarum quandam cultricem esse,\nquae sit scientia atque ars agricolarum, quae circumcidat, amputet, erigat, extollat, adminiculet, ut, quo\nnatura ferat, eo possint ire, ut ipsae vites, si loqui\npossint, ita se tractandas tuendasque esse fateantur.\net nunc quidem quod eam tuetur, ut de vite potissimum loquar, est id extrinsecus; in ipsa enim parum\nmagna vis inest, ut quam optime se habere possit,\nsi nulla cultura adhibeatur.\nat vero si ad vitem\nsensus accesserit, ut appetitum quendam habeat et\nper se ipsa moveatur, quid facturam putas? an ea,\nquae per vinitorem antea consequebatur, per se ipsa\ncurabit? sed videsne accessuram ei curam, ut sensus\nquoque suos eorumque omnem appetitum et si qua\nsint adiuncta ei membra tueatur? sic ad illa, quae\nsemper habuit, iunget ea, quae postea accesserint,\nnec eundem finem habebit, quem cultor eius habebat,\nsed volet secundum eam naturam, quae postea ei\nadiuncta erit, vivere. ita similis erit ei finis boni,\natque antea fuerat, neque idem tamen; non enim iam\nstirpis bonum quaeret, sed animalis. quid, si non\nsensus modo ei sit datus, verum etiam animus hominis? non necesse est et illa pristina manere, ut\n\ntuenda sint, et haec multo esse cariora, quae accesserint, animique optimam quamque partem carissimam, in eaque expletione naturae summi boni finem\nconsistere, cum longe multumque praestet mens atque\nratio? sic, quod est extremum omnium appetendorum\natque ductum a prima commendatione naturae, multis\ngradibus adscendit, ut ad summum perveniret, quod\ncumulatur ex integritate corporis et ex mentis ratione\nperfecta.\nCum igitur ea sit, quam exposui, forma naturae,\nsi, ut initio dixi, simul atque ortus esset, se quisque\ncognosceret iudicareque posset quae vis et totius\nesset naturae et partium singularum, continuo videret\nquid esset hoc, quod quaerimus, omnium rerum, quas\nexpetimus, summum et ultimum nec ulla in re peccare\nposset. nunc vero a primo quidem mirabiliter occulta\nnatura est nec perspici nec cognosci potest. progredientibus autem aetatibus sensim tardeve potius quasi\nnosmet ipsos cognoscimus. itaque prima illa commendatio, quae a natura nostri facta est nobis, incerta\net obscura est, primusque appetitus ille animi tantum\nagit, ut salvi atque integri esse possimus. cum autem\ndispicere coepimus et sentire quid simus et quid ab\n\nanimantibus ceteris differamus, tum ea sequi incipimus, ad quae nati sumus.\nquam similitudinem videmus\nin bestiis, quae primo, in quo loco natae sunt, ex eo\nse non commovent, deinde suo quaeque appetitu movetur. serpere anguiculos, nare anaticulas, evolare\nmerulas, cornibus uti videmus boves, nepas aculeis,\nsuam denique cuique naturam esse ad vivendum\nducem. quae similitudo in genere etiam humano apparet. parvi enim primo ortu sic iacent, tamquam omnino sine animo sint. cum autem paulum firmitatis\naccessit, et animo utuntur et sensibus conitunturque,\nut sese erigant, et manibus utuntur et eos agnoscunt,\na quibus educantur. deinde aequalibus delectantur\nlibenterque se cum iis congregant dantque se ad ludendum fabellarumque auditione ducuntur deque eo,\nquod ipsis superat, aliis gratificari volunt animadvertuntque ea, quae domi fiunt, curiosius incipiuntque\ncommentari aliquid et discere et eorum, quos vident,\nvolunt non ignorare nomina, quibusque rebus cum\naequalibus decertant, si vicerunt, efferunt se laetitia,\nvicti debilitantur animosque demittunt. quorum sine\ncausa fieri nihil putandum est.\nest enim natura sic\ngenerata vis hominis, ut ad omnem virtutem percipiendam facta videatur, ob eamque causam parvi virtutum\nsimulacris, quarum in se habent semina, sine doctrina\nmoventur; sunt enim prima elementa naturae, quibus\nauctis virtutis quasi germen efficitur. nam cum ita\nnati factique simus, ut et agendi aliquid et diligendi\naliquos et liberalitatis et referendae gratiae principia\nin nobis contineremus atque ad scientiam, prudentiam,\nfortitudinem aptos animos haberemus a contrariisque\nrebus alienos, non sine causa eas, quas dixi, in pueris\nvirtutum quasi scintillas videmus, e quibus accendi\nphilosophi ratio debet, ut eam quasi deum ducem\nsubsequens ad naturae perveniat extremum. nam, ut\nsaepe iam dixi, in infirma aetate inbecillaque mente\nvis naturae quasi per caliginem cernitur; cum autem\nprogrediens confirmatur animus, agnoscit ille quidem\nnaturae vim, sed ita, ut progredi possit longius, per\nse sit tantum inchoata.\nIntrandum est igitur in rerum naturam et penitus\nquid ea postulet pervidendum;\n\naliter enim nosmet\nipsos nosse non possumus. quod praeceptum quia\nmaius erat, quam ut ab homine videretur, idcirco assignatum est deo. iubet igitur nos Pythius Apollo\nnoscere nosmet ipsos. cognitio autem haec est una\nnostri, ut vim corporis animique norimus sequamurque eam vitam, quae rebus iis ipsis perfruatur. quoniam autem is animi appetitus a principio fuit, ut ea,\nquae dixi, quam perfectissima natura haberemus, confitendum est, cum id adepti simus, quod appetitum\nsit, in eo quasi in ultimo consistere naturam, atque\nid esse summum bonum; quod certe universum sua\nsponte ipsum expeti et propter se necesse est, quoniam\nante demonstratum est etiam singulas eius partes esse\nper se expetendas.\nIn enumerandis autem corporis\ncommodis si quis praetermissam a nobis voluptatem\nputabit, in aliud tempus ea quaestio differatur. utrum\nenim sit voluptas in iis rebus, quas primas secundum\nnaturam esse diximus, necne sit ad id, quod agimus,\nnihil interest. si enim, ut mihi quidem videtur, non\nexplet bona naturae voluptas, iure praetermissa est;\nsin autem est in ea, quod quidam volunt, nihil impedit hanc nostram comprehensionem summi boni.\nquae enim constituta sunt prima naturae, ad ea si\nvoluptas accesserit, unum aliquod accesserit commodum\n\ncorporis neque eam constitutionem summi boni,\nquae est proposita, mutaverit.\nEt adhuc quidem ita nobis progressa ratio est, ut\nea duceretur omnis a prima commendatione naturae.\nnunc autem aliud iam argumentandi sequamur genus,\nut non solum quia nos diligamus, sed quia cuiusque\npartis naturae et in corpore et in animo sua quaeque\nvis sit, idcirco in his rebus summe nostra sponte\nmoveamur. atque ut a corpore ordiar, videsne ut,\nsi quae in membris prava aut debilitata aut inminuta\nsint, occultent homines? ut etiam contendant et elaborent, si efficere possint, ut aut non appareat corporis vitium aut quam minimum appareat? multosque etiam dolores curationis causa perferant, ut, si\nipse usus membrorum non modo non maior, verum\netiam minor futurus sit, eorum tamen species ad naturam revertatur? etenim, cum omnes natura totos se\nexpetendos putent, nec id ob aliam rem, sed propter\nipsos, necesse est eius etiam partis propter se expeti,\nquod universum propter se expetatur.\nQuid? in motu\net in statu corporis nihil inest, quod animadvertendum esse ipsa natura iudicet? quem ad modum quis\nambulet, sedeat, qui ductus oris, qui vultus in quoque sit? nihilne est in his rebus, quod dignum libero\naut indignum esse ducamus? nonne odio multos\ndignos putamus, qui quodam motu aut statu videntur\nnaturae legem et modum contempsisse? et quoniam\nhaec deducuntur de corpore, quid est cur non recte\npulchritudo etiam ipsa propter se expetenda ducatur?\nnam si pravitatem inminutionemque corporis propter\nse fugiendam putamus, cur non etiam, ac fortasse\nmagis, propter se formae dignitatem sequamur? et\nsi turpitudinem fugimus in statu et motu corporis,\nquid est cur pulchritudinem non sequamur? atque\netiam valitudinem, vires, vacuitatem doloris non\npropter utilitatem solum, sed etiam ipsas propter se\nexpetemus. quoniam enim natura suis omnibus expleri\npartibus vult, hunc statum corporis per se ipsum\nexpetit, qui est maxime e natura, quae tota perturbatur, si aut aegrum corpus est aut dolet aut caret\nviribus.\nVideamus animi partes, quarum est conspectus\nillustrior;\n\nquae quo sunt excelsiores, eo dant clariora\nindicia naturae. tantus est igitur innatus in nobis\ncognitionis amor et scientiae, ut nemo dubitare possit\nquin ad eas res hominum natura nullo emolumento\ninvitata rapiatur. videmusne ut pueri ne verberibus\nquidem a contemplandis rebus perquirendisque deterreantur? ut pulsi recurrant? ut aliquid scire se\ngaudeant? ut id aliis narrare gestiant? ut pompa,\nludis atque eius modi spectaculis teneantur ob eamque rem vel famem et sitim perferant? quid vero?\nqui ingenuis studiis atque artibus delectantur, nonne\nvidemus eos nec valitudinis nec rei familiaris habere\nrationem omniaque perpeti ipsa cognitione et scientia\ncaptos et cum maximis curis et laboribus compensare\neam, quam ex discendo capiant, voluptatem?\nut\nmihi quidem Homerus huius modi quiddam vidisse\nvideatur in iis, quae de Sirenum cantibus finxerit. neque enim vocum suavitate videntur aut novitate quadam et varietate cantandi revocare eos solitae, qui\npraetervehebantur, sed quia multa se scire profitebantur,\n\nut homines ad earum saxa discendi cupiditate\nadhaerescerent. ita enim invitant Ulixem—nam verti,\nut quaedam Homeri, sic istum ipsum locum—:\nO decus Argolicum, quin puppim flectis, Ulixes,Auribus ut nostros possis agnoscere cantus!Nam nemo haec umquam est transvectus caerula cursu,Quin prius adstiterit vocum dulcedine captus,Post variis avido satiatus pectore musisDoctior ad patrias lapsus pervenerit oras.Nos grave certamen belli clademque tenemus,Graecia quam Troiae divino numine vexit,Omniaque e latis rerum vestigia terris.\n\nVidit Homerus probari fabulam non posse, si cantiunculis tantus irretitus vir teneretur; scientiam pollicentur, quam non erat mirum sapientiae cupido patria\nesse cariorem.\nAtque omnia quidem scire, cuiuscumque modi sint,\ncupere curiosorum, duci vero maiorum rerum contemplatione ad cupiditatem scientiae summorum virorum est putandum.\nquem enim ardorem studii censetis fuisse in Archimede, qui dum in pulvere quaedam\ndescribit attentius, ne patriam quidem captam esse\nsenserit? quantum Aristoxeni ingenium consumptum\nvidemus in musicis? quo studio Aristophanem putamus aetatem in litteris duxisse? quid de Pythagora?\nquid de Platone aut de Democrito loquar? a quibus\npropter discendi cupiditatem videmus ultimas terras\nesse peragratas. quae qui non vident, nihil umquam\nmagnum ac cognitione dignum amaverunt.\nAtque hoc loco, qui propter animi voluptates coli\ndicunt ea studia, quae dixi, non intellegunt idcirco\nesse ea propter se expetenda, quod nulla utilitate\nobiecta delectentur animi atque ipsa scientia, etiamsi\nincommodatura sit, gaudeant.\nSed quid attinet de\nrebus tam apertis plura requirere? ipsi enim quaeramus a nobis stellarum motus contemplationesque\nrerum caelestium eorumque omnium, quae naturae\nobscuritate occultantur, cognitiones quem ad modum\nnos moveant, et quid historia delectet, quam solemus\npersequi usque ad extremum, cum praetermissa repetimus, inchoata persequimur. nec vero sum nescius\nesse utilitatem in historia, non modo voluptatem.\nquid,\ncum fictas fabulas, e quibus utilitas nulla elici potest,\ncum voluptate legimus? quid, cum volumus nomina\neorum, qui quid gesserint, nota nobis esse, parentes,\npatriam, multa praeterea minime necessaria? quid,\nquod homines infima fortuna, nulla spe rerum gerendarum, opifices denique delectantur historia? maximeque eos videre possumus res gestas audire et legere\nvelle, qui a spe gerendi absunt confecti senectute.\nquocirca intellegi necesse est in ipsis rebus, quae\ndiscuntur et cognoscuntur, invitamenta inesse, quibus\nad discendum cognoscendumque moveamur.\nAc veteres quidem philosophi in beatorum insulis fingunt\nqualis futura sit vita sapientium, quos cura omni\nliberatos, nullum necessarium vitae cultum aut paratum requirentis, nihil aliud esse acturos putant, nisi\nut omne tempus inquirendo ac discendo in naturae\ncognitione consumant. Nos autem non solum beatae\nvitae istam esse oblectationem videmus, sed etiam levamentum\n\nmiseriarum. itaque multi, cum in potestate\nessent hostium aut tyrannorum, multi in custodia,\nmulti in exilio dolorem suum doctrinae studiis levaverunt.\nprinceps huius civitatis Phalereus Demetrius\ncum patria pulsus esset iniuria, ad Ptolomaeum se\nregem Alexandream contulit. qui cum in hac ipsa philosophia, ad quam te hortamur, excelleret Theophrastique esset auditor, multa praeclara in illo calamitoso\notio scripsit non ad usum aliquem suum, quo erat\norbatus, sed animi cultus ille erat ei quasi quidam\nhumanitatis cibus. equidem e Cn. Aufidio, praetorio,\nerudito homine, oculis capto, saepe audiebam, cum\nse lucis magis quam utilitatis desiderio moveri diceret.\nsomnum denique nobis, nisi requietem corporibus et\nmedicinam quandam laboris afferret, contra naturam\nputaremus datum; aufert enim sensus actionemque\ntollit omnem. itaque si aut requietem natura non\nquaereret aut eam posset alia quadam ratione consequi, facile pateremur, qui etiam nunc agendi aliquid\ndiscendique causa prope contra naturam vigilias suscipere soleamus.\nSunt autem etiam clariora vel plane perspicua\nminimeque dubitanda indicia naturae, maxime scilicet\nin homine, sed in omni animali, ut appetat animus\naliquid agere semper neque ulla condicione quietem\nsempiternam possit pati. facile est hoc cernere in\nprimis puerorum aetatulis. quamquam enim vereor,\nne nimius in hoc genere videar, tamen omnes veteres\nphilosophi, maxime nostri, ad incunabula accedunt,\nquod in pueritia facillime se arbitrantur\nnaturae voluntatem posse cognoscere. videmus igitur ut conquiescere\n\nne infantes quidem possint. cum vero paulum processerunt, lusionibus vel laboriosis delectantur,\nut ne verberibus quidem deterreri possint, eaque\ncupiditas agendi aliquid adolescit una cum aetatibus.\nitaque, ne si iucundissimis quidem nos somniis usuros\nputemus, Endymionis somnum nobis velimus dari,\nidque si accidat, mortis instar putemus.\nquin etiam\ninertissimos homines nescio qua singulari segnitia\npraeditos videmus tamen et corpore et animo moveri\nsemper et, cum re nulla impediantur necessaria, aut\nalveolum poscere aut quaerere quempiam ludum aut\nsermonem aliquem requirere, cumque non habeant\ningenuas ex doctrina oblectationes, circulos aliquos\net sessiunculas consectari. quin ne bestiae quidem,\nquas delectationis causa concludimus, cum copiosius\nalantur, quam si essent liberae, facile patiuntur sese\ncontineri motusque solutos et vagos a natura sibi\ntributos requirunt.\nitaque ut quisque optime natus\ninstitutusque est, esse omnino nolit in vita, si gerendis negotiis orbatus possit paratissimis vesci voluptatibus. nam aut privatim aliquid gerere malunt aut,\nqui altiore animo sunt, capessunt rem publicam honoribus imperiisque adipiscendis aut totos se ad studia\ndoctrinae conferunt. qua in vita tantum abest ut\nvoluptates consectentur, etiam curas, sollicitudines,\nvigilias perferunt optimaque parte hominis, quae in\nnobis divina ducenda est, ingenii et mentis acie\nfruuntur nec voluptatem requirentes nec fugientes\nlaborem. nec vero intermittunt aut admirationem\nearum rerum, quae sunt ab antiquis repertae, aut\ninvestigationem novarum. quo studio cum satiari non\npossint, omnium ceterarum rerum obliti nihil abiectum,\n\nnihil humile cogitant; tantaque est vis talibus in studiis, ut eos etiam, qui sibi alios proposuerunt fines bonorum, quos utilitate aut voluptate\ndirigunt, tamen in rebus quaerendis explicandisque\nnaturis aetates conterere videamus.\nErgo hoc quidem apparet, nos ad agendum esse\nnatos. actionum autem genera plura, ut obscurentur\netiam minora maioribus, maximae autem sunt primum, ut mihi quidem videtur et iis, quorum nunc\nin ratione versamur, consideratio cognitioque rerum\ncaelestium et earum, quas a natura occultatas et\nlatentes indagare ratio potest, deinde rerum publicarum administratio aut administrandi scientia, tum\nprudens, temperata, fortis, iusta ratio reliquaeque virtutes et actiones virtutibus congruentes, quae uno\nverbo complexi omnia honesta dicimus; ad quorum\net cognitionem et usum iam corroborati natura ipsa\npraeeunte deducimur. omnium enim rerum principia\nparva sunt, sed suis progressionibus usa augentur,\nnec sine causa; in primo enim ortu inest teneritas\nac mollitia quaedam, ut nec res videre optimas nec\nagere possint. virtutis enim beataeque vitae, quae\nduo maxime expetenda sunt, serius lumen apparet,\nmulto etiam serius, ut plane qualia sint intellegantur.\npraeclare enim Plato: Beatum, cui etiam in senectute\ncontigerit, ut sapientiam verasque opiniones assequi\npossit! Quare, quoniam de primis naturae commodis\nsatis dictum est, nunc de maioribus consequentibusque videamus.\nNatura igitur corpus quidem hominis sic et genuit\net formavit, ut alia in primo ortu perficeret, alia progrediente\n\naetate fingeret neque sane multum adiumentis externis et adventiciis uteretur. animum autem reliquis rebus ita perfecit, ut corpus; sensibus enim ornavit ad res percipiendas idoneis, ut nihil aut non\nmultum adiumento ullo ad suam confirmationem indigerent; quod autem in homine praestantissimum\natque optimum est, id deseruit. etsi dedit talem mentem, quae omnem virtutem accipere posset, ingenuitque sine doctrina notitias parvas rerum maximarum\net quasi instituit docere et induxit in ea, quae inerant,\ntamquam elementa virtutis. sed virtutem ipsam inchoavit, nihil amplius.\nitaque nostrum est—quod\nnostrum dico, artis est—ad ea principia, quae accepimus, consequentia exquirere, quoad sit id, quod volumus, effectum. quod quidem pluris est haud paulo\nmagisque ipsum propter se expetendum quam aut\nsensus aut corporis ea, quae diximus, quibus tantum\npraestat mentis excellens perfectio, ut vix cogitari possit quid intersit. itaque omnis honos, omnis admiratio,\nomne studium ad virtutem et ad eas actiones, quae\nvirtuti sunt consentaneae, refertur, eaque omnia, quae\naut ita in animis sunt aut ita geruntur, uno nomine\nhonesta dicuntur. quorum omnium quae sint notitiae, quae quidem significentur rerum vocabulis,\nquaeque cuiusque vis et natura sit mox videbimus.\nHoc autem loco tantum explicemus haec honesta,\nquae dico, praeterquam quod nosmet ipsos diligamus,\npraeterea suapte natura per se esse expetenda. indicant pueri, in quibus ut in speculis natura cernitur.\nquanta studia decertantium sunt! quanta ipsa certamina!\n\nut illi efferuntur laetitia, cum vicerunt! ut\npudet victos! ut se accusari nolunt! quam cupiunt\nlaudari! quos illi labores non perferunt, ut aequalium\nprincipes sint! quae memoria est in iis bene merentium, quae referendae gratiae cupiditas! atque ea in\noptima quaque indole maxime apparent, in qua haec\nhonesta, quae intellegimus, a natura tamquam adumbrantur.\nSed haec in pueris; expressa vero in iis\naetatibus, quae iam confirmatae sunt. quis est tam\ndissimilis homini, qui non moveatur et offensione\nturpitudinis et comprobatione honestatis? quis est,\nqui non oderit libidinosam, protervam adolescentiam?\nquis contra in illa aetate pudorem, constantiam, etiamsi sua nihil intersit, non tamen diligat? quis Pullum\nNumitorium Fregellanum, proditorem, quamquam rei\npublicae nostrae profuit, non odit? quis suae urbis\nconservatorem Codrum, quis Erechthei filias non maxime laudat? cui Tubuli nomen odio non est? quis\nAristidem non mortuum diligit? an obliviscimur,\nquantopere in audiendo in legendoque moveamur, cum\npie, cum amice, cum magno animo aliquid factum\ncognoscimus?\nQuid loquor de nobis, qui ad laudem\net ad decus nati, suscepti, instituti sumus? qui clamores vulgi atque imperitorum excitantur in theatris,\ncum illa dicuntur: 'Ego sum Orestes', contraque ab altero: Immo enimvero ego sum, inquam, Orestes! cum\nautem etiam exitus ab utroque datur conturbato\nerrantique regi, ambo ergo se una necari cum\nprecantur, quotiens hoc agitur, ecquandone nisi admirationibus\n\nmaximis? nemo est igitur, quin hanc\naffectionem animi probet atque laudet, qua non modo\nutilitas nulla quaeritur, sed contra utilitatem etiam\nconservatur fides.\nTalibus exemplis non fictae solum\nfabulae, verum etiam historiae refertae sunt, et quidem\nmaxime nostrae. nos enim ad sacra Idaea accipienda\noptimum virum delegimus, nos tutores misimus regibus, nostri imperatores pro salute patriae sua capita\nvoverunt, nostri consules regem inimicissimum moenibus iam adpropinquantem monuerunt, a veneno ut\ncaveret, nostra in re publica Lucretia et quae per\nvim oblatum stuprum voluntaria morte lueret inventa\nest et qui interficeret filiam, ne stupraretur. quae quidem omnia et innumerabilia praeterea quis est quin\nintellegat et eos qui fecerint dignitatis splendore ductos inmemores fuisse utilitatum suarum nosque, cum\nea laudemus, nulla alia re nisi honestate duci?\nQuibus rebus expositis breviter—nec enim sum\ncopiam, quam potui, quia dubitatio in re nulla erat,\npersecutus—sed his rebus concluditur profecto et virtutes omnes et honestum illud, quod ex iis oritur et\nin iis haeret, per se esse expetendum.\nin omni autem\nhonesto, de quo loquimur, nihil est tam illustre nec\nquod latius pateat quam coniunctio inter homines\nhominum et quasi quaedam societas et communicatio\nutilitatum et ipsa caritas generis humani. quae nata\na primo satu, quod a procreatoribus nati diliguntur\net tota domus coniugio et stirpe coniungitur, serpit\nsensim foras, cognationibus primum, tum affinitatibus,\ndeinde amicitiis, post vicinitatibus, tum civibus et iis,\nqui publice socii atque amici sunt, deinde totius complexu\n\ngentis humanae. quae animi affectio suum cuique tribuens atque hanc, quam dico, societatem coniunctionis humanae munifice et aeque tuens iustitia\ndicitur, cui sunt adiunctae pietas, bonitas, liberalitas,\nbenignitas, comitas, quaeque sunt generis eiusdem. atque haec ita iustitiae propria sunt, ut sint virtutum\nreliquarum communia.\nnam cum sic hominis natura\ngenerata sit, ut habeat quiddam ingenitum quasi civile\natque populare, quod Graeci politiko/n vocant, quicquid aget quaeque virtus, id a communitate et ea,\nquam exposui, caritate ac societate humana non abhorrebit, vicissimque iustitia, ut ipsa se fundet in\nceteras virtutes, sic illas expetet. servari enim iustitia\nnisi a forti viro, nisi a sapiente non potest. qualis est\nigitur omnis haec, quam dico, conspiratio consensusque virtutum, tale est illud ipsum honestum, quandoquidem honestum aut ipsa virtus est aut res gesta\nvirtute; quibus rebus vita consentiens virtutibusque\nrespondens recta et honesta et constans et naturae\ncongruens existimari potest.\natque haec coniunctio\nconfusioque virtutum tamen a philosophis ratione quadam distinguitur. nam cum ita copulatae conexaeque\nsint, ut omnes omnium participes sint nec alia ab\nalia possit separari, tamen proprium suum cuiusque\nmunus est, ut fortitudo in laboribus periculisque cernatur, temperantia in praetermittendis voluptatibus,\nprudentia in dilectu bonorum et malorum, iustitia in\nsuo cuique tribuendo. quando igitur inest in omni virtute cura quaedam quasi foras spectans aliosque\nappetens atque complectens, existit illud, ut amici,\nut fratres, ut propinqui, ut affines, ut cives, ut omnes\ndenique—quoniam unam societatem hominum esse\nvolumus—propter se expetendi sint. atqui eorum\nnihil est eius generis, ut sit in fine atque extremo\nbonorum.\nita fit, ut duo genera propter se expetendorum reperiantur, unum, quod est in iis, in quibus\ncompletur illud extremum, quae sunt aut animi aut\ncorporis; haec autem, quae sunt extrinsecus, id est\nquae neque in animo insunt neque in corpore, ut amici,\nut parentes, ut liberi, ut propinqui, ut ipsa patria, sunt\nilla quidem sua sponte cara, sed eodem in genere,\nquo illa, non sunt. nec vero umquam summum bonum\nassequi quisquam posset, si omnia illa, quae sunt\nextra, quamquam expetenda, summo bono continerentur.\nQuo modo igitur, inquies, verum esse poterit omnia\nreferri ad summum bonum, si amicitiae, si propinquitates, si reliqua externa summo bono non continentur?\nHac videlicet ratione, quod ea, quae externa sunt, iis\ntuemur officiis, quae oriuntur a suo cuiusque genere\nvirtutis. nam et amici cultus et parentis ei, qui officio\nfungitur, in eo ipso prodest, quod ita fungi officio in\nrecte factis est, quae sunt orta a virtutibus. quae\nquidem sapientes sequuntur duce natura tanquam\nvidentes; non perfecti autem homines et tamen ingeniis excellentibus praediti excitantur saepe gloria,\nquae habet speciem honestatis et similitudinem. quodsi\nipsam honestatem undique perfectam atque absolutam.\nrem unam praeclarissimam omnium maximeque laudandam, penitus viderent, quonam gaudio complerentur, cum tantopere eius adumbrata opinione laetentur?\nquem enim deditum voluptatibus, quem cupiditatum\nincendiis inflammatum in iis potiendis, quae acerrime\nconcupivisset, tanta laetitia perfundi arbitramur, quanta aut superiorem Africanum Hannibale victo aut\nposteriorem Karthagine eversa? quem Tiberina descensio festo illo die tanto gaudio affecit, quanto L. Paulum, cum regem Persem captum adduceret, eodem\nflumine invectio?\n\nAge nunc, Luci noster, extrue animo altitudinem\nexcellentiamque virtutum:\niam non dubitabis, quin\nearum compotes homines magno animo erectoque\nviventes semper sint beati, qui omnis motus fortunae\nmutationesque rerum et temporum levis et inbecillos\nfore intellegant, si in virtutis certamen venerint. illa\nenim, quae sunt a nobis bona corporis numerata,\ncomplent ea quidem beatissimam vitam, sed ita, ut\nsine illis possit beata vita existere. ita enim parvae\net exiguae sunt istae accessiones bonorum, ut, quem\nad modum stellae in radiis solis, sic istae in virtutum\nsplendore ne cernantur quidem.\n\nAtque hoc ut vere dicitur, parva esse ad beate vivendum momenta ista corporis commodorum, sic\nnimis violentum est nulla esse dicere;\nqui enim sic\ndisputant, obliti mihi videntur, quae ipsi fecerint principia naturae. tribuendum est igitur his aliquid, dum\nmodo quantum tribuendum sit intellegas. est enim\nphilosophi non tam gloriosa quam vera quaerentis nec\npro nihilo putare ea, quae secundum naturam illi ipsi\ngloriosi esse fatebantur, et videre esse tantam vim\nvirtutis tantamque, ut ita dicam, auctoritatem honestatis, ut reliqua non illa quidem nulla, sed ita parva\nsint, ut nulla esse videantur. haec est nec omnia\nspernentis praeter virtutem et virtutem ipsam suis\nlaudibus amplificantis oratio, denique haec est undique completa et perfecta explicatio summi boni. hinc\nceteri particulas arripere conati suam quisque videri\nvoluit afferre sententiam.\nsaepe ab Aristotele, a Theophrasto mirabiliter est laudata per se ipsa rerum\nscientia; hoc uno captus Erillus scientiam summum\nbonum esse defendit nec rem ullam aliam per se\nexpetendam. multa sunt dicta ab antiquis de contemnendis ac despiciendis rebus humanis; hoc unum\nAristo tenuit: praeter vitia atque virtutes negavit rem\nesse ullam aut fugiendam aut expetendam. positum\nest a nostris in iis esse rebus, quae secundum naturam\nessent, non dolere; hoc Hieronymus summum bonum\nesse dixit. at vero Callipho et post eum Diodorus, cum\nalter voluptatem adamavisset, alter vacuitatem doloris,\nneuter honestate carere potuit, quae est a nostris\nlaudata maxime.\nquin etiam ipsi voluptarii deverticula\nquaerunt et virtutes habent in ore totos dies voluptatemque primo dumtaxat expeti dicunt, deinde consuetudine quasi alteram quandam naturam effici, qua\ninpulsi multa faciant nullam quaerentes voluptatem.\nStoici restant. ei quidem non unam aliquam aut\nalteram rem a nobis, sed totam ad se nostram philosophiam transtulerunt; atque ut reliqui fures earum\nrerum, quas ceperunt, signa commutant, sic illi, ut\nsententiis nostris pro suis uterentur, nomina tamquam\nrerum notas mutaverunt. ita relinquitur sola haec\ndisciplina digna studiosis ingenuarum artium, digna\neruditis, digna claris viris, digna principibus, digna\nregibus.\nQuae cum dixisset paulumque institisset, Quid est?\ninquit; satisne vobis videor pro meo iure in vestris\nauribus commentatus?\n\nEt ego: Tu vero, inquam, Piso, ut saepe alias, sic\nhodie ita nosse ista visus es, ut, si tui nobis potestas\nsaepius fieret, non multum Graecis supplicandum\nputarem. quod quidem eo probavi magis, quia\nmemini Staseam Neapolitanum, doctorem illum tuum,\nnobilem sane Peripateticum, aliquanto ista secus dicere\nsolitum, assentientem iis, qui multum in fortuna secunda aut adversa, multum in bonis aut malis corporis\nponerent.\nEst, ut dicis, inquit; sed haec ab Antiocho, familiari\nnostro, dicuntur multo melius et fortius, quam a Stasea\ndicebantur. quamquam ego non quaero, quid tibi a\nme probatum sit, sed huic Ciceroni nostro, quem discipulum cupio a te abducere.\nTum Lucius:\n\nMihi vero ista valde probata sunt, quod\nitem fratri puto.\nTum mihi Piso: Quid ergo? inquit, dasne adolescenti\nveniam? an eum discere ea mavis, quae cum plane\nperdidicerit, nihil sciat?\nEgo vero isti, inquam, permitto. sed nonne meministi licere mihi ista probare, quae sunt a te dicta?\nquis enim potest ea, quae probabilia videantur ei, non\nprobare?\nAn vero, inquit, quisquam potest probare, quod\nperceptum, quod comprehensum, quod cognitum non\nhabet?\nNon est ista, inquam, Piso, magna dissensio. nihil\nenim est aliud, quam ob rem mihi percipi nihil posse\nvideatur, nisi quod percipiendi vis ita definitur a\nStoicis, ut negent quicquam posse percipi nisi tale\nverum, quale falsum esse non possit. itaque haec cum\nillis est dissensio, cum Peripateticis nulla sane. sed\nhaec omittamus; habent enim et bene longam et satis\nlitigiosam disputationem.\nillud mihi a te nimium\nfestinanter dictum videtur, sapientis omnis esse semper beatos; nescio quo modo praetervolavit oratio.\nquod nisi ita efficitur, quae Theophrastus de fortuna,\nde dolore, de cruciatu corporis dixit, cum quibus\nconiungi vitam beatam nullo modo posse putavit,\nvereor, ne vera sint. nam illud vehementer repugnat,\neundem beatum esse et multis malis oppressum. haec\nquo modo conveniant, non sane intellego.\nUtrum igitur tibi non placet, inquit, virtutisne tantam esse vim, ut ad beate vivendum se ipsa contenta\nsit? an, si id probas, fieri ita posse negas, ut ii, qui\nvirtutis compotes sint, etiam malis quibusdam affecti\nbeati sint?\nEgo vero volo in virtute vim esse quam maximam;\nsed quanta sit alias; nunc tantum possitne esse tanta,\nsi quicquam extra virtutem habeatur in bonis.\nAtqui, inquit, si Stoicis concedis ut virtus sola, si\nadsit, vitam efficiat beatam, concedis etiam Peripateticis. quae enim mala illi non audent appellare, aspera\nautem et incommoda et reicienda et aliena naturae\nesse concedunt, ea nos mala dicimus, sed exigua et\npaene minima. quare si potest esse beatus is, qui est\nin asperis reiciendisque rebus, potest is quoque esse,\nqui est in parvis malis.\nEt ego: Piso, inquam, si est quisquam, qui acute in\ncausis videre soleat quae res agatur, is es profecto\ntu. quare attende, quaeso. nam adhuc, meo fortasse\nvitio, quid ego quaeram non perspicis.\nIstic sum, inquit, expectoque quid ad id, quod quaerebam, respondeas.\nRespondebo me non quaerere, inquam, hoc tempore\nquid virtus efficere possit, sed quid constanter dicatur,\nquid ipsum a se dissentiat.\nQuo igitur, inquit, modo?\nQuia, cum a Zenone, inquam, hoc magnifice tamquam ex oraculo editur: 'Virtus ad beate vivendum se\nipsa contenta est', et Quare? inquit, respondet:\nQuia, nisi quod honestum est, nullum est aliud bonum. Non quaero iam verumne sit; illud dico, ea,\nquae dicat, praeclare inter se cohaerere.\ndixerit hoc\nidem Epicurus, semper beatum esse sapientem—quod\nquidem solet ebullire non numquam—, quem quidem, cum summis doloribus conficiatur, ait dicturum:\n'Quam suave est! quam nihil curo!'; non pugnem\ncum homine, cur tantum habeat in natura boni; illud\nurgueam, non intellegere eum quid sibi dicendum sit,\ncum dolorem summum malum esse dixerit. Eadem\nnunc mea adversum te oratio est. dicis eadem omnia\net bona et mala, quae quidem dicunt ii,\nqui numquam\nphilosophum pictum, ut dicitur, viderunt: valitudinem,\nvires, staturam, formam, integritatem unguiculorum\nomnium bona, deformitatem, morbum, debilitatem\nmala.\niam illa externa parce tu quidem; sed haec\ncum corporis bona sint, eorum conficientia certe in\nbonis numerabis, amicos, liberos, propinquos, divitias,\nhonores, opes. contra hoc attende me nihil dicere,\nillud dicere, si ista mala sunt, in quae potest incidere\nsapiens, sapientem esse non esse ad beate vivendum\nsatis.\nImmo vero, inquit, ad beatissime vivendum parum\nest, ad beate vero satis.\nAnimadverti, inquam, te isto modo paulo ante ponere, et scio ab Antiocho nostro dici sic solere; sed\nquid minus probandum quam esse aliquem beatum\nnec satis beatum? quod autem satis est, eo quicquid\naccessit, nimium est; et nemo nimium beatus est; ita\nnemo beato beatior.\nErgo, inquit, tibi Q. Metellus, qui tris filios consules\nvidit, e quibus unum etiam et censorem et triumphantem, quartum autem praetorem, eosque salvos\nreliquit et tris filias nuptas, cum ipse consul, censor,\netiam augur fuisset et triumphasset, ut sapiens\nfuerit, nonne beatior quam, ut item sapiens fuerit, qui\nin potestate hostium vigiliis et inedia necatus est, Regulus?\nQuid me istud rogas?\n\ninquam. Stoicos roga.\nQuid igitur, inquit, eos responsuros putas?\nNihilo beatiorem esse Metellum quam Regulum.\nInde igitur, inquit, ordiendum est.\nTamen a proposito, inquam, aberramus. non enim\nquaero quid verum, sed quid cuique dicendum sit.\nutinam quidem dicerent alium alio beatiorem! iam\nruinas videres. in virtute enim sola et in ipso honesto\ncum sit bonum positum, cumque nec virtus, ut placet\nillis, nec honestum crescat, idque bonum solum sit,\nquo qui potiatur, necesse est beatus sit, cum id augeri\nnon possit, in quo uno positum est beatum esse, qui\npotest esse quisquam alius alio beatior? videsne, ut\nhaec concinant? et hercule—fatendum est enim, quod\nsentio—mirabilis est apud illos contextus rerum.\nrespondent extrema primis, media utrisque, omnia\nomnibus. quid sequatur, quid repugnet, vident. ut in\ngeometria, prima si dederis, danda sunt omnia. concede nihil esse bonum, nisi quod honestum sit: concedendum est in virtute esse positam beatam vitam.\n\nvide rursus retro:\ndato hoc dandum erit illud. Quod\nvestri non item. 'Tria genera bonorum'; proclivi currit\noratio. venit ad extremum; haeret in salebra. cupit\nenim dicere nihil posse ad beatam vitam deesse sapienti. honesta oratio, Socratica, Platonis etiam. Audeo\ndicere, inquit. Non potes, nisi retexueris illa. paupertas\nsi malum est, mendicus beatus esse nemo potest,\nquamvis sit sapiens. at Zeno eum non beatum modo,\nsed etiam divitem dicere ausus est. dolere malum est:\nin crucem qui agitur, beatus esse non potest. bonum\nliberi: misera orbitas. bonum patria: miserum exilium.\nbonum valitudo: miser morbus. bonum integritas corporis: misera debilitas. bonum incolumis acies: misera\ncaecitas. quae si potest singula consolando levare,\nuniversa quo modo sustinebit? sit enim idem caecus,\ndebilis, morbo gravissimo affectus, exul, orbus, egens,\ntorqueatur eculeo: quem hunc appellas, Zeno? Beatum,\ninquit. Etiam beatissimum? Quippe, inquiet, cum tam\ndocuerim gradus istam rem non habere quam virtutem, in qua sit ipsum etiam beatum.\nTibi hoc incredibile, quod beatissimum. quid? tuum credibile? si\nenim ad populum me vocas, eum, qui ita sit affectus,\nbeatum esse numquam probabis; si ad prudentes,\nalterum fortasse dubitabunt, sitne tantum in virtute,\nut ea praediti vel in Phalaridis tauro beati sint, alterum\nnon dubitabunt, quin et Stoici convenientia sibi dicant\net vos repugnantia.\nTheophrasti igitur, inquit, tibi liber ille placet de\nbeata vita?\nTamen aberramus a proposito, et, ne longius, prorsus, inquam, Piso, si ista mala sunt, placet.\n\nNonne igitur tibi videntur, inquit, mala?\nId quaeris, inquam, in quo, utrum respondero, verses\nte huc atque illuc necesse est.\nQuo tandem modo? inquit.\nQuia, si mala sunt, is, qui erit in iis, beatus non\nerit; si mala non sunt, iacet omnis ratio Peripateticorum.\nEt ille ridens: Video, inquit, quid agas; ne discipulum abducam, times.\nTu vero, inquam, ducas licet, si sequetur; erit enim\nmecum, si tecum erit.\nAudi igitur, inquit, Luci; tecum enim mihi instituenda oratio est. Omnis auctoritas philosophiae,\nut ait Theophrastus, consistit in beata vita comparanda; beate enim vivendi cupiditate incensi omnes\nsumus. hoc mihi cum tuo fratre convenit.\nquare hoc\nvidendum est, possitne nobis hoc ratio philosophorum\ndare. pollicetur certe. nisi enim id faceret, cur Plato\nAegyptum peragravit, ut a sacerdotibus barbaris numeros et caelestia acciperet? cur post Tarentum ad\nArchytam? cur ad reliquos Pythagoreos, Echecratem,\nTimaeum, Arionem, Locros, ut, cum Socratem expressisset, adiungeret Pythagoreorum disciplinam eaque,\nquae Socrates repudiabat, addisceret? cur ipse Pythagoras et Aegyptum lustravit et Persarum magos adiit?\ncur tantas regiones barbarorum pedibus obiit, tot\nmaria transmisit? cur haec eadem Democritus? qui\n—vere falsone, quaerere mittimus—dicitur oculis\nse privasse; certe, ut quam minime animus a cogitationibus abduceretur, patrimonium neglexit, agros deseruit incultos, quid quaerens aliud nisi vitam beatam?\nquam si etiam in rerum cognitione ponebat, tamen ex\nilla investigatione naturae consequi volebat, bono ut\nesset animo. id enim ille summum bonum eu)qumi/an\net saepe a)qambi/an appellat, id est animum terrore\nliberum.\nsed haec etsi praeclare, nondum tamen perpolita. pauca enim, neque ea ipsa enucleate, ab hoc\nde virtute quidem dicta. post enim haec in hac urbe\nprimum a Socrate quaeri coepta, deinde in hunc locum\ndelata sunt, nec dubitatum, quin in virtute omnis ut\nbene, sic etiam beate vivendi spes poneretur. quae\ncum Zeno didicisset a nostris, ut in actionibus praescribi solet, 'de eadem re\nfecit\nalio modo'. hoc tu\nnunc in illo probas. scilicet vocabulis rerum mutatis\ninconstantiae crimen ille effugit, nos effugere non\npossumus! ille Metelli vitam negat beatiorem quam\nReguli, praeponendam tamen, nec magis expetendam,\nsed magis sumendam et, si optio esset, eligendam\nMetelli, Reguli reiciendam; ego, quam ille praeponendam et magis eligendam, beatiorem hanc appello\nnec ullo minimo momento plus ei vitae tribuo quam\nStoici.\nquid interest, nisi quod ego res notas notis\nverbis appello, illi nomina nova quaerunt, quibus idem\ndicant? ita, quem ad modum in senatu semper est\naliquis, qui interpretem postulet, sic isti nobis cum\ninterprete audiendi sunt. bonum appello quicquid secundum naturam est, quod contra malum, nec ego\nsolus, sed tu etiam, Chrysippe, in foro, domi; in schola\ndesinis. quid ergo? aliter homines, aliter philosophos\nloqui putas oportere? quanti quidque sit aliter docti\net indocti, sed cum constiterit inter doctos quanti res\nquaeque sit—si homines essent, usitate loquerentur—, dum res maneant, verba fingant arbitratu suo.\nSed venio ad inconstantiae crimen, ne saepius dicas\nme aberrare;\n\nquam tu ponis in verbis, ego positam\nin re putabam. si satis erit hoc perceptum, in quo\nadiutores Stoicos optimos habemus, tantam vim esse\nvirtutis, ut omnia, si ex altera parte ponantur, ne\nappareant quidem, cum omnia, quae illi commoda\ncerte dicunt esse et sumenda et eligenda et praeposita\n—quae ita definiunt, ut satis magno aestimanda\nsint—, haec igitur cum ego tot nominibus a Stoicis\nappellata, partim novis et commenticiis, ut ista producta et 'reducta', partim idem significantibus—quid\nenim interest, expetas an eligas? mihi quidem etiam\nlautius videtur, quod eligitur, et ad quod dilectus\nadhibetur—, sed, cum ego ista omnia bona dixero,\ntantum refert quam magna dicam, cum expetenda,\nquam valde. sin autem nec expetenda ego magis quam\ntu eligenda, nec illa pluris aestimanda ego, qui bona,\nquam tu, producta qui appellas, omnia ista necesse\nest obscurari nec apparere et in virtutis tamquam in\n\nsolis radios incurrere.\nAt enim, qua in vita est aliquid\nmali, ea beata esse non potest. ne seges quidem igitur\nspicis uberibus et crebris, si avenam uspiam videris,\nnec mercatura quaestuosa, si in maximis lucris paulum aliquid damni contraxerit. an hoc usque quaque,\naliter in vita? et non ex maxima parte de tota iudicabis? an dubium est, quin virtus ita maximam partem optineat in rebus humanis, ut reliquas obruat?\nAudebo igitur cetera, quae secundum naturam sint,\nbona appellare nec fraudare suo vetere nomine neque\niam aliquod potius novum exquirere, virtutis autem amplitudinem quasi in altera librae lance ponere.\nterram,\nmihi crede, ea lanx et maria deprimet. semper enim\nex eo, quod maximas partes continet latissimeque\nfunditur, tota res appellatur. dicimus aliquem hilare\nvivere; ergo, si semel tristior effectus est, hilara vita\namissa est? at hoc in eo M. Crasso, quem semel ait\nin vita risisse Lucilius, non contigit, ut ea re minus\na)ge/lastos, ut ait idem, vocaretur. Polycratem Samium felicem appellabant. nihil acciderat ei, quod nollet, nisi quod anulum, quo delectabatur, in mari abiecerat. ergo infelix una molestia, felix rursus, cum is ipse\nanulus in praecordiis piscis inventus est? ille vero,\nsi insipiens—quod certe, quoniam tyrannus—, numquam beatus; si sapiens, ne tum quidem miser, cum\nab Oroete, praetore Darei, in crucem actus est. At multis malis affectus. Quis negat? sed ea mala virtutis\nmagnitudine obruebantur.\nAn ne hoc quidem Peripateticis concedis, ut dicant\nomnium bonorum virorum, id est sapientium omnibusque\n\nvirtutibus ornatorum, vitam omnibus partibus plus\nhabere semper boni quam mali? Quis hoc dicit?\nStoici scilicet. Minime; sed isti ipsi, qui voluptate\net dolore omnia metiuntur, nonne clamant sapienti\nplus semper adesse quod velit quam quod nolit?\ncum tantum igitur in virtute ponant ii, qui fatentur\nse virtutis causa, nisi ea voluptatem faceret, ne\nmanum quidem versuros fuisse, quid facere nos oportet, qui quamvis minimam animi praestantiam omnibus bonis corporis anteire dicamus, ut ea ne in conspectu quidem relinquantur? quis est enim, qui hoc\ncadere in sapientem dicere audeat, ut, si fieri possit,\nvirtutem in perpetuum abiciat, ut dolore omni liberetur? quis nostrum dixerit, quos non pudet ea, quae\nStoici aspera dicunt, mala dicere, melius esse turpiter\naliquid facere cum voluptate quam honeste cum dolore?\nnobis Heracleotes ille Dionysius flagitiose descivisse videtur a Stoicis propter oculorum dolorem.\nquasi vero hoc didicisset a Zenone, non dolere, cum\ndoleret! illud audierat nec tamen didicerat, malum\nillud non esse, quia turpe non esset, et esse ferendum viro. hic si Peripateticus fuisset, permansisset,\ncredo, in sententia, qui dolorem malum dicunt esse,\nde asperitate autem eius fortiter ferenda praecipiunt\neadem, quae Stoici. Et quidem Arcesilas tuus, etsi\nfuit in disserendo pertinacior, tamen noster fuit; erat\nenim Polemonis. is cum arderet podagrae doloribus\nvisitassetque hominem Charmides Epicureus perfamiliaris et tristis exiret, Mane, quaeso, inquit, Charmide\n\nnoster; nihil illinc huc pervenit. ostendit pedes et\npectus. ac tamen hic mallet non dolere.\nHaec igitur est nostra ratio, quae tibi videtur\ninconstans, cum propter virtutis caelestem quandam\net divinam tantamque praestantiam, ut, ubi virtus\nsit resque magnae et\nsumme laudabiles virtute\ngestae, ibi esse miseria et aerumna non possit, tamen\nlabor possit, possit molestia, non dubitem dicere omnes\nsapientes esse semper beatos, sed tamen fieri posse,\nut sit alius alio beatior. atqui iste locus est, Piso, tibi\netiam atque etiam confirmandus, inquam; quem si\ntenueris, non modo meum Ciceronem, sed etiam me\nipsum abducas licebit.\nTum Quintus:\n\nMihi quidem, inquit, satis hoc confirmatum videtur, laetorque eam philosophiam, cuius\nantea supellectilem pluris aestimabam quam possessiones reliquarum—ita mihi dives videbatur, ut ab ea\npetere possem, quicquid in studiis nostris concupissem—, hanc igitur laetor etiam acutiorem repertam\nquam ceteras, quod quidam ei deesse dicebant.\nNon quam nostram quidem, inquit Pomponius\niocans; sed mehercule pergrata mihi oratio tua.\nquae enim dici Latine posse non arbitrabar, ea dicta\nsunt a te verbis aptis nec minus plane quam dicuntur a\nGraecis. Sed tempus est, si videtur, et recta quidem ad me.\n\nQuod cum ille dixisset et satis disputatum videretur,\nin oppidum ad Pomponium perreximus omnes.\n","locs":[{"loc":"urn:cts:latinLit:phi0474.phi048:1.1","start":0,"length":705},{"loc":"urn:cts:latinLit:phi0474.phi048:1.2","start":705,"length":735},{"loc":"urn:cts:latinLit:phi0474.phi048:1.3","start":1440,"length":666},{"loc":"urn:cts:latinLit:phi0474.phi048:1.4","start":2106,"length":671},{"loc":"urn:cts:latinLit:phi0474.phi048:1.5","start":2777,"length":409},{"loc":"urn:cts:latinLit:phi0474.phi048:1.6","start":3186,"length":880},{"loc":"urn:cts:latinLit:phi0474.phi048:1.7","start":4066,"length":831},{"loc":"urn:cts:latinLit:phi0474.phi048:1.8","start":4897,"length":599},{"loc":"urn:cts:latinLit:phi0474.phi048:1.9","start":5496,"length":457},{"loc":"urn:cts:latinLit:phi0474.phi048:1.10","start":5953,"length":870},{"loc":"urn:cts:latinLit:phi0474.phi048:1.11","start":6823,"length":788},{"loc":"urn:cts:latinLit:phi0474.phi048:1.12","start":7611,"length":699},{"loc":"urn:cts:latinLit:phi0474.phi048:1.13","start":8310,"length":505},{"loc":"urn:cts:latinLit:phi0474.phi048:1.14","start":8815,"length":715},{"loc":"urn:cts:latinLit:phi0474.phi048:1.15","start":9530,"length":477},{"loc":"urn:cts:latinLit:phi0474.phi048:1.16","start":10007,"length":440},{"loc":"urn:cts:latinLit:phi0474.phi048:1.17","start":10447,"length":620},{"loc":"urn:cts:latinLit:phi0474.phi048:1.18","start":11067,"length":522},{"loc":"urn:cts:latinLit:phi0474.phi048:1.19","start":11589,"length":815},{"loc":"urn:cts:latinLit:phi0474.phi048:1.20","start":12404,"length":677},{"loc":"urn:cts:latinLit:phi0474.phi048:1.21","start":13081,"length":423},{"loc":"urn:cts:latinLit:phi0474.phi048:1.22","start":13504,"length":466},{"loc":"urn:cts:latinLit:phi0474.phi048:1.23","start":13970,"length":821},{"loc":"urn:cts:latinLit:phi0474.phi048:1.24","start":14791,"length":948},{"loc":"urn:cts:latinLit:phi0474.phi048:1.25","start":15739,"length":677},{"loc":"urn:cts:latinLit:phi0474.phi048:1.26","start":16416,"length":875},{"loc":"urn:cts:latinLit:phi0474.phi048:1.27","start":17291,"length":424},{"loc":"urn:cts:latinLit:phi0474.phi048:1.28","start":17715,"length":726},{"loc":"urn:cts:latinLit:phi0474.phi048:1.29","start":18441,"length":734},{"loc":"urn:cts:latinLit:phi0474.phi048:1.30","start":19175,"length":919},{"loc":"urn:cts:latinLit:phi0474.phi048:1.31","start":20094,"length":708},{"loc":"urn:cts:latinLit:phi0474.phi048:1.32","start":20802,"length":878},{"loc":"urn:cts:latinLit:phi0474.phi048:1.33","start":21680,"length":960},{"loc":"urn:cts:latinLit:phi0474.phi048:1.34","start":22640,"length":585},{"loc":"urn:cts:latinLit:phi0474.phi048:1.35","start":23225,"length":656},{"loc":"urn:cts:latinLit:phi0474.phi048:1.36","start":23881,"length":449},{"loc":"urn:cts:latinLit:phi0474.phi048:1.37","start":24330,"length":967},{"loc":"urn:cts:latinLit:phi0474.phi048:1.38","start":25297,"length":469},{"loc":"urn:cts:latinLit:phi0474.phi048:1.39","start":25766,"length":1020},{"loc":"urn:cts:latinLit:phi0474.phi048:1.40","start":26786,"length":544},{"loc":"urn:cts:latinLit:phi0474.phi048:1.41","start":27330,"length":816},{"loc":"urn:cts:latinLit:phi0474.phi048:1.42","start":28146,"length":1021},{"loc":"urn:cts:latinLit:phi0474.phi048:1.43","start":29167,"length":783},{"loc":"urn:cts:latinLit:phi0474.phi048:1.44","start":29950,"length":402},{"loc":"urn:cts:latinLit:phi0474.phi048:1.45","start":30352,"length":553},{"loc":"urn:cts:latinLit:phi0474.phi048:1.46","start":30905,"length":389},{"loc":"urn:cts:latinLit:phi0474.phi048:1.47","start":31294,"length":808},{"loc":"urn:cts:latinLit:phi0474.phi048:1.48","start":32102,"length":475},{"loc":"urn:cts:latinLit:phi0474.phi048:1.49","start":32577,"length":1171},{"loc":"urn:cts:latinLit:phi0474.phi048:1.50","start":33748,"length":887},{"loc":"urn:cts:latinLit:phi0474.phi048:1.51","start":34635,"length":651},{"loc":"urn:cts:latinLit:phi0474.phi048:1.52","start":35286,"length":418},{"loc":"urn:cts:latinLit:phi0474.phi048:1.53","start":35704,"length":671},{"loc":"urn:cts:latinLit:phi0474.phi048:1.54","start":36375,"length":354},{"loc":"urn:cts:latinLit:phi0474.phi048:1.55","start":36729,"length":1012},{"loc":"urn:cts:latinLit:phi0474.phi048:1.56","start":37741,"length":461},{"loc":"urn:cts:latinLit:phi0474.phi048:1.57","start":38202,"length":944},{"loc":"urn:cts:latinLit:phi0474.phi048:1.58","start":39146,"length":313},{"loc":"urn:cts:latinLit:phi0474.phi048:1.59","start":39459,"length":514},{"loc":"urn:cts:latinLit:phi0474.phi048:1.60","start":39973,"length":502},{"loc":"urn:cts:latinLit:phi0474.phi048:1.61","start":40475,"length":697},{"loc":"urn:cts:latinLit:phi0474.phi048:1.62","start":41172,"length":834},{"loc":"urn:cts:latinLit:phi0474.phi048:1.63","start":42006,"length":967},{"loc":"urn:cts:latinLit:phi0474.phi048:1.64","start":42973,"length":794},{"loc":"urn:cts:latinLit:phi0474.phi048:1.65","start":43767,"length":798},{"loc":"urn:cts:latinLit:phi0474.phi048:1.66","start":44565,"length":598},{"loc":"urn:cts:latinLit:phi0474.phi048:1.67","start":45163,"length":604},{"loc":"urn:cts:latinLit:phi0474.phi048:1.68","start":45767,"length":505},{"loc":"urn:cts:latinLit:phi0474.phi048:1.69","start":46272,"length":703},{"loc":"urn:cts:latinLit:phi0474.phi048:1.70","start":46975,"length":428},{"loc":"urn:cts:latinLit:phi0474.phi048:1.71","start":47403,"length":742},{"loc":"urn:cts:latinLit:phi0474.phi048:1.72","start":48145,"length":802},{"loc":"urn:cts:latinLit:phi0474.phi048:2.1","start":48947,"length":607},{"loc":"urn:cts:latinLit:phi0474.phi048:2.2","start":49554,"length":903},{"loc":"urn:cts:latinLit:phi0474.phi048:2.3","start":50457,"length":651},{"loc":"urn:cts:latinLit:phi0474.phi048:2.4","start":51108,"length":474},{"loc":"urn:cts:latinLit:phi0474.phi048:2.5","start":51582,"length":754},{"loc":"urn:cts:latinLit:phi0474.phi048:2.6","start":52336,"length":774},{"loc":"urn:cts:latinLit:phi0474.phi048:2.7","start":53110,"length":727},{"loc":"urn:cts:latinLit:phi0474.phi048:2.8","start":53837,"length":599},{"loc":"urn:cts:latinLit:phi0474.phi048:2.9","start":54436,"length":883},{"loc":"urn:cts:latinLit:phi0474.phi048:2.10","start":55319,"length":820},{"loc":"urn:cts:latinLit:phi0474.phi048:2.11","start":56139,"length":325},{"loc":"urn:cts:latinLit:phi0474.phi048:2.12","start":56464,"length":843},{"loc":"urn:cts:latinLit:phi0474.phi048:2.13","start":57307,"length":843},{"loc":"urn:cts:latinLit:phi0474.phi048:2.14","start":58150,"length":654},{"loc":"urn:cts:latinLit:phi0474.phi048:2.15","start":58804,"length":939},{"loc":"urn:cts:latinLit:phi0474.phi048:2.16","start":59743,"length":972},{"loc":"urn:cts:latinLit:phi0474.phi048:2.17","start":60715,"length":920},{"loc":"urn:cts:latinLit:phi0474.phi048:2.18","start":61635,"length":976},{"loc":"urn:cts:latinLit:phi0474.phi048:2.19","start":62611,"length":716},{"loc":"urn:cts:latinLit:phi0474.phi048:2.20","start":63327,"length":982},{"loc":"urn:cts:latinLit:phi0474.phi048:2.21","start":64309,"length":1066},{"loc":"urn:cts:latinLit:phi0474.phi048:2.22","start":65375,"length":581},{"loc":"urn:cts:latinLit:phi0474.phi048:2.23","start":65956,"length":1168},{"loc":"urn:cts:latinLit:phi0474.phi048:2.24","start":67124,"length":1025},{"loc":"urn:cts:latinLit:phi0474.phi048:2.25","start":68149,"length":622},{"loc":"urn:cts:latinLit:phi0474.phi048:2.26","start":68771,"length":665},{"loc":"urn:cts:latinLit:phi0474.phi048:2.27","start":69436,"length":800},{"loc":"urn:cts:latinLit:phi0474.phi048:2.28","start":70236,"length":971},{"loc":"urn:cts:latinLit:phi0474.phi048:2.29","start":71207,"length":419},{"loc":"urn:cts:latinLit:phi0474.phi048:2.30","start":71626,"length":776},{"loc":"urn:cts:latinLit:phi0474.phi048:2.31","start":72402,"length":725},{"loc":"urn:cts:latinLit:phi0474.phi048:2.32","start":73127,"length":662},{"loc":"urn:cts:latinLit:phi0474.phi048:2.33","start":73789,"length":717},{"loc":"urn:cts:latinLit:phi0474.phi048:2.34","start":74506,"length":961},{"loc":"urn:cts:latinLit:phi0474.phi048:2.35","start":75467,"length":715},{"loc":"urn:cts:latinLit:phi0474.phi048:2.36","start":76182,"length":496},{"loc":"urn:cts:latinLit:phi0474.phi048:2.37","start":76678,"length":449},{"loc":"urn:cts:latinLit:phi0474.phi048:2.38","start":77127,"length":645},{"loc":"urn:cts:latinLit:phi0474.phi048:2.39","start":77772,"length":385},{"loc":"urn:cts:latinLit:phi0474.phi048:2.40","start":78157,"length":344},{"loc":"urn:cts:latinLit:phi0474.phi048:2.41","start":78501,"length":765},{"loc":"urn:cts:latinLit:phi0474.phi048:2.42","start":79266,"length":742},{"loc":"urn:cts:latinLit:phi0474.phi048:2.43","start":80008,"length":772},{"loc":"urn:cts:latinLit:phi0474.phi048:2.44","start":80780,"length":843},{"loc":"urn:cts:latinLit:phi0474.phi048:2.45","start":81623,"length":1175},{"loc":"urn:cts:latinLit:phi0474.phi048:2.46","start":82798,"length":545},{"loc":"urn:cts:latinLit:phi0474.phi048:2.47","start":83343,"length":459},{"loc":"urn:cts:latinLit:phi0474.phi048:2.48","start":83802,"length":705},{"loc":"urn:cts:latinLit:phi0474.phi048:2.49","start":84507,"length":738},{"loc":"urn:cts:latinLit:phi0474.phi048:2.50","start":85245,"length":701},{"loc":"urn:cts:latinLit:phi0474.phi048:2.51","start":85946,"length":665},{"loc":"urn:cts:latinLit:phi0474.phi048:2.52","start":86611,"length":386},{"loc":"urn:cts:latinLit:phi0474.phi048:2.53","start":86997,"length":465},{"loc":"urn:cts:latinLit:phi0474.phi048:2.54","start":87462,"length":762},{"loc":"urn:cts:latinLit:phi0474.phi048:2.55","start":88224,"length":1150},{"loc":"urn:cts:latinLit:phi0474.phi048:2.56","start":89374,"length":658},{"loc":"urn:cts:latinLit:phi0474.phi048:2.57","start":90032,"length":772},{"loc":"urn:cts:latinLit:phi0474.phi048:2.58","start":90804,"length":702},{"loc":"urn:cts:latinLit:phi0474.phi048:2.59","start":91506,"length":502},{"loc":"urn:cts:latinLit:phi0474.phi048:2.60","start":92008,"length":749},{"loc":"urn:cts:latinLit:phi0474.phi048:2.61","start":92757,"length":695},{"loc":"urn:cts:latinLit:phi0474.phi048:2.62","start":93452,"length":770},{"loc":"urn:cts:latinLit:phi0474.phi048:2.63","start":94222,"length":754},{"loc":"urn:cts:latinLit:phi0474.phi048:2.64","start":94976,"length":569},{"loc":"urn:cts:latinLit:phi0474.phi048:2.65","start":95545,"length":795},{"loc":"urn:cts:latinLit:phi0474.phi048:2.66","start":96340,"length":428},{"loc":"urn:cts:latinLit:phi0474.phi048:2.67","start":96768,"length":764},{"loc":"urn:cts:latinLit:phi0474.phi048:2.68","start":97532,"length":573},{"loc":"urn:cts:latinLit:phi0474.phi048:2.69","start":98105,"length":725},{"loc":"urn:cts:latinLit:phi0474.phi048:2.70","start":98830,"length":616},{"loc":"urn:cts:latinLit:phi0474.phi048:2.71","start":99446,"length":698},{"loc":"urn:cts:latinLit:phi0474.phi048:2.72","start":100144,"length":782},{"loc":"urn:cts:latinLit:phi0474.phi048:2.73","start":100926,"length":571},{"loc":"urn:cts:latinLit:phi0474.phi048:2.74","start":101497,"length":889},{"loc":"urn:cts:latinLit:phi0474.phi048:2.75","start":102386,"length":726},{"loc":"urn:cts:latinLit:phi0474.phi048:2.76","start":103112,"length":790},{"loc":"urn:cts:latinLit:phi0474.phi048:2.77","start":103902,"length":964},{"loc":"urn:cts:latinLit:phi0474.phi048:2.78","start":104866,"length":519},{"loc":"urn:cts:latinLit:phi0474.phi048:2.79","start":105385,"length":927},{"loc":"urn:cts:latinLit:phi0474.phi048:2.80","start":106312,"length":787},{"loc":"urn:cts:latinLit:phi0474.phi048:2.81","start":107099,"length":593},{"loc":"urn:cts:latinLit:phi0474.phi048:2.82","start":107692,"length":705},{"loc":"urn:cts:latinLit:phi0474.phi048:2.83","start":108397,"length":584},{"loc":"urn:cts:latinLit:phi0474.phi048:2.84","start":108981,"length":769},{"loc":"urn:cts:latinLit:phi0474.phi048:2.85","start":109750,"length":638},{"loc":"urn:cts:latinLit:phi0474.phi048:2.86","start":110388,"length":736},{"loc":"urn:cts:latinLit:phi0474.phi048:2.87","start":111124,"length":640},{"loc":"urn:cts:latinLit:phi0474.phi048:2.88","start":111764,"length":815},{"loc":"urn:cts:latinLit:phi0474.phi048:2.89","start":112579,"length":695},{"loc":"urn:cts:latinLit:phi0474.phi048:2.90","start":113274,"length":695},{"loc":"urn:cts:latinLit:phi0474.phi048:2.91","start":113969,"length":481},{"loc":"urn:cts:latinLit:phi0474.phi048:2.92","start":114450,"length":841},{"loc":"urn:cts:latinLit:phi0474.phi048:2.93","start":115291,"length":809},{"loc":"urn:cts:latinLit:phi0474.phi048:2.94","start":116100,"length":807},{"loc":"urn:cts:latinLit:phi0474.phi048:2.95","start":116907,"length":524},{"loc":"urn:cts:latinLit:phi0474.phi048:2.96","start":117431,"length":630},{"loc":"urn:cts:latinLit:phi0474.phi048:2.97","start":118061,"length":838},{"loc":"urn:cts:latinLit:phi0474.phi048:2.98","start":118899,"length":746},{"loc":"urn:cts:latinLit:phi0474.phi048:2.99","start":119645,"length":593},{"loc":"urn:cts:latinLit:phi0474.phi048:2.100","start":120238,"length":694},{"loc":"urn:cts:latinLit:phi0474.phi048:2.101","start":120932,"length":472},{"loc":"urn:cts:latinLit:phi0474.phi048:2.102","start":121404,"length":847},{"loc":"urn:cts:latinLit:phi0474.phi048:2.103","start":122251,"length":524},{"loc":"urn:cts:latinLit:phi0474.phi048:2.104","start":122775,"length":598},{"loc":"urn:cts:latinLit:phi0474.phi048:2.105","start":123373,"length":841},{"loc":"urn:cts:latinLit:phi0474.phi048:2.106","start":124214,"length":1054},{"loc":"urn:cts:latinLit:phi0474.phi048:2.107","start":125268,"length":916},{"loc":"urn:cts:latinLit:phi0474.phi048:2.108","start":126184,"length":534},{"loc":"urn:cts:latinLit:phi0474.phi048:2.109","start":126718,"length":440},{"loc":"urn:cts:latinLit:phi0474.phi048:2.110","start":127158,"length":360},{"loc":"urn:cts:latinLit:phi0474.phi048:2.111","start":127518,"length":518},{"loc":"urn:cts:latinLit:phi0474.phi048:2.112","start":128036,"length":625},{"loc":"urn:cts:latinLit:phi0474.phi048:2.113","start":128661,"length":599},{"loc":"urn:cts:latinLit:phi0474.phi048:2.114","start":129260,"length":590},{"loc":"urn:cts:latinLit:phi0474.phi048:2.115","start":129850,"length":791},{"loc":"urn:cts:latinLit:phi0474.phi048:2.116","start":130641,"length":413},{"loc":"urn:cts:latinLit:phi0474.phi048:2.117","start":131054,"length":780},{"loc":"urn:cts:latinLit:phi0474.phi048:2.118","start":131834,"length":672},{"loc":"urn:cts:latinLit:phi0474.phi048:2.119","start":132506,"length":844},{"loc":"urn:cts:latinLit:phi0474.phi048:3.1","start":133350,"length":472},{"loc":"urn:cts:latinLit:phi0474.phi048:3.2","start":133822,"length":624},{"loc":"urn:cts:latinLit:phi0474.phi048:3.3","start":134446,"length":740},{"loc":"urn:cts:latinLit:phi0474.phi048:3.4","start":135186,"length":684},{"loc":"urn:cts:latinLit:phi0474.phi048:3.5","start":135870,"length":907},{"loc":"urn:cts:latinLit:phi0474.phi048:3.6","start":136777,"length":625},{"loc":"urn:cts:latinLit:phi0474.phi048:3.7","start":137402,"length":608},{"loc":"urn:cts:latinLit:phi0474.phi048:3.8","start":138010,"length":948},{"loc":"urn:cts:latinLit:phi0474.phi048:3.9","start":138958,"length":556},{"loc":"urn:cts:latinLit:phi0474.phi048:3.10","start":139514,"length":871},{"loc":"urn:cts:latinLit:phi0474.phi048:3.11","start":140385,"length":980},{"loc":"urn:cts:latinLit:phi0474.phi048:3.12","start":141365,"length":637},{"loc":"urn:cts:latinLit:phi0474.phi048:3.13","start":142002,"length":230},{"loc":"urn:cts:latinLit:phi0474.phi048:3.14","start":142232,"length":761},{"loc":"urn:cts:latinLit:phi0474.phi048:3.15","start":142993,"length":872},{"loc":"urn:cts:latinLit:phi0474.phi048:3.16","start":143865,"length":895},{"loc":"urn:cts:latinLit:phi0474.phi048:3.17","start":144760,"length":880},{"loc":"urn:cts:latinLit:phi0474.phi048:3.18","start":145640,"length":640},{"loc":"urn:cts:latinLit:phi0474.phi048:3.19","start":146280,"length":501},{"loc":"urn:cts:latinLit:phi0474.phi048:3.20","start":146781,"length":951},{"loc":"urn:cts:latinLit:phi0474.phi048:3.21","start":147732,"length":773},{"loc":"urn:cts:latinLit:phi0474.phi048:3.22","start":148505,"length":930},{"loc":"urn:cts:latinLit:phi0474.phi048:3.23","start":149435,"length":647},{"loc":"urn:cts:latinLit:phi0474.phi048:3.24","start":150082,"length":767},{"loc":"urn:cts:latinLit:phi0474.phi048:3.25","start":150849,"length":417},{"loc":"urn:cts:latinLit:phi0474.phi048:3.26","start":151266,"length":835},{"loc":"urn:cts:latinLit:phi0474.phi048:3.27","start":152101,"length":644},{"loc":"urn:cts:latinLit:phi0474.phi048:3.28","start":152745,"length":547},{"loc":"urn:cts:latinLit:phi0474.phi048:3.29","start":153292,"length":958},{"loc":"urn:cts:latinLit:phi0474.phi048:3.30","start":154250,"length":593},{"loc":"urn:cts:latinLit:phi0474.phi048:3.31","start":154843,"length":934},{"loc":"urn:cts:latinLit:phi0474.phi048:3.32","start":155777,"length":714},{"loc":"urn:cts:latinLit:phi0474.phi048:3.33","start":156491,"length":677},{"loc":"urn:cts:latinLit:phi0474.phi048:3.34","start":157168,"length":588},{"loc":"urn:cts:latinLit:phi0474.phi048:3.35","start":157756,"length":770},{"loc":"urn:cts:latinLit:phi0474.phi048:3.36","start":158526,"length":655},{"loc":"urn:cts:latinLit:phi0474.phi048:3.37","start":159181,"length":602},{"loc":"urn:cts:latinLit:phi0474.phi048:3.38","start":159783,"length":648},{"loc":"urn:cts:latinLit:phi0474.phi048:3.39","start":160431,"length":620},{"loc":"urn:cts:latinLit:phi0474.phi048:3.40","start":161051,"length":1088},{"loc":"urn:cts:latinLit:phi0474.phi048:3.41","start":162139,"length":858},{"loc":"urn:cts:latinLit:phi0474.phi048:3.42","start":162997,"length":433},{"loc":"urn:cts:latinLit:phi0474.phi048:3.43","start":163430,"length":586},{"loc":"urn:cts:latinLit:phi0474.phi048:3.44","start":164016,"length":623},{"loc":"urn:cts:latinLit:phi0474.phi048:3.45","start":164639,"length":762},{"loc":"urn:cts:latinLit:phi0474.phi048:3.46","start":165401,"length":501},{"loc":"urn:cts:latinLit:phi0474.phi048:3.47","start":165902,"length":375},{"loc":"urn:cts:latinLit:phi0474.phi048:3.48","start":166277,"length":1080},{"loc":"urn:cts:latinLit:phi0474.phi048:3.49","start":167357,"length":580},{"loc":"urn:cts:latinLit:phi0474.phi048:3.50","start":167937,"length":859},{"loc":"urn:cts:latinLit:phi0474.phi048:3.51","start":168796,"length":801},{"loc":"urn:cts:latinLit:phi0474.phi048:3.52","start":169597,"length":529},{"loc":"urn:cts:latinLit:phi0474.phi048:3.53","start":170126,"length":654},{"loc":"urn:cts:latinLit:phi0474.phi048:3.54","start":170780,"length":382},{"loc":"urn:cts:latinLit:phi0474.phi048:3.55","start":171162,"length":601},{"loc":"urn:cts:latinLit:phi0474.phi048:3.56","start":171763,"length":375},{"loc":"urn:cts:latinLit:phi0474.phi048:3.57","start":172138,"length":723},{"loc":"urn:cts:latinLit:phi0474.phi048:3.58","start":172861,"length":847},{"loc":"urn:cts:latinLit:phi0474.phi048:3.59","start":173708,"length":978},{"loc":"urn:cts:latinLit:phi0474.phi048:3.60","start":174686,"length":464},{"loc":"urn:cts:latinLit:phi0474.phi048:3.61","start":175150,"length":1088},{"loc":"urn:cts:latinLit:phi0474.phi048:3.62","start":176238,"length":656},{"loc":"urn:cts:latinLit:phi0474.phi048:3.63","start":176894,"length":691},{"loc":"urn:cts:latinLit:phi0474.phi048:3.64","start":177585,"length":959},{"loc":"urn:cts:latinLit:phi0474.phi048:3.65","start":178544,"length":400},{"loc":"urn:cts:latinLit:phi0474.phi048:3.66","start":178944,"length":893},{"loc":"urn:cts:latinLit:phi0474.phi048:3.67","start":179837,"length":629},{"loc":"urn:cts:latinLit:phi0474.phi048:3.68","start":180466,"length":435},{"loc":"urn:cts:latinLit:phi0474.phi048:3.69","start":180901,"length":681},{"loc":"urn:cts:latinLit:phi0474.phi048:3.70","start":181582,"length":615},{"loc":"urn:cts:latinLit:phi0474.phi048:3.71","start":182197,"length":435},{"loc":"urn:cts:latinLit:phi0474.phi048:3.72","start":182632,"length":485},{"loc":"urn:cts:latinLit:phi0474.phi048:3.73","start":183117,"length":766},{"loc":"urn:cts:latinLit:phi0474.phi048:3.74","start":183883,"length":563},{"loc":"urn:cts:latinLit:phi0474.phi048:3.75","start":184446,"length":1071},{"loc":"urn:cts:latinLit:phi0474.phi048:3.76","start":185517,"length":233},{"loc":"urn:cts:latinLit:phi0474.phi048:4.1","start":185750,"length":743},{"loc":"urn:cts:latinLit:phi0474.phi048:4.2","start":186493,"length":833},{"loc":"urn:cts:latinLit:phi0474.phi048:4.3","start":187326,"length":500},{"loc":"urn:cts:latinLit:phi0474.phi048:4.4","start":187826,"length":635},{"loc":"urn:cts:latinLit:phi0474.phi048:4.5","start":188461,"length":711},{"loc":"urn:cts:latinLit:phi0474.phi048:4.6","start":189172,"length":824},{"loc":"urn:cts:latinLit:phi0474.phi048:4.7","start":189996,"length":1041},{"loc":"urn:cts:latinLit:phi0474.phi048:4.8","start":191037,"length":766},{"loc":"urn:cts:latinLit:phi0474.phi048:4.9","start":191803,"length":546},{"loc":"urn:cts:latinLit:phi0474.phi048:4.10","start":192349,"length":840},{"loc":"urn:cts:latinLit:phi0474.phi048:4.11","start":193189,"length":544},{"loc":"urn:cts:latinLit:phi0474.phi048:4.12","start":193733,"length":759},{"loc":"urn:cts:latinLit:phi0474.phi048:4.13","start":194492,"length":728},{"loc":"urn:cts:latinLit:phi0474.phi048:4.14","start":195220,"length":749},{"loc":"urn:cts:latinLit:phi0474.phi048:4.15","start":195969,"length":945},{"loc":"urn:cts:latinLit:phi0474.phi048:4.16","start":196914,"length":555},{"loc":"urn:cts:latinLit:phi0474.phi048:4.17","start":197469,"length":1072},{"loc":"urn:cts:latinLit:phi0474.phi048:4.18","start":198541,"length":593},{"loc":"urn:cts:latinLit:phi0474.phi048:4.19","start":199134,"length":897},{"loc":"urn:cts:latinLit:phi0474.phi048:4.20","start":200031,"length":951},{"loc":"urn:cts:latinLit:phi0474.phi048:4.21","start":200982,"length":939},{"loc":"urn:cts:latinLit:phi0474.phi048:4.22","start":201921,"length":715},{"loc":"urn:cts:latinLit:phi0474.phi048:4.23","start":202636,"length":602},{"loc":"urn:cts:latinLit:phi0474.phi048:4.24","start":203238,"length":531},{"loc":"urn:cts:latinLit:phi0474.phi048:4.25","start":203769,"length":575},{"loc":"urn:cts:latinLit:phi0474.phi048:4.26","start":204344,"length":600},{"loc":"urn:cts:latinLit:phi0474.phi048:4.27","start":204944,"length":472},{"loc":"urn:cts:latinLit:phi0474.phi048:4.28","start":205416,"length":822},{"loc":"urn:cts:latinLit:phi0474.phi048:4.29","start":206238,"length":603},{"loc":"urn:cts:latinLit:phi0474.phi048:4.30","start":206841,"length":673},{"loc":"urn:cts:latinLit:phi0474.phi048:4.31","start":207514,"length":1004},{"loc":"urn:cts:latinLit:phi0474.phi048:4.32","start":208518,"length":1045},{"loc":"urn:cts:latinLit:phi0474.phi048:4.33","start":209563,"length":286},{"loc":"urn:cts:latinLit:phi0474.phi048:4.34","start":209849,"length":901},{"loc":"urn:cts:latinLit:phi0474.phi048:4.35","start":210750,"length":357},{"loc":"urn:cts:latinLit:phi0474.phi048:4.36","start":211107,"length":1101},{"loc":"urn:cts:latinLit:phi0474.phi048:4.37","start":212208,"length":791},{"loc":"urn:cts:latinLit:phi0474.phi048:4.38","start":212999,"length":682},{"loc":"urn:cts:latinLit:phi0474.phi048:4.39","start":213681,"length":465},{"loc":"urn:cts:latinLit:phi0474.phi048:4.40","start":214146,"length":692},{"loc":"urn:cts:latinLit:phi0474.phi048:4.41","start":214838,"length":843},{"loc":"urn:cts:latinLit:phi0474.phi048:4.42","start":215681,"length":414},{"loc":"urn:cts:latinLit:phi0474.phi048:4.43","start":216095,"length":1169},{"loc":"urn:cts:latinLit:phi0474.phi048:4.44","start":217264,"length":428},{"loc":"urn:cts:latinLit:phi0474.phi048:4.45","start":217692,"length":735},{"loc":"urn:cts:latinLit:phi0474.phi048:4.46","start":218427,"length":901},{"loc":"urn:cts:latinLit:phi0474.phi048:4.47","start":219328,"length":973},{"loc":"urn:cts:latinLit:phi0474.phi048:4.48","start":220301,"length":457},{"loc":"urn:cts:latinLit:phi0474.phi048:4.49","start":220758,"length":533},{"loc":"urn:cts:latinLit:phi0474.phi048:4.50","start":221291,"length":686},{"loc":"urn:cts:latinLit:phi0474.phi048:4.51","start":221977,"length":597},{"loc":"urn:cts:latinLit:phi0474.phi048:4.52","start":222574,"length":744},{"loc":"urn:cts:latinLit:phi0474.phi048:4.53","start":223318,"length":563},{"loc":"urn:cts:latinLit:phi0474.phi048:4.54","start":223881,"length":483},{"loc":"urn:cts:latinLit:phi0474.phi048:4.55","start":224364,"length":729},{"loc":"urn:cts:latinLit:phi0474.phi048:4.56","start":225093,"length":877},{"loc":"urn:cts:latinLit:phi0474.phi048:4.57","start":225970,"length":795},{"loc":"urn:cts:latinLit:phi0474.phi048:4.58","start":226765,"length":766},{"loc":"urn:cts:latinLit:phi0474.phi048:4.59","start":227531,"length":787},{"loc":"urn:cts:latinLit:phi0474.phi048:4.60","start":228318,"length":816},{"loc":"urn:cts:latinLit:phi0474.phi048:4.61","start":229134,"length":1139},{"loc":"urn:cts:latinLit:phi0474.phi048:4.62","start":230273,"length":1123},{"loc":"urn:cts:latinLit:phi0474.phi048:4.63","start":231396,"length":541},{"loc":"urn:cts:latinLit:phi0474.phi048:4.64","start":231937,"length":605},{"loc":"urn:cts:latinLit:phi0474.phi048:4.65","start":232542,"length":769},{"loc":"urn:cts:latinLit:phi0474.phi048:4.66","start":233311,"length":417},{"loc":"urn:cts:latinLit:phi0474.phi048:4.67","start":233728,"length":696},{"loc":"urn:cts:latinLit:phi0474.phi048:4.68","start":234424,"length":898},{"loc":"urn:cts:latinLit:phi0474.phi048:4.69","start":235322,"length":840},{"loc":"urn:cts:latinLit:phi0474.phi048:4.70","start":236162,"length":203},{"loc":"urn:cts:latinLit:phi0474.phi048:4.71","start":236365,"length":372},{"loc":"urn:cts:latinLit:phi0474.phi048:4.72","start":236737,"length":994},{"loc":"urn:cts:latinLit:phi0474.phi048:4.73","start":237731,"length":1031},{"loc":"urn:cts:latinLit:phi0474.phi048:4.74","start":238762,"length":670},{"loc":"urn:cts:latinLit:phi0474.phi048:4.75","start":239432,"length":672},{"loc":"urn:cts:latinLit:phi0474.phi048:4.76","start":240104,"length":754},{"loc":"urn:cts:latinLit:phi0474.phi048:4.77","start":240858,"length":519},{"loc":"urn:cts:latinLit:phi0474.phi048:4.78","start":241377,"length":614},{"loc":"urn:cts:latinLit:phi0474.phi048:4.79","start":241991,"length":444},{"loc":"urn:cts:latinLit:phi0474.phi048:4.80","start":242435,"length":375},{"loc":"urn:cts:latinLit:phi0474.phi048:5.1","start":242810,"length":545},{"loc":"urn:cts:latinLit:phi0474.phi048:5.2","start":243355,"length":860},{"loc":"urn:cts:latinLit:phi0474.phi048:5.3","start":244215,"length":765},{"loc":"urn:cts:latinLit:phi0474.phi048:5.4","start":244980,"length":745},{"loc":"urn:cts:latinLit:phi0474.phi048:5.5","start":245725,"length":585},{"loc":"urn:cts:latinLit:phi0474.phi048:5.6","start":246310,"length":954},{"loc":"urn:cts:latinLit:phi0474.phi048:5.7","start":247264,"length":907},{"loc":"urn:cts:latinLit:phi0474.phi048:5.8","start":248171,"length":989},{"loc":"urn:cts:latinLit:phi0474.phi048:5.9","start":249160,"length":613},{"loc":"urn:cts:latinLit:phi0474.phi048:5.10","start":249773,"length":570},{"loc":"urn:cts:latinLit:phi0474.phi048:5.11","start":250343,"length":846},{"loc":"urn:cts:latinLit:phi0474.phi048:5.12","start":251189,"length":1137},{"loc":"urn:cts:latinLit:phi0474.phi048:5.13","start":252326,"length":522},{"loc":"urn:cts:latinLit:phi0474.phi048:5.14","start":252848,"length":653},{"loc":"urn:cts:latinLit:phi0474.phi048:5.15","start":253501,"length":642},{"loc":"urn:cts:latinLit:phi0474.phi048:5.16","start":254143,"length":769},{"loc":"urn:cts:latinLit:phi0474.phi048:5.17","start":254912,"length":804},{"loc":"urn:cts:latinLit:phi0474.phi048:5.18","start":255716,"length":658},{"loc":"urn:cts:latinLit:phi0474.phi048:5.19","start":256374,"length":625},{"loc":"urn:cts:latinLit:phi0474.phi048:5.20","start":256999,"length":797},{"loc":"urn:cts:latinLit:phi0474.phi048:5.21","start":257796,"length":885},{"loc":"urn:cts:latinLit:phi0474.phi048:5.22","start":258681,"length":712},{"loc":"urn:cts:latinLit:phi0474.phi048:5.23","start":259393,"length":1108},{"loc":"urn:cts:latinLit:phi0474.phi048:5.24","start":260501,"length":909},{"loc":"urn:cts:latinLit:phi0474.phi048:5.25","start":261410,"length":410},{"loc":"urn:cts:latinLit:phi0474.phi048:5.26","start":261820,"length":1175},{"loc":"urn:cts:latinLit:phi0474.phi048:5.27","start":262995,"length":745},{"loc":"urn:cts:latinLit:phi0474.phi048:5.28","start":263740,"length":717},{"loc":"urn:cts:latinLit:phi0474.phi048:5.29","start":264457,"length":678},{"loc":"urn:cts:latinLit:phi0474.phi048:5.30","start":265135,"length":849},{"loc":"urn:cts:latinLit:phi0474.phi048:5.31","start":265984,"length":1211},{"loc":"urn:cts:latinLit:phi0474.phi048:5.32","start":267195,"length":436},{"loc":"urn:cts:latinLit:phi0474.phi048:5.33","start":267631,"length":985},{"loc":"urn:cts:latinLit:phi0474.phi048:5.34","start":268616,"length":657},{"loc":"urn:cts:latinLit:phi0474.phi048:5.35","start":269273,"length":886},{"loc":"urn:cts:latinLit:phi0474.phi048:5.36","start":270159,"length":1191},{"loc":"urn:cts:latinLit:phi0474.phi048:5.37","start":271350,"length":762},{"loc":"urn:cts:latinLit:phi0474.phi048:5.38","start":272112,"length":1041},{"loc":"urn:cts:latinLit:phi0474.phi048:5.39","start":273153,"length":745},{"loc":"urn:cts:latinLit:phi0474.phi048:5.40","start":273898,"length":1143},{"loc":"urn:cts:latinLit:phi0474.phi048:5.41","start":275041,"length":809},{"loc":"urn:cts:latinLit:phi0474.phi048:5.42","start":275850,"length":1033},{"loc":"urn:cts:latinLit:phi0474.phi048:5.43","start":276883,"length":941},{"loc":"urn:cts:latinLit:phi0474.phi048:5.44","start":277824,"length":781},{"loc":"urn:cts:latinLit:phi0474.phi048:5.45","start":278605,"length":624},{"loc":"urn:cts:latinLit:phi0474.phi048:5.46","start":279229,"length":901},{"loc":"urn:cts:latinLit:phi0474.phi048:5.47","start":280130,"length":1029},{"loc":"urn:cts:latinLit:phi0474.phi048:5.48","start":281159,"length":814},{"loc":"urn:cts:latinLit:phi0474.phi048:5.49","start":281973,"length":1132},{"loc":"urn:cts:latinLit:phi0474.phi048:5.50","start":283105,"length":712},{"loc":"urn:cts:latinLit:phi0474.phi048:5.51","start":283817,"length":418},{"loc":"urn:cts:latinLit:phi0474.phi048:5.52","start":284235,"length":567},{"loc":"urn:cts:latinLit:phi0474.phi048:5.53","start":284802,"length":525},{"loc":"urn:cts:latinLit:phi0474.phi048:5.54","start":285327,"length":884},{"loc":"urn:cts:latinLit:phi0474.phi048:5.55","start":286211,"length":856},{"loc":"urn:cts:latinLit:phi0474.phi048:5.56","start":287067,"length":543},{"loc":"urn:cts:latinLit:phi0474.phi048:5.57","start":287610,"length":987},{"loc":"urn:cts:latinLit:phi0474.phi048:5.58","start":288597,"length":1176},{"loc":"urn:cts:latinLit:phi0474.phi048:5.59","start":289773,"length":693},{"loc":"urn:cts:latinLit:phi0474.phi048:5.60","start":290466,"length":689},{"loc":"urn:cts:latinLit:phi0474.phi048:5.61","start":291155,"length":623},{"loc":"urn:cts:latinLit:phi0474.phi048:5.62","start":291778,"length":714},{"loc":"urn:cts:latinLit:phi0474.phi048:5.63","start":292492,"length":562},{"loc":"urn:cts:latinLit:phi0474.phi048:5.64","start":293054,"length":948},{"loc":"urn:cts:latinLit:phi0474.phi048:5.65","start":294002,"length":829},{"loc":"urn:cts:latinLit:phi0474.phi048:5.66","start":294831,"length":687},{"loc":"urn:cts:latinLit:phi0474.phi048:5.67","start":295518,"length":750},{"loc":"urn:cts:latinLit:phi0474.phi048:5.68","start":296268,"length":511},{"loc":"urn:cts:latinLit:phi0474.phi048:5.69","start":296779,"length":835},{"loc":"urn:cts:latinLit:phi0474.phi048:5.70","start":297614,"length":450},{"loc":"urn:cts:latinLit:phi0474.phi048:5.71","start":298064,"length":657},{"loc":"urn:cts:latinLit:phi0474.phi048:5.72","start":298721,"length":725},{"loc":"urn:cts:latinLit:phi0474.phi048:5.73","start":299446,"length":657},{"loc":"urn:cts:latinLit:phi0474.phi048:5.74","start":300103,"length":715},{"loc":"urn:cts:latinLit:phi0474.phi048:5.75","start":300818,"length":736},{"loc":"urn:cts:latinLit:phi0474.phi048:5.76","start":301554,"length":859},{"loc":"urn:cts:latinLit:phi0474.phi048:5.77","start":302413,"length":800},{"loc":"urn:cts:latinLit:phi0474.phi048:5.78","start":303213,"length":663},{"loc":"urn:cts:latinLit:phi0474.phi048:5.79","start":303876,"length":447},{"loc":"urn:cts:latinLit:phi0474.phi048:5.80","start":304323,"length":617},{"loc":"urn:cts:latinLit:phi0474.phi048:5.81","start":304940,"length":663},{"loc":"urn:cts:latinLit:phi0474.phi048:5.82","start":305603,"length":375},{"loc":"urn:cts:latinLit:phi0474.phi048:5.83","start":305978,"length":1008},{"loc":"urn:cts:latinLit:phi0474.phi048:5.84","start":306986,"length":1018},{"loc":"urn:cts:latinLit:phi0474.phi048:5.85","start":308004,"length":558},{"loc":"urn:cts:latinLit:phi0474.phi048:5.86","start":308562,"length":608},{"loc":"urn:cts:latinLit:phi0474.phi048:5.87","start":309170,"length":999},{"loc":"urn:cts:latinLit:phi0474.phi048:5.88","start":310169,"length":818},{"loc":"urn:cts:latinLit:phi0474.phi048:5.89","start":310987,"length":621},{"loc":"urn:cts:latinLit:phi0474.phi048:5.90","start":311608,"length":997},{"loc":"urn:cts:latinLit:phi0474.phi048:5.91","start":312605,"length":598},{"loc":"urn:cts:latinLit:phi0474.phi048:5.92","start":313203,"length":826},{"loc":"urn:cts:latinLit:phi0474.phi048:5.93","start":314029,"length":924},{"loc":"urn:cts:latinLit:phi0474.phi048:5.94","start":314953,"length":770},{"loc":"urn:cts:latinLit:phi0474.phi048:5.95","start":315723,"length":537},{"loc":"urn:cts:latinLit:phi0474.phi048:5.96","start":316260,"length":704}]}
{"id":"urn:cts:latinLit:phi0474.phi049.perseus-lat1","text":"Cum defensionum laboribus senatoriisque muneribus aut omnino aut magna ex parte essem aliquando\nliberatus, rettuli me, Brute, te hortante maxime ad\nea studia, quae retenta animo, remissa temporibus,\nlongo intervallo intermissa revocavi, et cum omnium\nartium, quae ad rectam vivendi viam pertinerent, ratio\net disciplina studio sapientiae, quae philosophia dicitur, contineretur, hoc mihi Latinis litteris inlustrandum\nputavi, non quia philosophia Graecis et litteris et doctoribus percipi non posset, sed meum semper iudicium\nfuit omnia nostros aut invenisse per se sapientius quam\nGraecos aut accepta ab illis fecisse meliora, quae quidem digna statuissent, in quibus elaborarent.\nNam mores et instituta vitae resque domesticas ac familiaris\nnos profecto et melius tuemur et lautius, rem vero\npublicam nostri maiores certe melioribus temperaverunt et institutis et legibus. quid loquar de re militari?\n\nin qua cum virtute nostri multum valuerunt, tum\nplus etiam disciplina. iam illa, quae natura, non litteris\nadsecuti sunt, neque cum Graecia neque ulla cum gente\nsunt conferenda. quae enim tanta gravitas, quae tanta\nconstantia, magnitudo animi, probitas, fides, quae tam\nexcellens in omni genere virtus in ullis fuit, ut sit cum\nmaioribus nostris comparanda?\nDoctrina Graecia nos\net omni litterarum genere superabat; in quo erat facile\nvincere non repugnantes. nam cum apud Graecos antiquissimum e doctis genus sit poëtarum, siquidem Homerus fuit et Hesiodus ante Romam conditam, Archilochus regnante Romulo, serius poëticam nos accepimus. annis fere cccccx\npost Romam conditam Livius fabulam dedit C. Claudio, Caeci filio, M. Tuditano\ncos. anno ante natum Ennium. qui fuit maior natu\nquam Plautus et Naevius. sero igitur a nostris poëtae\nvel cogniti vel recepti. quamquam est in Originibus\nsolitos esse in epulis canere convivas ad tibicinem de\nclarorum hominum virtutibus; honorem tamen huic generi non fuisse declarat oratio Catonis, in qua obiecit\nut probrum M. Nobiliori, quod is in provinciam poëtas\nduxisset; duxerat autem consul ille in Aetoliam, ut\nscimus, Ennium. quo minus igitur honoris erat poëtis,\neo minora studia fuerunt, nec tamen, si qui magnis\ningeniis in eo genere extiterunt,\nnon satis Graecorum\ngloriae responderunt. an censemus, si Fabio, nobilissimo homini, laudi datum esset, quod pingeret, non\nmultos etiam apud nos futuros Polyclitos et Parrhasios fuisse? honos alit artes, omnesque incenduntur\n\nad studia gloria, iacentque ea semper, quae apud quosque improbantur. summam eruditionem Graeci sitam\ncensebant in nervorum vocumque cantibus; igitur et\nEpaminondas, princeps meo iudicio Graeciae, fidibus\npraeclare cecinisse dicitur, Themistoclesque aliquot\nante annos cum in epulis recusaret lyram, est habitus\nindoctior. ergo in Graecia musici floruerunt, discebantque id omnes, nec qui nesciebat satis excultus\ndoctrina putabatur.\nin summo apud illos honore geometria fuit, itaque nihil mathematicis inlustrius; at\nnos metiendi ratiocinandique utilitate huius artis terminavimus modum.\nAt contra oratorem celeriter complexi sumus, nec\neum primo eruditum, aptum tamen ad dicendum, post\nautem eruditum.\nnam Galbam Africanum Laelium\ndoctos fuisse traditum est, studiosum autem eum, qui\nis aetate anteibat, Catonem, post vero Lepidum Carbonem Gracchos, inde ita magnos nostram ad aetatem,\nut non multum aut nihil omnino Graecis cederetur.\nPhilosophia iacuit usque ad hanc aetatem nec ullum\nhabuit lumen litterarum Latinarum; quae inlustranda\net excitanda nobis est, ut, si occupati profuimus aliquid civibus nostris, prosimus etiam, si possumus,\notiosi.\nin quo eo magis nobis est elaborandum, quod\nmulti iam esse libri Latini dicuntur scripti inconsiderate ab optimis illis quidem viris, sed non satis eruditis. fieri autem potest, ut recte quis sentiat et id\nquod sentit polite eloqui non possit; sed mandare\nquemquam litteris cogitationes suas, qui eas nec disponere nec inlustrare possit nec delectatione aliqua\nallicere lectorem, hominis est intemperanter abutentis\net otio et litteris. itaque suos libros ipsi legunt cum\nsuis, nec quisquam attingit praeter eos, qui eandem\nlicentiam scribendi sibi permitti volunt. quare si aliquid oratoriae laudis nostra attulimus industria, multo\nstudiosius philosophiae fontis aperiemus, e quibus\netiam illa manabant.\nSed ut Aristoteles, vir summo ingenio, scientia,\ncopia, cum motus esset Isocratis rhetoris gloria, dicere\ndocere etiam coepit adulescentes et prudentiam cum\neloquentia iungere, sic nobis placet nec pristinum dicendi studium deponere et in hac maiore et uberiore\narte versari. hanc enim perfectam philosophiam semper iudicavi, quae de maximis quaestionibus copiose\nposset ornateque dicere; in quam exercitationem ita\nnos studiose operam dedimus, ut iam etiam scholas\nGraecorum more habere auderemus. ut nuper tuum\npost discessum in Tusculano cum essent complures\nmecum familiares, temptavi, quid in eo genere possem.\nut enim antea declamitabam causas, quod nemo me\ndiutius fecit, sic haec mihi nunc senilis est declamatio. ponere iubebam, de quo quis audire vellet; ad\nid aut sedens aut ambulans disputabam.\nitaque dierum\nquinque scholas, ut Graeci appellant, in totidem\nlibros contuli. fiebat autem ita ut, cum is qui audire\n\nvellet dixisset, quid sibi videretur, tum ego contra\ndicerem. haec est enim, ut scis, vetus et Socratica ratio\ncontra alterius opinionem disserendi. nam ita facillime, quid veri simillimum esset, inveniri posse Socrates arbitrabatur. Sed quo commodius disputationes nostrae explicentur, sic eas exponam, quasi agatur\nres, non quasi narretur. ergo ita nascetur exordium:\nMalum mihi videtur esse mors.\nIsne, qui mortui sunt, an is, quibus moriendum est?\nUtrisque.\nEst miserum igitur, quoniam malum.\nCerte.\nErgo et i, quibus evenit iam ut morerentur, et i, quibus eventurum est, miseri.\nMihi ita videtur.\nNemo ergo non miser.\nProrsus nemo.\nEt quidem, si tibi constare vis, omnes, quicumque\nnati sunt eruntve, non solum miseri, sed etiam semper\nmiseri. nam si solos eos diceres miseros quibus moriendum esset, neminem tu quidem eorum qui viverent exciperes—moriendum est enim omnibus—,\nesset tamen miseriae finis in morte. quoniam autem\netiam mortui miseri sunt, in miseriam nascimur sempiternam. necesse est enim miseros esse eos qui centum milibus annorum ante occiderunt, vel potius omnis, quicumque nati sunt.\nIta prorsus existimo.\n\nDic quaeso:\nnum te illa terrent, triceps apud inferos\nCerberus, Cocyti fremitus, travectio\nAcherontis, mento\nsummam aquam\nattingens enectus siti Tantalus?\n\ntum\nillud, quod Sisyphus versat saxum sudans nitendo\nneque proficit hilum?\nfortasse etiam inexorabiles iudices, Minos et Rhadamanthus? apud quos nec te\nL. Crassus defendet nec M. Antonius nec, quoniam\napud Graecos iudices res agetur, poteris adhibere Demosthenen; tibi ipsi pro te erit maxima corona causa\ndicenda. haec fortasse metuis et idcirco mortem censes\nesse sempiternum malum.\nAdeone me delirare censes, ut ista esse credam?\nAn tu haec non credis?\nMinime vero.\nMale hercule narras.\nCur? quaeso.\nQuia disertus esse possem, si contra ista dicerem.\nQuis enim non in eius modi causa? aut quid negotii\nest haec poÃ«tarum et pictorum portenta convincere?\nAtqui pleni libri sunt contra ista ipsa disserentium\nphilosophorum.\nInepte sane. quis enim est tam excors, quem ista\nmoveant?\n\nSi ergo apud inferos miseri non sunt, ne sunt quidem apud inferos ulli.\nIta prorsus existimo.\nUbi sunt ergo i, quos miseros dicis, aut quem locum\nincolunt? si enim sunt, nusquam esse non possunt.\n\nEgo vero nusquam esse illos puto.\nIgitur ne esse quidem?\nProrsus isto modo, et tamen miseros ob id ipsum\nquidem, quia nulli sint.\nIam mallem Cerberum metueres quam ista tam inconsiderate diceres.\nQuid tandem?\nQuem esse negas, eundem esse dicis. ubi est acumen\ntuum? cum enim miserum esse dicis, tum eum qui\nnon sit dicis esse.\nNon sum ita hebes, ut istud dicam.\nQuid dicis igitur?\nMiserum esse verbi causa M. Crassum, qui illas fortunas morte dimiserit, miserum Cn. Pompeium, qui\ntanta gloria sit orbatus, omnis denique miseros, qui\nhac luce careant.\nRevolveris eodem. sint enim oportet, si miseri sunt;\ntu autem modo negabas eos esse, qui mortui essent.\nSi igitur non sunt, nihil possunt esse; ita ne miseri\nquidem sunt.\nNon dico fortasse etiam, quod sentio; nam istuc\nipsum, non esse, cum fueris, miserrimum puto.\n\nQuid?\nmiserius quam omnino numquam fuisse? ita,\nqui nondum nati sunt, miseri iam sunt, quia non sunt,\net nos, si post mortem miseri futuri sumus, miseri\nfuimus ante quam nati. ego autem non commemini,\nante quam sum natus, me miserum; tu si meliore memoria es, velim scire, ecquid de te recordere.\n\nIta iocaris, quasi ego dicam eos miseros, qui nati non\nsint, et non eos miseros, qui mortui sunt.\n\n\nEsse ergo eos dicis.\nImmo, quia non sint, cum fuerint, eo miseros esse.\nPugnantia te loqui non vides? quid enim tam pugnat, quam non modo miserum, sed omnino quicquam\nesse, qui non sit? an tu egressus porta Capena cum\nCalatini Scipionum Serviliorum Metellorum sepulcra\nvides, miseros putas illos?\nQuoniam me verbo premis, posthac non ita dicam,\nmiseros esse, sed tantum miseros, ob id ipsum, quia\nnon sint.\n\nNon dicis igitur: miser est M. Crassus\n, sed tantum: miser M. Crassus?\nIta plane.\n\nQuasi non necesse sit, quicquid isto modo pronunties, id aut esse aut non esse! an tu dialecticis ne\nimbutus quidem es?\nin primis enim hoc traditur: omne\npronuntiatum (sic enim mihi in praesentia occurrit ut\nappellarem a)ci/wma\n, utar post alio, si invenero melius)\nâ€”id ergo est pronuntiatum, quod est verum aut falsum. cum igitur dicis: miser M. Crassus, aut hoc dicis: miser est Crassus, ut possit iudicari, verum id\nfalsumne sit, aut nihil dicis omnino.\nAge, iam concedo non esse miseros, qui mortui sint,\nquoniam extorsisti, ut faterer, qui omnino non essent,\neos ne miseros quidem esse posse. quid? qui vivimus,\ncum moriendum sit, nonne miseri sumus? quae enim\npotest in vita esse iucunditas, cum dies et noctes cogitandum sit iam iamque esse moriendum?\n\nEcquid ergo intellegis, quantum mali de humana\ncondicione deieceris?\nQuonam modo?\nQuia, si mors etiam mortuis miserum esset, infinitum quoddam et sempiternum malum haberemus in\nvita; nunc video calcem, ad quam cum sit decursum,\nnihil sit praeterea extimescendum. sed tu mihi videris\nEpicharmi, acuti nec insulsi hominis ut Siculi, sententiam sequi.\nQuam? non enim novi.\nDicam, si potero, Latine. scis enim me Graece loqui\nin Latino sermone non plus solere quam in Graeco\nLatine.\nEt recte quidem. sed quae tandem est Epicharmi ista\nsententia?\nE/mori nolo/, sed me esse mo/rtuum nihil ae/stimo.\n\nIam adgnosco Graecum. sed quoniam coÃ«gisti, ut\nconcederem, qui mortui essent, eos miseros non esse,\nperfice, si potes, ut ne moriendum quidem esse miserum putem.\nIam istuc quidem nihil negotii est, sed ego maiora\nmolior.\n\nQuo modo hoc nihil negotii est? aut quae sunt tandem ista maiora?\nQuia, quoniam post mortem mali nihil est, ne mors\nquidem est malum, cui proxumum tempus est post\nmortem, in quo mali nihil esse concedis: ita ne moriendum quidem esse malum est; id\nest enim perveniendum esse ad id, quod non esse malum confitemur.\n\nUberius ista, quaeso. haec enim spinosiora, prius ut\nconfitear me cogunt quam ut adsentiar. sed quae sunt\nea, quae dicis te maiora moliri?\nUt doceam, si possim, non modo malum non esse,\nsed bonum etiam esse mortem.\nNon postulo id quidem, aveo tamen audire. ut enim\nnon efficias quod vis, tamen, mors ut malum non sit,\nefficies. sed nihil te interpellabo; continentem orationem audire malo.\n\nQuid, si te rogavero aliquid?\nnonne respondebis?\nSuperbum id quidem est, sed, nisi quid necesse erit,\nmalo non roges.\n\nGeram tibi morem et ea quae vis, ut potero, explicabo, nec tamen quasi Pythius Apollo, certa ut sint\net fixa, quae dixero, sed ut homunculus unus e multis\nprobabilia coniectura sequens. ultra enim quo progrediar, quam ut veri similia videam, non habeo; certa\ndicent i, qui et percipi ea posse dicunt et se sapientis\nesse profitentur.\nTu, ut videtur; nos ad audiendum parati sumus.\nMors igitur ipsa, quae videtur notissima res esse,\nquid sit, primum est videndum. sunt enim qui discessum animi a corpore putent esse mortem; sunt qui\nnullum censeant fieri discessum, sed una animum et\ncorpus occidere, animumque in corpore extingui. qui\ndiscedere animum censent, alii statim dissipari, alii\ndiu permanere, alii semper. quid sit porro ipse animus aut ubi aut unde, magna dissensio est. aliis cor\nipsum animus videtur, ex quo excordes, vecordes concordesque dicuntur et Nasica ille prudens bis consul\nCorculum et egregie cordatus homo, catus Aelius Sextus. Empedocles animum esse censet cordi suffusum\nsanguinem; aliis pars quaedam cerebri visa est animi\nprincipatum tenere; aliis nec cor ipsum placet nec\ncerebri quandam partem esse animum,\nsed alii in\ncorde, alii in cerebro dixerunt animi esse sedem et\nlocum; animum autem alii animam, ut fere nostri—\ndeclarat nomen: nam et agere animam et efflare dicimus et animosos et bene animatos et ex animi sententia; ipse autem animus ab anima dictus est—; Zenoni\nStoico animus ignis videtur. sed haec quidem quae\ndixi, cor, cerebrum, animam, ignem volgo, reliqua fere\nsinguli. ut multo ante veteres, proxime autem Aristoxenus, musicus idemque philosophus, ipsius corporis intentionem quandam, velut in cantu et fidibus\nquae a(rmoni/a\ndicitur: sic ex corporis totius natura et\nfigura varios motus cieri tamquam in cantu sonos.\nhic ab artificio suo non recessit et tamen dixit aliquid,\nquod ipsum quale esset erat multo ante et dictum et\nexplanatum a Platone. Xenocrates animi figuram et\nquasi corpus negavit esse ullum, numerum dixit esse,\ncuius vis, ut iam ante Pythagorae visum erat, in natura\nmaxuma esset. eius doctor Plato triplicem finxit animum, cuius principatum, id est rationem, in capite sicut\nin arce posuit, et duas partes parere voluit, iram et\ncupiditatem, quas locis disclusit: iram in pectore,\ncupiditatem supter praecordia locavit.\nDicaearchus\n\nautem in eo sermone, quem Corinthi habitum tribus\nlibris exponit, doctorum hominum disputantium primo\nlibro multos loquentes facit; duobus Pherecratem\nquendam Phthiotam senem, quem ait a Deucalione ortum, disserentem inducit nihil esse omnino animum,\net hoc esse nomen totum inane, frustraque animalia\net animantis appellari, neque in homine inesse animum\nvel animam nec in bestia, vimque omnem eam, qua\nvel agamus quid vel sentiamus, in omnibus corporibus vivis aequabiliter esse fusam nec separabilem a\ncorpore esse, quippe quae nulla sit, nec sit quicquam\nnisi corpus unum et simplex, ita figuratum ut temperatione naturae vigeat et sentiat.\nAristoteles, longe\nomnibus—Platonem semper excipio—praestans et\ningenio et diligentia, cum quattuor nota illa genera\nprincipiorum esset complexus, e quibus omnia orerentur, quintam quandam naturam censet esse, e qua\n\nsit mens; cogitare enim et providere et discere et docere et invenire aliquid et tam multa alia\nmeminisse,\namare odisse, cupere timere, angi laetari, haec et similia eorum in horum quattuor generum inesse nullo\nputat; quintum genus adhibet vacans nomine et sic ipsum\n\nanimum e)ndele/xeian\nappellat novo nomine quasi\nquandam continuatam motionem et perennem.\nNisi quae me forte fugiunt, haec sunt fere de animo\nsententiae. Democritum enim, magnum illum quidem\nvirum, sed levibus et rotundis corpusculis efficientem animum concursu quodam fortuito, omittamus;\nnihil est enim apud istos, quod non atomorum turba\nconficiat.\nHarum sententiarum quae vera sit, deus aliqui viderit; quae veri simillima, magna quaestio est.\nutrum igitur inter has sententias diiudicare malumus\nan ad propositum redire?\nCuperem equidem utrumque, si posset, sed est difficile confundere. quare si, ut ista non disserantur,\nliberari mortis metu possumus, id agamus; sin id non\npotest nisi hac quaestione animorum explicata, nunc,\nsi videtur, hoc, illud alias.\nQuod malle te intellego, id puto esse commodius;\nefficiet enim ratio ut, quaecumque vera sit earum sententiarum quas exposui, mors aut malum non sit aut\nsit bonum potius.\nnam si cor aut sanguis aut cerebrum est animus, certe, quoniam est corpus, interibit\ncum reliquo corpore; si anima est, fortasse dissipabitur; si ignis, extinguetur; si est Aristoxeni harmonia, dissolvetur. quid de Dicaearcho dicam, qui nihil\nomnino animum dicat esse? his sententiis omnibus\nnihil post mortem pertinere ad quemquam potest; pariter enim cum vita sensus amittitur; non sentientis\nautem nihil est ullam in partem quod intersit. reliquorum sententiae spem adferunt, si te hoc forte delectat, posse animos, cum e corporibus excesserint, in\ncaelum quasi in domicilium suum pervenire.\nMe vero delectat, idque primum ita esse velim, deinde, etiamsi non sit, mihi persuaderi tamen velim.\nQuid tibi ergo opera nostra opus est? num eloquentia Platonem superare possumus? evolve diligenter eius eum librum, qui est de animo: amplius quod\ndesideres nihil erit.\nFeci mehercule, et quidem saepius; sed nescio quo\nmodo, dum lego, adsentior, cum posui librum et mecum ipse de inmortalitate animorum coepi cogitare,\nadsensio omnis illa elabitur.\n\nQuid?\nhoc dasne aut manere animos post mortem\naut morte ipsa interire?\nDo vero.\nQuid, si maneant?\nBeatos esse concedo.\nSin intereant?\nNon esse miseros, quoniam ne sint quidem; iam\nistuc coacti a te paulo ante concessimus.\nQuo modo igitur aut cur mortem malum tibi videri\ndicis? quae aut beatos nos efficiet animis manentibus\naut non miseros sensu carentis.\nExpone igitur, nisi molestum est, primum, si\npotes, animos remanere post mortem, tum,\nsi minus id obtinebis—est enim arduum—, docebis carere omni malo mortem. ego enim istuc\nipsum vereor ne malum sit non dico carere sensu, sed\ncarendum esse.\nAuctoribus quidem ad istam sententiam, quam vis\nobtineri, uti optimis possumus, quod in omnibus causis\n\net debet et solet valere plurimum, et primum quidem omni antiquitate, quae quo propius aberat ab ortu\net divina progenie, hoc melius ea fortasse quae erant\nvera cernebant.\n\nItaque unum illud erat insitum priscis illis, quos\ncascos appellat Ennius, esse in morte sensum neque\nexcessu vitae sic deleri hominem, ut funditus interiret;\nidque cum multis aliis rebus, tum e pontificio\niure et e caerimoniis sepulcrorum intellegi licet, quas\nmaxumis ingeniis praediti nec tanta cura coluissent\nnec violatas tam inexpiabili religione sanxissent, nisi\nhaereret in eorum mentibus mortem non interitum\nesse omnia tollentem atque delentem, sed quandam\nquasi migrationem commutationemque vitae, quae in\nclaris viris et feminis dux in caelum soleret esse, in\nceteris humi retineretur et permaneret tamen.\nex hoc\net nostrorum opinione Romulus in caelo cum diis agit\naevum\n, ut famae adsentiens dixit Ennius, et apud\nGraecos indeque perlapsus ad nos et usque ad Oceanum Hercules tantus et tam praesens habetur deus;\nhinc Liber Semela natus eademque famae celebritate\nTyndaridae fratres, qui non modo adiutores in proeliis\nvictoriae populi Romani, sed etiam nuntii fuisse perhibentur. quid? Ino Cadmi filia nonne\n*leukoqe/a nominata a Graecis Matuta habetur a nostris? quid?\ntotum prope caelum, ne pluris persequar, nonne humano genere completum est?\nsi vero scrutari vetera\net ex is ea quae scriptores Graeciae prodiderunt eruere\n\nconer, ipsi illi maiorum gentium dii qui habentur\nhinc nobis profecti in caelum reperientur. quaere, quorum demonstrentur\nsepulcra in Graecia; reminiscere,\nquoniam es initiatus, quae tradantur mysteriis: tum\ndenique, quam hoc late pateat, intelleges. sed qui\nnondum ea quae multis post annis homines tractare coepissent physica didicissent, tantum sibi persuaserant, quantum natura admonente cognoverant,\nrationes et causas rerum non tenebant, visis quibusdam\nsaepe movebantur, isque maxime nocturnis, ut viderentur ei,\nqui vita excesserant, vivere.\nUt porro firmissimum hoc adferri videtur cur deos\nesse credamus, quod nulla gens tam fera, nemo omnium tam sit inmanis, cuius mentem non imbuerit\ndeorum opinio (multi de diis prava sentiunt—id enim\nvitioso more effici solet—, omnes tamen esse vim et\nnaturam divinam arbitrantur, nec vero id conlocutio\nhominum aut consessus efficit, non institutis opinio\nest confirmata, non legibus; omni autem in re consensio omnium gentium lex naturae putanda est)—quis\nest igitur, qui suorum mortem primum non eo lugeat,\nquod eos orbatos vitae commodis arbitretur? tolle\nhanc opinionem, luctum sustuleris. nemo enim maeret\nsuo incommodo: dolent fortasse et anguntur, sed illa\nlugubris lamentatio fletusque maerens ex eo est, quod\neum, quem dileximus, vitae commodis privatum arbitramur idque sentire. atque haec ita sentimus natura\nduce, nulla ratione nullaque doctrina. Maxumum vero\nargumentum est naturam ipsam de inmortalitate animorum tacitam iudicare, quod omnibus curae sunt, et\nmaxumae quidem, quae post mortem futura sint.\nserit\narbores, quae alteri saeclo prosint, ut ait Statius\nin Synephebis, quid spectans nisi etiam postera saecula ad se pertinere? ergo arbores seret diligens agricola, quarum aspiciet bacam ipse numquam; vir magnus leges instituta rem publicam non seret?\nquid\nprocreatio liberorum, quid propagatio nominis, quid\nadoptationes filiorum, quid testamentorum diligentia,\nquid ipsa sepulcrorum monumenta elogia significant\nnisi nos futura etiam cogitare?\n\nQuid?\nillud num dubitas, quin specimen naturae\ncapi deceat ex optima quaque natura? quae est melior igitur in hominum genere natura quam eorum, qui\nse natos ad homines iuvandos tutandos conservandos arbitrantur? abiit ad deos Hercules: numquam\nabisset, nisi, cum inter homines esset, eam sibi viam\nmunivisset. vetera iam ista et religione omnium consecrata: quid in hac re p. tot tantosque viros ob rem\np. interfectos cogitasse arbitramur? isdemne ut finibus nomen suum quibus vita terminaretur? nemo umquam sine magna spe inmortalitatis se pro patria offerret\n\nad mortem.\nlicuit esse otioso Themistocli, licuit\nEpaminondae, licuit, ne et vetera et externa quaeram,\nmihi; sed nescio quo modo inhaeret in mentibus quasi\nsaeclorum quoddam augurium futurorum, idque in\nmaximis ingeniis altissimisque animis et existit maxime et apparet facillime. quo quidem dempto quis\ntam esset amens, qui semper in laboribus et periculis\nviveret?\nloquor de principibus; quid? poëtae nonne\npost mortem nobilitari volunt? unde ergo illud:\nAspicite, o cives, senis Enni\nimaginis formam:\nHic vestrum panxit maxima facta patrum?\n\nmercedem gloriae flagitat ab is quorum patres adfecerat gloria, idemque:\nNemo me lacrimis\n\nCur? volito vivos per ora virum.\n\n\nsed quid poëtas? opifices post mortem nobilitari volunt. quid enim Phidias sui similem speciem inclusit\nin clupeo Minervae, cum inscribere nomen\nnon liceret? quid? nostri philosophi nonne in is libris ipsis,\nquos scribunt de contemnenda gloria, sua nomina inscribunt?\nQuodsi omnium consensus naturae vox est, omnesque qui ubique sunt consentiunt esse aliquid, quod\nad eos pertineat qui vita cesserint, nobis quoque idem\nexistimandum est, et si, quorum aut ingenio aut virtute\nanimus excellit, eos arbitrabimur, quia natura optima\nsint, cernere naturae vim maxume, veri simile est, cum\noptumus quisque maxume posteritati serviat, esse aliquid, cuius is post mortem sensum sit habiturus.\nSed ut deos esse natura opinamur, qualesque sint,\nratione cognoscimus, sic permanere animos arbitramur consensu nationum omnium, qua in sede maneant\nqualesque sint, ratione discendum est. cuius ignoratio finxit inferos easque formidines, quas tu contemnere non sine causa videbare. in terram enim cadentibus corporibus isque humo tectis, e quo dictum est\nhumari, sub terra censebant reliquam vitam agi mortuorum; quam eorum opinionem magni errores consecuti sunt, quos auxerunt poÃ«tae.\nfrequens enim consessus\ntheatri, in quo sunt mulierculae et pueri, movetur audiens tam grande carmen:\nA/dsum atque advenio A/cherunte vi/x via alta atque a/rduaPe/r speluncas sa/xis structas a/speris pende/ntibusMa/xumis, ubi ri/gida constat cra/ssa caligo i/nferum,\n\ntantumque valuit error—qui mihi quidem iam sublatus videtur—, ut, corpora cremata cum scirent,\ntamen ea fieri apud inferos fingerent, quae sine corporibus nec fieri possent nec intellegi. animos enim\nper se ipsos viventis non poterant mente complecti,\nformam aliquam figuramque quaerebant. inde Homeri\ntota ne/kuia, inde ea quae meus amicus Appius nekuomantei=a faciebat, inde in vicinia nostra Averni lacus,\nu/nde animae excita/ntur obscura u/mbra opertae,\nima/ginesmo/rtuorum, alto o/stio\nAcheru/ntis, salso sa/nguine.\n\nhas tamen imagines loqui volunt, quod fieri nec sine\nlingua nec sine palato nec sine faucium laterum pulmonum vi et figura potest. nihil enim animo videre\npoterant, ad oculos omnia referebant.\nMagni autem est ingenii sevocare mentem a sensibus et cogitationem ab consuetudine abducere.\nitaque credo equidem etiam alios tot saeculis, sed quod\nlitteris exstet, Pherecydes Syrius primus dixit animos\nesse hominum sempiternos, antiquus sane; fuit enim\nmeo regnante gentili. hanc opinionem discipulus eius\nPythagoras maxime confirmavit, qui cum Superbo regnante in Italiam venisset, tenuit Magnam illam Graeciam cum honore\ndisciplina, tum etiam auctoritate,\nmultaque saecula postea sic viguit Pythagoreorum nomen, ut nulli alii docti viderentur. sed redeo ad antiquos. rationem illi sententiae suae non fere reddebant,\nnisi quid erat numeris aut descriptionibus explicandum:\nPlatonem ferunt, ut Pythagoreos cognosceret,\nin Italiam venisse et didicisse Pythagorea omnia primumque\n\nde animorum aeternitate non solum sensisse\nidem quod Pythagoram, sed rationem etiam attulisse.\nquam, nisi quid dicis, praetermittamus et hanc totam\nspem inmortalitatis relinquamus.\nAn tu cum me in summam exspectationem adduxeris, deseris? errare mehercule\nmalo cum Platone,\nquem tu quanti facias scio et quem ex tuo ore admiror,\nquam cum istis vera sentire.\nMacte virtute! ego enim ipse cum eodem ipso non\ninvitus erraverim. num igitur dubitamusâ€”? an sicut\npleraque? quamquam hoc quidem minime; persuadent\nenim mathematici terram in medio mundo sitam ad\nuniversi caeli complexum quasi puncti instar optinere, quod ke/ntron\nilli vocant; eam porro naturam\nesse quattuor omnia gignentium corporum, ut, quasi\npartita habeant inter se ac divisa momenta, terrena\net umida suopte nutu et suo pondere ad paris angulos\nin terram et in mare ferantur, reliquae duae partes,\nuna ignea altera animalis, ut illae superiores in medium locum mundi gravitate ferantur et pondere, sic\nhae rursum rectis lineis in caelestem locum subvolent,\nsive ipsa natura superiora adpetente sive quod a gravioribus leviora natura repellantur. quae cum constent, perspicuum debet esse animos, cum e corpore\nexcesserint, sive illi sint animales, id est spirabiles,\n\nsive ignei, sublime ferri.\nsi vero aut numerus quidam\nsit animus, quod subtiliter magis quam dilucide dicitur, aut quinta illa non nominata magis quam non\nintellecta natura, multo etiam integriora ac puriora\nsunt, ut a terra longissime se ecferant.\nHorum igitur\naliquid animus, ne tam vegeta\nmens aut in corde\ncerebrove aut in Empedocleo sanguine demersa iaceat.\nDicaearchum vero cum Aristoxeno aequali et condiscipulo suo, doctos sane homines, omittamus; quorum\nalter ne condoluisse quidem umquam videtur, qui\nanimum se habere non sentiat, alter ita delectatur suis\ncantibus, ut eos etiam ad haec transferre conetur.\nharmonian\nautem ex intervallis sonorum nosse possumus, quorum varia compositio etiam harmonias efficit pluris; membrorum vero situs et figura corporis\nvacans animo quam possit harmoniam efficere, non\nvideo. sed hic quidem, quamvis eruditus sit, sicut est,\nhaec magistro concedat Aristoteli, canere ipse doceat;\nbene enim illo Graecorum proverbio praecipitur:\nquam quisque norit artem, in hac se exerceat.\nillam vero funditus eiciamus individuorum corporum\nlevium et rutundorum concursionem fortuitam, quam\ntamen Democritus concalefactam et spirabilem, id est\nanimalem, esse volt. is autem animus, qui, si est\nhorum quattuor generum, ex quibus omnia constare\ndicuntur, ex inflammata anima constat, ut potissimum\nvideri video Panaetio, superiora capessat necesse est.\nnihil enim habent haec duo genera proni et supera\nsemper petunt. ita, sive dissipantur, procul a terris\nid evenit, sive permanent et conservant habitum suum,\nhoc etiam magis necesse est ferantur ad caelum et\nab is perrumpatur et dividatur crassus hic et concretus aër, qui est terrae proximus. calidior est enim\nvel potius ardentior animus quam est hic aër, quem\nmodo dixi crassum atque concretum; quod ex eo sciri\npotest, quia corpora nostra terreno principiorum genere confecta ardore animi concalescunt.\naccedit ut\neo facilius animus evadat ex hoc aÃ«re, quem saepe\niam appello, eumque perrumpat, quod nihil est animo\nvelocius, nulla est celeritas quae possit cum animi\nceleritate contendere. qui si permanet incorruptus suique similis, necesse est ita feratur, ut penetret et dividat omne caelum hoc, in quo nubes imbres ventique\ncoguntur, quod et umidum\net caliginosum est propter\nexhalationes terrae.\nQuam regionem cum superavit animus naturamque\nsui similem contigit et adgnovit, iunctis ex anima tenui\net ex ardore solis temperato ignibus insistit et finem\naltius se ecferendi facit. cum enim sui similem et levitatem et calorem adeptus est, tamquam paribus\nexaminatus ponderibus nullam in partem movetur, eaque ei demum naturalis est sedes, cum ad sui simile\npenetravit; in quo nulla re egens aletur et sustentabitur isdem rebus, quibus astra sustentantur et aluntur.\n\nCumque corporis facibus inflammari soleamus ad\nomnis fere cupiditates eoque magis incendi, quod is\naemulemur, qui ea habeant quae nos habere cupiamus, profecto beati erimus, cum corporibus relictis et\ncupiditatum et aemulationum erimus expertes;\nquodque nunc facimus, cum laxati curis sumus, ut spectare\naliquid velimus et visere, id multo tum faciemus liberius totosque nos in contemplandis rebus perspiciendisque ponemus, propterea quod et natura inest\nin mentibus nostris insatiabilis quaedam cupiditas veri\nvidendi et orae ipsae locorum illorum, quo pervenerimus, quo faciliorem nobis cognitionem rerum caelestium, eo maiorem cognoscendi cupiditatem dabant.\nhaec enim pulchritudo etiam in terris patritam\nillam\net avitam, ut ait Theophrastus, philosophiam cognitionis cupiditate incensam excitavit. praecipue vero\nfruentur ea, qui tum etiam, cum has terras incolentes\ncircumfusi erant caligine, tamen acie mentis dispicere\ncupiebant.\nEtenim si nunc aliquid adsequi se putant, qui\nostium Ponti viderunt et eas angustias, per quas penetravit ea quae est nominata\nArgo/, quia Argivi i/n ea delecti/ viriVecti/ petebant pe/llem inauratam a/rietis,\naut i qui Oceani freta illa viderunt, Europam Libyamque rapax ubi dividit unda, quod tandem spectaculum fore putamus, cum totam terram contueri licebit eiusque cum situm, formam, circumscriptionem,\ntum et habitabiles regiones et rursum omni cultu propter vim frigoris aut caloris vacantis?\nnos enim ne\nnunc quidem oculis cernimus ea quae videmus; neque\nest enim ullus sensus in corpore, sed, ut non physici\nsolum docent verum etiam medici, qui ista aperta et\npatefacta viderunt, viae quasi quaedam sunt ad oculos, ad auris, ad naris a sede animi perforatae. itaque\nsaepe aut cogitatione aut aliqua vi morbi impediti\napertis atque integris et oculis et auribus nec videmus\nnec audimus, ut facile intellegi possit animum et videre et audire, non eas partis quae quasi fenestrae\nsint animi, quibus tamen sentire nihil queat mens, nisi\nid agat et adsit. quid, quod eadem mente res dissimillimas comprendimus, ut colorem, saporem, calorem,\nodorem, sonum? quae numquam quinque nuntiis animus cognosceret, nisi ad eum omnia referrentur et is\nomnium iudex solus esset. atque ea profecto tum\nmulto puriora et dilucidiora cernentur, cum, quo natura fert, liber animus pervenerit.\nnam nunc quidem,\nquamquam foramina illa, quae patent ad animum a\ncorpore, callidissimo artificio natura fabricata est, tamen terrenis concretisque corporibus sunt intersaepta\nquodam modo: cum autem nihil erit praeter animum,\nnulla res obiecta impediet, quo minus percipiat, quale\nquidque sit.\nQuamvis copiose haec diceremus, si res postularet,\nquam multa, quam varia, quanta spectacula animus\nin locis caelestibus esset habiturus.\nquae quidem cogitans soleo saepe mirari non nullorum insolentiam\nphilosophorum, qui naturae cognitionem admirantur\neiusque inventori et principi gratias exultantes agunt\neumque venerantur ut deum; liberatos enim se per\neum dicunt gravissimis dominis, terrore sempiterno\net diurno ac nocturno metu. quo terrore? quo metu?\nquae est anus tam delira quae timeat ista, quae vos\nvidelicet, si physica non didicissetis, timeretis, Acherunsia templa alta Orci, pallida leti, nubila tenebris\nloca? non pudet philosophum in eo gloriari, quod\nhaec non timeat et quod falsa esse cognoverit? e quo\nintellegi potest, quam acuti natura sint, quoniam haec\nsine doctrina credituri fuerunt.\npraeclarum autem nescio quid adepti sunt, quod didicerunt se, cum tempus\nmortis venisset, totos esse perituros. quod ut ita sit\n—nihil enim pugno—, quid habet ista res aut laetabile aut gloriosum? Nec tamen mihi sane quicquam\noccurrit, cur non Pythagorae sit et Platonis vera sententia. ut enim rationem Plato nullam adferret—vide,\nquid homini tribuam—, ipsa auctoritate me frangeret: tot autem rationes attulit, ut velle ceteris, sibi\ncerte persuasisse videatur.\nSed plurimi contra nituntur animosque quasi capite\ndamnatos morte multant, neque aliud est quicquam\ncur incredibilis is animorum videatur aeternitas, nisi\nquod nequeunt qualis animus sit vacans corpore intellegere et cogitatione comprehendere. quasi vero\nintellegant, qualis sit in ipso corpore, quae conformatio, quae magnitudo, qui locus; ut, si iam possent\nin homine vivo cerni omnia quae nunc tecta sunt,\ncasurusne in conspectum videatur animus, an tanta\nsit eius tenuitas, ut fugiat aciem?\nhaec reputent isti\nqui negant animum sine corpore se intellegere posse:\nvidebunt, quem in ipso corpore intellegant. mihi\nquidem naturam animi intuenti multo difficilior occurrit cogitatio, multo obscurior, qualis animus in\ncorpore sit tamquam alienae domi, quam qualis, cum\nexierit et in liberum caelum quasi domum suam venerit. si enim, quod numquam vidimus, id quale sit\nintellegere non possumus, certe et deum ipsum et\ndivinum animum corpore liberatum cogitatione complecti possumus. Dicaearchus quidem et Aristoxenus,\nquia difficilis erat animi quid aut qualis esset intellegentia, nullum omnino animum esse dixerunt.\nest\nillud quidem vel maxumum animo ipso animum videre, et nimirum hanc habet vim praeceptum Apollinis, quo monet ut se quisque noscat. non enim credo\nid praecipit, ut membra nostra aut staturam figuramve\nnoscamus; neque nos corpora sumus, nec ego tibi haec\ndicens corpori tuo dico. cum igitur nosce te dicit,\nhoc dicit: nosce animum tuum. nam corpus quidem\nquasi vas est aut aliquod animi receptaculum; ab\nanimo tuo quicquid agitur, id agitur a te. hunc igitur\nnosse nisi divinum esset, non esset hoc acrioris cuiusdam animi praeceptum tributum deo sc. hoc se ipsum posse cognoscere\n.\nSed si, qualis sit animus, ipse animus nesciet, dic\nquaeso, ne esse quidem se sciet, ne moveri quidem\nse? ex quo illa ratio nata est Platonis, quae a Socrate\nest in Phaedro explicata, a me autem posita est in\nsexto libro de re p.: â€œQuod semper movetur, aeternum est; quod autem motum adfert alicui quodque\nipsum agitatur aliunde, quando finem habet motus,\nvivendi finem habeat necesse est. solum igitur, quod\nse ipsum movet, quia numquam deseritur a se, numquam ne moveri quidem desinit; quin etiam ceteris\nquae moventur hic fons, hoc principium est movendi.\nprincipii autem nulla est origo; nam e principio oriuntur omnia, ipsum autem nulla ex re alia nasci potest;\nnec enim esset id principium, quod gigneretur aliunde.\nquod si numquam oritur, ne occidit quidem umquam;\nnam principium extinctum nec ipsum ab alio renascetur nec ex se aliud creabit, siquidem necesse est a\nprincipio oriri omnia. ita fit, ut motus principium\nex eo sit, quod ipsum a se movetur; id autem nec\nnasci potest nec mori, vel concidat omne caelum omnisque natura et\nconsistat necesse est nec vim ullam\nnanciscatur, qua a primo inpulsa moveatur. cum\npateat igitur aeternum id esse, quod se ipsum moveat,\nquis est qui hanc naturam animis esse tributam neget?\ninanimum est enim omne, quod pulsu agitatur externo; quod autem est animal, id motu cietur interiore\net suo; nam haec est propria natura animi atque vis.\nquae si est una ex omnibus quae se ipsa semper\nmoveat,\nneque nata certe est et aeterna est.” licet concurrant omnes plebei philosophi—sic enim i, qui a\nPlatone et Socrate et ab ea familia dissident, appellandi videntur—, non modo nihil umquam tam eleganter explicabunt, sed ne hoc quidem ipsum quam\nsubtiliter conclusum sit intellegent. sentit igitur animus se moveri; quod cum sentit, illud una sentit, se\nvi sua, non aliena moveri, nec accidere posse ut ipse\numquam a se deseratur. ex quo efficitur aeternitas,\nnisi quid habes ad haec.\n\nEgo vero facile sim passus ne in mentem quidem\nmihi aliquid contra venire; ita isti faveo sententiae.\n\nQuid?\nilla tandem num leviora censes, quae declarant inesse in animis hominum divina quaedam? quae\nsi cernerem quem ad modum nasci possent, etiam\nquem ad modum interirent viderem. nam sanguinem\nbilem pituitam ossa nervos venas, omnem denique\nmembrorum et totius corporis figuram videor posse\ndicere unde concreta et quo modo facta sint: animum\nipsumâ€”si nihil esset in eo nisi id, ut per eum viveremus, tam natura putarem hominis vitam sustentari quam vitis, quam arboris; haec enim etiam dicimus vivere. item si nihil haberet animus hominis nisi\nut appeteret aut fugeret, id quoque esset ei commune\ncum bestiis.\nHabet primum memoriam, et eam infinitam\n\nrerum innumerabilium. quam quidem Plato recordationem esse volt vitae superioris. nam in illo libro,\nqui inscribitur Menon, pusionem quendam Socrates\ninterrogat quaedam geometrica de dimensione quadrati. ad ea sic ille respondet ut puer, et tamen ita\nfaciles interrogationes sunt, ut gradatim respondens\neodem perveniat, quo si geometrica didicisset. ex quo\neffici volt Socrates, ut discere nihil aliud sit nisi recordari. quem locum multo etiam accuratius explicat in\neo sermone, quem habuit eo ipso die, quo excessit e\nvita; docet enim quemvis, qui omnium rerum rudis\nesse videatur, bene interroganti respondentem declarare se non tum illa discere, sed reminiscendo recognoscere, nec vero fieri ullo modo posse, ut a pueris tot\nrerum atque tantarum insitas et quasi consignatas in\nanimis notiones, quas\ne)nnoi/as\nvocant, haberemus, nisi\nanimus, ante quam in corpus intravisset, in rerum\ncognitione viguisset.\ncumque nihil esset , ut omnibus locis a Platone disseritur—nihil enim putat esse,\nquod oriatur et intereat, idque solum esse, quod semper tale sit quale est (i)de/an appellat ille, nos speciem)—, non potuit animus haec in corpore inclusus\nadgnoscere,\ncognita attulit; ex quo tam multarum rerum cognitionis admiratio tollitur. neque ea plane\nvidet animus, cum repente in tam insolitum tamque\nperturbatum domicilium inmigravit, sed cum se collegit atque recreavit, tum adgnoscit illa reminiscendo.\nita nihil est aliud discere nisi recordari. Ego autem\nmaiore etiam quodam modo memoriam admiror. quid\nest enim illud quo meminimus, aut quam habet vim\naut unde naturam? non quaero, quanta memoria Simonides fuisse dicatur, quanta Theodectes, quanta is,\nqui a Pyrrho legatus ad senatum est missus, Cineas,\nquanta nuper Charmadas, quanta, qui modo fuit, Scepsius Metrodorus, quanta noster Hortensius: de communi hominum memoria loquor, et eorum maxume\nqui in aliquo maiore studio et arte versantur, quorum\nquanta mens sit, difficile est existimare; ita multa\nmeminerunt.\nQuorsus igitur haec spectat oratio? quae\nsit illa vis et unde sit, intellegendum puto. non est certe\nnec cordis nec sanguinis nec cerebri nec atomorum;\nanimae sit ignisne nescio, nec me pudet ut istos fateri\nnescire quod nesciam: illud, si ulla alia de re obscura\nadfirmare possem, sive anima sive ignis sit animus,\neum iurarem esse divinum. quid enim, obsecro te,\nterrane tibi hoc nebuloso et caliginoso caelo aut sata\naut concreta videtur tanta vis memoriae? si quid sit\nhoc non vides, at quale sit vides; si ne id quidem,\nat quantum sit profecto vides.\nquid igitur? utrum capacitatem aliquam in animo putamus esse, quo tamquam in aliquod vas ea quae meminimus infundantur? absurdum id quidem; qui enim fundus aut quae\ntalis animi figura intellegi potest aut quae tanta omnino capacitas? an inprimi quasi ceram animum putamus, et esse memoriam signatarum rerum in mente\nvestigia? quae possunt verborum, quae rerum ipsarum\nesse vestigia, quae porro tam inmensa magnitudo,\nquae illa tam multa possit effingere?\n\nQuid?\nilla vis quae tandem est quae investigat occulta, quae inventio atque excogitatio dicitur? ex\nhacne tibi terrena mortalique natura et caduca concreta ea videtur? aut qui primus, quod summae sapientiae Pythagorae visum est, omnibus rebus imposuit\nnomina? aut qui dissipatos homines congregavit et\nad societatem vitae convocavit, aut qui sonos vocis,\nqui infiniti videbantur, paucis litterarum notis terminavit, aut qui errantium stellarum cursus praegressiones institutiones notavit? omnes magni; etiam superiores, qui fruges, qui vestitum, qui tecta, qui cultum vitae, qui praesidia contra feras invenerunt, a quibus mansuefacti et exculti a necessariis artificiis ad\nelegantiora defluximus. nam et auribus oblectatio\nmagna parta est inventa et temperata varietate et\nnatura sonorum, et astra suspeximus cum ea quae\nsunt infixa certis locis, tum illa non re sed vocabulo\nerrantia, quorum conversiones omnisque motus qui\nanimo vidit, is docuit similem animum suum eius esse,\nqui ea fabricatus esset in caelo.\nnam cum Archimedes\nlunae solis quinque errantium motus in sphaeram inligavit, effecit idem quod ille, qui in Timaeo mundum\naedificavit, Platonis deus, ut tarditate et celeritate\ndissimillimos motus una regeret conversio. quod si\nin hoc mundo fieri sine deo non potest, ne in sphaera\nquidem eosdem motus Archimedes sine divino ingenio potuisset imitari.\nMihi vero ne haec quidem notiora et inlustriora carere vi divina videntur, ut ego\naut poÃ«tam grave plenumque carmen sine caelesti\naliquo mentis instinctu putem fundere, aut eloquentiam sine maiore quadam vi fluere abundantem sonantibus verbis uberibusque sententiis. philosophia\nvero, omnium mater artium, quid est aliud nisi, ut\nPlato, donum, ut ego, inventum deorum? haec nos\nprimum ad illorum cultum, deinde ad ius hominum,\nquod situm est in generis humani societate, tum ad\nmodestiam magnitudinemque animi erudivit, eademque ab animo tamquam ab oculis caliginem dispulit,\nut omnia supera infera prima ultima media videremus.\nprorsus haec divina mihi videtur vis, quae tot res\nefficiat et tantas. quid est enim memoria rerum et verborum? quid porro inventio? profecto id, quo ne in\ndeo quidem quicquam maius intellegi potest. non enim\nambrosia deos aut nectare aut Iuventate pocula ministrante laetari arbitror, nec Homerum audio, qui\nGanymeden ab dis raptum ait propter formam, ut Iovi\nbibere ministraret; non iusta causa, cur Laomedonti\ntanta fieret iniuria. fingebat haec Homerus et humana\nad deos transferebat:\ndivina mallem ad nos. quae\nautem divina? vigere, sapere, invenire, meminisse.\nergo animus qui ..., ut ego dico, divinus est, ut Euripides dicere audet, deus. Et quidem, si deus aut anima\naut ignis est, idem est animus hominis. nam ut illa\nnatura caelestis et terra vacat et umore, sic utriusque\nharum rerum humanus animus est expers; sin autem\nest quinta quaedam natura, ab Aristotele inducta primum, haec et deorum est et animorum. Hanc nos sententiam secuti his ipsis verbis in Consolatione hoc\nexpressimus:\n'Animorum nulla in terris origo inveniri\npotest; nihil enim est in animis mixtum atque concretum aut quod ex terra natum atque fictum esse videatur, nihil ne aut umidum quidem aut flabile aut igneum. his enim in naturis nihil inest, quod vim memoriae mentis cogitationis habeat, quod et praeterita\nteneat et futura provideat et complecti possit praesentia. quae sola divina sunt, nec invenietur umquam,\nunde ad hominem venire possint nisi a deo.\nsingularis\nest igitur quaedam natura atque vis animi seiuncta\nab his usitatis notisque naturis. ita, quicquid est illud,\nquod sentit quod sapit quod vivit quod viget, caeleste et divinum ob eamque rem aeternum sit necesse\nest. nec vero deus ipse, qui intellegitur a nobis, alio\nmodo intellegi potest nisi mens soluta quaedam et libera, segregata ab omni concretione mortali, omnia\nsentiens et movens ipsaque praedita motu sempiterno.\nhoc e genere atque eadem e natura est humana\nmens.'\nUbi igitur aut qualis est ista mens?\n—ubi tua aut\nqualis? potesne dicere? an, si omnia ad intellegendum\nnon habeo quae habere vellem, ne is quidem quae\nhabeo mihi per te uti licebit? non valet tantum animus, ut se ipse videat, at ut oculus, sic animus se non\nvidens alia cernit. non videt autem, quod minimum\nest, formam suam (quamquam fortasse id quoque,\nsed relinquamus); vim certe, sagacitatem, memoriam,\nmotum, celeritatem videt. haec magna, haec divina,\nhaec sempiterna sunt; qua facie quidem sit aut ubi\nhabitet, ne quaerendum quidem est.\nUt cum videmus speciem primum candoremque\ncaeli, dein conversionis celeritatem tantam quantam\ncogitare non possumus, tum vicissitudines dierum ac\nnoctium commutationesque temporum quadrupertitas\nad maturitatem frugum et ad temperationem\ncorporum aptas eorumque omnium moderatorem et ducem\nsolem, lunamque adcretione et deminutione\nluminis\nquasi fastorum notantem et significantem dies, tum\nin eodem orbe in duodecim partes distributo quinque\nstellas ferri eosdem cursus constantissime servantis\ndisparibus inter se motibus, nocturnamque caeli formam undique sideribus ornatam, tum globum terrae\neminentem e mari, fixum in medio mundi universi loco,\nduabus oris distantibus habitabilem et cultum, quarum altera, quam nos incolimus,\nSub a/xe posita ad ste/llas septem, unde ho/rrifer,Aquilo/nis stridor ge/lidas molitu/r nives,\naltera australis, ignota nobis, quam vocant Graeci\na)nti/xqona, ceteras partis incultas, quod aut frigore\nrigeant aut urantur calore; hic autem, ubi habitamus,\nnon intermittit suo tempore\nCaelu/m nitescere, a/rbores fronde/scere,Vite/s laetificae pa/mpinis pube/scere,Rami/ bacarum ube/rtate incurve/scere,\nSegete/s largiri fru/ges, florere o/mnia,Fonte/s scatere, herbis pra/ta convesti/rier,\ntum multitudinem pecudum partim ad vescendum,\npartim ad cultus agrorum, partim ad vehendum, partim ad corpora vestienda, hominemque ipsum quasi\ncontemplatorem caeli ac deorum cultorem atque ho-\nminis utilitati agros omnis et maria parentia—: haec\nigitur et alia innumerabilia cum cernimus, possumusne\ndubitare quin is praesit aliquis vel effector, si haec\nnata sunt, ut Platoni videtur, vel, si semper fuerunt,\nut Aristoteli placet, moderator tanti operis et muneris?\nsic mentem hominis, quamvis eam non videas, ut deum\nnon vides, tamen, ut deum adgnoscis\nex operibus eius,\nsic ex memoria rerum et inventione et celeritate motus omnique\npulchritudine virtutis vim divinam mentis adgnoscito.\n\nIn quo igitur loco est? credo equidem in capite\net cur credam adferre possum. sed alias, ubi sit animus; certe quidem in te est. quae est eius natura? propria, puto, et sua. sed fac igneam, fac spirabilem: nihil ad id de quo agimus. illud modo videto, ut deum\nnoris, etsi eius ignores et locum et faciem, sic animum\ntibi tuum notum esse oportere, etiamsi ignores et locum et formam.\nin animi autem cognitione dubitare\nnon possumus, nisi plane in physicis plumbei sumus,\nquin nihil sit animis admixtum, nihil concretum, nihil\ncopulatum, nihil coagmentatum, nihil duplex: quod\ncum ita sit, certe nec secerni nec dividi nec discerpi\nnec distrahi potest, ne interire quidem igitur. est\nenim interitus quasi discessus et secretio ac diremptus earum partium, quae ante interitum iunctione aliqua tenebantur.\n\nHis et talibus rationibus adductus Socrates nec\npatronum quaesivit ad iudicium capitis nec iudicibus\nsupplex fuit adhibuitque liberam contumaciam a magnitudine animi ductam, non a superbia, et supremo\nvitae die de hoc ipso multa disseruit et paucis ante\ndiebus, cum facile posset educi e custodia, noluit, et\ntum, paene in manu iam mortiferum illud tenens poculum, locutus ita est, ut non ad mortem trudi, verum\nin caelum videretur escendere.\nIta enim censebat itaque disseruit, duas esse vias duplicesque cursus animorum e corpore excedentium: nam qui se humanis\nvitiis contaminavissent et se totos libidinibus dedissent, quibus caecati vel domesticis vitiis atque flagitiis se inquinavissent vel re publica violanda fraudes\ninexpiabiles concepissent, is devium quoddam iter\nesse, seclusum a concilio deorum; qui autem se integros castosque servavissent, quibusque fuisset minima\ncum corporibus contagio seseque ab is semper sevocavissent essentque in corporibus humanis vitam imitati deorum, is ad illos a quibus essent profecti reditum facilem patere.\nItaque commemorat, ut cygni,\nqui non sine causa Apollini dicati sint, sed quod ab\neo divinationem habere videantur, qua providentes\nquid in morte boni sit cum cantu et voluptate moriantur, sic omnibus bonis et doctis esse faciendum.\n(nec vero de hoc quisquam dubitare posset, nisi idem\nnobis accideret diligenter de animo cogitantibus, quod\nis saepe usu venit, qui cum\n\nacriter oculis deficientem solem intuerentur, ut aspectum omnino amitterent;\nsic mentis acies se ipsa intuens non numquam hebescit,\nob eamque causam contemplandi diligentiam amittimus. itaque dubitans circumspectans haesitans, multa\nadversa reverens tamquam in rate in mari inmenso\nnostra vehitur oratio). sed haec et vetera et a Graecis;\nCato autem sic abiit e vita, ut causam moriendi nactum se esse gauderet. vetat enim dominans ille in\nnobis deus iniussu hinc nos suo demigrare; cum vero\ncausam iustam deus ipse dederit, ut tunc Socrati,\nnunc Catoni, saepe multis, ne ille me Dius Fidius vir\nsapiens laetus ex his tenebris in lucem illam excesserit, nec tamen ille vincla carceris ruperit—leges\nenim vetant—, sed tamquam a magistratu aut ab aliqua potestate legitima, sic a deo evocatus atque emissus exierit. Tota enim philosophorum vita, ut ait idem,\ncommentatio mortis est.\nnam quid aliud agimus, cum\na voluptate, id est a corpore, cum a re familiari, quae\nest ministra et famula corporis, cum a re publica,\ncum a negotio omni sevocamus\nanimum, quid, inquam, tum agimus nisi animum ad se ipsum advocamus, secum esse cogimus maximeque a corpore abducimus? secernere autem a corpore animum, nec quicquam aliud, est mori discere. quare hoc commentemur, mihi crede, disiungamusque nos a corporibus,\nid est consuescamus mori. hoc, et dum erimus in terris, erit illi caelesti vitae simile, et cum illuc ex his\nvinclis emissi feremur, minus tardabitur cursus animorum.\n\nnam qui in compedibus corporis semper fuerunt, etiam cum soluti sunt, tardius ingrediuntur, ut\ni qui ferro vincti multos annos fuerunt. quo cum venerimus, tum denique vivemus. nam haec quidem vita\nmors est, quam lamentari possem, si liberet.\n\n\nSatis tu quidem in Consolatione es lamentatus;\nquam cum lego, nihil malo quam has res relinquere,\nhis vero modo auditis multo magis.\nVeniet tempus, et quidem celeriter, sive retractabis\nsive properabis; volat enim aetas. tantum autem abest\nab eo ut malum mors sit, quod tibi dudum videbatur,\nut verear ne homini nihil sit non malum aliud certius, nihil bonum aliud potius, si quidem vel di ipsi\nvel cum dis futuri sumus\n\n\nQuid refert?\n\nAdsunt enim, qui haec non probent. ego autem numquam ita te in hoc sermone dimittam, ulla uti ratione\nmors tibi videri malum possit.\nQui potest, cum ista cognoverim?\n\nQui possit, rogas?\ncatervae veniunt contra dicentium, nec solum Epicureorum, quos equidem non despicio, sed nescio quo modo doctissimus quisque contemnit, acerrume autem deliciae meae Dicaearchus\ncontra hanc inmortalitatem disseruit. is enim tris libros scripsit, qui Lesbiaci vocantur quod Mytilenis sermo habetur, in quibus volt efficere animos esse mortalis. Stoici autem usuram nobis largiuntur tamquam\ncornicibus: diu mansuros aiunt animos, semper negant. num non vis igitur audire, cur, etiamsi ita sit,\nmors tamen non sit in malis?\nUt videtur, sed me nemo de inmortalitate depellet.\n\nLaudo id quidem, etsi nihil nimis oportet confidere;\nmovemur enim saepe aliquo acute concluso, labamus mutamusque sententiam clarioribus etiam in\nrebus; in his est enim aliqua obscuritas. id igitur si\nacciderit, simus armati.\nSane quidem, sed ne accidat, providebo.\nNum quid igitur est causae, quin amicos nostros\nStoicos dimittamus? eos dico, qui aiunt manere animos, cum e corpore excesserint, sed non semper.\nIstos vero qui, quod tota in hac causa difficillimum\nest, suscipiant, posse animum manere corpore vacantem, illud autem, quod non modo facile ad credendum\nest, sed eo concesso, quod volunt, consequens, id vero\nnon dant, ut, cum diu permanserit, ne intereat.\nBene reprehendis, et se isto modo res habet. credamus igitur Panaetio a Platone suo dissentienti? quem\nenim omnibus locis divinum, quem sapientissimum,\nquem sanctissimum, quem Homerum philosophorum\nappellat, huius hanc unam sententiam de inmortalitate animorum non probat. volt enim, quod nemo\nnegat, quicquid natum sit interire; nasci autem animos, quod declaret eorum similitudo qui procreentur,\nquae etiam in ingeniis, non solum in corporibus appareat. alteram autem adfert rationem, nihil esse quod\ndoleat, quin id aegrum esse quoque possit; quod autem in morbum cadat, id etiam interiturum; dolere autem\n\nanimos, ergo etiam interire.\nhaec refelli possunt:\nsunt enim ignorantis, cum de aeternitate animorum\ndicatur, de mente dici, quae omni turbido motu semper vacet, non de partibus is, in quibus aegritudines\nirae libidinesque versentur, quas is, contra quem haec\ndicuntur, semotas a mente et disclusas putat. iam\nsimilitudo magis apparet in bestiis, quarum animi\nsunt rationis expertes; hominum autem similitudo in\ncorporum figura magis exstat, et ipsi animi magni refert quali in corpore locati sint. multa enim e corpore existunt, quae acuant mentem, multa, quae obtundant. Aristoteles quidem ait omnis ingeniosos melancholicos esse, ut ego me tardiorem esse non moleste\nferam. enumerat multos, idque quasi constet, rationem cur ita fiat adfert. quod si tanta vis est ad habitum mentis in is quae gignuntur in corpore, ea sunt\nautem, quaecumque sunt, quae similitudinem faciant,\nnihil necessitatis adfert, cur nascantur animi, similitudo. omitto dissimilitudines.\nvellem adesse posset\nPanaetius—vixit cum Africano—, quaererem ex\neo, cuius suorum similis fuisset Africani fratris nepos,\nfacie vel patris, vita omnium perditorum ita similis,\nut esset facile deterrimus; cuius etiam similis P. Crassi,\net sapientis et eloquentis et primi hominis, nepos multorumque aliorum clarorum virorum, quos nihil attinet\nnominare, nepotes et filii.\nSed quid agimus? oblitine sumus hoc nunc nobis\nesse propositum, cum satis de aeternitate\ndixissemus, ne si interirent quidem animi,\nquicquam mali esse in morte?\nEgo vero memineram, sed te de aeternitate dicentem\naberrare a proposito facile patiebar.\nVideo te alte spectare et velle in caelum migrare.\nspero fore ut contingat id nobis. sed fac, ut isti volunt,\nanimos non remanere post mortem: video nos, si ita sit,\nprivari spe beatioris vitae; mali vero quid adfert ista\nsententia? fac enim sic animum interire ut corpus:\nnum igitur aliquis dolor aut omnino post mortem\nsensus in corpore est? nemo id quidem dicit, etsi\nDemocritum insimulat Epicurus, Democritii\nnegant.\nne in animo quidem igitur sensus remanet; ipse enim\nnusquam est. ubi igitur malum est, quoniam nihil tertium est? an quod ipse animi discessus a corpore\nnon fit sine dolore? ut credam ita esse, quam est id\nexiguum! sed falsum esse arbitror, et fit plerumque\nsine sensu, non numquam etiam cum voluptate, totumque hoc leve est, qualecumque est;\nfit enim ad punctum\ntemporis. Illud angit vel potius excruciat, discessus\nab omnibus is quae sunt bona in vita. vide ne a\nmalis\ndici verius possit. quid ego nunc lugeam vitam\nhominum? vere et iure possum; sed quid necesse est,\ncum id agam ne post mortem miseros nos putemus\nfore, etiam vitam efficere deplorando miseriorem?\nfecimus hoc in eo libro, in quo nosmet ipsos, quantum potuimus, consolati sumus. a malis igitur mors abducit, non a bonis, verum si quaerimus. et quidem hoc a\nCyrenaico Hegesia sic copiose disputatur, ut is a rege\nPtolomaeo prohibitus esse dicatur illa in scholis dicere,\nquod multi is auditis mortem sibi ipsi consciscerent.\nCallimachi quidem epigramma in Ambraciotam Theombrotum est, quem ait, cum ei nihil accidisset adversi, e muro se in mare abiecisse lecto Platonis libro. eius\nautem, quem dixi, Hegesiae liber est\n*)apokarterw=n, quo\na vita quidem per inediam discedens revocatur ab\namicis; quibus respondens vitae humanae enumerat incommoda. possem idem facere, etsi minus quam\nille, qui omnino vivere expedire nemini putat. mitto\nalios: etiamne nobis expedit? qui et domesticis et\nforensibus solaciis ornamentisque privati certe si ante\noccidissemus, mors nos a malis, non a bonis abstraxisset.\nSit igitur aliquis, qui nihil mali habeat, nullum\na fortuna volnus acceperit: Metellus ille honoratis\nquattuor filiis aut quinquaginta Priamus, e quibus septemdecim iusta uxore natis; in utroque eandem habuit\nfortuna potestatem, sed usa in altero est: Metellum\nenim multi filii filiae nepotes neptes in rogum inposuerunt, Priamum tanta progenie orbatum, cum in\naram confugisset, hostilis manus interemit. hic si\nvivis filiis incolumi regno occidisset\nasta/nte ope ba/rbaricaTecti/s caelatis la/queatis,\n\nutrum tandem a bonis an a malis discessisset? tum\nprofecto videretur a bonis. at certe ei melius evenisset nec tam flebiliter illa canerentur:\nHaec o/mnia vidi infla/mmari,\nPriamo/ vi vitam evi/tari,Iovis a/ram sanguine tu/rpari.\nquasi vero ista vi quicquam tum potuerit ei melius\naccidere! quodsi ante occidisset, talem eventum omnino amisisset; hoc autem tempore sensum amisit\nmalorum.\nPompeio, nostro familiari, cum graviter\naegrotaret Neapoli, melius est factum. coronati Neapolitani fuerunt, nimirum etiam Puteolani; volgo ex\noppidis publice gratulabantur: ineptum sane negotium et Graeculum, sed tamen fortunatum. utrum igitur, si tum esset extinctus, a bonis rebus an a malis\ndiscessisset? certe a miseris. non enim cum socero\nbellum gessisset, non inparatus arma sumpsisset, non\ndomum reliquisset, non ex Italia fugisset, non exercitu amisso nudus in servorum ferrum et manus incidisset, â€ non liberi defleti, non fortunae omnes a\nvictoribus possiderentur. qui, si mortem tum obisset,\nin amplissimis fortunis occidisset, is propagatione vitae quot, quantas, quam incredibilis hausit calamitates! haec morte effugiuntur, etiamsi non evenerunt,\ntamen, quia possunt evenire; sed homines ea sibi accidere posse non cogitant: Metelli sperat sibi quisque fortunam, proinde quasi aut plures fortunati sint\nquam infelices aut certi quicquam sit in rebus humanis\naut sperare sit prudentius quam timere.\n\nSed hoc ipsum concedatur, bonis rebus homines\nmorte privari:\nergo etiam carere mortuos vitae commodis idque esse miserum? certe ita dicant necesse\nest. an potest is, qui non est, re ulla carere? triste\nenim est nomen ipsum carendi, quia subicitur haec\nvis: habuit, non habet; desiderat requirit indiget. haec,\nopinor, incommoda sunt carentis: caret oculis, odiosa\ncaecitas; liberis, orbitas. valet hoc in vivis, mortuorum autem non modo vitae commodis, sed ne vita\nquidem ipsa quisquam caret. de mortuis loquor, qui\nnulli sunt: nos, qui sumus, num aut cornibus caremus aut pinnis? ecquis id dixerit? certe nemo. quid\nita? quia, cum id non habeas quod tibi nec usu nec\nnatura sit aptum, non careas, etiamsi sentias te non\nhabere.\nhoc premendum etiam atque etiam est et urguendum confirmato illo, de quo, si mortales animi\nsunt, dubitare non possumus, quin tantus interitus\nin morte sit, ut ne minima quidem suspicio sensus\nrelinquatur—hoc igitur probe stabilito et fixo illud\nexcutiendum est, ut sciatur, quid sit carere, ne relinquatur aliquid erroris in verbo. carere igitur hoc significat: egere eo quod habere velis; inest enim velle in\ncarendo, nisi cum sic tamquam in febri dicitur alia\nquadam notione verbi. dicitur enim alio modo etiam\ncarere, cum aliquid non habeas et non habere te sentias, etiamsi id facile patiare. ita\ncarere in morte\nnon dicitur; nec enim esset dolendum; dicitur illud:\nbono carere, quod est malum. sed ne vivus quidem\nbono caret, si eo non indiget; sed in vivo intellegi\ntamen potest regno te carere—dici autem hoc in te\nsatis subtiliter non potest; posset in Tarquinio, cum\nregno esset expulsus—: at in mortuo ne intellegi quidem. carere enim sentientis est; nec sensus in mortuo:\nne carere quidem igitur in mortuo est.\n\nQuamquam quid opus est in hoc philosophari, cum\nrem non magnopere philosophia egere videamus?\nquotiens non modo ductores nostri, sed universi etiam\nexercitus ad non dubiam mortem concurrerunt! quae\nquidem si timeretur, non Lucius Brutus arcens eum\nreditu tyrannum, quem ipse expulerat, in proelio concidisset; non cum Latinis decertans pater Decius, cum\nEtruscis filius, cum Pyrrho nepos se hostium telis obiecissent; non uno bello pro patria cadentis Scipiones\nHispania vidisset, Paulum et Geminum Cannae, Venusia Marcellum, Litana Albinum, Lucani Gracchum.\nnum quis horum miser hodie? ne tum quidem post\nspiritum extremum; nec enim potest esse miser quisquam sensu perempto.\n'At\nid ipsum odiosum est,\nsine sensu esse.' odiosum, si id esset carere; cum vero\nperspicuum sit nihil posse in eo esse qui ipse non sit,\nquid potest esse in eo odiosum qui nec careat nec sentiat? quamquam hoc quidem nimis saepe, sed eo quod\nin hoc inest omnis animi contractio ex metu mortis.\nqui enim satis viderit, id quod est luce clarius, animo et corpore consumpto totoque animante deleto\net facto interitu universo illud animal, quod fuerit,\nfactum esse nihil, is plane perspiciet inter Hippocentaurum, qui numquam fuerit, et regem Agamemnonem\nnihil interesse, nec pluris nunc facere M. Camillum\nhoc civile bellum, quam ego illo vivo fecerim Romam captam. Cur igitur et Camillus doleret, si haec\npost trecentos et quinquaginta fere annos eventura\nputaret, et ego doleam, si ad decem milia annorum\ngentem aliquam urbe nostra potituram putem? quia\ntanta caritas patriae est, ut eam non sensu nostro,\nsed salute ipsius metiamur. itaque non deterret sapientem mors,\nquae propter incertos casus cotidie\nimminet, propter brevitatem vitae numquam potest\nlonge abesse, quo minus in omne tempus rei p. suisque\nconsulat, cum posteritatem ipsam, cuius sensum\nhabiturus non sit, ad se putet pertinere. quare licet\netiam mortalem esse animum iudicantem aeterna moliri, non gloriae cupiditate, quam sensurus non sis,\nsed virtutis, quam necessario gloria, etiamsi tu id non\nagas, consequatur.\nNatura vero si\nse sic habet, ut, quo modo initium\nnobis rerum omnium ortus noster adferat, sic exitum\nmors, ut nihil pertinuit ad nos ante ortum, sic nihil\npost mortem pertinebit. in quo quid potest esse mali,\ncum mors nec ad vivos pertineat nec ad mortuos?\nalteri nulli sunt, alteros non attinget. quam qui leviorem faciunt, somni simillimam volunt esse: quasi vero\nquisquam ita nonaginta annos velit vivere, ut, cum\nsexaginta confecerit, reliquos dormiat; ne sui quidem\nid velint, non modo ipse. Endymion vero, si fabulas\naudire volumus, ut nescio quando in Latmo obdormivit, qui est mons Cariae, nondum, opinor, est experrectus. num igitur eum curare censes, cum Luna\nlaboret, a qua consopitus putatur, ut eum dormientem oscularetur? quid curet autem, qui ne sentit quidem? habes somnum imaginem mortis eamque cotidie induis: et dubitas quin sensus in morte nullus\nsit, cum in eius simulacro videas esse nullum sensum?\nPellantur ergo istae ineptiae paene aniles, ante tempus mori miserum esse. quod tandem tempus? naturaene? at ea quidem dedit usuram vitae tamquam\npecuniae nulla praestituta die. quid est igitur quod\nquerare, si repetit, cum volt? ea enim condicione acceperas. Idem, si puer parvus occidit, aequo animo\nferendum putant, si vero in cunis, ne querendum quidem. atqui ab hoc acerbius exegit natura quod dederat. nondum gustaverat, inquit, vitae suavitatem;\nhic autem iam sperabat magna, quibus frui coeuperat.\nat id quidem in ceteris rebus melius putatur, aliquam\npartem quam nullam attingere: cur in vita secus?\n(quamquam non male ait Callimachus multo saepius\nlacrimasse Priamum quam Troilum). eorum autem,\nqui exacta aetate moriuntur, fortuna laudatur.\ncur?\nnam, reor, nullis, si vita longior daretur, posset esse\niucundior; nihil enim est profecto homini prudentia\ndulcius, quam, ut cetera auferat, adfert certe senectus.\nQuae vero aetas longa est, aut quid omnino homini\nlongum? nonne\nMo/do pueros, modo a/dulescentes i/n cursu a tergo i/nsequens\n\nNe/c opinantis a/dsecuta est\nsenectus? sed quia ultra nihil habemus, hoc longum\ndicimus. Omnia ista, perinde ut cuique data sunt pro\nrata parte, ita aut longa aut brevia dicuntur. apud\nHypanim fluvium, qui ab Europae parte in Pontum\ninfluit, Aristoteles ait bestiolas quasdam nasci, quae\nunum diem vivant. ex his igitur hora VIII quae\nmortua est, provecta aetate mortua est; quae vero\noccidente sole, decrepita, eo magis, si etiam solstitiali\ndie. confer nostram longissimam aetatem cum aeternitate: in eadem propemodum brevitate qua illae bestiolae reperiemur.\nContemnamus igitur omnis ineptias—quod enim\nlevius huic levitati nomen inponam?—totamque vim\nbene vivendi in animi robore ac magnitudine et in\nomnium rerum humanarum contemptione ac despicientia et in omni virtute ponamus.\nnam nunc quidem cogitationibus mollissimis effeminamur, ut, si\nante mors adventet quam Chaldaeorum promissa consecuti sumus, spoliati magnis quibusdam bonis, inlusi\ndestitutique videamur.\nquodsi expectando et desiderando pendemus animis, cruciamur, angimur, pro di\ninmortales, quam illud iter iucundum esse debet, quo\nconfecto nulla reliqua cura, nulla sollicitudo futura\nsit! quam me delectat Theramenes! quam elato animo\nest! etsi enim flemus, cum legimus, tamen non miserabiliter vir clarus emoritur: qui cum coniectus in\ncarcerem triginta iussu tyrannorum venenum ut sitiens obduxisset, reliquum sic e poculo eiecit, ut id\nresonaret, quo sonitu reddito adridens propino inquit hoc pulchro Critiae, qui in eum fuerat taeterrimus. Graeci enim in\nconviviis solent nominare, cui\npoculum tradituri sint. lusit vir egregius extremo spiritu, cum iam praecordiis conceptam mortem contineret, vereque ei, cui venenum praebiberat, mortem\neam est auguratus, quae brevi consecuta est.\n\nQuis hanc maximi animi aequitatem in ipsa morte\nlaudaret, si mortem malum iudicaret?\nvadit enim in\neundem carcerem atque in eundem paucis post annis\nscyphum Socrates, eodem scelere iudicum quo tyrannorum Theramenes. quae est igitur eius oratio,\nqua facit eum Plato usum apud iudices iam morte\nmultatum? magna me inquit â€œspes tenet, iudices, bene mihi evenire, quod mittar ad mortem. necesse est\nenim sit alterum de duobus, ut aut sensus omnino omnes mors auferat aut in alium quendam locum ex his\nlocis morte migretur. quam ob rem, sive sensus extinguitur morsque ei somno similis est, qui non numquam etiam sine visis somniorum placatissimam quietem adfert, di boni, quid lucri est emori! aut quam\nmulti dies reperiri possunt, qui tali nocti anteponantur! cui si similis est perpetuitas omnis consequentis\ntemporis, quis me beatior?\nsin vera sunt quae dicuntur, migrationem esse mortem in eas oras, quas\nqui e vita excesserunt incolunt, id multo iam beatius\nest. tene, cum ab is, qui se iudicum numero haberi\nvolunt, evaseris, ad eos venire, qui vere iudices appellentur, Minoem Rhadamanthum Aeacum Triptolemum,\nconvenireque eos qui iuste et\ncum fide vixerint—\nhaec peregrinatio mediocris vobis videri potest? ut\nvero conloqui cum Orpheo Musaeo Homero Hesiodo\nliceat, quanti tandem aestimatis? equidem saepe emori,\nsi fieri posset, vellem, ut ea quae dico mihi liceret\ninvisere. quanta delectatione autem adficerer, cum Palamedem, cum Aiacem, cum alios iudicio iniquo circumventos convenirem! temptarem etiam summi regis,\nqui maximas copias duxit ad Troiam, et Ulixi Sisyphique prudentiam, nec ob eam rem, cum haec exquirerem sicut hic faciebam, capite damnarer.—Ne vos\nquidem, iudices i qui me absolvistis, mortem timueritis.\nnec enim cuiquam bono mali quicquam evenire\npotest nec vivo nec mortuo, nec umquam eius res a\ndis inmortalibus neglegentur, nec mihi ipsi hoc accidit\nfortuito. nec vero ego is, a quibus accusatus aut a\nquibus condemnatus sum, habeo quod suscenseam,\nnisi quod mihi nocere se crediderunt.” et haec quidem\nhoc modo; nihil autem melius extremo: sed tempus\nest inquit iam hinc abire, me, ut moriar, vos, ut vitam agatis. utrum autem sit melius, dii inmortales\nsciunt, hominem quidem scire arbitror neminem.\n\n\nNe ego haud paulo hunc animum malim quam eorum omnium fortunas, qui de hoc iudicaverunt. etsi,\nquod praeter deos negat scire quemquam, id scit ipse\nutrum sit melius—nam dixit ante—, sed suum illud,\nnihil ut adfirmet, tenet ad extremum;\nnos autem\nteneamus, ut nihil censeamus esse malum, quod sit\na natura datum omnibus, intellegamusque, si mors\nmalum sit, esse sempiternum malum. nam vitae miserae mors finis esse videtur; mors si est misera,\nfinis esse nullus potest.\nSed quid ego Socratem aut Theramenem, praestantis viros virtutis et sapientiae gloria, commemoro, cum\nLacedaemonius quidam, cuius ne nomen quidem proditum est, mortem tantopere contempserit, ut, cum\nad eam duceretur damnatus ab ephoris et esset voltu\nhilari atque laeto dixissetque ei quidam inimicus:\ncontemnisne leges Lycurgi?\n, responderit: ego vero\nilli maximam gratiam habeo, qui me ea poena multaverit, quam sine mutuatione et sine versura possem\ndissolvere. o virum Sparta dignum! ut mihi quidem,\nqui tam magno animo fuerit, innocens damnatus esse\nvideatur. talis innumerabilis nostra civitas tulit.\nsed\nquid duces et principes nominem, cum legiones scribat\nCato\nsaepe alacris in eum locum profectas, unde redituras se non arbitrarentur? pari animo Lacedaemonii\nin Thermopylis occiderunt, in quos Simonides:\nDic, hospes, Spartae nos te hic vidisse iacentis,Dum sanctis patriae legibus obsequimur.\nquid ille dux Leonidas dicit?\n\npergite animo forti,\nLacedaemonii,\nhodie apud inferos fortasse cenabimus. fuit haec gens fortis, dum Lycurgi leges vigebant.\n\ne quibus unus, cum Perses hostis in conloquio\ndixisset glorians: solem prae iaculorum multitudine\net sagittarum non videbitis, in umbra igitur inquit\npugnabimus.\nviros commemoro: qualis tandem Lacaena? quae cum filium in proelium misisset et interfectum audisset, idcirco inquit genueram, ut esset,\nqui pro patria mortem non dubitaret occumbere. Esto:\nfortes et duri Spartiatae; magnam habet vim rei p. disciplina. quid? Cyrenaeum Theodorum, philosophum\nnon ignobilem, nonne miramur? cui cum Lysimachus\nrex crucem minaretur, istis, quaeso inquit ista horribilia minitare purpuratis tuis: Theodori quidem nihil interest, humine an sublime putescat.\n\n\nCuius hoc dicto admoneor, ut aliquid etiam de humatione et sepultura dicendum existimem, rem non difficilem, is praesertim cognitis, quae de nihil sentiendo\npaulo ante dicta sunt. de qua Socrates quidem quid\nsenserit, apparet in eo libro in quo moritur, de quo\niam tam multa diximus.\ncum enim de inmortalitate\nanimorum disputavisset et iam moriendi tempus urgeret, rogatus a Critone, quem ad modum sepeliri\n\nvellet, multam vero inquit operam, amici, frustra\nconsumpsi; Critoni enim nostro non persuasi me hinc\navolaturum neque mei quicquam relicturum. verum\ntamen, Crito, si me adsequi potueris aut sicubi nanctus eris, ut tibi videbitur, sepelito. sed, mihi crede,\nnemo me vestrum, cum hinc excessero, consequetur.\npraeclare is quidem, qui et amico permiserit et se\nostenderit de hoc toto genere nihil laborare.\ndurior Diogenes, et is quidem eadem sentiens, sed ut Cynicus\nasperius: proici se iussit inhumatum. tum amici: volucribusne et feris?\nminime vero inquit, sed bacillum propter me, quo abigam, ponitote.\nqui poteris?\n\n\nilli, non enim senties.\nquid igitur mihi ferarum laniatus oberit nihil sentienti?\npraeclare Anaxagoras,\nqui cum Lampsaci moreretur, quaerentibus amicis,\nvelletne Clazomenas in patriam, si quid accidisset,\nauferri, nihil necesse est inquit, undique enim ad\ninferos tantundem viae est. totaque de ratione humationis unum tenendum est, ad corpus illam pertinere,\nsive occiderit animus sive vigeat. in corpore autem\nperspicuum est vel extincto animo vel elapso nullum\nresidere sensum. Sed plena errorum sunt omnia.\ntrahit Hectorem ad currum religatum Achilles: lacerari\neum et sentire, credo, putat. ergo hic ulciscitur, ut\nquidem sibi videtur; at illa sicut acerbissimam rem\nmaeret:\nVidi/, videre quo/d me passa aege/rrume,Hecto/rem curru qua/driiugo rapta/rier.\n\nquem Hectorem, aut quam diu ille erit Hector? melius Accius et aliquando sapiens Achilles:\nImmo enimvero co/rpus Priamo re/ddidi, Hectora a/bstuli.\nnon igitur Hectora traxisti, sed corpus quod fuerat\nHectoris.\necce alius exoritur e terra, qui matrem dormire non sinat:\nMate/r, te appello, tu/, quae curam so/mno suspensa/m levas,Neque te/ mei miseret, su/rge et sepeli na/tum—!\nhaec cum pressis et flebilibus modis, qui totis theatris\nmaestitiam inferant, concinuntur, difficile est non eos\nqui inhumati sint miseros iudicare. prius qua/m ferae\nvolucre/sque— metuit, ne laceratis membris minus\nbene utatur; ne combustis, non extimescit.\nNeu re/liquias seme/sas sireis de/nudatis o/ssibusPer te/rram sanie de/libutas foe/de divexa/rier—\n\nnon intellego, quid metuat, cum tam bonos septenarios fundat ad tibiam. Tenendum est igitur nihil\ncurandum esse post mortem, cum multi inimicos etiam\nmortuos poeniuntur.\nexsecratur luculentis sane versibus apud Ennium Thyestes, primum ut naufragio\npereat Atreus: durum hoc sane; talis enim interitus\nnon est sine gravi sensu; illa inania:\nIpse summis sa/xis fixus a/speris, evi/sceratus,La/tere pendens, sa/xa spargens ta/bo, sanie et sa/nguine atro—\nnon ipsa saxa magis sensu omni vacabunt quam ille\nlatere pendens, cui se hic cruciatum censet optare.\nquae essent dura, si sentiret,\nsunt nulla sine sensu.\nillud vero perquam inane:\nNe/que sepulcrum, quo/ recipiat, ha/beat, portum co/rporis,U/bi remissa huma/na vita co/rpus requiesca/t malis.\nvides, quanto haec in errore versentur: portum esse\ncorporis et requiescere in sepulcro putat mortuum;\nmagna culpa Pelopis, qui non erudierit filium nec\ndocuerit, quatenus esset quidque curandum.\nSed\nquid singulorum opiniones animadvertam, nationum\nvarios errores perspicere cum liceat? condiunt Aegyptii mortuos et eos servant domi; Persae etiam cera\ncircumlitos condunt, ut quam maxime permaneant\ndiuturna corpora. Magorum mos est non humare corpora suorum, nisi a feris sint ante laniata; in Hyrcania plebs publicos alit canes, optumates domesticos: nobile autem genus canum illud scimus esse,\nsed pro sua quisque facultate parat a quibus lanietur, eamque optumam illi esse censent sepulturam.\npermulta alia colligit Chrysippus, ut est in omni historia curiosus, sed ita taetra sunt quaedam, ut ea\nfugiat et reformidet oratio. totus igitur hic locus\nest contemnendus in nobis, non neglegendus in nostris,\nita tamen, ut mortuorum corpora nihil sentire vivi\nsentiamus;\nquantum autem consuetudini famaeque\ndandum sit, id curent vivi, sed ita, ut intellegant nihil id ad mortuos pertinere.\nSed profecto mors tum aequissimo animo oppetitur,\ncum suis se laudibus vita occidens consolari potest.\nnemo parum diu vixit, qui virtutis perfectae perfecto\nfunctus est munere. multa mihi ipsi ad mortem tempestiva fuerunt. quam utinam potuissem obire! nihil\nenim iam adquirebatur, cumulata erant officia vitae,\ncum fortuna bella restabant. quare si ipsa ratio\nminus perficiat, ut mortem neglegere possimus, at\nvita acta perficiat, ut satis superque vixisse videamur.\nquamquam enim sensus abierit, tamen suis et propriis\nbonis laudis et gloriae, quamvis non sentiant, mortui\nnon carent. etsi enim nihil habet in se gloria cur\nexpetatur, tamen virtutem tamquam umbra sequitur.\nverum multitudinis iudicium de bonis bonum si\nquando est, magis laudandum est quam illi ob eam\nrem beati. non possum autem dicere, quoquo modo\nhoc accipietur, Lycurgum Solonem legum et publicae\ndisciplinae carere gloria, Themistoclem Epaminondam\nbellicae virtutis. ante enim Salamina\nipsam Neptunus\nobruet quam Salaminii tropaei memoriam, priusque\ne Boeotia Leuctra tollentur quam pugnae Leuctricae\ngloria. multo autem tardius fama deseret Curium Fabricium Calatinum, duo Scipiones duo Africanos, Maximum Marcellum Paulum, Catonem Laelium, innumerabilis alios; quorum similitudinem aliquam qui\narripuerit, non eam fama populari, sed vera bonorum laude metiens, fidenti animo, si ita res feret, gradietur ad mortem; in qua aut summum bonum aut\nnullum malum esse cognovimus. secundis vero suis\nrebus volet etiam mori; non enim tam cumulus bonorum iucundus esse potest quam molesta decessio.\n\nhanc sententiam significare videtur Laconis illa vox,\nqui, cum Rhodius Diagoras, Olympionices nobilis,\nuno die duo suos filios victores Olympiae vidisset,\naccessit ad senem et gratulatus:\n'morere, Diagora'\ninquit; non enim in caelum ascensurus es. magna haec,\net nimium fortasse, Graeci putant vel tum potius putabant, isque, qui hoc Diagorae dixit, permagnum existimans tris Olympionicas una e domo prodire cunctari illum\ndiutius in vita fortunae obiectum inutile putabat ipsi.\n\nEgo autem tibi quidem, quod satis esset, paucis\nverbis, ut mihi videbar, responderam—concesseras\nenim nullo in malo mortuos esse—; sed ob eam causam contendi ut plura dicerem, quod in desiderio\net luctu haec est consolatio maxima. nostrum enim\net nostra causa susceptum dolorem modice ferre debemus, ne nosmet ipsos amare videamur; illa suspicio intolerabili dolore cruciat, si opinamur eos\nquibus orbati sumus esse cum aliquo sensu in is malis quibus volgo opinantur. hanc excutere opinionem\nmihimet volui radicitus, eoque fui fortasse longior.\n\nTu longior?\nnon mihi quidem. prior enim pars orationis tuae faciebat, ut mori cuperem, posterior, ut\nmodo non nollem, modo non laborarem; omni autem\noratione illud certe perfectum est, ut mortem non\nducerem in malis.\nNum igitur etiam rhetorum epilogum desideramus?\nan hanc iam artem plane relinquimus?\n\nTu vero istam ne reliqueris, quam semper ornasti,\net quidem iure; illa enim te, verum si loqui volumus,\nornaverat. sed quinam est iste epilogus? aveo enim\naudire, quicquid est.\nDeorum inmortalium iudicia solent in scholis proferre de morte, nec vero ea fingere ipsi, sed Herodoto\nauctore aliisque pluribus. primum Argiae sacerdotis\nCleobis et Bito filii praedicantur. nota fabula est.\ncum enim illam ad sollemne et statutum sacrificium\ncurru vehi ius esset satis longe ab oppido ad fanum\nmorarenturque iumenta, tum iuvenes i quos modo\nnominavi veste posita corpora oleo perunxerunt, ad\niugum accesserunt. ita sacerdos advecta in fanum,\ncum currus esset ductus a filiis, precata a dea dicitur,\nut id illis praemii daret pro pietate, quod maxumum\nhomini dari posset a deo; post epulatos cum matre\nadulescentis somno se dedisse, mane inventos esse\nmortuos.\nsimili precatione Trophonius et Agamedes\nusi dicuntur; qui cum Apollini Delphis templum exaedificavissent, venerantes deum petiverunt mercedem\nnon parvam quidem operis et laboris sui: nihil certi,\nsed quod esset optimum homini. quibus Apollo se\nid daturum ostendit post eius diei diem tertium; qui\nut inluxit, mortui sunt reperti. iudicavisse deum dicunt, et eum quidem deum, cui reliqui dii concessissent, ut praeter ceteros divinaret. adfertur etiam de\nSileno fabella quaedam; qui cum a Mida captus esset, hoc ei muneris pro sua missione dedisse scribitur: docuisse regem non nasci homini longe optimum\n\nesse, proximum autem quam primum mori.\nqua\nest sententia in Cresphonte usus Euripides:\nNam no/s decebat coe/tus celebranti/s domumLuge/re, ubi esset a/liquis in lucem e/ditus,Huma/nae vitae va/ria reputanti/s mala;At, qui/ labores mo/rte finisse/t gravis,Hunc o/mni amicos lau/de et laetitia e/xsequi.\n\nsimile quiddam est in Consolatione Crantoris: ait enim\nTerinaeum quendam Elysium, cum graviter filii mortem maereret, venisse in psychomantium quaerentem,\nquae fuisset tantae calamitatis causa; huic in tabellis\ntris huius modi versiculos datos:\nIgnaris homines in vita mentibus errant:Euthynous potitur fatorum numine leto.\nSic fuit utilius finiri ipsique tibique.\nhis et talibus auctoribus usi confirmant causam rebus\na diis inmortalibus iudicatam. Alcidamas quidem,\nrhetor antiquus in primis nobilis, scripsit etiam laudationem mortis, quae constat ex enumeratione humanorum malorum; cui rationes eae quae exquisitius\na philosophis colliguntur defuerunt, ubertas orationis\nnon defuit. Clarae vero mortes pro patria oppetitae\nnon solum gloriosae rhetoribus, sed etiam beatae videri solent. repetunt ab Erechtheo, cuius etiam filiae\ncupide mortem expetiverunt pro vita civium; commemorant Codrum, qui se in medios inmisit hostis\nveste famulari, ne posset adgnosci, si esset ornatu\nregio, quod oraculum erat datum, si rex interfectus\nesset, victrices Athenas fore; Menoeceus non praetermittitur, qui item oraculo edito largitus est patriae\nsuum sanguinem; nam\nIphigenia Aulide duci se\nimmolandam iubet, ut hostium eliciatur suo. veniunt inde ad propiora: Harmodius in ore est\net Aristogiton; Lacedaemonius Leonidas, Thebanus Epaminondas viget. nostros non norunt, quos enumerare\nmagnum est: ita sunt multi, quibus videmus optabilis\nmortes fuisse cum gloria.\n\nQuae cum ita sint, magna tamen eloquentia est\nutendum atque ita velut superiore e loco contionandum, ut homines mortem vel optare incipiant vel\ncerte timere desistant?\nnam si supremus ille dies\nnon extinctionem, sed commutationem adfert loci,\nquid optabilius? sin autem perimit ac delet omnino,\nquid melius quam in mediis vitae laboribus obdormiscere et ita coniventem somno consopiri sempiterno? quod si fiat, melior Enni quam Solonis oratio.\nhic enim noster: nemo me lacrimis decoret\ninquit\nnec funera fletu faxit! at vero ille sapiens:\nMors mea ne careat lacrimis: linquamus amicisMaerorem, ut celebrent funera cum gemitu.\nnos vero, si quid tale acciderit, ut a deo denuntiatum\nvideatur ut exeamus e vita, laeti et agentes gratias\npareamus emittique nos e custodia et levari vinclis\narbitremur, ut aut in aeternam et plane in nostram\ndomum remigremus aut omni sensu molestiaque careamus; sin autem nihil denuntiabitur, eo tamen simus\nanimo, ut horribilem illum diem aliis nobis faustum\nputemus nihilque in malis ducamus, quod sit vel a\ndiis inmortalibus vel a natura parente omnium constitutum. non enim temere nec fortuito sati et creati\nsumus, sed profecto fuit quaedam vis, quae generi\nconsuleret humano nec id gigneret aut aleret, quod\ncum exanclavisset omnes labores, tum incideret in\nmortis malum sempiternum: portum potius paratum\nnobis et perfugium putemus.\nquo utinam velis passis\npervehi liceat! sin reflantibus ventis reiciemur, tamen\neodem paulo tardius referamur necesse est. quod\nautem omnibus necesse est, idne miserum esse uni\npotest? Habes epilogum, ne quid praetermissum aut\nrelictum putes.\nEgo vero, et quidem fecit etiam iste me epilogus\nfirmiorem.\nOptime, inquam. sed nunc quidem valetudini tribuamus aliquid, cras autem et quot dies erimus in\nTusculano, agamus haec et ea potissimum, quae levationem habeant aegritudinum formidinum cupiditatum, qui omnis philosophiae\nest fructus uberrimus.\nNeoptolemus quidem apud Ennium philosophari\nsibi ait necesse esse, sed paucis; nam omnino haud\nplacere: ego autem, Brute, necesse mihi quidem esse\narbitror philosophari—nam quid possum, praesertim nihil agens, agere melius?—sed non paucis, ut\nille. difficile est enim in philosophia pauca esse ei\nnota, cui non sint aut pleraque aut omnia. nam nec\npauca nisi e multis eligi possunt nec, qui pauca perceperit, non idem reliqua eodem studio persequetur.\nsed tamen in vita occupata atque, ut Neoptolemi tum\nerat, militari pauca ipsa multum saepe prosunt et\nferunt fructus, si non tantos quanti ex universa philosophia percipi possunt, tamen eos quibus aliqua ex\nparte interdum aut cupiditate aut aegritudine aut\nmetu liberemur. velut ex ea disputatione, quae mihi\nnuper habita est in Tusculano, magna videbatur mortis effecta contemptio, quae non minimum valet ad\nanimum metu liberandum. nam qui id quod vitari\nnon potest metuit, is vivere animo quieto nullo modo\npotest; sed qui non modo quia necesse est mori,\nverum etiam quia nihil habet mors quod sit horrendum, mortem non timet, magnum is sibi praesidium\nad beatam vitam comparavit.\nQuamquam non sumus ignari multos studiose contra esse dicturos; quod\nvitare nullo modo potuimus, nisi nihil omnino scriberemus. etenim si orationes, quas nos multitudinis\niudicio probari volebamus (popularis est enim illa\nfacultas, et effectus eloquentiae est audientium adprobatio)—sed si reperiebantur non nulli, qui nihil laudarent nisi quod se imitari posse confiderent, quemque sperandi sibi, eundem bene dicendi finem proponerent, et cum obruerentur copia sententiarum atque\nverborum, ieiunitatem et famem se malle quam ubertatem et copiam dicerent, unde erat exortum genus\nAtticorum is ipsis, qui id sequi se profitebantur,\nignotum, qui iam conticuerunt paene ab ipso foro\ninrisi:\nquid futurum putamus, cum adiutore populo,\nquo utebamur antea, nunc minime nos uti posse videamus? est enim philosophia paucis contenta iudicibus, multitudinem consulto ipsa fugiens eique ipsi et\nsuspecta et invisa, ut, vel si quis universam velit\nvituperare, secundo id populo facere possit, vel si in\neam quam nos maxime sequimur conetur invadere,\nmagna habere possit auxilia e reliquorum philosophorum disciplinis. Nos autem universae philosophiae\nvituperatoribus respondimus in Hortensio, pro Academia autem quae dicenda essent, satis accurate in\nAcademicis quattuor libris explicata arbitramur; sed\ntamen tantum abest ut scribi contra nos nolimus, ut\nid etiam maxime optemus. in ipsa enim Graecia philosophia tanto in honore numquam fuisset, nisi\ndoctissimorum contentionibus dissensionibusque viguisset.\nQuam ob rem hortor omnis, qui facere id possunt,\nut huius quoque generis laudem iam languenti Graeciae eripiant et transferant in hanc urbem, sicut reliquas omnis, quae quidem erant expetendae, studio\natque industria sua maiores nostri transtulerunt. atque oratorum quidem laus ita ducta ab humili venit\nad summum, ut iam, quod natura fert in omnibus\nfere rebus, senescat brevique tempore ad nihilum ventura videatur, philosophia nascatur Latinis quidem litteris ex his temporibus, eamque nos adiuvemus nosque ipsos redargui refellique patiamur. quod i ferunt\nanimo iniquo, qui certis quibusdam destinatisque sententiis quasi addicti et consecrati sunt eaque necessitate constricti, ut etiam, quae non probare soleant,\nea cogantur constantiae causa defendere: nos, qui\nsequimur probabilia nec ultra quam id quod veri\nsimile occurrit progredi possumus, et refellere sine\npertinacia et refelli sine iracundia parati sumus.\nQuodsi haec studia traducta erunt ad nostros, ne\nbibliothecis quidem Graecis egebimus, in quibus multitudo infinita librorum propter eorum est multitudinem, qui scripserunt. eadem enim dicuntur a multis,\nex quo libris omnia referserunt. quod accidet etiam\nnostris, si ad haec studia plures confluxerint. sed\neos, si possumus, excitemus, qui liberaliter eruditi\nadhibita etiam disserendi elegantia ratione et via philosophantur.\nest enim quoddam genus eorum qui se\nphilosophos appellari volunt, quorum dicuntur esse\nLatini sane multi libri; quos non contemno equidem,\nquippe quos numquam legerim; sed quia profitentur\nipsi illi, qui eos scribunt, se neque distincte neque\ndistribute neque eleganter neque ornate scribere, lectionem sine ulla delectatione neglego. quid enim dicant\net quid sentiant i qui sunt ab ea disciplina, nemo\nne\nmediocriter quidem doctus ignorat. quam ob\nrem, quoniam quem ad modum dicant ipsi non laborant, cur legendi sint nisi ipsi inter se qui idem sentiunt, non intellego.\nnam, ut Platonem reliquosque\nSocraticos et deinceps eos, qui ab his profecti sunt,\nlegunt omnes, etiam qui illa aut non adprobant aut\nnon studiosissime consectantur,\nEpicurum autem et\nMetrodorum non fere praeter suos quisquam in manus\nsumit, sic hos Latinos i soli legunt, qui illa recte\ndici putant. nobis autem videtur, quicquid litteris\nmandetur, id commendari omnium eruditorum lectioni\ndecere; nec, si id ipsi minus consequi possumus, idcirco\n\nminus id ita faciendum esse sentimus.\nItaque\nmihi semper Peripateticorum Academiaeque consuetudo de omnibus rebus in contrarias partis disserendi\nnon ob eam causam solum placuit, quod aliter non\nposset, quid in quaque re veri simile esset, inveniri,\nsed etiam quod esset ea maxuma dicendi exercitatio.\nqua princeps usus est Aristoteles, deinde eum qui\nsecuti sunt. nostra autem memoria Philo, quem nos\nfrequenter audivimus, instituit alio tempore rhetorum\npraecepta tradere, alio philosophorum: ad quam nos\nconsuetudinem a familiaribus nostris adducti in Tusculano, quod datum est temporis nobis, in eo consumpsimus. itaque cum ante meridiem dictioni operam dedissemus, sicut pridie feceramus, post meridiem\nin Academiam descendimus. in qua disputationem\nhabitam non quasi narrantes exponimus, sed eisdem\nfere verbis, ut actum disputatumque est.\n\nEst igitur ambulantibus ad hunc modum sermo ille\nnobis institutus et a tali quodam ductus exordio:\nDici non potest, quam sim hesterna disputatione\ntua delectatus vel potius adiutus. etsi enim mihi sum\nconscius numquam me nimis\n\n\nvitae cupidum fuisse,\ntamen interdum obiciebatur animo metus quidam et\ndolor cogitanti\nfore aliquando finem huius lucis et\namissionem omnium vitae commodorum. hoc genere\nmolestiae sic, mihi crede, sum liberatus, ut nihil minus curandum putem.\n\nMinime mirum id quidem;\nnam efficit hoc philosophia:\n\nmedetur animis, inanes sollicitudines detrahit, cupiditatibus liberat, pellit timores. sed haec eius\nvis non idem potest apud omnis: tum valet multum,\ncum est idoneam complexa naturam. fortis enim non\nmodo fortuna adiuvat, ut est in vetere proverbio, sed\nmulto magis ratio, quae quibusdam quasi praeceptis\nconfirmat vim fortitudinis. te natura excelsum quendam videlicet et altum et humana despicientem genuit;\nitaque facile in animo forti contra mortem habita insedit oratio. sed haec eadem num censes apud eos\nipsos valere nisi admodum paucos, a quibus inventa\ndisputata conscripta sunt? quotus enim quisque philosophorum invenitur, qui sit ita moratus, ita animo\nac vita constitutus, ut ratio postulat? qui disciplinam\nsuam\nnon ostentationem scientiae, sed legem vitae putet? qui obtemperet ipse sibi et decretis suis pareat?\nvidere licet alios tanta levitate et iactatione, ut iis\n\nfuerit non didicisse melius, alios pecuniae cupidos,\ngloriae non nullos, multos libidinum servos, ut cum\neorum vita mirabiliter pugnet oratio. quod quidem\nmihi videtur esse turpissimum. ut enim si grammaticum se professus quispiam barbare loquatur, aut si\nabsurde canat is qui se haberi velit musicum, hoc\nturpior sit, quod in eo ipso peccet, cuius profitetur\nscientiam, sic philosophus in vitae ratione peccans\nhoc turpior est, quod in officio, cuius magister esse\nvult, labitur artemque vitae professus delinquit in\nvita.\n\nNonne verendum est igitur, si est ita, ut dicis, ne\nphilosophiam falsa gloria exornes? quod est enim\nmaius argumentum nihil eam prodesse, quam quosdam perfectos philosophos turpiter vivere?\nNullum vero id quidem argumentum est. nam ut\nagri non omnes frugiferi sunt qui coluntur, falsumque illud Acci:\n\nProbae e/tsi in segetem su/nt deteriore/m dataeFruge/s, tamen ipsae sua/pte natura e/nitent,\nsic animi non omnes culti fructum ferunt. atque, ut\nin eodem simili verser, ut ager quamvis fertilis sine\ncultura fructuosus esse non potest, sic sine doctrina\nanimus; ita est utraque res sine altera debilis. cultura\nautem animi philosophia est; haec extrahit vitia radicitus et praeparat animos ad satus accipiendos eaque\nmandat\nis et, ut ita dicam, serit, quae adulta fructus\nuberrimos ferant. Agamus igitur, ut coepimus. dic,\nsi vis, de quo disputari velis.\nDolorem existimo maxumum malorum omnium.\nEtiamne maius quam dedecus?\n\nNon audeo id dicere equidem, et me pudet tam cito\nde sententia esse deiectum.\nMagis esset pudendum, si in sententia permaneres.\nquid enim minus est dignum quam tibi peius quicquam videri dedecore flagitio turpitudine? quae ut\neffugias, quis est non modo recusandus, sed non ultro\nadpetendus subeundus excipiendus dolor?\n\nIta prorsus existimo. quare ne sit sane summum\nmalum dolor, malum certe est.\nVidesne igitur, quantum breviter admonitus de\ndoloris terrore deieceris?\nVideo plane, sed plus desidero.\nExperiar equidem; sed magna res est, animoque\nmihi opus est non repugnante.\nHabebis id quidem. ut enim heri feci, sic nunc rationem, quo ea me cumque ducet, sequar.\nPrimum igitur de inbecillitate multorum et de variis\ndisciplinis philosophorum loquar. quorum princeps et\nauctoritate et antiquitate Socraticus Aristippus non\ndubitavit summum malum dolorem dicere. deinde ad\nhanc enervatam muliebremque sententiam satis docilem se Epicurus praebuit. hunc post Rhodius Hieronymus dolore vacare\nsummum bonum dixit: tantum\nin dolore duxit mali. ceteri praeter Zenonem, Aristonem, Pyrrhonem idem fere quod modo tu: malum\nillud quidem, sed alia peiora.\nergo id quod natura\nipsa et quaedam generosa virtus statim respuit, ne\nscilicet dolorem summum malum diceres oppositoque\ndedecore sententia depellerere, in eo magistra vitae\nphilosophia tot saecula permanet. quod huic officium, quae laus, quod decus erit tanti, quod adipisci\ncum dolore corporis velit, qui dolorem summum malum sibi esse persuaserit? quam porro quis ignominiam, quam turpitudinem non pertulerit, ut effugiat\ndolorem, si id summum malum esse decreverit? quis\nautem non miser non modo tunc, cum premetur summis doloribus, si in his est summum malum, sed\netiam cum sciet id sibi posse evenire? et quis est, cui\nnon possit? ita fit, ut omnino nemo esse possit beatus.\nMetrodorus quidem perfecte eum beatum putat,\ncui corpus bene constitutum sit et exploratum ita semper fore. quis autem est iste, cui id exploratum possit\nesse? Epicurus vero ea dicit, ut mihi quidem risus\ncaptare videatur. adfirmat enim quodam loco, si uratur sapiens, si crucieturâ€”expectas fortasse, dum\ndicat: patietur, perferet, non succumbet; magna mehercule laus et eo ipso, per quem iuravi, Hercule, digna; sed Epicuro, homini aspero et duro, non est hoc\nsatis: in Phalaridis tauro si erit, dicet: quam suave\nest, quam hoc non curo!\nsuave etiam? an parum est,\nsi non amarum? at id quidem illi ipsi, qui dolorem\nmalum esse negant, non solent dicere, cuiquam suave\nesse cruciari: asperum, difficile, odiosum, contra naturam dicunt, nec tamen malum. hic, qui solum hoc\nmalum dicit et malorum omnium extremum, sapientem censet id suave dicturum.\nego a te non postulo,\nut dolorem eisdem\nverbis adficias quibus voluptatem\nEpicurus, homo, ut scis, voluptarius. ille dixerit sane\nidem in Phalaridis tauro, quod, si esset in lectulo;\nego tantam vim non tribuo sapientiae contra dolorem. si fortis est in perferendo, officio satis est; ut\nlaetetur etiam, non postulo. tristis enim res est sine\ndubio, aspera, amara, inimica naturae, ad patiendum\ntolerandumque difficilis.\n\nAspice Philoctetam, cui concedendum est gementi;\nipsum enim Herculem viderat in Oeta magnitudine\ndolorum eiulantem. nihil igitur hunc virum sagittae,\nquas ab Hercule acceperat, tum consolabantur, cum\nE vi/perino mo/rsu venae vi/scerum\nVene/no inbutae tae/tros cruciatu/s cient.\nitaque exclamat auxilium expetens,\nmori cupiens;\nHeu, qui/ salsis flucti/bus mandet\nMe ex su/blimo\n\n\nverti/ce saxi!Iam iam a/bsumor; confi/cit animamVis vo/lneris, ulceris ae/stus.\ndifficile dictu videtur eum non in malo esse, et magno\nquidem, qui ita clamare cogatur.\nSed videamus Herculem ipsum, qui tum dolore frangebatur, cum inmortalitatem ipsa morte quaerebat: quas hic voces\napud Sophoclem in Trachiniis edit! cui cum Deianira\nsanguine Centauri tinctam tunicam induisset inhaesissetque ea visceribus, ait ille:\n“O mu/lta dictu gra/via, perpessu a/spera,Quae co/rpore exancla/ta atque animo pe/rtuli!Nec mi/hi Iunonis te/rror inplaca/bilisNec ta/ntum invexit tri/stis Eurystheu/s mali,Quantum u/na vaecors Oe/nei partu e/dita.Haec me i/nretivit ve/ste furiali i/nscium,Quae la/tere inhaerens mo/rsu lacerat vi/sceraUrge/nsque graviter pu/lmonum haurit spi/ritus:\nIam de/colorem sa/nguinem omnem exo/rbuit.\n\nSic co/rpus clade horri/bili absumptum e/xtabuit,Ipse i/nligatus pe/ste interimor te/xtili.\nHos no/n hostilis de/xtra, non Terra e/ditaMole/s Gigantum, no/n biformato i/mpetuCentau/rus ictus co/rpori inflixi/t\nmeo,Non Gra/ia vis, non ba/rbara ulla inma/nitas,\nNon sae/va terris ge/ns relegata u/ltimis,Quas pe/ragrans undique o/mnem ecferitatem\ne/xpuli,\nSed fe/minae vir fe/minea interimo/r manu.O na/te, vere hoc no/men usurpa/ patri,Ne me o/ccidentem ma/tris superet ca/ritas.Huc a/rripe ad me ma/nibus abstracta/m piis;Iam ce/rnam, mene an i/llam potiore/m putes.\nPerge, au/de, nate! inla/crima patris pe/stibus,Misere/re: gentes no/stras flebunt mi/serias.Heu, vi/rginalem me o/re ploratum e/dere,Quem vi/dit nemo ulli i/ngemescente/m malo!\nEcfe/minata vi/rtus adflicta o/ccidit.Acce/de, nate, adsi/ste, miserandum a/spiceEvi/sceratum co/rpus lacerati/ patris!Vide/te, cuncti, tu/que, caelestu/m sator,Iace, o/bsecro, in me vi/m coruscam fu/lminis!Nunc, nu/nc dolorum anxi/feri torquent ve/rtices,Nunc se/rpit ardor. o a/nte victrice/s manus,\nO pe/ctora, o terga, o/ lacertoru/m tori,Vestro/ne pressu quo/ndam Nemeaeu/s leo\nFrende/ns efflavit gra/viter extremum ha/litum?\nHaec de/xtra Lernam tae/tra\nmactata e/xcetraPaca/vit?\n\nhaec bico/rporem adflixi/t manum?Eryma/nthiam haec vasti/ficam abiecit be/luam?Haec e/ Tartarea te/nebrica abstractu/m plagaTrici/pitem eduxit Hy/dra generatu/m canem?\nHaec i/nteremit to/rtu multiplica/biliDraco/nem auriferam optu/tu adservantem a/rborem?Multa a/lia victrix no/stra lustravi/t manus,Nec qui/squam e nostris spo/lia cepit lau/dibus.”Possumusne nos contemnere dolorem, cum ipsum\nHerculem tam intoleranter dolere\nvideamus?\nVeniat\nAeschylus, non poëta solum, sed etiam Pythagoreus;\nsic enim accepimus. quo modo fert apud eum Prometheus dolorem, quem excipit ob furtum Lemnium,\nUnde i/gnis cluet\nmorta/libus clamDivi/sus; eum doctu/s PrometheusClepsi/sse dolo poena/sque IoviFato e/xpendisse supre/mo?\nhas igitur poenas pendens adfixus ad Caucasum dicit\nhaec:\n“Tita/num suboles,\nso/cia nostri sa/nguinis,\nGenera/ta Caelo, aspi/cite religatum a/speris\nVinctu/mque\nsaxis, na/vem ut horrisono/ fretoNocte/m paventes ti/midi adnectunt na/vitae.Satu/rnius me si/c infixit Iu/ppiter,\nIovi/sque numen Mu/lciberi adscivi/t manus.Hos i/lle cuneos fa/brica crudeli i/nserensPerru/pit artus; qua/ miser solle/rtia\nTransve/rberatus ca/strum hoc Furiarum i/ncolo.\nIam te/rtio me quo/que funesto/ dieTristi a/dvolatu adu/ncis lacerans u/nguibusIovi/s satelles pa/stu dilania/t fero.Tum ie/core\n\nopimo fa/rta et satiata a/dfatim\nClango/rem fundit va/stum et sublime a/volansPinna/ta cauda no/strum adulat sa/nguinem.\n\nCum ve/ro adesum infla/tu renovatu/mst iecur,Tum ru/rsum taetros a/vida se ad pastu/s refert.Sic ha/nc custodem mae/sti cruciatu/s alo,Quae\nme/ perenni vi/vum foedat mi/seria.Namque, u/t videtis, vi/nclis constrictu/s IovisArce/re nequeo di/ram volucrem\n\na pe/ctore.\nSic me i/pse viduus pe/stes excipio a/nxiasAmo/re mortis te/rminum anquire/ns mali;Sed lo/nge a leto nu/mine aspello/r Iovis,Atque hae/c vetusta, sae/clis glomerata ho/rridis,Lucti/fica clades no/stro infixa est co/rpori;\nE quo/ liquatae so/lis ardore e/xciduntGuttae/, quae saxa adsi/due instillant Cau/casi.”vix igitur posse videmur ita adfectum non miserum\ndicere et, si nunc miserum, certe dolorem malum.\n\nTu quidem adhuc meam causam agis, sed hoc mox\nvidero;\ninterea, unde isti versus? non enim adgnosco.\n\nDicam hercle; etenim recte requiris. videsne abundare me otio?\nQuid tum?\nFuisti saepe, credo, cum Athenis esses, in scholis\nphilosophorum.\nVero, ac libenter quidem.\nAnimadvertebas igitur, etsi tum nemo erat admodum copiosus, verum tamen versus ab is admisceri\norationi.\nAc multos quidem a Dionysio Stoico.\nProbe dicis. sed is quasi dictata, nullo dilectu, nulla\nelegantia:\nPhilo et †proprium nrt et lecta poëmata et\nloco adiungebat. itaque postquam adamavi hanc quasi\nsenilem declamationem, studiose equidem utor nostris poëtis; sed sicubi illi defecerunt—verti enim\nmulta de Graecis, ne quo ornamento in hoc genere\ndisputationis careret Latina oratio.\n\nSed videsne, poëtae quid mali adferant?\nlamentantis\ninducunt fortissimos viros, molliunt animos nostros,\nita sunt deinde dulces, ut non legantur modo, sed\netiam ediscantur. sic ad malam domesticam disciplinam vitamque umbratilem et delicatam cum accesserunt etiam poëtae, nervos omnis virtutis elidunt.\n\nrecte igitur a Platone eiciuntur ex ea civitate, quam\nfinxit ille, cum optimos mores et optimum rei p. statum exquireret. at vero nos, docti scilicet a Graecia,\nhaec et a pueritia legimus ediscimus, hanc eruditionem liberalem et doctrinam putamus.\n\nSed quid poëtis irascimur?\nvirtutis magistri, philosophi, inventi sunt, qui summum malum dolorem dicerent. at tu, adulescens, cum id tibi paulo ante dixisses videri, rogatus a me, etiamne maius quam dedecus,\nverbo de sententia destitisti. roga\nhoc idem Epicurum: maius dicet esse malum mediocrem dolorem\nquam maxumum dedecus; in ipso enim dedecore mali\nnihil esse, nisi sequantur dolores. quis igitur Epicurum sequitur dolor, cum hoc ipsum dicit, summum\nmalum esse dolorem? quo dedecus maius a philosopho nullum expecto. quare satis mihi dedisti, cum\nrespondisti maius tibi videri malum dedecus quam dolorem. hoc ipsum enim si tenebis, intelleges quam sit\nobsistendum dolori; nec tam quaerendum est, dolor\nmalumne sit, quam firmandus animus ad dolorem\nferendum.\n\nConcludunt ratiunculas Stoici, cur non sit malum;\nquasi de verbo, non de re laboretur. quid me decipis,\nZeno? nam cum id, quod mihi horribile videtur, tu\nomnino malum negas esse, capior et scire cupio, quo\nmodo id, quod ego miserrimum existimem, ne malum\nquidem sit. nihil est inquit\nmalum nisi quod turpe\natque vitiosum est.\nad ineptias redis; illud enim, quod\nme angebat, non eximis. scio dolorem non esse nequitiam;\n\ndesine id me docere: hoc doce, doleam necne\ndoleam, nihil interesse.\nnumquam quicquam inquit\nad beate quidem vivendum, quod est in una virtute\npositum; sed est tamen reiciendum. cur? asperum\nest, contra naturam, difficile perpessu, triste, durum.\nhaec est copia verborum, quod omnes uno verbo malum appellamus, id tot modis posse dicere. definis\ntu mihi, non tollis dolorem, cum dicis asperum, contra\nnaturam, vix quod ferri tolerarique possit; nec mentiris; sed re succumbere non oportebat verbis gloriantem. dum nihil bonum nisi quod honestum, nihil malum nisi quod turpeâ€” optare hoc quidem est, non docere; illud et melius et verius, omnia quae natura aspernetur in malis esse, quae adsciscat, in bonis. hoc\nposito et verborum concertatione sublata tantum tamen excellet illud quod recte amplexantur isti, quod\nhonestum, quod rectum, quod decorum appellamus,\nquod idem interdum virtutis nomine amplectimur, ut\nomnia praeterea, quae bona corporis et fortunae putantur, perexigua et minuta videantur,\nigitur ne malum\nquidem ullum, nec si in unum locum conlata omnia\nsint, cum turpitudinis malo comparanda.\nquare si, ut\n\ninitio concessisti, turpitudo peius est quam dolor, nihil est plane dolor. nam dum tibi turpe nec dignum\nviro videbitur gemere, eiulare, lamentari, frangi, debilitari\n\ndolore, dum honestas, dum dignitas, dum decus\naderit, tuque in ea intuens\nte continebis, cedet profecto virtuti dolor et animi inductione languescet.\nAut enim nulla virtus est aut contemnendus omnis\ndolor. prudentiamne vis esse, sine qua ne intellegi\nquidem ulla virtus potest? quid ergo? ea patieturne\nte quicquam facere nihil proficientem et frustra\n\nlaborantem? an temperantia sinet te inmoderate\nfacere\nquicquam? an coli iustitia poterit ab homine propter\nvim doloris enuntiante commissa, prodente conscios,\nmulta officia relinquente?\nquid? fortitudini comitibusque eius, magnitudini animi, gravitati, patientiae, rerum humanarum despicientiae, quo modo respondebis?\nadflictusne\net iacens et lamentabili voce deplorans audieris: o virum fortem!? te vero ita adfectum\nne virum quidem quisquam dixerit. amittenda igitur\nfortitudo est aut sepeliendus dolor. Ecquid scis igitur, si quid\n\nde Corinthiis tuis amiseris, posse habere\nte reliquam supellectilem salvam, virtutem autem si\nunam amiseris—etsi amitti non potest virtus, sed\nsi unam confessus eris te non habere, nullam esse\nte habiturum?\nnum igitur fortem virum, num magno\nanimo, num patientem, num gravem, num humana\ncontemnentem potes dicere aut Philoctetam\nillum—? a\nte enim malo discedere, sed ille certe non fortis, qui iacet\nin tecto u/mido,\n\nQuod e/iulatu, que/stu, gemitu, fre/mitibusResona/ndo mutum fle/bilis voce/s refert.\nnon ego dolorem dolorem esse nego—cur enim fortitudo desideraretur?—sed eum opprimi dico patientia,\nsi modo est aliqua patientia; si nulla est, quid exornamus philosophiam aut quid eius nomine gloriosi\nsumus? pungit\ndolor, vel fodiat sane: si nudus es,\nda iugulum; sin tectus Volcaniis armis, id est fortitudine, resiste; haec enim te, nisi ita facies, custos\ndignitatis relinquet et deseret.\nCretum quidem leges, quas sive Iuppiter sive Minos sanxit de Iovis quidem sententia, ut poÃ«tae ferunt,\nitemque Lycurgi laboribus erudiunt iuventutem, venando currendo, esuriendo sitiendo, algendo aestuando. Spartae vero pueri ad aram sic verberibus accipiuntur, ut multus e visceribus sanguis exeat,\n\nnon\nnumquam etiam, ut, cum ibi essem, audiebam, ad\nnecem; quorum non modo nemo exclamavit umquam,\nsed ne ingemuit quidem. quid ergo? hoc pueri possunt, viri non poterunt? et mos valet, ratio non valebit?\nInterest aliquid inter laborem et dolorem. sunt\nfinitima omnino, sed tamen differt aliquid. labor est\nfunctio quaedam vel animi vel corporis gravioris operis et muneris, dolor autem motus asper in corpore\nalienus a sensibus. haec duo Graeci illi, quorum copiosior est lingua quam nostra, uno nomine appellant.\nitaque industrios homines illi studiosos vel potius\namantis doloris appellant, nos commodius laboriosos:\naliud est enim laborare, aliud dolere. o verborum\ninops interdum, quibus abundare te semper putas,\nGraecia! aliud, inquam, est dolere, aliud laborare. cum\nvarices secabantur C. Mario, dolebat; cum aestu magno ducebat agmen, laborabat. est inter haec quaedam\ntamen similitudo: consuetudo enim laborum perpessionem dolorum efficit faciliorem.\nitaque illi, qui\nGraeciae formam rerum publicarum dederunt, corpora iuvenum firmari labore voluerunt; quod Spartiatae\netiam in feminas transtulerunt, quae ceteris in urbibus mollissimo cultu parietum umbris occuluntur.\nilli autem voluerunt nihil horum simile esse\na/pud Lacaenas vi/rgines,\nQuibus ma/gis palaestra Euro/ta sol pulvi/s laborMili/tia in studio est qua/m fertilitas ba/rbara.\nergo his laboriosis exercitationibus et dolor intercurrit\nnon numquam, inpelluntur feriuntur abiciuntur cadunt, et ipse labor quasi callum quoddam obducit\n\ndolori.\nMilitiam vero—nostram dico, non Spartiatarum,\nquorum procedit ad modum acies\nac tibiam,\nnec\nadhibetur ulla sine anapaestis pedibus hortatio—,\nnostri exercitus primum unde nomen habeant, vides; deinde qui labor, quantus agminis: ferre plus dimidiati mensis cibaria, ferre, si quid ad usum velint,\nferre vallum (nam scutum gladium galeam in onere\n\nnostri milites non plus numerant quam umeros lacertos manus: arma enim membra militis esse dicunt; quae\nquidem ita geruntur apte, ut, si usus fuerit, abiectis\noneribus expeditis armis ut membris pugnare possint).\nquid? exercitatio legionum, quid? ille cursus concursus clamor quanti laboris est! ex hoc ille animus in\nproeliis paratus ad volnera. adduc pari animo inexercitatum militem:\nmulier videbitur. cur tantum interest inter novum et veterem exercitum, quantum\nexperti sumus? aetas tironum plerumque melior, sed\nferre laborem, contemnere volnus consuetudo docet.\nquin etiam videmus ex acie efferri saepe saucios,\net quidem rudem illum et inexercitatum quamvis levi\nictu ploratus turpissimos edere: at vero ille exercitatus et vetus ob eamque rem fortior medicum modo\nrequirens, a quo obligetur:\nO Pa/tricoles inquit,\nad vo/s adveniens au/xilium et vestra/s manusPeto/, prius quam oppeto/ malam pestem ma/ndatam hostili/ manu,* * *Neque sa/nguis ullo po/tis est pacto pro/fluens consi/stere,Si qui/ sapientia/ magis vestra mo/rs devitari/ potest.Namque Ae/sculapi li/berorum sau/cii opplent po/rticus;Non po/test accedi.â€”Ce/rte Eurypylus hi/c quidem est. hominem exe/rcitum!\nnon minus autem exercitatum\n: ubi tantum luctus\ncontinuatur, vide quam non flebiliter respondeat, rationem etiam adferat cur aequo animo sibi ferendum sit:\nQui a/lteri exitiu/m parat,Eum sci/re oportet si/bi paratum, pe/stem ut participe/t parem.\nabducet Patricoles, credo, ut conlocet in cubili, ut volnus obliget. siquidem homo esset; sed nihil vidi minus.\n\nquaerit enim, quid actum sit:\nElo/quere eloquere, re/s Argivum proe/lio ut se su/stinet.â€”Non po/test ecfari\n\nta/ntum dictis, qua/ntum factis su/ppetitLabo/ris.\nquiesce igitur et volnus alliga. etiamsi Eurypylus posset, non posset Aesopus:\nUbi fortuna Hecto/ris nostram acrem a/ciem inclinata/m . .\n\net cetera explicat in dolore; sic est enim intemperans\nmilitaris in forti viro gloria. ergo haec veteranus\nmiles facere poterit, doctus vir sapiensque non poterit?\nille vero melius, ac non paulo quidem. Sed adhuc de consuetudine exercitationis loquor, nondum de\nratione et sapientia. aniculae saepe inediam biduum\naut triduum ferunt; subduc cibum unum diem athletae:\n\nIovem, Iovem Olympium, eum ipsum, cui se exercebit, inplorabit, ferre\nnon posse clamabit. consuetudinis magna vis est: pernoctant venatores in nive in\nmontibus; uri se patiuntur Indi; pugiles caestibus\ncontusi ne ingemescunt quidem.\nsed quid hos, quibus\nOlympiorum victoria consulatus ille antiquus videtur? gladiatores, aut perditi homines aut barbari, quas\nplagas perferunt! quo modo illi, qui bene instituti\nsunt, accipere plagam malunt quam turpiter vitare!\nquam saepe apparet nihil eos malle quam vel domino\nsatis facere vel populo! mittunt etiam volneribus confecti ad dominos, qui quaerant quid velint: si satis\nis factum sit, se velle decumbere. quis mediocris\ngladiator ingemuit, quis vultum mutavit umquam?\nquis non modo stetit, verum etiam decubuit turpiter?\nquis, cum decubuisset, ferrum recipere iussus collum\ncontraxit? tantum exercitatio meditatio consuetudo\nvalet. ergo hoc poterit\nSamnis, spurcus homo, vita\nilla dignus locoque\n; vir natus ad gloriam ullam partem animi tam mollem habebit, quam non meditatione\net ratione conroboret? crudele gladiatorum spectaculum et inhumanum non nullis videri solet, et haud\nscio an ita sit, ut nunc fit; cum vero sontes ferro depugnabant, auribus fortasse multae, oculis quidem\nnulla poterat esse fortior contra dolorem et mortem\ndisciplina.\nDe exercitatione et consuetudine et commentatione\ndixi. age sis,\nnunc de ratione videamus, nisi quid\nvis ad haec.\nEgone ut te interpellem? ne hoc quidem vellem:\nita me ad credendum tua ducit oratio.\nSitne igitur malum dolere necne, Stoici viderint,\nqui contortulis quibusdam et minutis conclusiunculis\nnec ad sensus permanantibus effici volunt non esse\nmalum dolorem. ego illud, quicquid sit, tantum\nesse, quantum videatur, non puto, falsaque eius\nvisione et specie moveri homines dico vehementius, doloremque eius\nomnem esse tolerabilem.\n\nUnde igitur ordiar? an eadem breviter attingam, quae\nmodo dixi, quo facilius oratio progredi possit longius?\ninter omnis igitur hoc constat, nec doctos homines solum sed etiam indoctos, virorum esse fortium et magnanimorum et patientium et humana vincentium toleranter dolorem pati; nec vero quisquam\nfuit, qui eum, qui ita pateretur, non laudandum putaret. quod ergo et postulatur a fortibus et laudatur,\ncum fit, id aut extimescere veniens aut non ferre praesens nonne turpe est? atqui vide ne, cum omnes rectae\nanimi adfectiones virtutes appellentur, non sit hoc\nproprium nomen omnium, sed ab ea quae una ceteris\nexcellebat omnes nominatae sint. appellata est enim\nex viro virtus; viri autem propria maxime est\nfortitudo, cuius munera duo sunt maxima: mortis dolorisque contemptio. utendum est igitur his,\nsi virtutis compotes vel potius si viri volumus esse,\nquoniam a viris virtus nomen est mutuata.\nQuaeres fortasse, quo modo, et recte: talem enim medicinam philosophia profitetur.\nvenit Epicurus, homo\nminime malus vel potius vir optimus; tantum monet,\nquantum intellegit.\nneglege\ninquit\ndolorem. quis\nhoc dicit? idem, qui dolorem summum malum? vix\nsatis constanter. audiamus. si summus dolor est inquit,\nbrevem necesse est esse.\n\niteradum eadem ista\nmihi!\nnon enim satis intellego, quid summum dicas\nesse, quid breve.\nsummum, quo nihil sit superius,\nbreve, quo nihil brevius. contemno magnitudinem doloris, a qua me brevitas temporis vindicabit ante\npaene quam venerit. sed si est tantus dolor, quantus\nPhiloctetae? bene plane magnus mihi quidem videtur, sed tamen non summus; nihil enim dolet nisi\npes: possunt oculi, potest caput latera pulmones,\npossunt omnia; longe igitur abest a summo dolore.\nergo inquit\ndolor diuturnus habet laetitiae plus quam\nmolestiae.\nnunc ego non possum tantum hominem\nnihil sapere dicere, sed nos ab eo derideri puto. ego\nsummum dolorem—summum autem dico, etiamsi\ndecem atomis est maior alius—non continuo esse\ndico brevem multosque possum bonos viros nominare, qui complures annos doloribus podagrae crucientur\n\nmaximis. sed homo catus numquam terminat nec magnitudinis nec diuturnitatis modum,\nut\nsciam, quid summum dicat in dolore, quid breve in\ntempore. omittamus hunc igitur nihil prorsus dicentem cogamusque confiteri non esse ab eo doloris\nremedia quaerenda, qui dolorem malorum omnium\nmaxumum dixerit, quamvis idem forticulum se in torminibus et in stranguria sua praebeat. Aliunde igitur\nest quaerenda medicina, et maxime quidem, si, quid\nmaxime consentaneum sit, quaerimus, ab is quibus,\nquod honestum sit, summum bonum, quod turpe, summum videtur malum. his tu praesentibus gemere et\niactare te non audebis profecto;\nloquetur enim eorum\nvoce Virtus ipsa tecum: tune, cum pueros Lacedaemone, adulescentis Olympiae, barbaros in harena videris excipientis gravissimas plagas et ferentis silentio, si te forte dolor aliquis pervellerit, exclamabis\nut mulier, non constanter et sedate feres?\n\n\nfieri non\npotest; natura non patitur. audio. pueri ferunt gloria\nducti, ferunt pudore alii, multi metu, et tamen veremur, ut hoc, quod a tam multis et quod tot locis perferatur, natura patiatur? illa vero non modo patitur,\nverum etiam postulat: nihil enim habet praestantius,\nnihil quod magis expetat quam honestatem, quam\nlaudem, quam dignitatem, quam decus. hisce ego pluribus nominibus unam rem declarari volo, sed utor,\nut quam maxime significem, pluribus. volo autem\ndicere illud homini longe optumum esse, quod ipsum sit optandum per se, a virtute profectum vel in\nipsa virtute situm, sua sponte laudabile, quod idem\ncitius dixerim solum quam non summum bonum. atque ut haec de honesto, sic de turpi contraria: nihil\ntam taetrum, nihil tam aspernandum, nihil homine indignius.\nQuod si tibi persuasum est—principio enim dixisti plus in dedecore mali tibi videri quam in dolore—, reliquum est, ut tute tibi imperes. quamquam\nhoc nescio quo modo dicatur. quasi duo simus, ut alter\nimperet, alter pareat! non inscite tamen dicitur. est\nenim animus in partis tributus duas, quarum altera\nrationis est particeps, altera expers. cum igitur praecipitur, ut nobismet ipsis imperemus, hoc praecipitur, ut ratio coërceat temeritatem. est in animis omnium fere natura molle quiddam, demissum, humile,\nenervatum quodam modo et languidum. si nihil esset aliud, nihil esset homine deformius. sed praesto\nest domina omnium et regina ratio, quae conixa per\nse et progressa longius fit perfecta virtus. haec ut\nimperet illi parti animi, quae oboedire debet, id videndum est viro. quonam modo? inquies.\nvel ut dominus\n\nservo vel ut imperator militi vel ut parens filio.\n\nsi turpissime se illa pars animi geret, quam dixi esse\nmollem, si se lamentis muliebriter lacrimisque dedet,\nvinciatur et constringatur amicorum propinquorumque custodiis; saepe enim videmus fractos pudore,\nqui ratione nulla vincerentur. ergo hos quidem ut famulos vinclis prope ac custodia, qui autem erunt firmiores nec tamen robustissimi, hos admonitu oportebit ut bonos milites revocatos dignitatem tueri. non\nnimis in Niptris ille sapientissimus Graeciae saucius\nlamentatur vel modice potius: pedetemptim, inquit,\nite et sedato/ nisu\n\nNe su/ccussu arripia/t maiorDolor\n(Pacuvius hoc melius quam Sophocles;\napud illum\nenim perquam flebiliter Ulixes lamentatur in volnere); tamen huic leviter gementi illi ipsi, qui ferunt\nsaucium, personae gravitatem intuentes non dubitant\ndicere:\nTu quo/que, Ulixes, quamqua/m graviterCerni/mus ictum, nimis pae/ne animo esMolli/, qui consuetu/s in armisAevom a/gere\n\nintellegit poëta prudens ferendi doloris consuetudinem\nesse non contemnendam magistram.\natque ille non\ninmoderate magno in dolore:\nRetine/te, tenete! oppri/mit ulcus;Nuda/te! heu miserum me: e/xcrucior.\nincipit labi, deinde ilico desinit:\nOperi/te, abscedite ia/m iam!\nMitti/te! nam attrectatu e/t quassuSaevum a/mplificatis dolo/rem.\nvidesne, ut obmutuerit non sedatus corporis, sed\ncastigatus animi dolor? itaque in extremis Niptris\nalios quoque obiurgat, idque moriens:\nCo/nqueri fortu/nam adversam, no/n lamentari/ decet;Id viri est offi/cium, fletus mu/liebri ingenio a/dditus.\nHuius animi pars illa mollior rationi sic paruit ut\nsevero imperatori miles pudens.\nin quo vero erit perfecta sapientia—quem adhuc nos quidem vidimus\nneminem; sed philosophorum sententiis, qualis hic\nfuturus sit, si modo aliquando fuerit, exponitur—,\nis igitur sive ea ratio, quae erit in eo perfecta atque\nabsoluta, sic illi parti imperabit inferiori ut iustus\nparens probis filiis; nutu, quod volet, conficiet, nullo\nlabore, nulla molestia; eriget ipse se, suscitabit, instruet, armabit, ut tamquam hosti sic obsistat dolori.\nquae sunt ista arma? contentio confirmatio sermoque\nintumus, cum ipse secum:\n'cave turpe quicquam, languidum, non virile.' obversentur\n\nspecies honestae animo: Zeno proponatur Eleates, qui perpessus est omnia potius quam conscios delendae tyrannidis indicaret; de Anaxarcho Democritio cogitetur, qui cum\nCypri\nin manus Timocreontis\nregis incidisset, nullum\ngenus supplicii deprecatus est neque recusavit. Callanus Indus, indoctus ac barbarus, in radicibus Caucasi natus, sua voluntate vivus combustus est; nos,\nsi pes condoluit, si dens sed fac totum\n\n\ndolere\ncorpus\n, ferre non possumus. opinio est enim quaedam\neffeminata ac levis—nec in dolore magis quam eadem\nin voluptate—, qua cum liquescimus fluimusque mollitia, apis aculeum sine clamore ferre non possumus.\nat vero C. Marius, rusticanus vir, sed plane vir, cum\nsecaretur, ut supra dixi, principio vetuit se alligari,\nnec quisquam ante Marium solutus dicitur esse sectus.\ncur ergo postea alii? valuit auctoritas. videsne igitur opinionis esse, non naturae malum? et tamen fuisse\nacrem morsum doloris idem Marius ostendit; crus\nenim alterum non praebuit. ita et tulit dolorem ut\nvir et ut homo maiorem ferre sine causa necessaria\nnoluit.\nTotum igitur in eo est, ut tibi imperes. ostendi autem, quod esset imperandi genus; atque haec cogitatio,\nquid patientia, quid fortitudine, quid magnitudine\nanimi dignissimum sit, non solum animum comprimit,\nsed ipsum etiam dolorem nescio quo pacto mitiorem\nfacit.\nut enim fit in proelio, ut ignavus miles ac timidus, simul ac viderit hostem, abiecto scuto fugiat\nquantum possit, ob eamque causam pereat non numquam etiam integro corpore, cum ei qui steterit nihil\ntale evenerit, sic qui doloris speciem ferre non possunt, abiciunt se atque ita adflicti et exanimati iacent;\nqui autem restiterunt, discedunt saepissime superiores. sunt enim quaedam animi similitudines cum corpore. ut onera contentis corporibus facilius feruntur,\nremissis opprimunt, simillime animus intentione sua\ndepellit pressum omnem ponderum,\nremissione autem\nsic urgetur, ut se nequeat extollere. et si verum quaerimus, in omnibus officiis persequendis animi est adhibenda contentio; ea est sola officii tamquam custodia. sed hoc idem in dolore maxume est providendum,\nne quid abiecte, ne quid timide, ne quid ignave, ne\nquid serviliter muliebriterve faciamus, in primisque\nrefutetur ac reiciatur Philocteteus ille clamor. Ingemescere non numquam viro concessum est, idque\nraro, eiulatus ne mulieri quidem; et hic nimirum est\nlessus\n, quem duodecim tabulae in funeribus adhiberi\nvetuerunt.\nnec vero umquam ne ingemescit quidem\nvir fortis ac sapiens, nisi forte ut se intendat ad firmitatem, ut in stadio cursores exclamant quam maxime possunt. faciunt idem, cum exercentur, athletae;\n\n\n\npugiles vero, etiam cum feriunt adversarium, in iactandis caestibus ingemescunt,\n\nnon quod doleant animove succumbant, sed quia profundenda voce omne\ncorpus intenditur venitque plaga vehementior. quid?\nqui volunt exclamare maius, num satis habent latera\nfauces linguam intendere, e quibus elici vocem et\nfundi videmus? toto corpore atque omnibus ungulis,\nut dicitur, contentioni vocis adserviunt.\ngenu mehercule M. Antonium vidi, cum contente\npro se ipse lege\nVaria diceret, terram tangere. ut enim ballistae lapidum et reliqua tormenta telorum eo graviores emissiones habent, quo sunt contenta atque adducta vehementius, sic vox, sic cursus, sic plaga hoc gravior,\nquo est missa contentius. cuius contentionis cum tanta\nvis sit, si gemitus in dolore ad confirmandum animum valebit, utemur; sin erit ille gemitus elamentabilis, si inbecillus, si abiectus, si flebilis, ei qui se\ndederit, vix eum virum dixerim. qui quidem gemitus\nsi levationis aliquid adferret,\ntamen videremus, quid\nesset fortis et animosi viri; cum vero nihil imminuat\ndoloris, cur frustra turpes esse volumus? quid est\nenim fletu muliebri viro turpius?\natque hoc praeceptum, quod de dolore datur, patet latius: omnibus\nenim rebus, non solum dolori, simili contentione\nanimi resistendum est. ira exardescit, libido concitatur: in eandem arcem confugiendum est, eadem\nsunt arma sumenda. sed quoniam de dolore loquimur, illa omittamus.\n\nAd ferendum igitur dolorem placide atque sedate\nplurimum proficit toto pectore, ut dicitur, cogitare,\nquam id honestum sit. sumus enim natura, ut ante\ndixi—dicendum est enim saepius—, studiosissimi\nadpetentissimique honestatis, cuius si quasi lumen\naliquod aspeximus, nihil est quod, ut eo potiamur,\nnon parati simus\net ferre et perpeti. ex hoc cursu atque\nimpetu animorum ad veram laudem atque honestatem illa pericula adeuntur in proeliis, non sentiunt\nviri fortes in acie volnera, vel sentiunt, sed mori malunt quam tantum modo de dignitatis gradu demoveri.\nfulgentis gladios hostium videbant Decii, cum in\naciem eorum inruebant. his levabat omnem volnerum\nmetum nobilitas mortis et gloria. num tum ingemuisse\nEpaminondam putas, cum una cum sanguine vitam\neffluere sentiret? imperantem enim patriam Lacedaemoniis relinquebat, quam acceperat servientem.\nhaec sunt solacia, haec fomenta summorum dolorum.\nDices: quid in pace, quid domi, quid in lectulo? ad\nphilosophos me revocas, qui in aciem non saepe prodeunt. e quibus homo sane levis, Heracleotes Dionysius,\ncum a Zenone fortis esse didicisset, a dolore\ndedoctus est. nam cum ex renibus laboraret, ipso in\neiulatu clamitabat falsa esse illa, quae antea de dolore\nipse sensisset. quem cum Cleanthes condiscipulus\nrogaret, quaenam ratio eum de sententia deduxisset,\nrespondit: quia, si, cum tantulum operae philosophiae dedissem, dolorem tamen ferre non possem,\nsatis esset argumenti malum esse dolorem. plurimos autem annos in philosophia consumpsi nec ferre\npossum. malum est igitur dolor.\ntum Cleanthem,\n\ncum pede terram percussisset, versum ex Epigonis\n\nferunt dixisse:\naudi/sne haec, Amphiara/e sub terram a/bdite?\nZenonem significabat, a quo illum degenerare dolebat.\nat non noster Posidonius; quem et ipse saepe\nvidi et id dicam, quod solebat narrare Pompeius, se,\ncum Rhodum venisset decedens ex Syria, audire voluisse Posidonium; sed cum audisset eum graviter\nesse aegrum, quod vehementer eius artus laborarent, voluisse tamen nobilissimum philosophum visere: quem ut vidisset et salutavisset honorificisque verbis prosecutus esset molesteque se dixisset\nferre, quod eum non posset audire, at ille: tu vero\ninquit potes, nec committam, ut dolor corporis efficiat, ut frustra tantus vir ad me venerit. itaque narrabat eum graviter et copiose de hoc ipso, nihil esse\nbonum nisi quod esset honestum, cubantem disputavisse, cumque quasi faces ei doloris admoverentur,\nsaepe dixisse:\n'nihil agis, dolor! quamvis sis molestus, numquam te esse confitebor malum.' Omninoque omnes clari et nobilitati labores continuo fiunt\netiam tolerabiles. videmusne\nut\n, apud quos eorum\nludorum, qui gymnici nominantur, magnus honos sit,\nnullum ab is, qui in id certamen descendant, devitari\ndolorem? apud quos autem venandi et equitandi laus\nviget, qui hanc petessunt,\nnullum fugiunt dolorem.\nquid de nostris ambitionibus, quid de cupiditate honorum loquar? quae flamma est, per quam non cucurrerint\n\ni qui haec olim punctis singulis colligebant?\nitaque semper Africanus Socraticum Xenophontem in\nmanibus habebat, cuius in primis laudabat illud, quod\ndiceret eosdem labores non esse aeque gravis imperatori et militi, quod ipse honos laborem leviorem\nfaceret imperatorium.\nsed tamen hoc evenit, ut in\nvulgus insipientium opinio valeat honestatis, cum\nipsam videre non possint. itaque fama et multitudinis\niudicio moventur, cum id honestum putent, quod a\nplerisque laudetur. te autem, si in oculis sis multitudinis, tamen eius iudicio stare nolim nec, quod illa\nputet, idem putare pulcherrimum. tuo tibi iudicio est\nutendum; tibi si recta probanti placebis, tum non\nmodo tete viceris, quod paulo ante praecipiebam,\nsed omnis et omnia.\nhoc igitur tibi propone: amplitudinem animi et quasi quandam exaggerationem\nquam altissimam animi, quae maxime eminet contemnendis et despiciendis doloribus, unam esse omnium\nrem pulcherrimam, eoque pulchriorem, si vacet populo neque plausum captans se tamen ipsa delectet.\nquin etiam mihi quidem laudabiliora videntur omnia,\nquae sine venditatione et sine populo teste fiunt, non\nquo fugiendus sit—omnia enim bene facta in luce\nse conlocari volunt—, sed tamen nullum theatrum\nvirtuti conscientia maius est.\nAtque in primis meditemur illud, ut haec patientia\ndolorum, quam saepe iam animi intentione dixi esse\nfirmandam, in omni genere se aequabilem praebeat.\nsaepe enim multi, qui aut propter victoriae cupiditatem aut propter gloriae aut etiam, ut ius suum et libertatem tenerent, volnera exceperunt fortiter et tulerunt, idem omissa contentione dolorem morbi ferre\nnon possunt; neque enim illum, quem facile tulerant,\nratione aut sapientia tulerant, sed studio potius et\ngloria. itaque barbari quidam et inmanes ferro decertare acerrume possunt, aegrotare viriliter non queunt. Graeci autem homines, non satis animosi, prudentes, ut est captus hominum, satis, hostem aspicere non possunt: eidem morbos toleranter atque humane ferunt. at Cimbri et Celtiberi in proeliis exultant, lamentantur in morbo. nihil enim potest esse\naequabile, quod non a certa ratione proficiscatur.\nsed\ncum videas eos, qui aut studio aut opinione ducantur,\nin eo persequendo atque adipiscendo dolore non\nfrangi, debes existimare aut non esse malum dolorem\naut, etiamsi, quicquid asperum alienumque natura\nsit, id appellari placeat malum, tantulum tamen esse,\nut a virtute ita obruatur, ut nusquam\nappareat. quae\nmeditare quaeso dies et noctes. latius enim manabit\nhaec ratio et aliquanto maiorem locum quam de uno\ndolore occupabit. nam si omnia fugiendae turpitudinis adipiscendaeque honestatis causa faciemus, non\nmodo stimulos doloris, sed etiam fulmina fortunae\ncontemnamus\nlicebit, praesertim cum paratum sit illud ex hesterna disputatione perfugium.\nut enim si\ncui naviganti, praedones si\ninsequantur, deus qui\ndixerit: eice te navi; praesto est qui excipiat: vel delphinus, ut Arionem Methymnaeum, vel equi Pelopis\nilli Neptunii, qui per undas currus suspensos rapuisse dicuntur, excipient te et quo velis perferent, omnem omittat timorem, sic urguentibus asperis et odiosis doloribus, si tanti sint, ut ferendi non sint, quo sit\nconfugiendum, tu vides.\nHaec fere hoc tempore putavi esse dicenda. sed\ntu fortasse in sententia permanes.\nMinime vero, meque biduo duarum rerum, quas\nmaxime timebam, spero liberatum metu.\nCras ergo ad clepsydram; sic enim diximus, et tibi\nhoc video non posse deberi.\nIta prorsus; et illud quidem ante meridiem, hoc\neodem tempore.\nSic faciemus tuisque optumis studiis obsequemur.\nQuidnam esse, Brute, causae putem, cur, cum constemus ex animo et corpore, corporis curandi tuendique causa quaesita sit ars atque eius utilitas deorum inmortalium inventioni consecrata, animi autem\nmedicina nec tam desiderata sit, ante quam inventa,\nnec tam culta, posteaquam cognita est, nec tam multis grata et probata, pluribus etiam suspecta et invisa?\nan quod corporis gravitatem et dolorem animo iudicamus, animi morbum corpore non sentimus? ita fit ut\nanimus de se ipse tum iudicet, cum id ipsum, quo\niudicatur, aegrotet.\nQuodsi talis nos natura genuisset,\nut eam ipsam intueri et perspicere eademque optima\nduce cursum vitae conficere possemus, haut\n\nerat sane\nquod quisquam rationem ac doctrinam requireret. nunc\nparvulos nobis dedit igniculos, quos celeriter malis\nmoribus opinionibusque depravati sic restinguimus, ut\nnusquam naturae lumen appareat. sunt enim ingeniis\n\nnostris semina innata virtutum, quae si adolescere liceret, ipsa nos ad beatam vitam natura perduceret. nunc\nautem, simul atque editi in lucem et suscepti sumus,\nin omni continuo pravitate et in summa opinionum perversitate versamur, ut paene cum lacte nutricis errorem\nsuxisse videamur. cum vero parentibus redditi, dein\nmagistris traditi sumus, tum ita variis imbuimur erroribus, ut vanitati veritas et opinioni confirmatae natura\nipsa cedat.\naccedunt etiam poÃ«tae, qui cum magnam\nspeciem doctrinae sapientiaeque prae se tulerunt,\naudiuntur leguntur ediscuntur et inhaerescunt penitus\nin mentibus. cum vero eodem quasi maxumus quidam\nmagister populus accessit atque omnis undique ad vitia\nconsentiens multitudo, tum plane inficimur opinionum\npravitate a naturaque desciscimus, ut nobis optime naturae vim vidisse videantur, qui nihil melius homini,\nnihil magis expetendum, nihil praestantius honoribus,\nimperiis, populari gloria iudicaverunt. ad quam fertur\noptumus quisque veramque illam honestatem expetens,\nquam unam natura maxime anquirit, in summa inanitate versatur consectaturque nullam eminentem effigiem virtutis, sed adumbratam imaginem gloriae. est\nenim gloria solida quaedam res et expressa, non adumbrata; ea est consentiens laus bonorum, incorrupta vox\nbene iudicantium de excellenti virtute, ea virtuti resonat\n\ntamquam imago; quae quia recte factorum plerumque comes est, non est bonis viris repudianda.\nilla\nautem, quae se eius imitatricem esse volt, temeraria\natque inconsiderata et plerumque peccatorum vitiorumque laudatrix, fama popularis, simulatione honestatis\nformam eius pulchritudinemque corrumpit. qua caecitate homines, cum quaedam etiam praeclara cuperent\neaque nescirent nec ubi nec qualia essent, funditus\nalii everterunt suas civitates, alii ipsi occiderunt. atque\nhi quidem optuma petentes non tam voluntate quam\ncursus errore falluntur. quid? qui pecuniae cupiditate,\nqui voluptatum libidine feruntur, quorumque ita perturbantur animi, ut non multum absint ab insania, quod\ninsipientibus contingit omnibus, is nullane est adhibenda curatio? utrum quod minus noceant animi\naegrotationes quam corporis, an quod corpora curari\npossint, animorum medicina nulla sit?\nat et morbi perniciosiores pluresque sunt animi quam corporis; hi\nenim ipsi odiosi sunt, quod ad animum pertinent\neumque sollicitant,\nanimusque aeger, ut ait Ennius,\nsemper errat neque pati neque perpeti potest, cupere\nnumquam desinit. quibus duobus morbis, ut omittam\nalios, aegritudine et cupiditate, qui tandem possunt\nin corpore esse graviores? qui vero probari potest\nut sibi mederi animus non possit, cum ipsam medicinam corporis animus invenerit, cumque ad corporum sanationem multum ipsa corpora et natura valeat\nnec omnes, qui curari se passi sint, continuo etiam\nconvalescant, animi autem, qui se sanari voluerint\npraeceptisque sapientium paruerint, sine ulla dubitatione sanentur?\nest profecto animi medicina, philosophia; cuius auxilium non ut in corporis morbis petendum est foris, omnibusque opibus viribus, ut nosmet ipsi nobis mederi possimus, elaborandum est.\nQuamquam de universa philosophia, quanto opere\net expetenda esset et colenda, satis, ut arbitror, dictum\nest in Hortensio. de maxumis autem rebus nihil fere\nintermisimus postea nec disputare nec scribere. his\nautem libris exposita sunt ea quae a nobis cum familiaribus nostris in Tusculano erant disputata. sed quo\nniam duobus superioribus de morte et de dolore dictum est, tertius dies disputationis hoc tertium volumen efficiet.\nut enim in Academiam nostram descendimus inclinato iam in postmeridianum tempus die,\npoposci eorum aliquem, qui aderant, causam disserendi.\ntum res acta sic est:\nVidetur mihi cadere in sapientem aegritudo.\n\nNum reliquae quoque perturbationes animi, formidines libidines iracundiae? haec enim fere sunt eius\nmodi, quae Graeci pa/qh\nappellant; ego poteram morbos, et id verbum esset e verbo, sed in consuetudinem nostram non caderet. nam misereri, invidere, gestire, laetari, haec omnia morbos Graeci appellant,\nmotus animi rationi non obtemperantis, nos autem hos\neosdem motus concitati animi recte, ut opinor, perturbationes dixerimus, morbos autem non satis usitate,\n\nnisi quid aliud tibi videtur.\n\nMihi vero isto modo.\nHaecine igitur cadere in sapientem putas?\nProrsus existimo.\nNe ista gloriosa sapientia non magno aestimanda\nest, siquidem non multum differt ab insania.\nQuid? tibi omnisne animi commotio videtur insania?\nNon mihi quidem soli, sed, id quod admirari saepe\nsoleo, maioribus quoque nostris hoc ita visum intellego\nmultis saeculis ante Socratem, a quo haec omnis, quae\nest de vita et de moribus, philosophia manavit.\nQuonam tandem modo?\nQuia nomen insaniae significat mentis aegrotationem et morbum, id est insanitatem et aegrotum animum, quam appellarunt insaniam.\n(omnis autem perturbationes animi morbos philosophi appellant negantque stultum quemquam his morbis vacare. qui autem in\nmorbo sunt, sani non sunt; et omnium insipientium\nanimi in morbo sunt: omnes insipientes igitur insaniunt). sanitatem enim animorum positam in tranquillitate quadam constantiaque censebant; his rebus mentem vacuam appellarunt insaniam, propterea quod in\nperturbato animo sicut in corpore sanitas esse non\nposset.\nnec minus illud acute, quod animi adfectionem lumine mentis carentem nominaverunt amentiam\neandemque dementiam. ex quo intellegendum est eos\nqui haec rebus nomina posuerunt sensisse hoc idem,\nquod a Socrate acceptum diligenter Stoici retinuerunt,\nomnis insipientes esse non sanos. qui est enim animus in aliquo morbo—morbos autem hos perturbatos\nmotus, ut modo dixi, philosophi appellant—, non magis\nest sanus quam id corpus quod in morbo est. ita fit\nut sapientia sanitas sit animi, insipientia autem quasi\ninsanitas quaedam, quae est insania eademque dementia; multoque melius haec notata sunt verbis Latinis\nquam Graecis.\nquod aliis quoque multis locis reperietur; sed id alias, nunc, quod instat. totum igitur id\nquod quaerimus quid et quale sit, verbi vis ipsa declarat. eos enim sanos quoniam intellegi necesse est, quorum mens motu quasi morbo perturbata nullo sit, qui\ncontra adfecti sint, hos insanos appellari necesse est.\nitaque nihil melius, quam quod est in consuetudine sermonis Latini, cum exisse ex potestate dicimus eos,\nqui ecfrenati feruntur aut libidine aut iracundia—\nquamquam ipsa iracundia libidinis est pars; sic enim\ndefinitur: iracundia ulciscendi libido—; qui igitur\nexisse ex potestate dicuntur, idcirco dicuntur, quia non\nsint in potestate mentis, cui regnum totius animi a\nnatura tributum est. Graeci autem mani/an\nunde appellent, non facile dixerim; eam tamen ipsam distinguimus nos melius quam illi. hanc enim insaniam, quae\niuncta stultitiae patet latius, a furore disiungimus.\nGraeci volunt illi quidem, sed parum valent verbo:\nquem nos furorem, melagxoli/an\nilli vocant; quasi vero\natra bili solum mens ac non saepe vel iracundia graviore vel timore vel dolore moveatur; quo genere Athamantem Alcmaeonem Aiacem Orestem furere dicimus.\nqui ita sit adfectus, eum dominum esse rerum suarum\nvetant duodecim tabulae; itaque non est scriptum si\ninsanus, sed si furiosus escit. stultitiam enim censuerunt constantia, id est sanitate, vacantem posse\ntamen tueri mediocritatem officiorum et vitae communem cultum atque usitatum; furorem autem esse rati\nsunt mentis ad omnia caecitatem. quod cum maius\nesse videatur quam insania, tamen eius modi est, ut\nfuror in sapientem cadere possit, non possit insania.\n\nsed haec alia quaestio est; nos ad propositum revertamur.\nCadere, opinor, in sapientem aegritudinem tibi\ndixisti videri.\nEt vero ita existimo.\nHumanum id quidem, quod ita existumas. non enim\nsilice nati sumus, sed est naturale in animis tenerum\nquiddam atque molle, quod aegritudine quasi tempestate quatiatur, nec absurde Crantor ille, qui in\n\nnostra Academia vel in primis fuit nobilis, minime\ninquit\nadsentior is qui istam nescio quam indolentiam magno opere laudant, quae nec potest ulla esse\nnec debet. ne aegrotus sim; si\ninquit fuero, sensus\nadsit, sive secetur quid sive avellatur a corpore. nam\nistuc nihil dolere non sine magna mercede contingit\ninmanitatis in animo, stuporis in corpore.\nsed videamus ne haec oratio sit hominum adsentantium nostrae\ninbecillitati et indulgentium mollitudini; nos autem\naudeamus non solum ramos amputare miseriarum, sed\nomnis radicum fibras evellere. tamen aliquid relinquetur fortasse; ita sunt altae stirpes stultitiae; sed relinquetur id solum quod erit necessarium. Illud quidem\nsic habeto, nisi sanatus animus sit, quod sine philosophia fieri non potest, finem miseriarum nullum fore.\nquam ob rem, quoniam coepimus, tradamus nos ei curandos: sanabimur, si volemus. et progrediar quidem\nlongius: non enim de aegritudine solum, quamquam id\nquidem primum, sed de omni animi, ut ego posui, perturbatione, morbo, ut Graeci volunt, explicabo. et\nprimo, si placet, Stoicorum more agamus, qui breviter\nastringere solent argumenta; deinde nostro instituto\nvagabimur.\nQui fortis est, idem est fidens (quoniam confidens\nmala consuetudine loquendi in vitio ponitur, ductum\nverbum a confidendo, quod laudis est). qui autem est\nfidens, is profecto non extimescit; discrepat enim a\ntimendo confidere. atqui, in quem cadit aegritudo, in\neundem timor; quarum enim rerum praesentia sumus\nin aegritudine, easdem inpendentes et venientes timemus. ita fit ut fortitudini aegritudo repugnet. veri\nsimile est igitur, in quem cadat aegritudo, cadere in\neundem timorem et infractionem quidem animi et demissionem. quae in quem cadunt, in eundem cadit, ut\nserviat, ut victum, si quando, se esse fateatur. quae\nqui recipit, recipiat idem necesse est timiditatem et\nignaviam. non cadunt autem haec in virum fortem:\nigitur ne aegritudo quidem. at nemo sapiens nisi fortis:\nnon cadet ergo in sapientem aegritudo.\nPraeterea necesse est, qui fortis sit, eundem esse magni animi; qui\nmagni animi sit, invictum; qui invictus sit, eum res\nhumanas despicere atque infra se positas arbitrari. despicere autem nemo potest eas res, propter quas aegritudine adfici potest; ex quo efficitur fortem virum aegritudine numquam adfici. omnes autem sapientes fortes:\nnon cadit igitur in sapientem aegritudo. Et quem ad\nmodum oculus conturbatus non est probe adfectus ad\nsuum munus fungendum, et reliquae partes totumve\ncorpus statu cum est motum, deest officio suo et muneri,\n\nsic conturbatus animus non est aptus ad exequendum munus suum. munus autem animi est ratione bene\nuti; et sapientis animus ita semper adfectus est, ut\nratione optime utatur; numquam igitur est perturbatus.\nat aegritudo perturbatio est animi: semper igitur ea\nsapiens vacabit.\nVeri etiam simile illud est, qui sit temperans—\nquem Graeci sw/frona appellant eamque virtutem\nswfrosu/nhn vocant, quam soleo equidem tum temperantiam, tum moderationem appellare, non numquam etiam modestiam; sed haud scio an recte ea\nvirtus frugalitas appellari possit, quod angustius apud\nGraecos valet, qui frugi homines xrhsi/mous appellant,\nid est tantum modo utilis; at illud est latius; omnis\nenim abstinentia, omnis innocentia (quae apud Graecos usitatum nomen nullum habet, sed habere potest\na)bla/beian; nam est innocentia adfectio talis animi\nquae noceat nemini)—reliquas etiam virtutes frugalitas continet. quae nisi tanta esset, et si is angustiis,\nquibus plerique putant, teneretur, numquam esset L.\nPisonis cognomen tanto opere laudatum.\nsed quia, nec\nqui propter metum praesidium reliquit, quod est ignaviae, nec qui propter avaritiam clam depositum non\nreddidit, quod est iniustitiae, nec qui propter temeritatem male rem gessit, quod est stultitiae, frugi appellari solet, eo tris virtutes, fortitudinem iustitiam prudentiam, frugalitas complexa est (etsi hoc quidem\ncommune est virtutum; omnes enim inter se nexae\net iugatae sunt): reliqua igitur et quarta virtus sit ipsa\nfrugalitas. eius enim videtur esse proprium motus animi adpetentis regere et sedare semperque adversantem\nlibidini moderatam in omni re servare constantiam. cui\ncontrarium vitium nequitia dicitur.\nfrugalitas, ut opinor, a fruge, qua nihil melius e terra, nequitia ab eo\n(etsi erit hoc fortasse durius, sed temptemus: lusisse\nputemur, si nihil sit) ab eo, quod nequicquam est in\ntali homine, ex quo idem nihili\ndicitur.â€”qui sit frugi\nigitur vel, si mavis, moderatus et temperans, eum\nnecesse est esse constantem; qui autem constans, quietum; qui quietus, perturbatione omni vacuum, ergo\netiam aegritudine. et sunt illa sapientis: aberit igitur\na sapiente aegritudo.\nItaque non inscite Heracleotes Dionysius ad ea disputat, quae apud Homerum Achilles queritur hoc, ut\nopinor, modo:\nCorque meum penitus turgescit tristibus iris,\nCum decore atque omni me orbatum laude recordor.\nnum manus adfecta recte est, cum in tumore est, aut\nnum aliud quodpiam membrum tumidum ac turgidum\nnon vitiose se habet?\nsic igitur inflatus et tumens\nanimus in vitio est. sapientis autem animus semper\nvacat vitio, numquam turgescit, numquam tumet; at\nirati animus eius modi est: numquam igitur sapiens\nirascitur. nam si irascitur, etiam concupiscit; proprium\nest enim irati cupere, a quo laesus videatur, ei quam\nmaxumum dolorem inurere. qui autem id concupierit,\neum necesse est, si id consecutus sit, magno opere\nlaetari. ex quo fit, ut alieno malo gaudeat; quod\nquoniam non cadit in sapientem, ne ut irascatur quidem cadit. sin autem caderet in sapientem aegritudo,\ncaderet etiam iracundia; qua quoniam vacat, aegritudine etiam vacabit.\nEtenim si sapiens in aegritudinem incidere posset, posset etiam in misericordiam,\nposset in invidentiam (non dixi invidiam, quae tum\nest, cum invidetur; ab invidendo autem invidentia\nrecte dici potest, ut effugiamus ambiguum nomen invidiae. quod verbum ductum est a nimis intuendo fortunam alterius, ut est in Melanippo: quisnam florem\nliberum invidit meum? male Latine videtur, sed praeclare Accius; ut enim videre, sic invidere florem\n\nrectius quam flori. nos consuetudine prohibemur;\npoëta ius suum tenuit et dixit audacius)—cadit igitur\nin eundem et misereri et invidere. nam qui dolet rebus\nalicuius adversis, idem alicuius etiam secundis dolet,\nut Theophrastus interitum deplorans Callisthenis sodalis sui, rebus Alexandri prosperis angitur, itaque\ndicit Callisthenem incidisse in hominem summa potentia summaque fortuna, sed ignarum quem ad modum\nrebus secundis uti conveniret. atqui, quem ad modum\nmisericordia aegritudo est ex alterius rebus adversis,\nsic invidentia aegritudo est ex alterius rebus secundis.\nin quem igitur cadit misereri, in eundem etiam invidere; non cadit autem invidere in sapientem: ergo\nne misereri quidem. quodsi aegre ferre\nsapiens soleret, misereri etiam soleret. abest ergo a sapiente aegritudo.\nHaec sic dicuntur a Stoicis concludunturque contortius. sed latius aliquando dicenda sunt et diffusius;\nsententiis tamen utendum eorum potissimum, qui\nmaxime forti et, ut ita dicam, virili utuntur ratione\natque sententia. nam Peripatetici, familiares nostri,\nquibus nihil est uberius, nihil eruditius, nihil gravius,\nmediocritates vel perturbationum vel morborum animi\nmihi non sane probant. omne enim malum, etiam\nmediocre, malum est; nos autem id agimus, ut id in\nsapiente nullum sit omnino. nam ut corpus, etiamsi\nmediocriter aegrum est, sanum non est, sic in animo\nista mediocritas caret sanitate. itaque praeclare nostri,\nut alia multa, molestiam sollicitudinem angorem propter similitudinem corporum aegrorum aegritudinem\nnominaverunt.\nhoc propemodum verbo Graeci omnem\nanimi perturbationem appellant; vocant enim pa/qos,\nid est morbum, quicumque est motus in animo turbidus. nos melius: aegris enim corporibus simillima\nanimi est aegritudo, at non similis aegrotationis est\nlibido, non inmoderata laetitia, quae est voluptas\nanimi elata et gestiens. ipse etiam metus non est\nmorbi admodum similis, quamquam aegritudini est finitimus, sed proprie, ut aegrotatio in corpore, sic aegritudo\n\nin animo nomen habet non seiunctum a dolore. doloris huius igitur origo nobis explicanda est, id est causa\nefficiens aegritudinem in animo tamquam aegrotationem in corpore. nam ut medici causa morbi inventa\ncurationem esse inventam putant, sic nos causa aegritudinis reperta medendi facultatem reperiemus.\nEst igitur causa omnis in opinione, nec vero aegritudinis solum, sed etiam reliquarum omnium perturbationum, quae sunt genere quattuor, partibus plures.\nnam cum omnis perturbatio sit animi motus vel rationis expers vel rationem aspernans vel rationi non\noboediens, isque motus aut boni aut mali opinione\ncitetur bifariam, quattuor perturbationes aequaliter\ndistributae sunt. nam duae sunt ex opinione boni;\nquarum altera, voluptas gestiens, id est praeter\nmodum elata laetitia, opinione praesentis magni alicuius boni, altera, cupiditas, quae recte vel libido\ndici potest, quae est inmoderata adpetitio opinati\nmagni boni rationi non obtemperans,\nâ€”ergo haec duo\ngenera, voluptas gestiens et libido, bonorum opinione\nturbantur, ut duo reliqua, metus et aegritudo, malorum. nam et metus opinio magni mali inpendentis et aegritudo est opinio magni mali praesentis,\net quidem recens opinio talis mali, ut in eo rectum\n\nvideatur esse angi, id autem est, ut\nis qui doleat\noportere opinetur se dolere. his autem perturbationibus, quas in\nvitam hominum stultitia quasi quasdam\nFurias inmittit atque incitat, omnibus viribus atque\nopibus repugnandum est, si volumus hoc, quod datum\nest vitae, tranquille placideque traducere.\nSed cetera alias; nunc aegritudinem, si possumus, depellamus. id enim sit propositum, quandoquidem eam\ntu videri tibi in sapientem cadere dixisti, quod ego nullo modo existimo; taetra enim res est, misera, detestabilis, omni contentione, velis, ut ita dicam, remisque\nfugienda.\nqualis enim tibi ille videtur\nTa/ntalo progna/tus, Pelope na/tus, qui quondam a/ socru\nOe/nomao rege Hi/ppodameam ra/ptis nanctus nu/ptiis—?\nIovis iste quidem pronepos. tamne ergo abiectus tamque fractus?\nNoli/te inquit hospite/s ad me adi/re, ilico i/stic,\n\nNe co/ntagio/ mea boni/s umbrave o/bsit.Tanta vis sce/leris in co/rpore hae/ret.\ntu te, Thyesta, damnabis orbabisque luce propter vim\nsceleris alieni? quid? illum filium Solis nonne patris\nipsius luce indignum putas?\nRefu/gere oculi, co/rpus macie exta/buit,\n\nLacrimae/ peredere u/more exangui/s genas,\nSitum i/nter oris bárba paedore hórrida atque\nIntónsa infuscat péctus inluvié scabrum.\nhaec mala, o stultissime Aeeta, ipse tibi addidisti;\nnon inerant in is quae tibi casus invexerat, et quidem inveterato malo, cum tumor animi resedisset—est\nautem aegritudo, ut docebo, in opinione mali recentis\n—; sed maeres videlicet regni desiderio, non filiae.\nillam enim oderas, et iure fortasse; regno non aequo\nanimo carebas. est autem inpudens luctus maerore se\nconficientis, quod imperare non liceat liberis.\nDionysius quidem tyrannus Syracusis expulsus Corinthi pueros docebat: usque eo imperio carere non poterat. Tarquinio vero quid impudentius, qui bellum gereret cum\nis qui eius non tulerant superbiam? is cum restitui\nin regnum nec Veientium nec Latinorum armis potuisset, Cumas contulisse se dicitur inque ea urbe\nsenio et aegritudine esse confectus. Hoc tu igitur\ncenses sapienti accidere posse, ut aegritudine opprimatur, id est miseria? nam cum omnis perturbatio miseria est, tum carnificina est aegritudo. habet ardorem\nlibido, levitatem laetitia gestiens, humilitatem metus,\nsed aegritudo maiora quaedam, tabem cruciatum adflictationem foeditatem, lacerat exest animum planeque conficit. hanc nisi exuimus sic ut abiciamus, miseria\ncarere non possumus.\nAtque hoc quidem perspicuum est, tum aegritudinem existere, cum quid ita visum sit, ut magnum quoddam\n\nmalum adesse et urgere videatur. Epicuro autem\nplacet opinionem mali aegritudinem esse natura, ut,\nquicumque intueatur in aliquod maius malum, si id\nsibi accidisse opinetur, sit continuo in aegritudine. Cyrenaici non omni malo aegritudinem effici censent, sed\ninsperato et necopinato malo. est id quidem non mediocre ad aegritudinem augendam: videntur enim omnia repentina graviora. ex hoc et illa iure laudantur:\nE/go cum genui, tu/m morituros sci/vi et ei rei su/stuli.Prae/terea ad Troia/m cum misi ob de/fendendam Grae/ciam,Sci/bam me in morti/ferum bellum, no/n in epulas mi/ttere.\nhaec igitur praemeditatio futurorum malorum lenit\neorum adventum, quae venientia longe ante videris.\nitaque apud Euripiden a Theseo dicta laudantur; licet\nenim, ut saepe facimus, in Latinum illa convertere:\nNam qui hae/c audita a do/cto meminisse/m viro,Futu/ras mecum co/mmentabar mi/serias:Aut mo/rtem acerbam aut e/xili maesta/m fugamAut se/mper aliquam mo/lem meditaba/r mali,Ut, si/ qua invecta di/ritas casu/ foret,Ne me i/nparatum cu/ra lacerare/t repens.\nquod autem Theseus a docto se audisse dicit, id de\nse ipso loquitur Euripides. fuerat enim auditor Anaxagorae, quem ferunt nuntiata morte filii dixisse: sciebam me genuisse mortalem. quae vox declarat is esse\nhaec acerba, quibus non fuerint cogitata. ergo id quidem non dubium, quin omnia, quae mala putentur, sint\ninprovisa graviora. itaque quamquam non haec una\nres efficit maximam aegritudinem, tamen, quoniam\nmultum potest provisio animi et praeparatio ad minuendum dolorem, sint semper omnia homini humana\nmeditata. et nimirum haec est illa praestans et divina\nsapientia, et perceptas penitus et pertractatas res\nhumanas habere, nihil admirari, cum acciderit, nihil,\nante quam evenerit, non evenire posse arbitrari.\nQuam ob rem o/mnis, cum secu/ndae res sunt ma/xume, tum ma/xume\n\nMedita/ri secum opo/rtet, quo pacto a/dversam aerumna/m ferant.\nPeri/cla, damna pe/regre rediens se/mper secum co/gitet,\nAut fi/li peccatum au/t uxoris mo/rtem aut morbum fi/liae,Commu/nia esse haec, ne/ quid horum umquam a/ccidat animo/ novum;\nQuicqui/d praeter spem eve/niat, omne id de/putare esse i/n lucro.\n\n\nergo hoc Terentius a philosophia sumptum cum tam\ncommode dixerit, nos, e quorum fontibus id haustum\nest, non et dicemus hoc melius et constantius sentiemus?\nhic est enim ille voltus semper idem, quem dicitur Xanthippe praedicare solita in viro suo fuisse Socrate:\n\neodem semper se vidisse exeuntem illum domo\net revertentem. Nec vero ea frons erat, quae M. Crassi\nillius veteris, quem semel ait in omni vita risisse Lucilius, sed tranquilla et serena; sic enim accepimus.\niure autem erat semper idem voltus, cum mentis, a\nqua is fingitur, nulla fieret mutatio. quare accipio\nequidem a Cyrenaicis haec arma contra casus et eventus, quibus eorum advenientes impetus diuturna praemeditatione frangantur, simulque iudico malum illud\nopinionis esse, non naturae; si enim in re esset, cur\nfierent provisa leviora?\nSed est, isdem de rebus quod dici possit subtilius,\nsi prius Epicuri sententiam viderimus. qui censet\nnecesse esse omnis in aegritudine esse, qui se in malis\nesse arbitrentur, sive illa ante provisa et expectata\nsint sive inveteraverint. nam neque vetustate minui\nmala nec fieri praemeditata leviora, stultamque etiam\nesse meditationem futuri mali aut fortasse ne futuri\nquidem: satis esse odiosum malum omne, cum venisset; qui autem semper cogitavisset accidere posse\naliquid adversi, ei fieri illud sempiternum malum; si\nvero ne futurum quidem sit, frustra suscipi miseriam\nvoluntariam; ita semper angi aut accipiendo aut cogitando malo.\nLevationem autem aegritudinis in duabus\nrebus ponit, avocatione a cogitanda molestia et revocatione ad contemplandas voluptates. parere enim\ncenset animum rationi posse et, quo illa ducat, sequi.\nvetat igitur ratio intueri molestias, abstrahit ab acerbis\n\ncogitationibus, hebetem aciem ad miserias contemplandas facit; a quibus cum cecinit receptui, inpellit rursum et incitat ad conspiciendas totaque\nmente contrectandas varias voluptates, quibus ille et\npraeteritarum memoria et spe consequentium sapientis vitam refertam putat. Haec nostro more nos diximus, Epicurii dicunt suo; sed quae dicant, videamus,\nquo modo, neglegamus.\nPrincipio male reprehendunt praemeditationem rerum futurarum. nihil est enim quod tam optundat elevetque aegritudinem quam perpetua in omni vita cogitatio nihil esse quod non accidere possit, quam meditatio condicionis humanae, quam vitae lex commentatioque parendi, quae non hoc adfert, ut semper\nmaereamus, sed ut numquam. neque enim, qui rerum\nnaturam, qui vitae varietatem, qui inbecillitatem generis humani cogitat, maeret, cum haec cogitat, sed\ntum vel maxime sapientiae fungitur munere: utrumque enim consequitur, ut et considerandis rebus humanis proprio philosophiae fruatur officio et adversis\ncasibus triplici consolatione sanetur, primum quod\nnihil ei accidit nisi quod posse accidere diu cogitaverit, quae cogitatio una maxime molestias omnis\nextenuat et diluit, deinde quod humana humane ferenda intellegit, postremo quod videt malum nullum\nesse nisi culpam, culpam autem nullam esse, cum id,\nquod ab homine non potuerit praestari, evenerit.\nNam revocatio illa, quam adfert, cum a contuendis\nnos malis avocat, nulla est. non est enim in nostra\npotestate fodicantibus is rebus, quas malas esse opinemur, dissimulatio vel oblivio: lacerant, vexant, stimulos admovent, ignis adhibent, respirare non sinunt,\net tu oblivisci iubes, quod contra naturam est, qui,\nquod a natura datum est, auxilium extorqueas inveterati doloris? est enim tarda illa quidem medicina,\nsed tamen magna, quam adfert longinquitas et dies.\nIubes me bona cogitare, oblivisci malorum. diceres\naliquid, et magno quidem philosopho dignum, si ea\nbona esse sentires, quae essent homine dignissima.\nPythagoras mihi si diceret aut Socrates aut Plato:\nquid iaces aut quid maeres aut cur succumbis cedisque fortunae?\n\nquae pervellere te forsitan potuerit et\npungere, non potuit certe vires frangere. magna vis\nest in virtutibus; eas excita, si forte dormiunt. iam\ntibi aderit princeps fortitudo, quae te animo tanto\nesse coget, ut omnia, quae possint homini evenire,\ncontemnas et pro nihilo putes. aderit temperantia,\nquae est eadem moderatio, a me quidem paulo ante\nappellata frugalitas, quae te turpiter et nequiter facere\nnihil patietur. quid est autem nequius aut turpius\necfeminato viro? ne iustitia quidem sinet te ista\nfacere, cui minimum esse videtur in hac causa loci;\nquae tamen ita dicet dupliciter esse te iniustum, cum\net alienum adpetas, qui mortalis natus condicionem\npostules inmortalium et graviter feras te, quod utendum\n\nacceperis, reddidisse.\nprudentiae vero quid respondebis docenti virtutem sese esse contentam, quo\nmodo ad bene vivendum, sic etiam ad beate? quae\nsi extrinsecus religata pendeat et non et oriatur a se\net rursus ad se revertatur et omnia sua complexa\nnihil quaerat aliunde, non intellego, cur aut verbis\ntam vehementer ornanda aut re tantopere expetenda\nvideaturâ€”ad haec bona me si revocas, Epicure,\npareo, sequor, utor te ipso duce, obliviscor etiam malorum, ut iubes, eoque facilius, quod ea ne in malis\nquidem ponenda censeo. sed traducis cogitationes\nmeas ad voluptates. quas? corporis, credo, aut quae\npropter corpus vel recordatione vel spe cogitentur.\nnum quid est aliud? rectene interpretor sententiam\ntuam? solent enim isti negare nos intellegere, quid\ndicat Epicurus.\nhoc dicit, et hoc ille acriculus me audiente Athenis senex Zeno, istorum acutissimus, contendere et magna voce dicere solebat: eum esse beatum, qui praesentibus voluptatibus frueretur confideretque se fruiturum aut in omni aut in magna parte\nvitae dolore non interveniente, aut si interveniret, si\nsummus foret, futurum brevem, sin productior, plus\nhabiturum iucundi quam mali; haec cogitantem fore\nbeatum, praesertim cum et ante perceptis bonis contentus esset et nec mortem nec deos extimesceret.\nhabes formam Epicuri vitae beatae verbis Zenonis expressam, nihil ut possit negari.\n\nQuid ergo?\nhuiusne vitae propositio et cogitatio\naut Thyestem levare poterit aut Aeetam, de quo paulo\nante dixi, aut Telamonem pulsum patria exulantem\natque egentem? in quo haec admiratio fiebat:\nHi/cine est ille Te/lamon, modo quem glo/ria ad caelum e/xtulit,Quem a/spectabant, cui/us ob os Grai o/ra obverteba/nt sua?\nquodsi cui, ut ait idem, simul animus cum re concidit\n, a gravibus illis antiquis philosophis petenda\nmedicina est, non\nab his voluptariis. quam enim isti\nbonorum copiam dicunt? fac sane esse summum bonum non dolere—quamquam id non vocatur voluptas, sed non necesse est nunc omnia—: idne est, quo\ntraducti luctum levemus? sit sane summum malum\ndolere: in eo igitur qui non est, si malo careat, continuone fruitur summo bono?\nQuid tergiversamur,\nEpicure, nec fatemur eam nos dicere voluptatem,\nquam tu idem, cum os perfricuisti, soles dicere? sunt\nhaec tua verba necne? in eo quidem libro, qui continet omnem disciplinam tuam,—fungar enim iam\ninterpretis munere, ne quis me putet fingere—dicis\nhaec: nec equidem habeo, quod intellegam bonum\nillud, detrahens eas voluptates quae sapore percipiuntur, detrahens eas quae rebus percipiuntur veneriis, detrahens eas quae auditu e cantibus, detrahens\neas etiam quae ex formis percipiuntur oculis suavis\nmotiones, sive quae aliae voluptates in toto homine\ngignuntur quolibet sensu. nec vero ita dici potest, mentis laetitiam solam esse in bonis. laetantem enim mentem ita novi: spe eorum omnium, quae supra dixi, fore\nut natura is potiens dolore careat.\natque haec quidem\nhis verbis, quivis ut intellegat, quam voluptatem norit\nEpicurus. deinde paulo infra: saepe quaesivi inquit\nex is qui appellabantur sapientes, quid haberent quod\nin bonis relinquerent, si illa detraxissent, nisi si vellent\nvoces inanis fundere: nihil ab is potui cognoscere. qui\nsi virtutes ebullire volent et sapientias, nihil aliud dicent nisi eam viam, qua efficiantur eae voluptates quas\nsupra dixi.\nquae secuntur, in eadem sententia sunt,\ntotusque liber, qui est de summo bono, refertus est et\nverbis et sententiis talibus.\nad hancine igitur vitam Telamonem illum revocabis, ut leves aegritudinem, et\nsi quem tuorum adflictum maerore videris, huic acipenserem potius quam aliquem Socraticum libellum dabis?\nhydrauli hortabere ut audiat voces potius quam Platonis? expones, quae spectet, florida et varia? fasciculum ad naris admovebis? incendes odores et sertis\nredimiri iubebis et rosa? si vero aliquid etiamâ€”, tum\nplane luctum omnem absterseris.\nhaec Epicuro confitenda sunt aut ea, quae modo expressa ad verbum\ndixi, tollenda de libro vel totus liber potius abiciundus;\nest enim confertus voluptatibus. Quaerendum igitur,\nquem ad modum aegritudine privemus eum qui\nita dicat:\nPol mi/hi fortuna ma/gis nunc defit qua/m genus.\nNa/mque regnum su/ppetebat mi, u/t scias, quanto e/ loco,Qua/ntis opibus, qui/bus de rebus la/psa fortuna a/ccidat.\n\n\nquid? huic calix mulsi impingendus est, ut plorare\ndesinat, aut aliquid eius modi? ecce tibi ex altera parte\nab eodem poëta; ex opibus summis opis egens, Hector, tuae—huic subvenire debemus; quaerit enim\nauxilium:\nQui/d petam prae/sidi aut e/xequar quo/ve nunc\nAu/xilio e/xili au/t fugae fre/ta sim?A/rce et urbe o/rba sum. quo a/ccidam? quo a/pplicem?Cui/ nec arae pa/triae domi stant, fra/ctae et disiectae/ iacent,Fa/na flamma de/flagrata, to/sti alti stant pa/rietesDe/formati atque a/biete crispa—\nscitis quae sequantur, et illa in primis:\nO pa/ter, o patria, o Pri/ami domus,Saeptum a/ltisono cardi/ne templum!Vidi e/go te adstante ope ba/rbaricaTecti/s caelatis la/queatis,Auro e/bore instructam re/gifice.\no poÃ«tam egregium! quamquam ab his cantoribus\nEuphorionis contemnitur. sentit omnia repentina et necopinata esse graviora; exaggeratis igitur regiis opibus, quae videbantur sempiternae fore, quid adiungit?\nHaec o/mnia vidi infla/mmari,\nPriamo/ vi vitam evi/tari,Iovis a/ram sanguine tu/rpari.\npraeclarum carmen! est enim et rebus et verbis et\nmodis lugubre. Eripiamus huic aegritudinem. quo modo?\n\nconlocemus in culcita plumea, psaltriam adducamus,\ndemus hedycrum,\nodorum incendamus scutellam, dulciculae potionis aliquid videamus et cibi?\nhaec tandem bona sunt, quibus aegritudines gravissumae detrahantur? tu enim paulo ante ne intellegere\nquidem te alia ulla dicebas. revocari igitur oportere a\nmaerore ad cogitationem bonorum conveniret mihi\ncum Epicuro, si, quid esset bonum, conveniret.\nDicet aliquis: quid ergo? tu Epicurum existimas\nista voluisse, aut libidinosas eius fuisse sententias?\nego vero minime; video enim ab eo dici multa severe,\nmulta praeclare. itaque, ut saepe dixi, de acumine\nagitur eius, non de moribus; quamvis spernat voluptates eas quas modo laudavit, ego tamen meminero\nquod videatur ei summum bonum. non enim verbo\nsolum posuit voluptatem, sed explanavit quid diceret:\nsaporem inquit et corporum complexum et ludos\natque cantus et formas eas quibus oculi iucunde moveantur. num fingo, num mentior? cupio refelli. quid\nenim laboro nisi ut veritas in omni quaestione explicetur?\n'at idem ait non crescere voluptatem dolore\ndetracto, summamque esse voluptatem nihil dolere.'\npaucis verbis tria magna peccata: unum, quod secum\nipse pugnat. modo enim ne suspicari quidem se\nquicquam bonum, nisi sensus quasi titillarentur voluptate; nunc autem summam voluptatem esse dolore carere: potestne magis secum ipse pugnare? alterum peccatum, quod, cum in natura tria sint, unum\ngaudere, alterum dolere, tertium nec gaudere nec dolere, hic primum et tertium putat idem esse nec distinguit a non dolendo voluptatem. tertium peccatum commune cum quibusdam, quod, cum virtus maxime expetatur eiusque adipiscendae causa philosophia quaesita\nsit, ille a virtute summum bonum separavit.\n'at laudat\nsaepe virtutem'. et quidem C. Gracchus, cum largitiones maximas fecisset et effudisset aerarium, verbis\ntamen defendebat aerarium. quid verba audiam, cum\nfacta videam? L. Piso ille Frugi semper contra legem\nfrumentariam dixerat. is lege lata consularis ad frumentum accipiundum venerat. animum advertit Gracchus\nin contione Pisonem stantem; quaerit audiente p. R.,\nqui sibi constet, cum ea lege frumentum petat, quam\ndissuaserit.\nnolim inquit mea bona, Gracche, tibi\nviritim dividere libeat, sed, si facias, partem petam.\nparumne declaravit vir gravis et sapiens lege Sempronia patrimonium publicum dissupari? lege orationes\nGracchi, patronum aerarii esse dices.\nnegat Epicurus\niucunde posse vivi, nisi cum virtute vivatur, negat ullam in sapientem vim esse fortunae, tenuem victum antefert copioso, negat ullum esse tempus, quo sapiens\nnon beatus sit. omnia philosopho digna, sed cum voluptate pugnantia. non istam dicit voluptatem. dicat\nquamlibet; nempe eam dicit, in qua virtutis nulla pars\ninsit. age, si voluptatem non intellegimus, ne dolorem\nquidem? nego igitur eius esse, qui dolore summum\nmalum metiatur, mentionem facere virtutis.\nEt queruntur quidam Epicurei, viri optimi—nam\nnullum genus est minus malitiosum—, me studiose\ndicere contra Epicurum. ita credo, de honore aut de\ndignitate contendimus. mihi summum in animo bonum videtur, illi autem in corpore, mihi in virtute, illi\nin voluptate. et illi pugnant, et quidem vicinorum fidem\nimplorant—multi autem sunt, qui statim convolent\n—; ego sum is qui dicam me non laborare, actum habiturum, quod egerint.\nquid enim? de bello Punico agitur? de quo ipso cum aliud M. Catoni, aliud L. Lentulo videretur, nulla inter eos concertatio umquam fuit.\nhi nimis iracunde agunt, praesertim cum ab is non sane\nanimosa defendatur sententia, pro qua non in senatu,\nnon in contione, non apud exercitum neque ad censores\ndicere audeant. sed cum istis alias, et eo quidem animo, nullum ut certamen instituam, verum dicentibus facile cedam; tantum admonebo, si maxime verum sit ad\ncorpus omnia referre sapientem sive, ut honestius dicam, nihil facere nisi quod expediat, sive omnia referre ad utilitatem suam, quoniam haec plausibilia non\nsunt, ut in sinu gaudeant, gloriose loqui desinant.\n\nCyrenaicorum restat sententia;\nqui tum aegritudinem censent existere, si necopinato quid evenerit. est\nid quidem magnum, ut supra dixi; etiam Chrysippo\n\nita videri scio, quod provisum ante non sit, id ferire\nvehementius; sed non sunt in hoc omnia. quamquam\nhostium repens adventus magis aliquanto conturbat\nquam expectatus, et maris subita tempestas quam ante\nprovisa terret navigantes vehementius, et eius modi\nsunt pleraque. sed cum diligenter necopinatorum naturam consideres, nihil aliud reperias nisi omnia videri\nsubita maiora, et quidem ob duas causas, primum quod,\nquanta sint quae accidunt, considerandi spatium non\ndatur, deinde, cum videtur praecaveri potuisse, si provisum esset, quasi culpa contractum malum aegritudinem acriorem facit.\nQuod ita esse dies declarat, quae\nprocedens ita mitigat, ut isdem malis manentibus non\nmodo leniatur aegritudo, sed in plerisque tollatur. Karthaginienses multi Romae servierunt, Macedones rege\nPerse capto; vidi etiam in Peloponneso, cum essem\nadulescens, quosdam Corinthios. hi poterant omnes\neadem illa de Andromacha deplorare: haec omnia\nvidi\n, sed iam decantaverant fortasse. eo enim\nerant voltu, oratione, omni reliquo motu et statu, ut\neos Argivos aut Sicyonios diceres, magisque me moverant Corinthi subito aspectae parietinae quam ipsos\nCorinthios, quorum animis diuturna cogitatio callum\nvetustatis obduxerat.\nlegimus librum Clitomachi, quem\nille eversa Karthagine misit consolandi causa ad captivos, cives suos; in eo est disputatio scripta Carneadis,\nquam se ait in commentarium rettulisse. cum ita positum esset, videri fore in aegritudine sapientem patria\ncapta, quae Carneades contra dixerit, scripta sunt. tanta igitur calamitatis praesentis adhibetur a philosopho\nmedicina, quanta inveteratae ne desideratur quidem,\nnec, si aliquot annis post idem ille liber captivis missus\nesset, volneribus mederetur, sed cicatricibus. sensim\nenim et pedetemptim progrediens extenuatur dolor,\nnon quo ipsa res immutari soleat aut possit, sed id,\nquod ratio debuerat, usus docet, minora esse ea quae\nsint visa maiora.\n\nQuid ergo opus est, dicet aliquis, omnino ratione aut\nconsolatione illa, qua solemus uti, cum levare dolorem\nmaerentium volumus?\nhoc enim fere tum habemus in\npromptu, nihil oportere inopinatum videri. aut qui tolerabilius feret incommodum, qui cognoverit necesse\nesse homini tale aliquid accidere? haec enim oratio de\nipsa summa mali nihil detrahit, tantum modo adfert,\nnihil evenisse quod non opinandum fuisset. neque tamen genus id orationis in consolando non valet, sed\nid haud sciam an plurimum. * ergo ista necopinata\nnon habent tantam vim, ut aegritudo ex is omnis oriatur; feriunt enim fortasse gravius, non id efficiunt, ut\nea, quae accidant maiora videantur: quia recentia sunt,\nmaiora videntur, non quia repentina.\n* Duplex est igitur\nratio veri reperiendi non in is solum, quae mala, sed in\nis etiam, quae bona videntur. nam aut ipsius rei natura\nqualis et quanta sit, quaerimus, ut de paupertate non\nnumquam, cuius onus disputando levamus docentes,\nquam parva et quam pauca sint quae natura desideret,\naut a disputandi subtilitate orationem ad exempla traducimus. hic Socrates commemoratur, hic Diogenes,\nhic Caecilianum\nillud: saepe est etiam sub palliolo\nsordido sapientia. cum enim paupertatis una eademque sit vis, quidnam dici potest, quam ob rem C. Fabricio tolerabilis ea fuerit, alii negent se ferre posse?\nhuic igitur alteri generi similis est ea ratio consolandi,\nquae docet humana esse quae acciderint. non enim id\nsolum continet ea disputatio, ut cognitionem adferat\ngeneris humani, sed significat tolerabilia esse, quae et\ntulerint et ferant ceteri. de paupertate agitur: multi\npatientes pauperes commemorantur; de contemnendo\nhonore: multi inhonorati proferuntur, et quidem propter id ipsum beatiores, eorumque, qui privatum otium\nnegotiis publicis antetulerunt, nominatim vita laudatur,\nnec siletur illud potentissimi regis anapaestum, qui\nlaudat senem et fortunatum esse dicit, quod inglorius\n\nsit atque ignobilis ad supremum diem perventurus;\nsimiliter commemorandis exemplis orbitates quoque\nliberum praedicantur, eorumque, qui gravius ferunt,\nluctus aliorum exemplis leniuntur. sic perpessio ceterorum facit, ut ea quae acciderint multo minora quam\nquanta sint existimata, videantur. ita fit, sensim cogitantibus ut, quantum sit ementita opinio, appareat.\natque hoc idem et Telamo ille declarat: ego cum genui\net Theseus: futuras mecum commentabar miserias\net Anaxagoras: sciebam me genuisse mortalem.\nhi enim omnes diu cogitantes de rebus humanis\nintellegebant eas nequaquam pro opinione volgi esse\nextimescendas. et mihi quidem videtur idem fere accidere is qui ante meditantur, quod is quibus medetur\ndies, nisi quod ratio quaedam sanat illos, hos ipsa natura intellecto eo quod rem continet, illud malum, quod\nopinatum sit esse maxumum, nequaquam esse tantum,\nut vitam beatam possit evertere.\nhoc igitur efficitur, ut\nex illo necopinato plaga maior sit, non, ut illi putant, ut,\ncum duobus pares casus evenerint, is modo aegritudine\nadficiatur, cui ille necopinato casus evenerit.\nItaque dicuntur non nulli in maerore, cum de hac\ncommuni hominum condicione audivissent, ea lege esse\nnos natos, ut nemo in perpetuum esse posset expers\nmali, gravius etiam tulisse. quocirca Carneades, ut video nostrum scribere Antiochum, reprendere Chrysippum solebat laudantem Euripideum carmen illud:\nMorta/lis nemo est que/m non attinga/t dolorMorbu/sque; multis su/nt humandi li/beri,Rursu/m creandi, mo/rsque est finita o/mnibus.Quae ge/neri humano ango/rem nequicquam a/dferunt:\nRedde/nda terrae est te/rra, tum vita o/mnibusMete/nda ut fruges. si/c iubet Nece/ssitas.\nnegabat genus hoc orationis quicquam omnino ad levandam aegritudinem pertinere. id enim ipsum dolendum esse dicebat, quod in tam crudelem necessitatem\nincidissemus; nam illam quidem orationem ex commemoratione\nalienorum malorum ad malivolos consolandos\n\nesse accommodatam. Mihi vero longe videtur\nsecus. nam et necessitas ferendae condicionis humanae quasi cum deo pugnare prohibet admonetque esse\nhominem, quae cogitatio magno opere luctum levat,\net enumeratio exemplorum, non ut animum malivolorum oblectet, adfertur, sed ut ille qui maeret ferundum sibi id censeat, quod videat multos moderate et\ntranquille tulisse.\nOmnibus enim modis fulciendi sunt, qui ruunt nec\ncohaerere possunt propter magnitudinem aegritudinis.\nex quo ipsam aegritudinem lu/phn\nChrysippus quasi\nsolutionem totius hominis appellatam putat. Quae tota\npoterit evelli explicata, ut principio dixi, causa aegritudinis; est enim nulla alia nisi opinio et iudicium magni\npraesentis atque urgentis mali. itaque et dolor corporis, cuius est morsus acerrumus, perferetur spe proposita boni, et acta aetas honeste ac splendide tantam adfert consolationem, ut eos qui ita vixerint aut non\nattingat aegritudo aut perleviter pungat animi dolor.\nSed ad hanc opinionem magni mali cum illa etiam\nopinio accessit oportere, rectum esse, ad officium pertinere ferre illud aegre quod acciderit, tum denique\nefficitur illa gravis aegritudinis perturbatio.\nex hac\nopinione sunt illa varia et detestabilia genera lugendi:\npaedores, muliebres lacerationes genarum, pectoris feminum capitis percussiones; hinc ille Agamemno Homericus et idem Accianus scindens dolore identidem\nintonsam comam; in quo facetum illud Bionis, perinde\nstultissimum regem in luctu capillum sibi evellere,\nquasi calvitio maeror levaretur.\nSed haec omnia faciunt opinantes ita fieri oportere. itaque et Aeschines in\nDemosthenem invehitur, quod is septimo die post filiae\nmortem hostias immolavisset. at quam rhetorice, quam\ncopiose! quas sententias colligit, quae verba contorquet! ut licere quidvis rhetori intellegas. quae nemo\nprobaret, nisi insitum illud in animis haberemus, omnis bonos interitu suorum quam gravissime maerere\noportere. ex hoc evenit, ut in animi doloribus alii solitudines captent, ut ait Homerus de Bellerophonte:\nQui miser in campis maerens errabat Aleis\n\nIpse suum cor edens, hominum vestigia vitans;\n\net Nioba fingitur lapidea propter aeternum, credo, in\nluctu silentium, Hecubam autem putant propter animi\nacerbitatem quandam et rabiem fingi in canem esse\nconversam. sunt autem alii, quos in luctu cum ipsa\nsolitudine loqui saepe delectat, ut illa apud Ennium\nnutrix:\nCupi/do cepit mi/seram nunc me pro/loquiCaelo a/tque terrae Me/deai mi/serias.\nhaec omnia recta vera debita putantes faciunt in dolore, maximeque declaratur hoc quasi officii iudicio\nfieri, quod, si qui forte, cum se in luctu esse vellent,\naliquid fecerunt humanius aut si hilarius locuti sunt,\nrevocant se rursus ad maestitiam peccatique se insimulant, quod dolere intermiserint. pueros vero matres et magistri castigare etiam solent, nec verbis solum, sed etiam verberibus, si quid in domestico luctu\nhilarius ab is factum est aut dictum, plorare cogunt.\nQuid? ipsa remissio luctus cum est consecuta intellectumque est nihil profici maerendo, nonne res declarat\nfuisse totum illud voluntarium?\nQuid ille Terentianus\n\nipse se poeniens, id est e(auto\\n timwrou/menos?\nDecre/vi tantispe/r me minus iniu/riae,Chreme/s, meo gnato fa/cere, dum fia/m miser.\nhic decernit, ut miser sit. num quis igitur quicquam\ndecernit invitus? malo quidem me quovis dignum deputemâ€” malo se dignum deputat, nisi miser sit. vides\nergo opinionis esse, non naturae malum. Quid, quos res\nipsa lugere prohibet? ut apud Homerum cotidianae\nneces interitusque multorum sedationem maerendi adferunt, apud quem ita dicitur:\nNamque nimis multos atque omni luce cadentis\n\nCernimus, ut nemo possit maerore vacare.Quo magis est aequum tumulis mandare peremptosFirmo animo et luctum lacrimis finire diurnis.\nErgo in potestate est abicere dolorem, cum velis,\ntempori servientem. an est ullum tempus, quoniam\nquidem res in nostra potestate est, cui non ponendae\ncurae et aegritudinis causa serviamus? constabat eos,\nqui concidentem volneribus Cn. Pompeium vidissent,\ncum in illo ipso acerbissimo miserrimoque spectaculo\nsibi timerent, quod se classe hostium circumfusos viderent, nihil aliud tum egisse, nisi ut remiges hortarentur et ut salutem adipiscerentur fuga; posteaquam Tyrum venissent, tum adflictari lamentarique\ncoepisse. timor igitur ab his aegritudinem potuit repellere,\n\nratio ab sapienti viro non poterit? Quid est\nautem quod plus valeat ad ponendum dolorem, quam\ncum est intellectum nil profici et frustra esse susceptum? si igitur deponi potest, etiam non suscipi potest;\nvoluntate igitur et iudicio suscipi aegritudinem confitendum est.\nIdque indicatur eorum patientia, qui cum\nmulta sint saepe perpessi, facilius ferunt quicquid accidit, obduruisseque iam sese contra fortunam arbitrantur, ut ille apud Euripidem:\nSi mi/hi nunc tristis pri/mum inluxisse/t diesNec tam ae/rumnoso na/vigavisse/m salo,Esse/t dolendi cau/sa, ut iniecto e/culeiFreno/ repente ta/ctu exagitantu/r novo;Sed ia/m subactus mi/seriis opto/rpui.\n\ndefetigatio igitur miseriarum aegritudines cum faciat\nleniores, intellegi necesse est non rem ipsam causam\natque fontem esse maeroris.\nPhilosophi summi nequedum tamen sapientiam consecuti nonne intellegunt\nin summo se malo esse? sunt enim insipientes, neque\ninsipientia ullum maius malum est. neque tamen lugent. quid ita? quia huic generi malorum non adfingitur illa opinio, rectum esse et aequum et ad officium\npertinere aegre ferre, quod sapiens non sis, quod idem\nadfingimus huic aegritudini, in qua luctus inest, quae\nomnium maxuma est.\nitaque Aristoteles veteres philosophos accusans, qui existumavissent philosophiam\nsuis ingeniis esse perfectam, ait eos aut stultissimos aut\ngloriosissimos fuisse; sed se videre, quod paucis annis\nmagna accessio facta esset, brevi tempore philosophiam plane absolutam fore. Theophrastus autem moriens accusasse naturam dicitur, quod cervis et cornicibus vitam diuturnam, quorum id nihil interesset, hominibus, quorum maxime interfuisset, tam exiguam vitam dedisset; quorum si aetas potuisset esse longinquior, futurum fuisse ut omnibus perfectis artibus omni\ndoctrina hominum vita erudiretur. querebatur igitur se\ntum, cum illa videre coepisset, extingui. quid? ex ceteris philosophis nonne optumus et gravissumus quisque\nconfitetur multa se ignorare et multa sibi etiam atque\netiam esse discenda?\nneque tamen, cum se in media\nstultitia, qua nihil est peius, haerere intellegant, aegritudine premuntur; nulla enim admiscetur opinio officiosi doloris. Quid, qui non putant lugendum viris?\nqualis fuit Q. Maxumus efferens filium consularem,\nqualis L. Paulus duobus paucis diebus amissis filiis,\nqualis M. Cato praetore designato mortuo filio, quales\nreliqui, quos in Consolatione conlegimus.\nquid hos\naliud placavit nisi quod luctum et maerorem esse non\nputabant viri? ergo id, quod alii rectum opinantes\naegritudini se solent dedere, id hi turpe putantes aegritudinem reppulerunt. ex quo intellegitur non in natura,\nsed in opinione esse aegritudinem.\nContra dicuntur haec: quis tam demens, ut sua voluntate maereat? natura adfert dolorem, cui quidem\nCrantor, inquiunt, vester cedendum putat; premit enim\natque instat, nec resisti potest. itaque Oileus ille apud\nSophoclem, qui Telamonem antea de Aiacis morte consolatus esset, is cum audivisset de suo, fractus est.\nde cuius commutata mente sic dicitur:\nNec ve/ro tanta prae/ditus sapie/ntia\nQuisqua/m est, qui aliorum aeru/mnam dictis a/dlevansNon i/dem, cum fortu/na mutata i/mpetumConve/rtat, clade su/bita frangatu/r sua,Ut i/lla ad alios di/cta et praecepta e/xcidant.\n\nhaec cum disputant, hoc student efficere, naturae obsisti nullo modo posse; idem tamen fatentur graviores\naegritudines suscipi, quam natura cogat. quae est igitur amentiaâ€”? ut nos quoque idem ab illis requiramus.\nSed plures sunt causae suscipiendi doloris: primum illa opinio mali, quo viso atque persuaso aegritudo insequitur necessario. deinde etiam gratum mortuis se facere, si graviter eos lugeant, arbitrantur. accedit superstitio muliebris quaedam; existumant enim\ndiis inmortalibus se facilius satis facturos, si eorum\nplaga perculsi adflictos se et stratos esse fateantur.\nsed haec inter se quam repugnent, plerique non vident.\nlaudant enim eos, qui aequo animo moriantur; qui\nalterius mortem aequo animo ferant, eos putant vituperandos. quasi fieri ullo modo possit, quod in amatorio sermone dici solet, ut quisquam plus alterum diligat quam se.\npraeclarum illud est et, si quaeris, rectum quoque et verum, ut eos, qui nobis carissimi esse\ndebeant, aeque ac nosmet ipsos amemus; ut vero plus,\nfieri nullo pacto potest. ne optandum quidem est in\namicitia, ut me ille plus quam se, ego illum plus quam\nme; perturbatio vitae, si ita sit, atque officiorum omnium\n\nconsequatur. sed de hoc alias; nunc illud satis\nest, non attribuere ad amissionem amicorum miseriam\nnostram, ne illos plus quam ipsi velint, si sentiant, plus\ncerte quam nosmet ipsos diligamus. Nam quod aiunt\nplerosque consolationibus nihil levari adiunguntque\nconsolatores ipsos confiteri se miseros, cum ad eos impetum suum fortuna converterit, utrumque dissolvitur.\nsunt enim ista non naturae vitia, sed culpae. stultitiam autem accusare quamvis copiose licet. nam et\nqui non levantur, ipsi se ad miseriam invitant, et qui\nsuos casus aliter ferunt atque ut auctores aliis ipsi\nfuerunt, non sunt vitiosiores quam fere plerique, qui\navari avaros, gloriae cupidos gloriosi reprehendunt.\nest enim proprium stultitiae aliorum vitia cernere, oblivisci suorum.\nSed nimirum hoc maxume est exprimendum, cum constet aegritudinem vetustate tolli,\nhanc vim non esse in die positam, sed in cogitatione\ndiuturna. nam si et eadem res est et idem est homo,\nqui potest quicquam de dolore mutari, si neque de eo,\npropter quod dolet, quicquam est mutatum neque de\neo, qui dolet? cogitatio igitur diuturna nihil esse in\nre mali dolori medetur, non ipsa diuturnitas.\nHic mihi adferunt mediocritates. quae si naturales\nsunt, quid opus est consolatione? natura enim ipsa\nterminabit modum; sin opinabiles, opinio tota tollatur.\nSatis dictum esse arbitror aegritudinem esse opinionem\n\nmali praesentis, in qua opinione illud insit, ut\naegritudinem suscipere oporteat.\nadditur ad hanc definitionem a Zenone recte, ut illa opinio praesentis mali\nsit recens. hoc autem verbum sic interpretantur, ut\nnon tantum illud recens esse velint, quod paulo ante\nacciderit, sed quam diu in illo opinato malo vis quaedam insit, ut vigeat et habeat quandam viriditatem,\ntam diu appelletur recens. ut Artemisia illa, Mausoli\nCariae regis uxor, quae nobile illud Halicarnasi fecit\nsepulcrum, quam diu vixit, vixit in luctu eodemque\netiam confecta contabuit. huic erat illa opinio cotidie\nrecens; quae tum denique non appellatur recens, cum\nvetustate exaruit.\nHaec igitur officia sunt consolantium, tollere aegritudinem funditus aut sedare aut detrahere quam plurumum aut supprimere nec pati manare longius aut\nad alia traducere.\nsunt qui unum officium consolantis\nputent malum illud omnino non esse, ut Cleanthi placet; sunt qui non magnum malum, ut Peripatetici;\nsunt qui abducant a malis ad bona, ut Epicurus; sunt\nqui satis putent ostendere nihil inopinati accidisse,\nut Cyrenaici\n\nnihil mali. Chrysippus autem caput esse censet in consolando detrahere illam opinionem maerentis, qua se officio fungi putet iusto atque\ndebito. sunt etiam qui haec omnia genera consolandi\ncolligant—alius enim alio modo movetur—, ut fere\nnos in Consolatione omnia in consolationem unam coniecimus; erat enim in tumore animus, et omnis in eo\ntemptabatur curatio. sed sumendum tempus est non\nminus in animorum morbis quam in corporum; ut Prometheus ille Aeschyli, cui cum dictum esset:\nAtqui/, Prometheu, te ho/c tenere exi/stimo,Mede/ri posse ra/tionem iracu/ndiae,\n\nrespondit:\nSiquide/m qui tempesti/vam medicinam a/dmovensNon a/dgravescens vo/lnus inlida/t manu.\nErit igitur in consolationibus prima medicina docere\naut nullum malum esse aut admodum parvum, altera\net de communi condicione vitae et proprie, si quid sit\nde ipsius qui maereat disputandum, tertia summam\nesse stultitiam frustra confici maerore, cum intellegas\nnihil posse profici. nam Cleanthes quidem sapientem\nconsolatur, qui consolatione non eget. nihil enim esse\nmalum, quod turpe non sit, si lugenti persuaseris, non\ntu illi luctum, sed stultitiam detraxeris; alienum autem\ntempus docendi. et tamen non satis mihi videtur vidisse hoc Cleanthes, suscipi aliquando aegritudinem\nposse ex eo ipso, quod esse summum malum Cleanthes\nipse fateatur. quid enim dicemus, cum Socrates\nAlcibiadi persuasisset, ut accepimus, eum nihil hominis\n\nesse nec quicquam inter Alcibiadem summo loco\nnatum et quemvis baiolum interesse, cum se Alcibiades\nadflictaret lacrimansque Socrati supplex esset, ut sibi\nvirtutem traderet turpitudinemque depelleret,â€”quid dicemus, Cleanthe? tum in illa re, quae aegritudine Alcibiadem adficiebat, mali nihil fuisse?\nquid? illa Lyconis qualia sunt? qui aegritudinem extenuans parvis\nait eam rebus moveri, fortunae et corporis incommodis, non animi malis. quid ergo? illud, quod Alcibiades\ndolebat, non ex animi malis vitiisque constabat? ad\nEpicuri consolationem satis est ante dictum.\nne illa\nquidem firmissima consolatio est, quamquam et usitata est et saepe prodest: non tibi hoc soli. prodest\nhaec quidem, ut dixi, sed nec semper nec omnibus;\nsunt enim qui respuant; sed refert, quo modo adhibeatur. ut enim tulerit quisque eorum qui sapienter\ntulerunt, non quo quisque incommodo adfectus sit,\npraedicandum est. Chrysippi ad veritatem firmissima\nest, ad tempus aegritudinis difficilis. magnum opus\nest probare maerenti illum suo iudicio et, quod se ita\nputet oportere facere, maerere. Nimirum igitur, ut in\ncausis non semper utimur eodem statu—sic enim\nappellamus controversiarum genera—, sed ad tempus,\nad controversiae naturam, ad personam accommodamus, sic in aegritudine lenienda, quam quisque curationem recipere possit, videndum est.\nSed nescio quo pacto ab eo, quod erat a te propositum, aberravit oratio. tu enim de sapiente quaesieras, cui aut malum videri nullum potest, quod vacet\nturpitudine, aut ita parvum malum, ut id obruatur\nsapientia vixque appareat, qui nihil opinione adfingat\nadsumatque ad aegritudinem nec id putet esse rectum,\nse quam maxume excruciari luctuque confici, quo pravius nihil esse possit. edocuit tamen ratio, ut mihi\nquidem videtur, cum hoc ipsum proprie non quaereretur hoc tempore, num quod esset malum nisi quod\nidem dici turpe posset, tamen ut videremus, quicquid\nesset in aegritudine mali, id non naturale esse, sed\nvoluntario iudicio et opinionis errore contractum.\nTractatum est autem a nobis id genus aegritudinis,\nquod unum est omnium maxumum, ut eo sublato reliquorum remedia ne magnopere quaerenda arbitraremur. sunt enim certa, quae de paupertate certa, quae\nde vita inhonorata et ingloria dici soleant; separatim\ncertae scholae sunt de exilio, de interitu patriae, de\nservitute, de debilitate, de caecitate, de omni casu, in\nquo nomen poni solet calamitatis. haec Graeci in singulas scholas et in singulos libros dispertiunt; opus enim\nquaerunt (quamquam plenae disputationes delectationis sunt);\net tamen, ut medici toto corpore curando\nminimae etiam parti, si condoluit, medentur, sic philosophia cum universam aegritudinem sustulit, sustulit\netiam, si quis error alicunde extitit, si paupertas momordit, si ignominia pupugit, si quid tenebrarum obfudit exilium, aut eorum quae modo dixi si quid extitit. etsi singularum rerum sunt propriae consolationes,\n\nde quibus audies tu quidem, cum voles. sed ad\neundem fontem revertendum est, aegritudinem omnem\nprocul abesse a sapiente, quod inanis sit, quod frustra\nsuscipiatur, quod non natura exoriatur, sed iudicio,\nsed opinione, sed quadam invitatione ad dolendum,\ncum id decreverimus ita fieri oportere.\nHoc detracto,\nquod totum est voluntarium, aegritudo erit sublata\nilla maerens, morsus tamen et contractiuncula quaedam animi relinquetur. hanc dicant sane naturalem,\ndum aegritudinis nomen absit grave taetrum funestum, quod cum sapientia esse atque, ut ita dicam, habitare nullo modo possit. At quae stirpes sunt aegritudinis, quam multae, quam amarae! quae ipso trunco\neverso omnes eligendae sunt et, si necesse erit, singulis\ndisputationibus. superest enim nobis hoc, cuicuimodi\nest, otium. sed ratio una omnium est aegritudinum,\nplura nomina. nam et invidere aegritudinis est et\naemulari et obtrectare et misereri et angi, lugere, maerere, aerumna adfici, lamentari, sollicitari, dolere, in\nmolestia esse, adflictari, desperare.\nHaec omnia definiunt Stoici, eaque verba quae dixi singularum rerum\nsunt, non, ut videntur, easdem res significant, sed aliquid differunt; quod alio loco fortasse tractabimus.\nhaec sunt illae fibrae stirpium, quas initio dixi, persequendae et omnes eligendae, ne umquam ulla possit\nexistere. magnum opus et difficile, quis negat? quid\nautem praeclarum non idem arduum? sed tamen id se\neffecturam philosophia profitetur, nos modo curationem eius recipiamus.\n\nVerum haec quidem hactenus, cetera, quotienscumque voletis, et hoc loco et aliis parata vobis erunt.\nCum multis locis nostrorum hominum ingenia virtutesque, Brute, soleo mirari, tum maxime in is studiis, quae sero admodum expetita in hanc civitatem\ne Graecia transtulerunt. nam cum a primo urbis ortu\nregiis institutis, partim etiam legibus auspicia, caerimoniae, comitia, provocationes, patrum consilium,\nequitum peditumque discriptio, tota res militaris divinitus esset constituta, tum progressio admirabilis incredibilisque cursus ad omnem excellentiam factus est\ndominatu regio re p. liberata. nec vero hic locus est, ut de\nmoribus institutisque maiorum et disciplina ac temperatione civitatis loquamur; aliis haec locis satis accurate a nobis dicta sunt maximeque in is sex libris,\nquos de re publica scripsimus.\nhoc autem loco consideranti mihi studia doctrinae multa sane occurrunt,\ncur ea quoque arcessita aliunde neque solum expetita,\nsed etiam conservata et culta videantur. erat enim illis\npaene in conspectu praestanti sapientia et nobilitate\nPythagoras, qui fuit in Italia temporibus isdem quibus\nL. Brutus patriam liberavit, praeclarus auctor nobilitatis tuae. Pythagorae autem doctrina cum longe lateque flueret, permanavisse mihi videtur in hanc civitatem, idque cum coniectura probabile est, tum quibusdam etiam vestigiis indicatur. quis enim est qui putet,\ncum floreret in Italia Graecia potentissumis et maximis urbibus, ea quae magna dicta est, in isque primum ipsius Pythagorae, deinde postea Pythagoreorum tantum nomen esset, nostrorum hominum ad eorum doctissimas voces aures clausas fuisse?\nquin etiam\narbitror propter Pythagoreorum admirationem Numam\nquoque regem Pythagoreum a posterioribus existimatum. nam cum Pythagorae disciplinam et instituta cognoscerent regisque eius aequitatem et sapientiam a\nmaioribus suis accepissent, aetates autem et tempora\nignorarent propter vetustatem, eum, qui sapientia excelleret, Pythagorae auditorem crediderunt fuisse. et\nde coniectura quidem hactenus. vestigia autem Pythagoreorum quamquam multa colligi possunt, paucis\ntamen utemur, quoniam non id agitur hoc tempore.\nnam cum carminibus soliti illi esse dicantur et praecepta quaedam occultius tradere et mentes suas a cogitationum intentione cantu fidibusque ad tranquillitatem traducere, gravissumus auctor in Originibus dixit\nCato morem apud maiores hunc epularum fuisse, ut\ndeinceps, qui accubarent, canerent ad tibiam clarorum\nvirorum laudes atque virtutes; ex quo perspicuum est\net cantus tum fuisse discriptos vocum sonis et carmina.\nquamquam id quidem etiam duodecim tabulae declarant,\n\ncondi iam tum solitum esse carmen; quod ne liceret fieri ad alterius iniuriam, lege sanxerunt. nec\nvero illud non eruditorum temporum argumentum est,\nquod et deorum pulvinaribus et epulis magistratuum\nfides praecinunt, quod proprium eius fuit, de qua loquor, disciplinae. mihi quidem etiam Appii Caeci carmen, quod valde Panaetius laudat epistola quadam,\nquae est ad Q. Tuberonem, Pythagoreum videtur. multa etiam sunt in nostris institutis ducta ab illis; quae\npraetereo, ne ea, quae repperisse ipsi putamur, aliunde\ndidicisse videamur.\nSed ut ad propositum redeat oratio, quam brevi tempore quot et quanti poëtae, qui\nautem oratores extiterunt! facile ut appareat nostros\nomnia consequi potuisse, simul ut velle coepissent.\nSed de ceteris studiis alio loco et dicemus, si usus\nfuerit, et saepe diximus. sapientiae studium vetus id\nquidem in nostris, sed tamen ante Laelii aetatem et\nScipionis non reperio quos appellare possim nominatim. quibus adulescentibus Stoicum Diogenen et Academicum Carneadem video ad senatum ab Atheniensibus missos esse legatos, qui cum rei publicae nullam\numquam partem attigissent essetque eorum alter Cyrenaeus alter Babylonius, numquam profecto scholis\nessent excitati neque ad illud munus electi, nisi in\nquibusdam principibus temporibus illis fuissent studia\ndoctrinae. qui cum cetera litteris mandarent, alii ius\ncivile, alii orationes suas, alii monumenta maiorum,\nhanc amplissimam omnium artium, bene vivendi disciplinam,\n\nvita magis quam litteris persecuti sunt.\nitaque illius verae elegantisque philosophiae, quae ducta\na Socrate in Peripateticis adhuc permansit et idem\nalio modo dicentibus Stoicis, cum Academici eorum\ncontroversias disceptarent, nulla fere sunt aut pauca\nadmodum Latina monumenta sive propter magnitudinem rerum occupationemque hominum, sive etiam\nquod imperitis ea probari posse non arbitrabantur,\ncum interim illis silentibus C. Amafinius extitit dicens,\ncuius libris editis commota multitudo contulit se ad\neam potissimum disciplinam, sive quod erat cognitu\nperfacilis, sive quod invitabantur inlecebris blandis\nvoluptatis, sive etiam, quia nihil erat prolatum melius,\nillud quod erat tenebant.\npost Amafinium autem multi\neiusdem aemuli rationis multa cum scripsissent, Italiam totam occupaverunt, quodque maxumum argumentum est non dici illa subtiliter, quod et tam facile\nediscantur et ab indoctis probentur, id illi firmamentum esse disciplinae putant.\nSed defendat, quod\nquisque sentit; sunt enim iudicia\nlibera: nos institutum tenebimus nullisque unius disciplinae legibus adstricti, quibus in philosophia necessario pareamus, quid sit in quaque re maxime probabile, semper requiremus. quod cum saepe alias, tum\nnuper in Tusculano studiose egimus. itaque expositis\ntridui disputationibus quartus dies hoc libro concluditur. ut enim in inferiorem ambulationem descendimus, quod feceramus idem superioribus diebus, acta\nres est sic:\n\nDicat, si quis volt, qua de re disputari velit.\nNon mihi videtur omni animi perturbatione posse sapiens vacare.\nAegritudine quidem hesterna disputatione videbatur, nisi forte temporis causa nobis adsentiebare.\n\nMinime vero; nam mihi egregie probata est oratio tua.\nNon igitur existumas cadere in sapientem aegritudinem?\nProrsus non arbitror.\nAtqui, si ista perturbare animum sapientis non potest, nulla poterit. quid enim? metusne conturbet?\nat earum rerum est absentium metus, quarum praesentium est aegritudo; sublata igitur aegritudine sublatus est metus. restant duae perturbationes, laetitia\ngestiens et libido; quae si non cadent in sapientem,\nsemper mens erit tranquilla sapientis.\nSic prorsus intellego.\nUtrum igitur mavis? statimne nos vela facere an\nquasi e portu egredientis paululum remigare?\nQuidnam est istuc? non enim intellego.\nQuia Chrysippus et Stoici cum de animi perturbationibus disputant, magnam partem in his partiendis et definiendis occupati sunt, illa eorum perexigua\noratio est, qua medeantur animis nec eos turbulentos\nesse patiantur, Peripatetici autem ad placandos animos multa adferunt, spinas partiendi et definiendi\npraetermittunt. quaerebam igitur, utrum panderem\nvela orationis statim an eam ante paululum dialecticorum remis propellerem.\n\n\nIsto modo vero; erit enim hoc totum, quod quaero,\nex utroque perfectius.\n\nEst id quidem rectius;\nsed post requires, si quid\nfuerit obscurius.\nFaciam equidem; tu tamen, ut soles, dices ista ipsa\nobscura planius quam dicuntur a Graecis.\nEnitar equidem, sed intento opus est animo, ne omnia dilabantur, si unum aliquid effugerit. Quoniam,\nquae Graeci pa/qh vocant, nobis perturbationes appellari magis placet quam morbos, in his explicandis veterem illam equidem Pythagorae primum, dein Platonis discriptionem sequar, qui animum in duas partes\ndividunt: alteram rationis participem faciunt, alteram\nexpertem; in participe rationis ponunt tranquillitatem,\nid est placidam quietamque constantiam, in illa altera\nmotus turbidos cum irae tum cupiditatis, contrarios\ninimicosque rationi.\nsit igitur hic fons; utamur tamen\nin his perturbationibus describendis Stoicorum definitionibus et partitionibus, qui mihi videntur in hac quaestione versari acutissime.\nEst igitur Zenonis haec definitio, ut perturbatio\nsit, quod pa/qos\nille dicit, aversa a recta ratione contra\nnaturam animi commotio. quidam brevius perturbationem esse adpetitum vehementiorem, sed vehementiorem eum volunt esse, qui longius discesserit a naturae\nconstantia. partes autem perturbationum volunt ex duobus opinatis bonis nasci et ex duobus opinatis malis;\nita esse quattuor, ex bonis libidinem et laetitiam,\nut sit laetitia praesentium bonorum, libido futurorum, ex\nmalis metum et aegritudinem nasci censent, metum futuris, aegritudinem praesentibus; quae enim venientia metuuntur, eadem adficiunt aegritudine instantia.\nlaetitia autem et libido in bonorum opinione versantur, cum libido ad id, quod videtur bonum, inlecta et\ninflammata rapiatur, laetitia ut adepta iam aliquid concupitum ecferatur et gestiat. natura enim omnes ea,\nquae bona videntur, secuntur fugiuntque contraria;\nquam ob rem simul obiecta species est cuiuspiam, quod\nbonum videatur, ad id adipiscendum impellit ipsa natura. id cum constanter prudenterque fit, eius modi\nadpetitionem Stoici bou/lhsin\nappellant, nos appellemus voluntatem, eam illi putant in solo esse sapiente; quam sic definiunt: voluntas est, quae quid cum\nratione desiderat. quae autem ratione adversante incitata est vehementius, ea libido est vel cupiditas effrenata,\nquae in omnibus stultis invenitur.\nitemque cum ita movemur, ut in bono simus aliquo, dupliciter id contingit.\nnam cum ratione animus movetur placide atque constanter, tum illud gaudium dicitur; cum autem inaniter et effuse animus exultat, tum illa laetitia gestiens vel\nnimia dici potest, quam ita definiunt: sine ratione animi elationem. quoniamque, ut bona natura adpetimus,\nsic a malis natura declinamus, quae declinatio si cum\nratione fiet, cautio appelletur, eaque intellegatur in\nsolo esse sapiente; quae autem sine ratione et cum\nexanimatione humili atque fracta, nominetur metus;\nest igitur metus a\nratione aversa cautio.\npraesentis\nautem mali sapientis adfectio nulla est, stultorum\naegritudo est, eaque adficiuntur in malis opinatis\nanimosque demittunt et contrahunt rationi non obtemperantes. itaque haec prima definitio est, ut aegritudo sit animi adversante ratione contractio. sic quattuor perturbationes sunt, tres constantiae, quoniam\naegritudini nulla constantia opponitur.\nSed omnes perturbationes iudicio censent fieri et\nopinione. itaque eas definiunt pressius, ut intellegatur, non modo quam vitiosae, sed etiam quam in nostra sint potestate. est ergo aegritudo opinio recens\nmali praesentis, in quo demitti contrahique animo\nrectum esse videatur, laetitia opinio recens boni\npraesentis, in quo ecferri rectum esse videatur, metus\nopinio impendentis mali, quod intolerabile esse videatur, libido opinio venturi boni, quod sit ex usu iam\npraesens esse atque adesse.\nsed quae iudicia quasque\nopiniones perturbationum esse dixi, non in eis perturbationes solum positas esse dicunt, verum illa etiam\nquae efficiuntur perturbationibus, ut aegritudo quasi\nmorsum aliquem doloris efficiat, metus recessum quendam animi et fugam, laetitia profusam hilaritatem,\nlibido effrenatam adpetentiam. opinationem autem,\nquam in omnis definitiones superiores inclusimus, volunt esse inbecillam adsensionem.\nSed singulis perturbationibus partes eiusdem generis plures subiciuntur, ut aegritudini invidentia—\nutendum est enim docendi causa verbo minus usitato,\nquoniam invidia non in eo qui invidet solum dicitur,\nsed etiam in eo cui invidetur—, aemulatio, obtrectatio,\nmisericordia, angor, luctus, maeror, aerumna, dolor,\nlamentatio, sollicitudo, molestia, adflictatio, desperatio,\net si quae sunt de genere eodem. sub metum autem\nsubiecta sunt pigritia, pudor, terror, timor, pavor, exanimatio, conturbatio, formido, voluptati malivolentia laetans malo alieno, delectatio, iactatio et similia,\nlubidini ira, excandescentia, odium, inimicitia, discordia, indigentia, desiderium et cetera eius modi. Haec\nautem definiunt hoc modo: invidentiam esse dicunt aegritudinem susceptam propter alterius res secundas,\nquae nihil noceant invidenti.\n(nam si qui doleat eius\nrebus secundis a quo ipse laedatur, non recte dicatur\ninvidere, ut si Hectori Agamemno; qui autem, cui alterius commoda nihil noceant, tamen eum doleat is\nfrui, is invideat profecto.) aemulatio autem dupliciter\nilla quidem dicitur, ut et in laude et in vitio nomen\nhoc sit; nam et imitatio virtutis aemulatio dicitur—\nsed ea nihil hoc loco utimur; est enim laudis—, et est\naemulatio aegritudo, si eo quod concupierit alius potiatur, ipse careat. obtrectatio autem est, ea quam intellegi zhlotupi/an\nvolo, aegritudo ex eo, quod alter quoque\n\npotiatur eo quod ipse concupiverit.\nmisericordia\nest aegritudo ex miseria alterius iniuria laborantis\n(nemo enim parricidae aut proditoris supplicio misericordia commovetur); angor aegritudo premens, luctus aegritudo ex eius qui carus fuerit interitu acerbo,\nmaeror aegritudo flebilis, aerumna aegritudo laboriosa,\ndolor aegritudo crucians, lamentatio aegritudo cum\neiulatu, sollicitudo aegritudo cum cogitatione, molestia aegritudo permanens, adflictatio aegritudo cum\nvexatione corporis, desperatio aegritudo sine ulla rerum expectatione meliorum. Quae autem subiecta\nsunt sub metum, ea sic definiunt: pigritiam metum\nconsequentis laboris,.\n. . terrorem metum concutientem,\nex quo fit ut pudorem rubor, terrorem pallor et tremor\net dentium crepitus consequatur, timorem metum mali\nadpropinquantis, pavorem metum mentem loco moventem, ex quo illud Ennius:\ntum pavor sapientiam\nomnem mi exanimato expectorat\n, exanimationem metum subsequentem et quasi comitem pavoris, conturbationem metum excutientem cogitata, formidinem metum permanentem.\nVoluptatis autem partes hoc modo describunt, ut malevolentia sit voluptas ex malo alterius sine emolumento suo, delectatio voluptas suavitate\nauditus animum deleniens; et qualis est haec aurium,\ntales sunt oculorum et tactionum et odorationum et\nsaporum, quae sunt omnes unius generis ad perfundendum animum tamquam inliquefactae voluptates.\niactatio est voluptas gestiens et se efferens insolentius.\nQuae autem libidini subiecta sunt, ea sic definiuntur, ut ira sit libido poeniendi eius qui videatur\nlaesisse iniuria, excandescentia autem sit ira nascens\net modo existens,\nquae qu/mwsis Graece dicitur, odium\nira inveterata, inimicitia ira ulciscendi tempus observans, discordia ira acerbior intimo animo et corde concepta, indigentia libido inexplebilis, desiderium libido eius, qui nondum adsit, videndi. distinguunt illud etiam, ut libido sit earum rerum, quae\ndicuntur de quodam aut quibusdam, quae kathgorh/mata\ndialectici appellant, ut habere divitias, capere\nhonores, indigentia rerum ipsarum sit, ut honorum, ut\npecuniae.\nOmnium autem perturbationum fontem esse dicunt\nintemperantiam, quae est a\ntota mente a recta ratione defectio sic aversa a praescriptione rationis, ut\nnullo modo adpetitiones animi nec regi nec contineri\nqueant. quem ad modum igitur temperantia sedat adpetitiones et efficit, ut eae rectae rationi pareant, conservatque considerata iudicia mentis, sic huic inimica\nintemperantia omnem animi statum inflammat conturbat incitat, itaque et aegritudines et metus et reliquae\nperturbationes omnes gignuntur ex ea.\n\nQuem ad modum, cum sanguis corruptus est aut\npituita redundat aut bilis, in corpore morbi aegrotationesque nascuntur, sic pravarum opinionum conturbatio et ipsarum inter se repugnantia sanitate spoliat animum morbisque perturbat;\nex perturbationibus autem primum morbi conficiuntur, quae vocant\nilli nosh/mata, eaque quae sunt eis morbis contraria,\nquae habent ad res certas vitiosam offensionem\natque fastidium, deinde aegrotationes, quae appellantur a Stoicis a)rrwsth/mata, isque item oppositae\ncontrariae offensiones. hoc loco nimium operae consumitur a Stoicis, maxime a Chrysippo, dum morbis corporum comparatur morborum animi similitudo; qua\noratione praetermissa minime necessaria ea, quae rem\ncontinent, pertractemus.\nintellegatur igitur perturbationem iactantibus se opinionibus inconstanter et turbide in motu esse semper; cum autem hic fervor concitatioque animi inveteraverit et tamquam in venis medullisque insederit, tum existet et morbus et aegrotatio et offensiones eae, quae sunt eis morbis aegrotationibusque contrariae. Haec, quae dico, cogitatione inter\nse differunt, re quidem copulata sunt, eaque oriuntur\nex libidine et ex laetitia. nam cum est concupita pecunia\n\nnec adhibita continuo ratio quasi quaedam Socratica medicina, quae sanaret eam cupiditatem, permanat in venas et inhaeret in visceribus illud malum, existitque morbus et aegrotatio, quae evelli inveterata non\npossunt, eique morbo nomen est avaritia;\nsimiliterque\nceteri morbi, ut gloriae cupiditas, ut mulierositas,\nut ita appellem eam quae Graece filoguni/a\ndicitur,\nceterique similiter morbi aegrotationesque nascuntur.\nquae autem sunt his contraria, ea nasci putantur a\nmetu, ut odium mulierum, quale in misogu/nw| Atili est,\n\nut in hominum universum genus, quod accepimus de\nTimone qui misa/nqrwpos appellatur,\nut inhospitalitas est: quae omnes aegrotationes animi ex quodam\nmetu nascuntur earum rerum quas fugiunt et oderunt.\ndefiniunt autem animi aegrotationem opinationem\nvehementem de re non expetenda, tamquam valde expetenda sit, inhaerentem et penitus insitam. quod autem nascitur ex offensione, ita definiunt: opinionem\nvehementem de re non fugienda inhaerentem et penitus insitam tamquam fugienda; haec autem opinatio\nest iudicatio se scire, quod nesciat. aegrotationi autem\ntalia quaedam subiecta sunt: avaritia, ambitio, mulierositas, pervicacia, ligurritio, vinulentia, cuppedia,\n\net si qua similia. est autem avaritia opinatio vehemens\nde pecunia, quasi valde expetenda sit, inhaerens et penitus insita, similisque est eiusdem generis definitio\nreliquarum.\noffensionum autem definitiones sunt eius\nmodi, ut inhospitalitas sit opinio vehemens valde fugiendum esse hospitem, eaque inhaerens et penitus insita; similiterque definitur et mulierum odium, ut Hippolyti,\net, ut Timonis, generis humani.\nAtque ut ad valetudinis similitudinem veniamus\neaque conlatione utamur aliquando, sed parcius quam\nsolent Stoici: ut sunt alii ad alios morbos procliviores\n—itaque dicimus gravidinosos quosdam, quosdam\ntorminosos,\nnon quia iam sint, sed quia saepe sint—,\nsic\nalii ad metum, alii ad aliam perturbationem; ex\nquo in aliis anxietas, unde anxii, in aliis iracundia dicitur. quae ab ira differt, estque aliud iracundum esse,\naliud iratum, ut differt anxietas ab angore (neque\nenim omnes anxii, qui anguntur aliquando, nec, qui\nanxii, semper anguntur), ut inter ebrietatem et ebriositatem\ninterest, aliudque est amatorem esse, aliud\namantem. atque haec aliorum ad alios morbos proclivitas late patet; nam pertinet ad omnes perturbationes;\nin multis etiam vitiis apparet, sed nomen\nres non habet. ergo et invidi et malivoli et libidinosi\net timidi et misericordes, quia proclives ad eas perturbationes sunt\n, non quia semper feruntur. haec igitur\nproclivitas ad suum quodque genus a similitudine\ncorporis aegrotatio dicatur, dum ea intellegatur ad\naegrotandum proclivitas. sed haec in bonis rebus,\nquod alii ad alia bona sunt aptiores, facilitas nominetur, in malis proclivitas, ut significet lapsionem,\nin neutris habeat superius nomen. Quo modo autem in\ncorpore est morbus, est aegrotatio, est vitium, sic in\nanimo. morbum appellant totius corporis corruptionem, aegrotationem morbum cum imbecillitate, vitium, cum partes corporis inter se dissident, ex quo\npravitas membrorum, distortio, deformitas.\nitaque illa\nduo, morbus et aegrotatio, ex totius valetudinis corporis conquassatione et perturbatione gignuntur, vitium\nautem integra valetudine ipsum ex se cernitur. sed\nin animo tantum modo cogitatione possumus morbum\nab aegrotatione seiungere, vitiositas autem est habitus\naut adfectio in tota vita inconstans et a se ipsa dissentiens. ita fit, ut in altera corruptione opinionum morbus efficiatur et aegrotatio, in altera inconstantia et\nrepugnantia. non enim omne vitium paris habet dissensiones, ut eorum, qui non longe a sapientia absunt,\nadfectio est illa quidem discrepans sibi ipsa, dum est\ninsipiens, sed non distorta nec prava. morbi autem et\naegrotationes partes sunt vitiositatis, sed perturbationes sintne eiusdem partes, quaestio est.\nvitia enim\nadfectiones sunt manentes, perturbationes autem moventes, ut non possint adfectionum manentium partes\nesse. Atque ut in malis attingit animi naturam corporis similitudo, sic in bonis. sunt enim in corpore\npraecipua, pulchritudo, vires, valetudo, firmitas, velocitas, sunt item in animo. ut enim corporis temperatio,\n\ncum ea congruunt inter se e quibus constamus, sanitas, sic animi dicitur, cum eius iudicia\nopinionesque concordant, eaque animi est virtus, quam\nalii ipsam temperantiam dicunt esse, alii obtemperantem temperantiae praeceptis et eam subsequentem nec\nhabentem ullam speciem suam, sed sive hoc sive illud\nsit, in solo esse sapiente. est autem quaedam animi\nsanitas, quae in insipientem etiam cadat, cum curatione\net purgatione medicorum conturbatio mentis aufertur.\net ut corporis est quaedam apta figura membrorum\ncum coloris quadam suavitate eaque dicitur pulchritudo, sic in animo opinionum iudiciorumque aequabilitas\net constantia cum firmitate quadam et stabilitate virtutem subsequens aut virtutis vim ipsam continens\npulchritudo vocatur. itemque viribus corporis et nervis et efficacitati similes similibus quoque verbis animi\nvires nominantur. velocitas autem corporis celeritas\nappellatur, quae eadem ingenii etiam laus habetur\npropter animi multarum rerum brevi tempore percursionem. Illud animorum corporumque dissimile,\nquod animi valentes morbo temptari non possunt,\ncorpora possunt; sed corporum offensiones sine culpa\naccidere possunt, animorum non item, quorum omnes\nmorbi et perturbationes ex aspernatione rationis eveniunt. itaque in hominibus solum existunt; nam bestiae\nsimile quiddam faciunt, sed in perturbationes non incidunt.\ninter acutos autem et inter hebetes interest,\nquod ingeniosi, ut aes Corinthium in aeruginem, sic\nilli in morbum et incidunt tardius et recreantur ocius,\nhebetes non item. nec vero in omnem morbum ac\nperturbationem animus ingeniosi cadit; â€ non enim\nmulta ecferata et immania; quaedam autem humanitatis quoque habent primam speciem, ut misericordia\naegritudo metus. Aegrotationes autem morbique animorum difficilius evelli posse putantur quam summa\nilla vitia, quae virtutibus sunt contraria. morbis enim\nmanentibus vitia sublata esse non possunt, quia non\ntam celeriter sanantur quam illa tolluntur.\nHabes ea quae de perturbationibus enucleate disputant Stoici, quae logika/\nappellant, quia disseruntur\nsubtilius. ex quibus quoniam tamquam ex scrupulosis\n\ncotibus enavigavit oratio, reliquae disputationis cursum teneamus, modo satis illa dilucide dixerimus pro\nrerum obscuritate.\nProrsus satis; sed si quae diligentius erunt cognoscenda, quaeremus alias, nunc vela, quae modo dicebas, expectamus et cursum.\nQuando, ut aliis locis de virtute et diximus et saepe\ndicendum erit—pleraeque enim quaestiones, quae\nad vitam moresque pertinent, a virtutis fonte ducuntur—, quando igitur virtus est adfectio animi constans\nconveniensque, laudabiles efficiens eos, in quibus est,\net ipsa per se sua sponte separata etiam utilitate laudabilis, ex ea proficiscuntur honestae voluntates sententiae\n\nactiones omnisque recta ratio (quamquam ipsa\nvirtus brevissume recta ratio dici potest). huius igitur virtutis contraria est vitiositas—sic enim malo\nquam malitiam appellare eam quam Graeci kaki/an\n\nappellant; nam malitia certi cuiusdam vitii nomen est,\nvitiositas omnium—; ex qua concitantur perturbationes, quae sunt, ut paulo ante diximus, turbidi animorum concitatique motus, aversi a ratione et inimicissimi mentis vitaeque tranquillae. inportant enim aegritudines anxias atque acerbas animosque adfligunt et\ndebilitant metu; idem inflammant adpetitione nimia,\nquam tum cupiditatem tum libidinem dicimus, inpotentiam quandam animi a temperantia et moderatione\nplurimum dissidentem.\nquae si quando adepta erit\n\nid quod ei fuerit concupitum, tum ecferetur alacritate,\nut nihil ei constet, quod agat, ut ille, qui voluptatem\nanimi nimiam summum esse errorem arbitratur. eorum igitur malorum in una virtute posita sanatio est.\nQuid autem est non miserius solum, sed foedius etiam\net deformius quam aegritudine quis adflictus debilitatus iacens? cui miseriae proxumus est is qui adpropinquans aliquod malum metuit exanimatusque\npendet animi. quam vim mali significantes poëtae impendere apud inferos saxum Tantalo faciunt ob scelera animique inpotentiam et superbiloquentiam.\nea\ncommunis poena stultitiae est. omnibus enim, quorum\nmens abhorret a ratione, semper aliqui talis terror\nimpendet.\natque ut haec tabificae mentis perturbationes sunt, aegritudinem dico et metum, sic hilariores\nillae, cupiditas avide semper aliquid expetens et inanis\nalacritas, id est laetitia gestiens, non multum differunt\nab amentia. ex quo intellegitur, qualis ille sit, quem\ntum moderatum, alias modestum temperantem, alias\nconstantem continentemque dicimus; non numquam\nhaec eadem vocabula ad frugalitatis nomen tamquam\nad caput referre volumus. quodnisi eo nomine virtutes continerentur, numquam ita pervolgatum illud\nesset, ut iam proverbii locum optineret,\nhominem frugi\nomnia recte facere. quod idem cum Stoici de sapiente\ndicunt, nimis admirabiliter nimisque magnifice dicere\nvidentur.\nErgo hic, quisquis est, qui moderatione et\nconstantia quietus animo est sibique ipse placatus, ut\nnec tabescat molestiis nec frangatur timore nec sitienter quid expetens ardeat desiderio nec alacritate\nfuttili gestiens deliquescat, is est sapiens quem quaerimus, is est beatus, cui nihil humanarum rerum aut\nintolerabile ad demittendum animum aut nimis laetabile ad ecferendum videri potest. quid enim videatur\nei magnum in rebus humanis, cui aeternitas omnis\ntotiusque mundi nota sit magnitudo? nam quid aut\nin studiis humanis aut in tam exigua brevitate vitae\nmagnum sapienti videri potest, qui semper animo sic\nexcubat, ut ei nihil inprovisum accidere possit, nihil\ninopinatum, nihil omnino novum?\natque idem ita\nacrem in omnis partis aciem intendit, ut semper videat\nsedem sibi ac locum sine molestia atque angore vivendi, ut, quemcumque casum fortuna invexerit, hunc\napte et quiete ferat. quod qui faciet, non aegritudine\nsolum vacabit, sed etiam perturbationibus reliquis omnibus. his autem vacuus animus perfecte atque absolute beatos efficit, idemque concitatus et abstractus\nab integra certaque ratione non constantiam solum\namittit, verum etiam sanitatem.\nQuocirca mollis et enervata putanda est Peripateticorum ratio et oratio, qui perturbari animos necesse\ndicunt esse, sed adhibent modum quendam, quem ultra\nprogredi non oporteat.\nmodum tu adhibes vitio? an\nvitium nullum est non parere rationi? an ratio parum\npraecipit nec bonum illud esse, quod aut cupias ardenter aut adeptus ecferas te insolenter, nec porro\nmalum, quo aut oppressus iaceas aut, ne opprimare,\nmente vix constes? eaque omnia aut nimis tristia aut\nnimis laeta errore fieri, qui si\nerror stultis extenuetur\ndie, ut, cum res eadem maneat, aliter ferant inveterata aliter recentia, sapientis ne attingat quidem omnino?\nEtenim quis erit tandem modus iste? quaeramus enim modum aegritudinis, in qua operae plurimum ponitur. aegre tulisse P. Rupilium fratris repulsam consulatus scriptum apud Fannium est. sed\ntamen transisse videtur modum, quippe qui ob eam\ncausam a vita recesserit; moderatius igitur ferre debuit.\nquid, si, cum id ferret modice, mors liberorum accessisset?\n\nnata esset aegritudo nova, sed ea modica.\n\nmagna tamen facta esset accessio. quid, si deinde dolores graves corporis, si bonorum amissio, si caecitas,\nsi exilium? si pro singulis malis aegritudines accederent, summa ea fieret, quae non sustineretur.\nQui\nmodum igitur vitio quaerit, similiter facit, ut si posse\nputet eum qui se e Leucata praecipitaverit sustinere\nse, cum velit. ut enim id non potest, sic animus perturbatus et incitatus nec cohibere se potest nec, quo\nloco vult, insistere. omninoque, quae crescentia perniciosa sunt, eadem sunt vitiosa nascentia;\naegritudo\nautem ceteraeque perturbationes amplificatae certe\npestiferae sunt: igitur etiam susceptae continuo in\nmagna pestis parte versantur. etenim ipsae se impellunt, ubi semel a ratione discessum est, ipsaque sibi\nimbecillitas indulget in altumque provehitur imprudens nec reperit locum consistendi. quam ob rem nihil\ninterest, utrum moderatas perturbationes adprobent an\nmoderatam iniustitiam, moderatam ignaviam, moderatam intemperantiam; qui enim vitiis modum apponit,\nis partem suscipit vitiorum; quod cum ipsum per se\nodiosum est, tum eo molestius, quia sunt in lubrico\nincitataque semel proclivi labuntur sustinerique nullo\nmodo possunt.\n\nQuid, quod idem Peripatetici perturbationes istas,\nquas nos extirpandas putamus, non modo naturalis\nesse dicunt, sed etiam utiliter a natura datas?\nquorum\nest talis oratio: primum multis verbis iracundiam\nlaudant, cotem fortitudinis esse dicunt, multoque et\nin hostem et in inprobum civem vehementioris iratorum\n\nimpetus esse, levis autem ratiunculas eorum,\nqui ita cogitarent: proelium rectum est hoc fieri,\nconvenit dimicare pro legibus, pro libertate, pro patria; haec nullam habent vim, nisi ira excanduit fortitudo. nec vero de bellatoribus solum disputant: imperia severiora nulla esse putant sine aliqua acerbitate iracundiae; oratorem denique non modo accusantem, sed ne defendentem quidem probant sine\naculeis iracundiae, quae etiamsi non adsit, tamen verbis atque motu simulandam arbitrantur, ut auditoris\niram oratoris incendat actio. virum denique videri\nnegant qui irasci nesciet, eamque, quam lenitatem\nnos dicimus, vitioso lentitudinis nomine appellant.\nNec\nvero solum hanc libidinem laudant—est enim ira,\nut modo definivi, ulciscendi libido—, sed ipsum illud genus vel libidinis vel cupiditatis ad summam utilitatem esse dicunt a natura datum; nihil enim quemquam nisi quod lubeat praeclare facere posse. noctu\nambulabat in publico Themistocles, quod somnum capere non posset, quaerentibusque respondebat Miltiadis tropaeis se e somno suscitari. cui non sunt auditae\nDemosthenis vigiliae? qui dolere se aiebat, si quando\nopificum antelucana victus esset industria. philosophiae denique ipsius principes numquam in suis studiis\ntantos progressus sine flagranti cupiditate facere potuissent.\n\nultimas terras lustrasse Pythagoran Democritum Platonem accepimus. ubi enim quicquid esset\nquod disci posset, eo veniendum iudicaverunt. num putamus haec fieri sine summo cupiditatis ardore potuisse?\nIpsam aegritudinem, quam nos ut taetram et\ninmanem beluam fugiendam diximus, non sine magna\nutilitate a natura dicunt constitutam, ut homines castigationibus reprehensionibus ignominiis adfici se in\ndelicto dolerent. impunitas enim peccatorum data videtur eis qui ignominiam et infamiam ferunt sine dolore; morderi est melius conscientia. ex quo est illud\ne vita ductum ab Afranio: nam cum dissolutus filius:\nheu me miserum!\ntum severus pater: dum modo\ndoleat aliquid, doleat quidlubet.\nReliquas quoque partis aegritudinis utilis esse dicunt, misericordiam ad\nopem ferendam et calamitates hominum indignorum\nsublevandas; ipsum illud aemulari obtrectare non esse\ninutile, cum aut se non idem videat consecutum, quod\nalium, aut alium idem, quod se; metum vero si qui\nsustulisset, omnem vitae diligentiam sublatam fore,\nquae summa esset in eis qui leges, qui magistratus,\nqui paupertatem, qui ignominiam, qui mortem, qui dolorem timerent. Haec tamen ita disputant, ut resecanda\nesse fateantur, evelli penitus dicant nec posse nec opus\nesse et in omnibus fere rebus mediocritatem esse optumam existiment. quae cum exponunt, nihilne tibi videntur an aliquid dicere?\nMihi vero dicere aliquid, itaque expecto, quid ad ista.\n\nReperiam fortasse, sed illud ante:\nvidesne, quanta\nfuerit apud Academicos verecundia? plane enim dicunt,\n\nquod ad rem pertineat: Peripateticis respondetur\na Stoicis; digladientur illi per me licet, cui nihil est\nnecesse nisi, ubi sit illud, quod veri simillimum videatur, anquirere. quid est igitur quod occurrat in hac\nquaestione, e quo possit attingi aliquid veri simile, quo\nlongius mens humana progredi non potest? definitio\nperturbationis, qua recte Zenonem usum puto. ita enim\ndefinit, ut perturbatio sit aversa a\nratione contra naturam animi commotio, vel brevius, ut perturbatio sit\nadpetitus vehementior, vehementior autem intellegatur is qui procul absit a naturae constantia.\nquid ad\nhas definitiones possim dicere? atque haec pleraque\nsunt prudenter acuteque disserentium, illa quidem ex\nrhetorum pompa: ardores animorum cotesque virtutum. an vero vir fortis, nisi stomachari coepit, non\npotest fortis esse? gladiatorium id quidem. quamquam\nin eis ipsis videmus saepe constantiam: conlocuntur,\ncongrediuntur, quaerunt aliquid, postulant, ut magis\nplacati quam irati esse videantur, sed in illo genere\nsit sane Pacideianus aliquis hoc animo, ut narrat\nLucilius:\nOccidam illum equidem et vincam, si id quaeritis inquit,Verum illud credo fore: in os prius accipiam ipseQuam gladium in stomacho furi ac pulmonibus sisto.\nOdi hominem, iratus pugno, nec longius quicquamNobis, quam dextrae gladium dum accommodet alter;Usque adeo studio atque odio illius ecferor ira;\nat sine hac gladiatoria iracundia videmus progredientem apud Homerum Aiacem multa cum hilaritate, cum depugnaturus esset cum Hectore;\ncuius, ut\narma sumpsit, ingressio laetitiam attulit sociis, terrorem\nautem hostibus, ut ipsum Hectorem, quem ad modum\nest apud Homerum, toto pectore trementem provocasse\nad pugnam paeniteret. atque hi conlocuti inter se,\nprius quam manum consererent, leniter et quiete nihil\nne in ipsa quidem pugna iracunde rabioseve fecerunt.\nego ne Torquatum quidem illum, qui hoc cognomen\ninvenit, iratum existimo Gallo torquem detraxisse, nec\nMarcellum apud Clastidium ideo fortem fuisse, quia\nfuerit iratus.\nde Africano quidem, quia notior est\nnobis propter recentem memoriam, vel iurare possum\nnon illum iracundia tum inflammatum fuisse, cum in\nacie M. Alliennium Paelignum scuto protexerit gladiumque hosti in pectus infixerit. de L. Bruto fortasse\ndubitarim, an propter infinitum odium tyranni ecfrenatius in Arruntem invaserit; video enim utrumque\ncomminus ictu cecidisse contrario. quid igitur huc adhibetis iram? an fortitudo, nisi insanire coepit, impetus suos non habet? quid? Herculem, quem in caelum ista ipsa, quam vos iracundiam esse vultis, sustulit fortitudo, iratumne censes conflixisse cum Erymanthio\n\napro aut leone Nemeaeo? an etiam Theseus Marathonii tauri cornua conprehendit iratus? vide ne\nfortitudo minime sit rabiosa sitque iracundia tota levitatis.\nNeque enim est ulla fortitudo, quae rationis est\nexpers. contemnendae res humanae sunt, neglegenda\nmors est, patibiles et dolores et labores putandi—\nhaec cum constituta sunt iudicio atque sententia, tum\nest robusta illa et stabilis fortitudo, nisi forte, quae vehementer acriter animose fiunt, iracunde fieri suspicamur. mihi ne Scipio quidem ille pontufex maxumus,\nqui hoc Stoicorum verum esse declaravit, numquam\nprivatum esse sapientem, iratus videtur fuisse Ti.\nGraccho tum, cum consulem languentem reliquit atque\nipse privatus, ut si consul esset, qui rem publicam\nsalvam esse vellent, se sequi iussit.\nnescio, ecquid\nipsi nos fortiter in re p. fecerimus: si quid fecimus,\ncerte irati non fecimus. an est quicquam similius insaniae quam ira? quam bene Ennius initium dixit\ninsaniae. color, vox, oculi, spiritus, inpotentia dictorum ac factorum quam partem habent sanitatis? quid\nAchille Homerico foedius, quid Agamemnone in iurgio?\nnam Aiacem quidem ira ad furorem mortemque perduxit. non igitur desiderat fortitudo advocatam iracundiam; satis est instructa parata armata per sese.\nnam isto quidem modo licet dicere utilem vinulentiam\nad fortitudinem, utilem etiam dementiam, quod et insani\n\net ebrii multa faciunt saepe vehementius. semper\nAiax fortis, fortissimus tamen in furore; nam\n\nFa/cinus fecit ma/ximum, cum Da/nais inclina/ntibusSumma/m rem perfeci/t manu.\n\nproelium restituit insaniens:\ndicamus igitur utilem\ninsaniam? Tracta definitiones fortitudinis: intelleges\neam stomacho non egere. fortitudo est igitur adfectio\nanimi legi summae in perpetiendis rebus obtemperans\nvel conservatio stabilis iudicii in eis rebus quae formidolosae videntur subeundis et repellendis vel\nscientia rerum formidolosarum contrariarumque aut\nomnino neglegendarum conservans earum rerum stabile iudicium vel brevius, ut Chrysippus (nam superiores definitiones erant Sphaeri, hominis in primis\nbene definientis, ut putant Stoici; sunt enim omnino\nomnes fere similes, sed declarant communis notiones\nalia magis alia)â€”quo modo igitur Chrysippus?\nfortitudo est inquit scientia rerum perferendarum\nvel adfectio animi in patiendo ac perferendo summae\nlegi parens sine timore. quamvis licet insectemur\nistos, ut Carneades solebat, metuo ne soli philosophi\nsint. quae enim istarum definitionum non aperit notionem nostram, quam habemus omnes de fortitudine\ntectam atque involutam? qua aperta quis est qui aut\nbellatori aut imperatori aut oratori quaerat aliquid\nneque eos existumet sine rabie quicquam fortiter facere posse?\nQuid? Stoici, qui omnes insipientes insanos\n\nesse dicunt, nonne ista conligunt? remove perturbationes maxumeque iracundiam: iam videbuntur\nmonstra dicere. nunc autem ita disserunt, sic se dicere\nomnes stultos insanire, ut male olere omne caenum.\nat non semper. commove: senties. sic iracundus non\nsemper iratus est; lacesse: iam videbis furentem.\nQuid? ista bellatrix iracundia, cum domum rediit, qualis est cum uxore, cum liberis, cum familia? an tum\nquoque est utilis? est igitur aliquid quod perturbata\nmens melius possit facere quam constans? an quisquam potest sine perturbatione mentis irasci? bene\nigitur nostri, cum omnia essent in moribus vitia, quod\nnullum erat iracundia foedius, iracundos solos morosos nominaverunt.\nOratorem vero irasci minime decet, simulare non dedecet.\nan tibi irasci tum videmur,\ncum quid in causis acrius et vehementius dicimus?\nquid? cum iam rebus transactis et praeteritis orationes scribimus, num irati scribimus? ecquis hoc animadvertit?\nvincite!â€”num aut egisse umquam iratum\nAesopum aut scripsisse existimas iratum Accium?\naguntur ista praeclare, et ab oratore quidem melius,\nsi modo est orator, quam ab ullo histrione, sed aguntur leniter et mente tranquilla.\nLibidinem vero laudare cuius est libidinis? Themistoclem mihi et Demosthenen profertis, additis Pythagoran Democritum Platonem. quid? vos studia\nlibidinem vocatis? quae vel optimarum rerum, ut ea\nsunt quae profertis, sedata tamen et tranquilla esse\ndebent. Iam aegritudinem laudare, unam rem maxime\ndetestabilem, quorum est tandem philosophorum? at\ncommode dixit Afranius: dum modo doleat aliquid,\ndoleat quidlibet.\ndixit enim de adulescente perdito\nac dissoluto, nos autem de constanti viro ac sapienti\nquaerimus. et quidem ipsam illam iram centurio habeat aut signifer vel ceteri, de quibus dici non necesse\nest, ne rhetorum aperiamus mysteria. utile est enim\nuti motu animi, qui uti ratione non potest. nos autem,\nut testificor saepe, de sapiente quaerimus.\nAt etiam\naemulari utile est, obtrectare, misereri. cur misereare\npotius quam feras opem, si id facere possis? an sine\nmisericordia liberales esse non possumus? non enim\nsuscipere ipsi aegritudines propter alios debemus, sed\nalios, si possumus, levare aegritudine. obtrectare vero\nalteri aut illa vitiosa aemulatione, quae rivalitati similis est, aemulari quid habet utilitatis, cum sit aemulantis angi alieno bono quod ipse non habeat, obtrectantis autem angi alieno bono, quod id etiam alius\nhabeat? qui id adprobari possit, aegritudinem suscipere pro experientia, si quid habere velis? nam solum\nhabere velle summa dementia est.\n\nMediocritates autem malorum quis laudare recte\npossit?\nquis enim potest, in quo libido cupiditasve sit,\nnon libidinosus et cupidus esse? in quo ira, non iracundus? in quo angor, non anxius? in quo timor, non\ntimidus? libidinosum igitur et iracundum et anxium\net timidum censemus esse sapientem? de cuius excellentia multa quidem dici quamvis fuse lateque possunt,\n\nsed brevissime illo modo, sapientiam esse rerum\ndivinarum et humanarum scientiam cognitionemque,\nquae cuiusque rei causa sit; ex quo efficitur, ut divina imitetur, humana omnia inferiora virtute ducat.\nin hanc tu igitur tamquam in mare, quod est ventis\nsubiectum, perturbationem cadere tibi dixisti videri?\nquid est quod tantam gravitatem constantiamque perturbet? an inprovisum aliquid aut repentinum? quid\npotest accidere tale ei, cui nihil, quod homini evenire\npossit, non praemeditatum sit? nam quod aiunt nimia resecari oportere, naturalia relinqui, quid tandem\npotest esse naturale, quod idem nimium esse possit?\nsunt enim omnia ista ex errorum orta radicibus, quae\nevellenda et extrahenda penitus, non circumcidenda\nnec amputanda sunt.\nSed quoniam suspicor te non tam de sapiente quam\nde te ipso quaerere—illum enim putas omni perturbatione esse liberum, te vis—, videamus, quanta\nsint quae a\nphilosophia remedia morbis\nanimorum adhibeantur. est enim quaedam medicina certe, nec tam fuit hominum generi infensa atque inimica natura, ut corporibus tot res salutaris,\nanimis nullam invenerit; de quibus hoc etiam est\nmerita melius, quod corporum adiumenta adhibentur\nextrinsecus, animorum salus inclusa in is ipsis est.\nsed quo maior est in eis praestantia et divinior, eo\nmaiore indigent diligentia. itaque bene adhibita ratio\ncernit, quid optumum sit, neglecta multis implicatur\nerroribus.\nad te igitur mihi iam convertenda omnis\noratio est; simulas enim quaerere te de sapiente, quaeris autem fortasse de te.\nEarum igitur perturbationum, quas exposui, variae\nsunt curationes. nam neque omnis aegritudo una\nratione sedatur (alia est enim lugenti, alia miseranti\naut invidenti adhibenda medicina); est etiam in omnibus quattuor perturbationibus illa distinctio, utrum\nad universam perturbationem, quae est aspernatio\nrationis aut adpetitus vehementior, an ad singulas,\nut ad metum lubidinem reliquas melius adhibeatur\noratio, et utrum illudne non videatur aegre ferundum,\nex quo suscepta sit aegritudo, an omnium rerum tollenda omnino aegritudo, ut, si quis aegre ferat se\npauperem esse, idne disputes, paupertatem malum\nnon esse, an hominem aegre ferre nihil oportere. nimirum hoc melius, ne, si forte de paupertate non\npersuaseris, sit aegritudini concedendum; aegritudine\nautem sublata propriis rationibus, quibus heri usi\nsumus, quodam modo etiam paupertatis malum tollitur.\nsed omnis eius modi perturbatio animi placatione abluatur illa quidem, cum doceas nec bonum\nillud esse, ex quo laetitia aut libido oriatur, nec\nmalum, ex quo aut metus aut aegritudo; verum tamen\nhaec est certa et propria sanatio, si doceas ipsas perturbationes per se esse vitiosas nec habere quicquam\naut naturale aut necessarium, ut ipsam aegritudinem\nleniri videmus, cum obicimus maerentibus imbecillitatem animi ecfeminati, cumque eorum gravitatem\nconstantiamque laudamus, qui non turbulente humana\npatiantur. quod quidem solet eis etiam accidere, qui\nilla mala esse censent, ferenda tamen aequo animo\narbitrantur. putat aliquis esse voluptatem bonum,\nalius autem pecuniam; tamen et ille ab intemperantia\net hic ab avaritia avocari potest. illa autem altera\nratio et oratio, quae simul et opinionem falsam tollit\net aegritudinem detrahit, est ea quidem utilior, sed\nraro proficit neque est ad volgus adhibenda.\nquaedam\nautem sunt aegritudines, quas levare illa medicina\nnullo modo possit, ut, si quis aegre ferat nihil in se\nesse virtutis, nihil animi, nihil officii, nihil honestatis,\npropter mala is quidem angatur, sed alia quaedam\nsit ad eum admovenda curatio, et talis quidem, quae\npossit esse omnium etiam de ceteris rebus discrepantium philosophorum. inter omnis enim convenire\noportet commotiones animorum a recta ratione aversas esse vitiosas, ut, etiamsi vel mala sint illa, quae\nmetum aegritudinemve, vel bona, quae cupiditatem\nlaetitiamve moveant, tamen sit vitiosa ipsa commotio.\nconstantem enim quendam volumus, sedatum, gravem, humana omnia spernentem illum esse, quem\nmagnanimum et fortem virum dicimus. talis autem\nnec maerens nec timens nec cupiens nec gestiens\nesse quisquam potest. eorum enim haec sunt, qui\neventus humanos superiores quam suos animos esse\nducunt.\nQuare omnium philosophorum, ut ante dixi, una\nratio est medendi, ut nihil, quale sit illud quod perturbet animum, sed de ipsa sit perturbatione dicendum. itaque primum in ipsa cupiditate, cum id solum\nagitur ut ea tollatur, non est quaerendum, bonum\nillud necne sit quod lubidinem moveat, sed lubido\nipsa tollenda est, ut, sive, quod honestum est, id sit\nsummum bonum sive voluptas sive horum utrumque coniunctum sive tria illa genera bonorum, tamen,\netiamsi virtutis ipsius vehementior adpetitus sit, eadem sit omnibus ad deterrendum adhibenda oratio.\ncontinet autem omnem sedationem animi humana in\nconspectu posita natura; quae quo facilius expressa\ncernatur, explicanda est oratione communis condicio\nlexque vitae.\nitaque non sine causa, cum Orestem\nfabulam doceret Euripides, primos tris versus revocasse dicitur Socrates:\nNeque ta/m terribilis u/lla fando ora/tio est,Nec fo/rs nec ira cae/litum invectu/m malum,Quod no/n natura huma/na patiendo e/cferat.\n\nest autem utilis ad persuadendum ea quae acciderint\nferri et posse et oportere enumeratio eorum qui\ntulerunt. etsi aegritudinis sedatio et hesterna disputatione explicata est et in Consolationis libro, quem\nin medio—non enim sapientes eramus—maerore et\ndolore conscripsimus; quodque vetat Chrysippus, ad\nrecentis quasi tumores animi remedium adhibere, id\nnos fecimus naturaeque vim attulimus, ut magnitudini\nmedicinae doloris magnitudo concederet.\nSed aegritudini, de qua satis est disputatum, finitimus est metus, de quo pauca dicenda sunt. est enim metus, ut\naegritudo praesentis, sic ille futuri mali. itaque non\nnulli aegritudinis partem quandam metum esse dicebant, alii autem metum praemolestiam appellabant,\nquod esset quasi dux consequentis molestiae. quibus\nigitur rationibus instantia feruntur, eisdem contemnuntur sequentia. nam videndum est in utrisque, ne quid\nhumile summissum molle ecfeminatum fractum abiectumque faciamus. sed quamquam de ipsius metus inconstantia inbecillitate levitate dicendum est, tamen\nmultum prodest ea, quae metuuntur, ipsa contemnere.\nitaque sive casu accidit sive consilio, percommode factum est, quod eis de rebus quae maxime metuuntur,\nde morte et de dolore, primo et proxumo die disputatum est. quae si probata sunt, metu magna ex\nparte liberati sumus.\n\nAc de malorum opinione hactenus;\nvideamus nunc\nde bonorum, id est de laetitia et de cupiditate. mihi\nquidem in tota ratione ea, quae pertinet ad animi perturbationem, una res videtur causam continere, omnis\neas esse in nostra potestate, omnis iudicio susceptas,\nomnis voluntarias. hic igitur error est eripiendus, haec\ndetrahenda opinio atque ut in malis opinatis tolerabilia, sic in bonis sedatiora sunt efficienda ea quae magna\n\net laetabilia ducuntur. atque hoc quidem commune\nmalorum et bonorum, ut, si iam difficile sit persuadere nihil earum rerum, quae perturbent animum, aut\nin bonis aut in malis esse habendum, tamen alia ad\nalium motum curatio sit adhibenda aliaque ratione\nmalevolus, alia amator, alia rursus anxius, alia timidus\ncorrigendus.\natque erat facile sequentem eam rationem,\nquae maxume probatur de bonis et malis, negare umquam laetitia adfici posse insipientem, quod nihil umquam haberet boni; sed loquimur nunc more communi.\nsint sane ista bona, quae putantur, honores divitiae\nvoluptates cetera, tamen in eis ipsis potiundis exultans gestiensque laetitia turpis est, ut, si ridere concessum sit, vituperetur tamen cachinnatio. eodem enim\nvitio est ecfusio animi in laetitia quo in dolore contractio, eademque levitate cupiditas est in appetendo qua\nlaetitia in fruendo, et ut nimis adflicti molestia, sic\nnimis elati laetitia iure iudicantur leves; et, cum invidere aegritudinis sit, malis autem alienis voluptatem\ncapere laetitiae, utrumque immanitate et feritate quadam proponenda castigari solet; atque ut cavere decet,\ntimere non decet, sic gaudere decet, laetari non decet,\nquoniam docendi causa a gaudio laetitiam distinguimus;\nillud iam supra diximus, contractionem animi\nrecte fieri numquam posse, elationem posse. aliter\nenim Naevianus ille gaudet Hector:\n\nLae/tus sum lauda/ri me abs te, pa/ter, a laudato/ viro,\naliter ille apud Trabeam:\n\nLe/na deleni/ta argento nu/tum observabi/t meum,Qui/d velim, quid stu/deam. adveniens di/gito impellam ia/nuam,\nFo/res patebunt. de i/nproviso Chry/sis ubi me aspe/xerit,A/lacris ob via/m mihi veniet co/mplexum exopta/ns meum,Mi/hi se dedet.\n\nquam haec pulchra putet, ipse iam dicet:\nFo/rtunam ipsam antei/bo fortuni/s meis.\nhaec laetitia quam turpis sit, satis est diligenter attendentem penitus videre.\nEt ut turpes sunt, qui ecferunt se laetitia tum cum\nfruuntur Veneriis voluptatibus, sic flagitiosi, qui eas\ninflammato animo concupiscunt. totus vero iste, qui\nvolgo appellatur amor—nec hercule invenio, quo nomine alio possit appellari—, tantae levitatis est, ut\nnihil videam quod putem conferendum. quem Caecilius\ndeum qui non summum putet, aut stultum aut\nrerum esse imperitum existumat,\nCui i/n manu sit, quem e/sse demente/m velit,Quem sa/pere, quem sana/ri, quem in morbum i/nici,Quem co/ntra amari, quem e/xpeti, quem arce/ssier.\n\no praeclaram emendatricem vitae poëticam, quae amo-\nrem flagitii et levitatis auctorem in concilio deorum\nconlocandum putet! de comoedia loquor, quae, si haec\nflagitia non probaremus, nulla esset omnino; quid ait\nex tragoedia princeps ille Argonautarum?\nTu/ me amoris ma/gis quam honoris se/rvavisti gra/tia.\n\nquid ergo? hic amor Medeae quanta miseriarum excitavit incendia! atque ea tamen apud alium poëtam patri\ndicere audet se\nconiugem habuisse illum, Amor quem\ndederat, qui plus pollet potiorque est patre.\nSed poëtas\nludere sinamus, quorum fabulis in hoc flagitio versari ipsum videmus Iovem: ad magistros virtutis philosophos veniamus, qui amorem negant stupri esse\net in eo litigant cum Epicuro non multum, ut opinio\nmea fert, mentiente. quis est enim iste amor amicitiae?\ncur neque deformem adulescentem quisquam amat neque formosum senem? mihi quidem haec in Graecorum gymnasiis nata consuetudo videtur, in quibus isti\nliberi et concessi sunt amores. bene ergo Ennius:\nFla/giti princi/pium est nudare i/nter civis co/rpora.\nqui ut sint, quod fieri posse video, pudici, solliciti\ntamen et anxii sunt, eoque magis, quod se ipsi continent\net coërcent.\natque, ut muliebris amores omittam, quibus maiorem licentiam natura concessit, quis aut de\nGanymedi raptu dubitat, quid poëtae velint, aut non intellegit, quid apud Euripidem et loquatur et cupiat\nLaius? quid denique homines doctissimi et summi poë-\ntae de se ipsis et carminibus edunt et cantibus? fortis\nvir in sua re p. cognitus quae de iuvenum amore scribit\nAlcaeus! nam Anacreontis quidem tota poësis est amatoria. maxume vero omnium flagrasse amore Reginum\nIbycum apparet ex scriptis. Atque horum omnium\nlubidinosos esse amores videmus: philosophi sumus\nexorti, et auctore quidem nostro Platone, quem non\niniuria Dicaearchus accusat, qui amori auctoritatem\ntribueremus.\nStoici vero et sapientem amaturum esse\ndicunt et amorem ipsum conatum amicitiae faciendae\nex pulchritudinis specie definiunt. qui si quis est in\nrerum natura sine sollicitudine, sine desiderio, sine\ncura, sine suspirio, sit sane; vacat enim omni libidine;\nhaec autem de libidine oratio est. sin autem est aliquis\namor, ut est certe, qui nihil absit aut non multum ab insania, qualis in Leucadia est: si quidem sit quisquam\ndeus,\n\ncui ego sim curaeâ€”\nat id erat deis omnibus curandum, quem ad modum hic frueretur voluptate amatoria! heu me infelicem!—nihil verius. probe et ille:\nsanusne es, qui temere lamentare? sic insanus videtur etiam suis. at quas tragoedias efficit!\nTe, Apo/llo sancte, fe/r opem, teque, amni/potens\nNeptune, i/nvoco,\nVosque a/deo, Venti!\nmundum totum se ad amorem suum sublevandum\nconversurum putat, Venerem unam excludit ut iniquam: nam quid ego te appellem, Venus? eam prae\nlubidine negat curare quicquam: quasi vero ipse non\npropter lubidinem tanta flagitia et faciat et dicat.\nâ€”sic igitur adfecto haec adhibenda curatio est, ut\net illud quod cupiat ostendatur quam leve, quam\ncontemnendum, quam nihili sit omnino, quam facile\nvel aliunde vel alio modo perfici vel omnino neglegi\npossit; abducendus etiam est non numquam ad alia\nstudia sollicitudines curas negotia, loci denique mutatione tamquam aegroti non convalescentes saepe curandus est;\netiam novo quidam amore veterem amorem\ntamquam clavo clavum eiciendum putant; maxume\nautem admonendus\nest, quantus sit furor amoris.\nomnibus enim ex animi perturbationibus est profecto\nnulla vehementior, ut, si iam ipsa illa accusare nolis,\nstupra dico et corruptelas et adulteria, incesta denique,\nquorum omnium accusabilis est turpitudo,â€”sed ut\nhaec omittas, perturbatio ipsa mentis in amore foeda\nper se est.\nnam ut illa praeteream, quae sunt furoris,\nhaec ipsa per sese quam habent levitatem, quae videntur esse mediocria,\nIniu/riae\nSuspi/ciones i/nimicitiae indu/tiaeBellu/m pax rursum! ince/rta haec si tu po/stulesRatio/ne certa fa/cere, nihilo plu/s agas,Quam si/ des operam, ut cu/m ratione insa/nias.\nhaec inconstantia mutabilitasque mentis quem non ipsa\npravitate deterreat? est etiam illud, quod in omni perturbatione dicitur, demonstrandum, nullam esse nisi\nopinabilem, nisi iudicio susceptam, nisi voluntariam.\netenim si naturalis amor esset, et amarent omnes et\nsemper amarent et idem amarent, neque alium pudor, alium cogitatio, alium satietas deterreret.\n\n\nIra vero, quae quam diu perturbat animum, dubitationem insaniae non habet, cuius inpulsu existit etiam\ninter fratres tale iurgium:\nQui/s homo te exsupera/vit usquam ge/ntium impu/dentia?\nQuis au/tem malitia/ te?—\nnosti, quae secuntur; alternis enim versibus intorquentur inter fratres gravissimae contumeliae, ut facile appareat Atrei filios esse, eius qui meditatur poenam in\nfratrem novam:\nMaio/r mihi moles, ma/ius miscendu/mst malum,\nQui illi/us acerbum co/r contundam et co/mprimam.\nquo igitur haec erumpit moles? audi Thyestem:\nIpsus hortatu/r me frater, u/t meos mali/s miser\nMa/nderem nato/s—\neorum viscera apponit. quid est enim quo non progrediatur eodem ira, quo furor? itaque iratos proprie\ndicimus exisse de potestate, id est de consilio,\nde ratione, de mente; horum enim potestas in totum\nanimum esse debet.\nHis aut subtrahendi sunt ei, in\nquos impetum conantur facere, dum se ipsi conligant,\n—quid est autem se ipsum colligere nisi dissupatas\nanimi partis rursum in suum locum cogere?—aut rogandi orandique sunt, ut, si quam habent ulciscendi\nvim, differant in tempus aliud, dum defervescat ira.\ndefervescere autem certe significat ardorem animi invita ratione excitatum. ex quo illud laudatur Archytae,\nqui cum vilico factus esset iratior, quo te modo inquit accepissem, nisi iratus essem!\nUbi sunt ergo isti, qui iracundiam utilem dicunt\n—potest utilis esse insania?—aut naturalem? an quicquam\n\nest secundum naturam, quod fit repugnante ratione? quo modo autem, si naturalis esset ira, aut\nalius alio magis iracundus esset, aut finem haberet\nprius quam esset ulta, ulciscendi lubido, aut quemquam paeniteret, quod fecisset per iram? ut Alexandrum regem videmus, qui cum interemisset Clitum familiarem suum, vix a se manus abstinuit; tanta vis\nfuit paenitendi. quibus cognitis quis est qui dubitet\nquin hic quoque motus animi sit totus opinabilis ac\nvoluntarius? Quis enim dubitarit quin aegrotationes\nanimi, qualis est avaritia, gloriae cupiditas, ex eo,\nquod magni aestumetur ea res ex qua animus aegrotat, oriantur? unde intellegi debet perturbationem quoque omnem esse in opinione.\nEt si fidentia, id est\nfirma animi confisio, scientia quaedam est et opinio\ngravis non temere adsentientis, metus quoque est diffidentia\nexpectati et impendentis mali, et si spes est\nexpectatio boni, mali expectationem esse necesse est\nmetum. ut igitur metus, sic reliquae perturbationes\nsunt in malo. ergo ut constantia scientiae, sic perturbatio erroris est. Qui autem natura dicuntur iracundi aut misericordes aut invidi aut tale quid, ei sunt\nconstituti quasi mala valetudine animi, sanabiles tamen,\n\nut Socrates dicitur: cum multa in conventu vitia\nconlegisset in eum Zopyrus, qui se naturam cuiusque\nex forma perspicere profitebatur, derisus est a ceteris,\nqui illa in Socrate vitia non agnoscerent, ab ipso autem\nSocrate sublevatus, cum illa sibi sic nata, sed ratione\na se deiecta diceret.\nergo ut optuma quisque valetudine\nadfectus potest videri ut natura ad aliquem morbum\nproclivior, sic animus alius ad alia vitia propensior.\nqui autem non natura, sed culpa vitiosi esse dicuntur, eorum vitia constant e falsis opinionibus rerum bonarum et malarum, ut sit alius ad alios motus perturbationesque proclivior. inveteratio autem, ut in corporibus, aegrius depellitur quam perturbatio, citiusque\nrepentinus oculorum tumor sanatur quam diuturna\nlippitudo depellitur.\nSed cognita iam causa perturbationum, quae omnes\noriuntur ex iudiciis opinionum et voluntatibus, sit iam\nhuius disputationis modus. scire autem nos oportet\ncognitis, quoad possunt ab homine cognosci, bonorum et malorum finibus nihil a philosophia posse aut\nmaius aut utilius optari quam haec, quae a nobis hoc\nquadriduo disputata sunt. morte enim contempta et\ndolore ad patiendum levato adiunximus sedationem\naegritudinis, qua nullum homini malum maius est. etsi\nenim omnis animi perturbatio gravis est nec multum\ndiffert ab amentia, tamen ita\nceteros, cum sunt in\naliqua perturbatione aut metus aut laetitiae aut cupiditatis, commotos modo et perturbatos dicere solemus,\nat eos, qui se\naegritudini dediderunt, miseros adflictos aerumnosos calamitosos.\nitaque non fortuito factum videtur, sed a te ratione propositum, ut separatim\nde aegritudine et de ceteris perturbationibus disputaremus; in ea est enim fons miseriarum et caput. sed et\naegritudinis et reliquorum animi morborum una sanatio est, omnis opinabilis esse et voluntarios ea reque\nsuscipi, quod ita rectum esse videatur. hunc errorem\nquasi radicem malorum omnium stirpitus philosophia\nse extracturam pollicetur.\ndemus igitur nos huic excolendos patiamurque nos sanari. his enim malis insidentibus non modo beati, sed ne sani quidem esse possumus. aut igitur negemus quicquam ratione confici, cum\ncontra nihil sine ratione recte fieri possit, aut, cum\nphilosophia ex rationum conlatione constet, ab ea, si et\nboni et beati volumus esse, omnia adiumenta et auxilia\npetamus bene beateque vivendi.\nQuintus hic dies, Brute, finem faciet Tusculanarum\ndisputationum, quo die est a nobis ea de re, quam\ntu ex omnibus maxime probas, disputatum. placere\nenim tibi admodum sensi et ex eo libro, quem ad me\naccuratissime scripsisti, et ex multis sermonibus tuis\nvirtutem ad beate vivendum se ipsa esse contentam.\nquod etsi difficile est probatu propter tam varia et\ntam multa tormenta fortunae, tale tamen est, ut elaborandum sit, quo facilius probetur. nihil est enim\nomnium quae in philosophia tractantur, quod gravius\nmagnificentiusque dicatur.\nnam cum ea causa impulerit eos qui primi se ad philosophiae studium contulerunt, ut omnibus rebus posthabitis totos se in\noptumo vitae statu exquirendo conlocarent, profecto\nspe beate vivendi tantam in eo studio curam operamque posuerunt. quodsi ab is inventa et perfecta virtus\nest, et si praesidii ad beate vivendum in virtute satis\nest, quis est qui non praeclare et ab illis positam\net a nobis susceptam operam philosophandi arbitretur?\nsin autem virtus subiecta sub varios incertosque casus\nfamula fortunae est nec tantarum virium est, ut se\nipsa tueatur, vereor ne non tam virtutis fiducia nitendum nobis ad spem beate vivendi quam vota facienda\nvideantur.\nequidem eos casus, in quibus me fortuna\nvehementer exercuit, mecum ipse considerans huic incipio sententiae diffidere interdum et humani generis\nimbecillitatem fragilitatemque extimescere. vereor\nenim ne natura, cum corpora nobis infirma dedisset\nisque et morbos insanabilis et dolores intolerabilis\nadiunxisset, animos quoque dederit et corporum doloribus congruentis et separatim suis angoribus et molestiis implicatos.\nsed in hoc me ipse castigo, quod\nex aliorum et ex nostra fortasse mollitia, non ex ipsa\nvirtute de virtutis robore existumo.\nilla enim, si modo\nest ulla virtus, quam dubitationem avunculus tuus,\nBrute, sustulit, omnia, quae cadere in hominem possunt, subter se habet eaque despiciens casus contemnit\nhumanos culpaque omni carens praeter se ipsam nihil\ncenset ad se pertinere. nos autem omnia adversa cum\nvenientia metu augentes, tum maerore praesentia rerum naturam quam errorem nostrum damnare malumus.\nSed et huius culpae et ceterorum vitiorum peccatorumque nostrorum omnis a philosophia petenda\ncorrectio est. cuius in sinum cum a primis temporibus aetatis nostra voluntas studiumque nos compulisset,\n\nhis gravissimis casibus in eundem portum, ex\nquo eramus egressi, magna iactati tempestate confugimus. o vitae philosophia dux, o virtutis indagatrix expultrixque vitiorum! quid non modo nos,\nsed omnino vita hominum sine te esse potuisset? tu\nurbis peperisti, tu dissipatos homines in societatem\nvitae convocasti, tu eos inter se primo domiciliis,\ndeinde coniugiis, tum litterarum et vocum communione\niunxisti, tu inventrix legum, tu magistra morum et\ndisciplinae fuisti; ad te confugimus, a te opem petimus, tibi nos, ut antea magna ex parte, sic nunc\npenitus totosque tradimus. est autem unus dies bene\net ex praeceptis tuis actus peccanti inmortalitati anteponendus.\ncuius igitur potius opibus utamur quam\ntuis, quae et vitae tranquillitatem largita nobis es et\nterrorem mortis sustulisti? Ac philosophia quidem\ntantum abest ut proinde ac de hominum est vita merita laudetur, ut a plerisque neglecta a multis etiam\nvituperetur. vituperare quisquam vitae parentem et\nhoc parricidio se inquinare audet et tam impie ingratus\nesse, ut eam accuset, quam vereri deberet, etiamsi minus percipere potuisset? sed, ut opinor, hic error et\nhaec indoctorum animis offusa caligo est, quod tam\nlonge retro respicere non possunt nec eos, a quibus\nvita hominum instructa primis sit, fuisse philosophos\narbitrantur.\nQuam rem antiquissimam cum videamus,\nnomen tamen esse confitemur recens. nam sapientiam\nquidem ipsam quis negare potest non modo re esse antiquam, verum etiam nomine? quae divinarum humanarumque rerum, tum initiorum causarumque cuiusque\nrei cognitione hoc pulcherrimum nomen apud antiquos adsequebatur. itaque et illos septem, qui a Graecis sofoi/, sapientes a nostris et habebantur et nominabantur, et multis ante saeculis Lycurgum, cuius\ntemporibus Homerus etiam fuisse ante hanc urbem\nconditam traditur, et iam heroicis aetatibus Ulixem et\nNestorem accepimus et fuisse et habitos esse sapientis.\nnec vero Atlans sustinere caelum nec Prometheus\nadfixus Caucaso nec stellatus Cepheus cum uxore\ngenero filia traderetur, nisi caelestium divina cognitio nomen eorum ad errorem fabulae traduxisset. a\nquibus ducti deinceps omnes, qui in rerum contemplatione studia ponebant, sapientes et habebantur et\nnominabantur, idque eorum nomen usque ad Pythagorae manavit aetatem. quem, ut scribit auditor Platonis Ponticus Heraclides, vir doctus in primis, Phliuntem\nferunt venisse, eumque cum Leonte, principe\nPhliasiorum, docte et copiose disseruisse quaedam.\ncuius ingenium et eloquentiam cum admiratus esset\nLeon, quaesivisse ex eo, qua maxime arte confideret;\nat illum: artem quidem se scire nullam, sed esse philosophum. admiratum Leontem novitatem nominis\nquaesivisse, quinam essent philosophi, et quid inter\neos et reliquos interesset;\nPythagoram autem respondisse similem sibi videri vitam hominum et mercatum\neum, qui haberetur maxumo ludorum apparatu totius\nGraeciae celebritate; nam ut illic alii corporibus exercitatis gloriam et nobilitatem coronae peterent, alii\nemendi aut vendendi quaestu et lucro ducerentur, esset\nautem quoddam genus eorum, idque vel maxime ingenuum, qui nec plausum nec lucrum quaererent, sed\nvisendi causa venirent studioseque perspicerent, quid\nageretur et quo modo, item nos quasi in mercatus\nquandam celebritatem ex urbe aliqua sic in hanc\nvitam ex alia vita et natura profectos alios gloriae\nservire, alios pecuniae, raros esse quosdam, qui ceteris\nomnibus pro nihilo habitis rerum naturam studiose\nintuerentur; hos se appellare sapientiae studiosos—id\nest enim philosophos—; et ut illic liberalissimum esset\nspectare nihil sibi adquirentem, sic in vita longe omnibus studiis contemplationem rerum cognitionemque\npraestare.\nNec vero Pythagoras nominis solum inventor, sed\nrerum etiam ipsarum amplificator fuit. qui cum post\nhunc Phliasium sermonem in Italiam venisset, exornavit eam Graeciam, quae magna dicta est, et privatim et\npublice praestantissumis et institutis et artibus. cuius\nde disciplina aliud tempus fuerit fortasse dicendi. sed\nab antiqua philosophia usque ad Socratem, qui Archelaum, Anaxagorae discipulum, audierat, numeri motusque tractabantur, et unde omnia orerentur quove reciderent, studioseque ab is siderum magnitudines\nintervalla cursus anquirebantur et cuncta caelestia.\nSocrates autem primus philosophiam devocavit e caelo\net in urbibus conlocavit et in domus etiam introduxit\net coÃ«git de vita et moribus rebusque bonis et malis\nquaerere.\ncuius multiplex ratio disputandi rerumque\nvarietas et ingenii magnitudo Platonis memoria et\nlitteris consecrata plura genera effecit dissentientium\nphilosophorum, e quibus nos id potissimum consecuti\nsumus, quo Socratem usum arbitrabamur, ut nostram\nipsi sententiam tegeremus, errore alios levaremus et\nin omni disputatione, quid esset simillimum veri,\nquaereremus. quem morem cum Carneades acutissime\ncopiosissimeque tenuisset, fecimus et alias saepe et\nnuper in Tusculano, ut ad eam consuetudinem disputaremus. et quadridui quidem sermonem superioribus\nad te perscriptum libris misimus, quinto autem die\ncum eodem in loco consedissemus, sic est propositum,\nde quo disputaremus:\nNon mihi videtur ad beate vivendum satis\nposse virtutem.\nAt hercule Bruto meo videtur, cuius ego iudicium,\npace tua dixerim, longe antepono tuo.\nNon dubito, nec id nunc agitur, tu illum quantum\names, sed hoc, quod mihi dixi videri, quale sit, de quo\na te disputari volo.\nNempe negas ad beate vivendum satis posse virtutem?\nProrsus nego.\nQuid? ad recte honeste laudabiliter, postremo ad\nbene vivendum satisne est praesidi in virtute?\nCerte satis.\nPotes igitur aut, qui male vivat, non eum miserum\ndicere aut, quem bene fateare, eum negare beate\nvivere?\nQuidni possim? nam etiam in tormentis recte honeste laudabiliter et ob eam rem bene vivi potest, dum\nmodo intellegas, quid nunc dicam bene. dico enim\nconstanter graviter sapienter fortiter.\nhaec etiam in\neculeum coiciuntur, quo vita non adspirat beata.\nQuid igitur? solane beata vita, quaeso, relinquitur\nextra ostium limenque carceris, cum constantia gravitas fortitudo sapientia reliquaeque virtutes rapiantur\nad tortorem nullumque recusent nec supplicium nec\ndolorem?\nTu, si quid es facturus, nova aliqua conquiras oportet; ista me minime movent, non solum quia pervulgata sunt, sed multo magis, quia, tamquam levia quaedam vina nihil valent in aqua, sic Stoicorum ista magis\ngustata quam potata delectant. velut iste chorus virtutum in eculeum impositus imagines constituit ante\noculos cum amplissima dignitate, ut ad eas cursim\nperrectura nec eas beata vita a se desertas passura\nvideatur;\ncum autem animum ab ista pictura imaginibusque virtutum ad rem veritatemque traduxeris, hoc\nnudum relinquitur, possitne quis beatus esse, quam\ndiu torqueatur. quam ob rem hoc nunc quaeramus;\nvirtutes autem noli vereri ne expostulent et querantur\nse a beata vita esse relictas. si enim nulla virtus prudentia vacat, prudentia ipsa hoc videt, non omnis\nbonos esse etiam beatos, multaque de M. Atilio Q.\nCaepione M'. Aquilio recordatur, beatamque vitam,\nsi imaginibus potius uti quam rebus ipsis placet, conantem ire in eculeum retinet ipsa prudentia negatque\nei cum dolore et cruciatu quicquam esse commune.\nFacile patior te isto modo agere, etsi iniquum est\npraescribere mihi te, quem ad modum a me disputari\nvelis. sed quaero, utrum aliquid actum superioribus\ndiebus an nihil arbitremur.\nActum vero, et aliquantum quidem.\nAtqui, si ita est, profligata iam haec et paene ad\nexitum adducta quaestio est.\n\nQuo tandem modo?\nQuia motus turbulenti iactationesque animorum incitatae et impetu inconsiderato elatae rationem omnem\nrepellentes vitae beatae nullam partem relinquunt. quis\nenim potest mortem aut dolorem metuens, quorum\nalterum saepe adest, alterum semper impendet, esse\nnon miser? quid, si idem, quod plerumque fit, paupertatem ignominiam infamiam timet, si debilitatem\ncaecitatem, si denique, quod non singulis hominibus,\nsed potentibus populis saepe contigit, servitutem?\npotest ea timens esse quisquam beatus? quid, qui non\nmodo ea futura timet, verum etiam fert sustinetque\npraesentiaâ€”adde eodem exilia luctus orbitates: qui\nrebus his fractus aegritudine eliditur, potest tandem\nesse non miserrimus? quid vero? illum, quem libidinibus inflammatum et furentem videmus, omnia rabide\nadpetentem cum inexplebili cupiditate, quoque affluentius voluptates undique hauriat, eo gravius ardentiusque\n\nsitientem, nonne recte miserrimum dixeris? quid?\nelatus ille levitate inanique laetitia exultans et temere\ngestiens nonne tanto miserior, quanto sibi videtur beatior? ergo ut hi miseri, sic contra illi beati, quos nulli\nmetus terrent, nullae aegritudines exedunt, nullae libidines incitant, nullae futtiles laetitiae exultantes languidis liquefaciunt voluptatibus. ut maris igitur tranquillitas intellegitur nulla ne minima quidem aura fluctus commovente, sic animi quietus et placatus status\ncernitur, cum perturbatio nulla est, qua moveri queat.\n\nquodsi est qui vim fortunae, qui omnia humana, quae\ncuique accidere possunt, tolerabilia ducat, ex quo nec\ntimor eum nec angor attingat, idemque si nihil concupiscat, nulla ecferatur animi inani voluptate, quid\nest cur is non beatus sit?\net si haec virtute efficiuntur,\nquid est cur virtus ipsa per se non efficiat beatos?\n\nAtqui alterum dici non potest, quin i, qui nihil metuant, nihil angantur,\nnihil concupiscant, nulla impotenti laetitia ecferantur,\nbeati sint, itaque id tibi concedo; alterum autem iam integrum non est. superioribus enim disputationibus effectum est vacare omni\nanimi perturbatione sapientem.\n\nNimirum igitur confecta res est;\nvidetur enim ad\nexitum venisse quaestio.\nPropemodum id quidem.\nVerum tamen mathematicorum iste mos est, non\nest philosophorum. nam geometrae cum aliquid docere volunt, si quid ad eam rem pertinet eorum quae\nante docuerunt, id sumunt pro concesso et probato,\nillud modo explicant, de quo ante nihil scriptum est;\nphilosophi quamcumque rem habent in manibus, in\neam quae conveniunt, congerunt omnia, etsi alio loco\ndisputata sunt. quod ni ita esset, cur Stoicus, si esset\nquaesitum, satisne ad beate vivendum virtus posset,\nmulta diceret? cui satis esset respondere se ante docuisse nihil bonum esse nisi quod honestum esset, hoc\nprobato consequens esse beatam vitam virtute esse\ncontentam, et quo modo hoc sit consequens illi, sic\nillud huic, ut, si beata vita virtute contenta sit, nisi\nhonestum quod sit, nihil aliud sit bonum.\nsed tamen\nnon agunt sic; nam et de honesto et de summo bono\nseparatim libri sunt, et cum ex eo efficiatur satis\nmagnam in virtute ad beate vivendum esse vim, nihilo\nminus\nhoc agunt separatim. propriis enim et suis argumentis et admonitionibus tractanda quaeque res est,\ntanta praesertim. cave enim putes ullam in philosophia\nvocem emissam clariorem ullumve esse philosophiae\npromissum uberius aut maius. Nam quid profitetur?\no dii boni! perfecturam se, qui legibus suis paruisset,\nut esset contra fortunam semper armatus, ut omnia\npraesidia haberet in se bene beateque vivendi, ut esset\nsemper denique beatus.\nsed videro, quid efficiat; tantisper hoc ipsum magni aestumo, quod pollicetur. nam\nXerxes quidem refertus omnibus praemiis donisque\nfortunae, non equitatu, non pedestribus copiis, non\nnavium multitudine, non infinito pondere auri contentus praemium proposuit, qui invenisset novam voluptatem—qua ipsa non fuit contentus; neque enim\numquam finem inveniet libido—, nos vellem praemio\nelicere possemus, qui nobis aliquid attulisset, quo hoc\nfirmius crederemus.\nVellem id quidem, sed habeo paulum, quod requiram. ego enim adsentior eorum quae posuisti alterum\nalteri consequens esse, ut, quem ad modum, si, quod\nhonestum sit, id solum sit bonum, sequatur vitam beatam virtute confici, sic, si vita beata in virtute sit,\nnihil esse nisi virtutem bonum. sed Brutus tuus auctore\nAristo et Antiocho non sentit hoc; putat enim, etiamsi\nsit bonum aliquod praeter virtutem.\n\nQuid igitur?\ncontra Brutumne me dicturum putas?\nTu vero, ut videtur; nam praefinire non est meum.\nQuid cuique igitur consentaneum sit, alio loco. nam\nista mihi et cum Antiocho saepe et cum Aristo nuper,\ncum Athenis imperator apud eum deversarer, dissensio fuit. mihi enim non videbatur quisquam esse beatus\nposse, cum in malis esset; in malis autem sapientem\nesse posse, si essent ulla corporis aut fortunae mala.\ndicebantur haec, quae scripsit etiam Antiochus locis\npluribus, virtutem ipsam per se beatam vitam efficere\nposse neque tamen beatissimam; deinde ex maiore\nparte plerasque res nominari, etiamsi quae pars abesset, ut vires, ut valetudinem, ut divitias, ut honorem,\nut gloriam, quae genere, non numero cernerentur; item\nbeatam vitam, etiamsi ex aliqua parte clauderet, tamen\nex multo maiore parte optinere nomen suum.\nhaec\nnunc enucleare non ita necesse est, quamquam non\nconstantissime dici mihi videntur. nam et, qui beatus\nest, non intellego quid requirat, ut sit beatior—si est\nenim quod desit, ne beatus quidem est—, et quod ex\nmaiore parte unam quamque rem appellari spectarique dicunt, est ubi id isto modo valeat; cum vero tria\ngenera malorum esse dicant, qui duorum generum malis omnibus urgeatur, ut omnia advorsa sint in fortuna,\nomnibus oppressum corpus et confectum doloribus,\nhuic paulumne ad beatam vitam deesse dicemus, non\nmodo ad beatissimam?\nHoc illud est, quod Theophrastus sustinere non potuit. nam cum statuisset verbera, tormenta, cruciatus,\npatriae eversiones, exilia, orbitates magnam vim habere ad male misereque vivendum, non est ausus elate\net ample loqui, cum humiliter demisseque sentiret.\nquam bene, non quaeritur, constanter quidem certe.\nitaque mihi placere non solet consequentia reprehendere, cum prima concesseris. hic autem elegantissimus omnium philosophorum et eruditissimus non\nmagnopere reprehenditur, cum tria genera dicit bonorum, vexatur autem ab omnibus primum in eo libro\nquem scripsit de vita beata, in quo multa disputat,\nquam ob rem is, qui torqueatur qui crucietur, beatus\nesse non possit. in eo etiam putatur dicere in rotam—\nid est genus quoddam tormenti apud Graecos—beatam vitam non escendere. non usquam id quidem dicit\nomnino, sed quae dicit, idem valent.\npossum igitur,\ncui concesserim in malis esse dolores corporis, in malis\nnaufragia fortunae, huic suscensere dicenti non omnis\nbonos esse beatos, cum in omnis bonos ea, quae\nille in malis numerat, cadere possint? vexatur idem\nTheophrastus et libris et scholis omnium philosophorum, quod in Callisthene suo laudarit illam sententiam:\nVita/m regit fortu/na, non sapie/ntia.\nnegant ab ullo philosopho quicquam dictum esse languidius. recte id quidem, sed nihil intellego dici potuisse constantius. si enim tot sunt in corpore bona, tot\nextra corpus in casu atque fortuna, nonne consentaneum est plus fortunam, quae domina rerum sit et externarum et ad corpus pertinentium, quam consilium\nvalere?\nAn malumus Epicurum imitari? qui multa praeclare saepe dicit; quam enim sibi constanter convenienterque dicat, non laborat. laudat tenuem victum. philosophi id quidem, sed si Socrates aut Antisthenes diceret, non is qui finem bonorum voluptatem esse dixerit.\nnegat quemquam iucunde posse vivere, nisi idem honeste sapienter iusteque vivat. nihil gravius, nihil philosophia dignius, nisi idem hoc ipsum honeste sapienter iuste ad voluptatem referret. Quid melius quam:\nfortunam exiguam intervenire sapienti? sed hoc isne\n\ndicit, qui, cum dolorem non modo maxumum malum,\nsed solum malum etiam dixerit, toto corpore opprimi\npossit doloribus acerrumis tum, cum maxime contra\n\nfortunam glorietur? quod idem melioribus etiam verbis Metrodorus:\noccupavi te\ninquit, Fortuna, atque\ncepi omnisque aditus tuos interclusi, ut ad me adspirare non posses. praeclare, si Aristo Chius aut si Stoicus Zenon diceret, qui, nisi quod turpe esset, nihil malum duceret; tu vero, Metrodore, qui omne bonum in\nvisceribus medullisque condideris et definieris summum\nbonum firma corporis adfectione explorataque eius\n\nspe contineri, Fortunae aditus interclusisti? quo modo? isto enim bono iam exspoliari potes.\n\nAtqui his capiuntur imperiti, et propter huius modi sententias istorum hominum est multitudo;\nacute\nautem disputantis illud est, non quid quisque dicat,\nsed quid cuique dicendum sit, videre. velut in ea\nipsa sententia, quam in hac disputatione suscepimus,\nomnis bonos semper beatos volumus esse. quos dicam\nbonos, perspicuum est; omnibus enim virtutibus instructos et ornatos tum sapientis, tum viros bonos\ndicimus. videamus, qui dicendi sint beati.\nequidem\neos existimo, qui sint in bonis nullo adiuncto malo;\nneque ulla alia huic verbo, cum beatum dicimus, subiecta notio est nisi secretis malis omnibus cumulata\nbonorum complexio. hanc assequi virtus, si quicquam praeter ipsam boni est, non potest. aderit enim\nmalorum, si mala illa ducimus, turba quaedam: paupertas, ignobilitas, humilitas, solitudo, amissio suorum,\ngraves dolores corporis, perdita valetudo, debilitas,\ncaecitas, interitus patriae, exilium, servitus denique.\nin his tot et tantis—atque etiam plura possunt accidere—potest esse sapiens; nam haec casus importat,\nqui in sapientem potest incurrere. at si ea mala sunt,\nquis potest praestare semper sapientem beatum fore,\ncum vel in omnibus is uno tempore esse possit?\nnon\nigitur facile concedo neque Bruto meo neque communibus magistris nec veteribus illis, Aristoteli Speusippo\nXenocrati Polemoni, ut, cum ea quae supra enumeravi\nin malis numerent, idem dicant semper beatum esse\nsapientem. quos si titulus hic delectat insignis et pulcher, Pythagora Socrate Platone dignissimus, inducant\nanimum illa, quorum splendore capiuntur, vires valetudinem pulchritudinem divitias honores opes contemnere eaque, quae is contraria sunt, pro nihilo ducere: tum poterunt clarissima voce profiteri se neque\nfortunae impetu nec multitudinis opinione nec dolore\nnec paupertate terreri, omniaque sibi in sese esse posita, nec esse quicquam extra suam potestatem, quod\nducant in bonis.\nnunc et haec loqui, quae sunt magni\ncuiusdam et alti viri, et eadem, quae vulgus, in malis\net bonis numerare concedi nullo modo potest. qua\ngloria commotus Epicurus exoritur; cui etiam, si dis\nplacet, videtur semper sapiens beatus. hic dignitate\nhuius sententiae capitur, sed numquam id diceret, si\nipse se audiret. quid est enim quod minus conveniat,\nquam ut is, qui vel summum vel solum malum dolorem\nesse dicat, idem censeat quam hoc suave est! tum,\ncum dolore crucietur, dicturum esse sapientem? non\nigitur ex singulis vocibus philosophi spectandi sunt,\nsed ex perpetuitate atque constantia.\nAdducis me, ut tibi adsentiar. sed tua quoque vide\nne desideretur constantia.\n\nQuonam modo?\nQuia legi tuum nuper quartum de finibus; in eo\nmihi videbare contra Catonem disserens hoc velle ostendere—quod mihi quidem probatur—inter Zenonem\net Peripateticos nihil praeter verborum novitatem interesse. quod si ita est, quid est causae quin, si Zenonis rationi consentaneum sit satis magnam vim in\nvirtute esse ad beate vivendum, liceat idem Peripateticis dicere? rem enim opinor spectari oportere, non\nverba.\nTu quidem tabellis obsignatis agis mecum et testificaris, quid dixerim aliquando aut scripserim. cum\naliis isto modo, qui legibus impositis disputant: nos\nin diem vivimus; quodcumque nostros animos probabilitate percussit, id dicimus, itaque soli sumus liberi. verum tamen, quoniam de constantia paulo ante\ndiximus, non ego hoc loco id quaerendum puto, verumne sit, quod Zenoni placuerit quodque eius auditori Aristoni, bonum esse solum, quod honestum esset,\nsed si ita esset, tum\nfueritne consentaneum, ut totum\nhoc beate vivere in una virtute poneret.\nquare demus\nhoc sane Bruto, ut sit beatus semper sapiens—quam\nsibi conveniat, ipse viderit; gloria quidem huius sententiae quis est illo viro dignior?—, nos tamen teneamus, ut sit idem beatissimus.\n\nEt si Zeno Citieus, advena quidam et ignobilis verborum opifex, insinuasse se in antiquam philosophiam\nvidetur, huius sententiae gravitas a Platonis auctoritate repetatur, apud quem saepe haec oratio usurpata\nest, ut nihil praeter virtutem diceretur bonum. velut\nin Gorgia Socrates, cum esset ex eo quaesitum, Archelaum Perdiccae filium, qui tum fortunatissimus haberetur, nonne beatum putaret, haud scio inquit;\n'numquam enim cum eo conlocutus sum.—ain tu? an aliter\nid scire non potes?—nullo modo.—tu igitur ne\nde Persarum quidem rege magno potes dicere, beatusne sit?—an ego possim, cum ignorem, quam sit\ndoctus, quam vir bonus?—quid? tu in eo sitam vitam\nbeatam putas?—ita prorsus existimo, bonos beatos,\nimprobos miseros.—miser ergo Archelaus?—certe,\nsi iniustus.'\nvideturne omnem hic beatam vitam in una\nvirtute ponere? Quid vero? in Epitaphio quo modo\nidem? nam cui viro inquit ex se ipso apta sunt\nomnia, quae ad beate vivendum ferunt, nec suspensa\naliorum aut bono casu aut contrario pendere ex alterius eventis et errare coguntur, huic optume vivendi\nratio comparata est. hic est ille moderatus, hic fortis,\nhic sapiens, hic et nascentibus et cadentibus cum reliquis commodis, tum maxime liberis parebit et oboediet praecepto illi veteri: neque enim laetabitur umquam nec maerebit nimis, quod semper in se ipso\nomnem spem reponet sui. ex hoc igitur Platonis quasi\nquodam sancto augustoque fonte nostra omnis manabit oratio.\n\nUnde igitur ordiri rectius possumus quam a communi parente natura?\nquae, quicquid genuit, non modo\nanimal, sed etiam quod ita ortum esset e terra, ut\nstirpibus suis niteretur, in suo quidque genere perfectum esse voluit. itaque et arbores et vites et ea, quae\nsunt humiliora neque se tollere a terra altius possunt,\nalia semper virent, alia hieme nudata verno tempore\ntepefacta frondescunt, neque est ullum quod non ita\nvigeat interiore quodam motu et suis in quoque seminibus inclusis, ut aut flores aut fruges fundat aut bacas,\nomniaque in omnibus, quantum in ipsis sit, nulla vi\nimpediente perfecta sint.\nfacilius vero etiam in bestiis,\nquod is sensus a natura est datus, vis ipsius naturae\nperspici potest. namque alias bestias nantis aquarum\nincolas esse voluit, alias volucres caelo frui libero, serpentis quasdam, quasdam esse gradientis, earum ipsarum partim solivagas, partim congregatas, inmanis\nalias, quasdam autem cicures, non nullas abditas terraque tectas. atque earum quaeque suum tenens munus,\ncum in disparis animantis vitam transire non possit,\nmanet in lege naturae. et ut bestiis aliud alii praecipui\na natura datum est, quod suum quaeque retinet nec\ndiscedit ab eo, sic homini multo quiddam praestantius; etsi praestantia debent ea dici, quae habent aliquam comparationem, humanus autem animus decerptus ex mente divina cum alio nullo nisi cum ipso deo,\nsi hoc fas est dictu, comparari potest.\nhic igitur si est\nexcultus et si eius acies ita curata est, ut ne caecaretur\nerroribus, fit perfecta mens, id est absoluta ratio, quod\nest idem virtus. et si omne beatum est, cui nihil deest,\net quod in suo genere expletum atque cumulatum est,\nidque virtutis est proprium, certe omnes virtutis compotes beati sunt.\nEt hoc quidem mihi cum Bruto convenit, id est cum\nAristotele Xenocrate Speusippo Polemone. sed mihi\nvidentur etiam beatissimi.\nquid enim deest ad beate vivendum ei, qui confidit suis bonis? aut, qui diffidit,\nbeatus esse qui potest? at diffidat necesse est, qui\nbona dividit tripertito. qui enim poterit aut corporis\nfirmitate aut fortunae stabilitate confidere? atqui nisi\nstabili et fixo et permanente bono beatus esse nemo\npotest. quid ergo eius modi istorum est? ut mihi Laconis illud dictum in hos cadere videatur, qui glorianti\ncuidam mercatori, quod multas navis in omnem oram\nmaritimam demisisset, non sane optabilis quidem ista\n\ninquit rudentibus apta fortuna. an dubium est quin\nnihil sit habendum in eo genere, quo vita beata compleatur, si id possit amitti? nihil enim interarescere,\nnihil extingui, nihil cadere debet eorum, in quibus vita\nbeata consistit. nam qui timebit ne quid ex is deperdat, beatus esse non poterit.\nvolumus enim eum, qui\nbeatus sit, tutum esse, inexpugnabilem, saeptum atque\nmunitum, non ut parvo metu praeditus sit, sed ut nullo.\nut enim innocens is dicitur, non qui leviter nocet, sed\nqui nihil nocet, sic sine metu is habendus est, non qui\nparva metuit, sed qui omnino metu vacat. quae est\nenim alia fortitudo nisi animi adfectio cum in adeundo\npericulo et in labore ac dolore patiens, tum procul ab\nomni metu? atque haec certe non ita se haberent, nisi\nomne bonum in una honestate consisteret.\nqui autem\nillam maxume optatam et expetitam securitatem—\nsecuritatem autem nunc appello vacuitatem aegritudinis, in qua vita beata posita est—habere quisquam\npotest, cui aut adsit aut adesse possit multitudo malorum? qui autem poterit esse celsus et erectus et ea,\nquae homini accidere possunt, omnia parva ducens,\nqualem sapientem esse volumus, nisi omnia sibi in se\nposita censebit? an Lacedaemonii Philippo minitante\nper litteras se omnia quae conarentur prohibiturum\nquaesiverunt, num se esset etiam mori prohibiturus:\nvir is, quem quaerimus, non multo facilius tali animo\nreperietur quam civitas universa? quid? ad hanc fortitudinem, de qua loquimur, temperantia adiuncta,\nquae sit moderatrix omnium commotionum, quid potest ad beate vivendum deesse ei, quem fortitudo ab\naegritudine et a metu vindicet, temperantia cum a libidine avocet, tum insolenti alacritate gestire non sinat?\nhaec efficere virtutem ostenderem, nisi superioribus\ndiebus essent explicata.\nAtque cum perturbationes animi miseriam, sedationes autem vitam efficiant beatam,\nduplexque ratio perturbationis sit, quod aegritudo et\nmetus in malis opinatis, in bonorum autem errore laetitia gestiens libidoque versetur, quae omnia cum consilio et ratione pugnent, his tu tam gravibus concitationibus\n\ntamque ipsis inter se dissentientibus atque\ndistractis quem vacuum solutum liberum videris, hunc\ndubitabis beatum dicere? atqui sapiens semper ita adfectus est; semper igitur sapiens beatus est.\nAtque etiam omne bonum laetabile est; quod autem\nlaetabile, id praedicandum et prae se ferendum; quod\ntale autem, id etiam gloriosum; si vero gloriosum,\ncerte laudabile; quod laudabile autem, profecto etiam\nhonestum;\nquod bonum igitur, id honestum. at quae\nisti bona numerant, ne ipsi quidem honesta dicunt;\nsolum igitur bonum, quod honestum; ex quo efficitur\nhonestate una vitam contineri beatam. Non sunt igitur ea bona dicenda nec habenda, quibus abundantem\nlicet esse miserrimum.\nan dubitas quin praestans valetudine, viribus, forma, acerrumis integerrumisque sensibus, adde etiam, si lubet, pernicitatem et velocitatem,\nda divitias, honores, imperia, opes, gloriamâ€”si fuerit is, qui haec habet, iniustus, intemperans, timidus,\nhebeti ingenio atque nullo, dubitabisne eum miserum\ndicere? qualia igitur ista bona sunt, quae qui habeat\nmiserrimus esse possit? Videamus ne, ut acervus ex\nsui generis granis, sic beata vita ex sui similibus partibus effici debeat. quod si ita est, ex bonis, quae sola\nhonesta sunt, efficiendum est beatum; ea mixta ex\ndissimilibus si erunt, honestum ex is effici nihil poterit;\nquo detracto quid poterit beatum intellegi? Etenim,\nquicquid est, quod bonum sit, id expetendum est; quod\nautem expetendum, id certe adprobandum; quod vero\nadprobaris, id gratum acceptumque habendum; ergo\netiam dignitas ei tribuenda est. quod si ita est, laudabile sit necesse est; bonum igitur omne laudabile. ex\nquo efficitur, ut, quod sit honestum, id sit solum bonum.\nQuod ni ita tenebimus, multa erunt, quae nobis\nbona dicenda sint; omitto divitias—quas cum quivis\nquamvis indignus habere possit, in bonis non numero;\nquod enim est bonum, id non quivis habere potest—,\nomitto nobilitatem famamque popularem stultorum inproborumque consensu excitatam: haec, quae sunt minima, tamen bona dicantur necesse est, candiduli dentes, venusti oculi, color suavis et ea quae Anticlea\nlaudat Ulixi pedes abluens:\nLe/nitudo ora/tionis, mo/llitudo co/rporis.\n\nea si bona ducemus, quid erit in philosophi gravitate quam in volgi opinione stultorumque turba quod\ndicatur aut gravius aut grandius?\nAt enim eadem\nStoici\npraecipua vel producta dicunt, quae bona\nisti. dicunt illi quidem, sed is vitam beatam compleri negant; hi autem sine is esse nullam putant aut,\nsi sit beata, beatissimam certe negant. nos autem volumus beatissimam, idque nobis Socratica illa conclusione confirmatur. sic enim princeps ille philosophiae disserebat: qualis cuiusque animi adfectus\nesset, talem esse hominem; qualis autem homo ipse\nesset, talem eius esse orationem; orationi autem facta\nsimilia, factis vitam. adfectus autem animi in bono\nviro laudabilis; et vita igitur laudabilis boni viri; et\nhonesta ergo, quoniam laudabilis. ex quibus bonorum\nbeatam vitam esse concluditur.\nEtenim, pro deorum\natque hominum fidem! parumne cognitum est superioribus nostris disputationibus, an delectationis et otii\nconsumendi causa locuti sumus, sapientem ab omni\nconcitatione animi, quam perturbationem voco, semper\nvacare, semper in animo eius esse placidissimam\npacem? vir igitur temperatus, constans, sine metu,\nsine aegritudine, sine alacritate futtili, sine libidine\nnonne beatus? at semper sapiens talis; semper igitur\nbeatus. Iam vero qui potest vir bonus non ad id, quod\nlaudabile sit, omnia referre, quae agit quaeque sentit?\nrefert autem omnia ad beate vivendum; beata igitur\nvita laudabilis; nec quicquam sine virtute laudabile:\nbeata igitur vita virtute conficitur.\nAtque hoc sic etiam\nconcluditur: nec in misera vita quicquam est praedicabile aut gloriandum nec in ea, quae nec misera\nsit nec beata. et est in aliqua vita praedicabile aliquid et gloriandum ac prae se ferendum, ut Epaminondas:\n\nConsiliis nostris laus est attonsa Laconum,\nut Africanus:\nA sole exoriente supra Maeotis paludesNemo est qui factis aequiperare queat.\nquod si est, beata vita glorianda et praedicanda et\nprae se ferenda est; nihil est enim aliud quod praedicandum et prae se ferendum sit. quibus positis\nintellegis quid sequatur. Et quidem, nisi ea vita beata\nest, quae est eadem honesta, sit aliud necesse est\nmelius vita beata; quod erit enim honestum, certe\nfatebuntur esse melius. ita erit beata vita melius\naliquid; quo quid potest dici perversius? Quid? cum\nfatentur satis magnam vim esse in vitiis ad miseram\nvitam, nonne fatendum est eandem vim in virtute\nesse ad beatam vitam? contrariorum enim contraria\nsunt consequentia.\nQuo loco quaero, quam vim habeat libra illa Critolai,\nqui cum in alteram lancem animi bona imponat, in\nalteram corporis et externa, tantum propendere illam\nbonorum animi\nlancem putet, ut terram et maria deprimat. quid ergo aut hunc prohibet aut etiam Xenocratem illum gravissumum philosophorum, exaggerantem\ntantopere virtutem, extenuantem cetera et abicientem,\nin virtute non beatam modo vitam, sed etiam beatissimam ponere?\nquod quidem nisi fit, virtutum interitus\nconsequetur. nam in quem cadit aegritudo, in eundem\nmetum cadere necesse est (est enim metus futurae\naegritudinis sollicita expectatio); in quem autem metus, in eundem formido timiditas pavor ignavia; ergo,\nut idem vincatur interdum nec putet ad se praeceptum\nillud Atrei pertinere:\nProinde i/ta parent se in vi/ta, ut vinci ne/sciant.\nhic autem vincetur, ut dixi, nec modo vincetur, sed\netiam serviet; at nos autem\nvirtutem semper liberam volumus, semper invictam; quae nisi sunt, sublata\nvirtus est.\nAtque si in virtute satis est praesidii ad\nbene vivendum, satis est etiam ad beate; satis est enim\ncerte in virtute, ut fortiter vivamus; si fortiter, etiam\nut magno animo, et quidem ut nulla re umquam terreamur semperque simus invicti. sequitur, ut nihil paeniteat, nihil desit, nihil obstet; ergo omnia profluenter\nabsolute prospere, igitur beate. satis autem virtus ad\nfortiter vivendum potest; satis ergo etiam ad beate.\nEtenim ut stultitia, etsi adepta est quod concupivit,\nnumquam se tamen satis consecutam putat, sic sapientia semper eo contenta est quod adest, neque eam umquam sui paenitet.\n\nSimilemne putas C. Laelii unum consulatum fuisse,\net eum quidem cum repulsa (si, cum sapiens et bonus\nvir, qualis ille fuit, suffragiis praeteritur, non populus a bono consule potius quam ille a bono populo\n\nrepulsam fert)â€”sed tamen utrum malles te,\nsi potestas esset, semel ut Laelium consulem an ut\nCinnam quater?\nnon dubito, tu quid responsurus sis;\nitaque video, cui committam. non quemvis hoc idem\ninterrogarem; responderet enim alius fortasse se\nnon modo quattuor consulatus uni anteponere, sed\nunum diem Cinnae multorum et clarorum virorum\ntotis aetatibus. Laelius si digito quem attigisset, poenas dedisset; at Cinna collegae sui consulis Cn. Octavii praecidi caput iussit,\nP. Crassi L. Caesaris, nobilissimorum\n\nhominum, quorum virtus fuerat domi\nmilitiaeque cognita, M. Antonii, omnium eloquentissimi quos ego audierim, C. Caesaris, in quo mihi videtur specimen fuisse humanitatis salis suavitatis leporis. beatusne igitur, qui hos interfecit? mihi contra non solum eo videtur miser, quod ea fecit, sed\netiam quod ita se gessit, ut ea facere ei liceret (etsi\npeccare nemini licet; sed sermonis errore labimur; id\nenim licere dicimus,\nquod cuique conceditur). utrum\ntandem beatior C. Marius tum, cum Cimbricae victoriae\ngloriam cum collega Catulo communicavit, paene altero Laelio—nam hunc illi duco simillimum—, an\ncum civili bello victor iratus necessariis Catuli deprecantibus non semel respondit, sed saepe: moriatur? in quo beatior ille, qui huic nefariae voci\nparuit, quam is, qui tam scelerate imperavit. nam\ncum accipere quam facere praestat iniuriam, tum\nmorti iam ipsi adventanti paulum procedere ob viam,\nquod fecit Catulus, quam quod Marius, talis viri interitu sex suos obruere consulatus et contaminare extremum tempus aetatis.\nDuodequadraginta annos tyrannus Syracusanorum\nfuit Dionysius, cum quinque et viginti natus annos\ndominatum occupavisset. qua pulchritudine urbem,\nquibus autem opibus praeditam servitute oppressam\ntenuit civitatem! atqui de hoc homine a bonis auctoribus sic scriptum accepimus, summam fuisse eius in\nvictu temperantiam in rebusque gerundis virum acrem\net industrium, eundem tamen maleficum natura et\niniustum; ex quo omnibus bene veritatem intuentibus\nvideri necesse est miserrimum. ea enim ipsa, quae\nconcupierat, ne tum quidem, cum omnia se posse censebat, consequebatur.\nqui cum esset bonis parentibus\natque honesto loco natus—etsi id quidem alius alio\nmodo tradidit—abundaretque et aequalium familiaritatibus et consuetudine propinquorum, haberet etiam\nmore Graeciae\nquosdam adulescentis amore coniunctos, credebat eorum nemini, sed is quos ex familiis\nlocupletium servos delegerat, quibus nomen servitutis ipse detraxerat, et quibusdam convenis et feris barbaris corporis custodiam committebat. ita propter\niniustam dominatus cupiditatem in carcerem quodam\nmodo ipse se incluserat. quin etiam ne tonsori collum\ncommitteret, tondere filias suas docuit. ita sordido\nancillarique artificio regiae virgines ut tonstriculae\ntondebant barbam et capillum patris. et tamen ab is\nipsis, cum iam essent adultae, ferrum removit instituitque, ut candentibus iuglandium putaminibus barbam sibi et capillum adurerent.\ncumque duas uxores haberet, Aristomachen civem suam, Doridem autem Locrensem, sic noctu ad eas ventitabat, ut omnia specularetur et perscrutaretur ante. et cum fossam latam cubiculari lecto circumdedisset eiusque fossae transitum\nponticulo ligneo coniunxisset, eum ipsum, cum forem\ncubiculi clauserat, detorquebat. idemque cum in communibus\n\nsuggestis consistere non auderet, contionari\nex turri alta solebat.\natque is cum pila ludere vellet\n—studiose enim id factitabat—tunicamque poneret,\nadulescentulo, quem amabat, tradidisse gladium dicitur. hic cum quidam familiaris iocans dixisset: huic\nquidem certe vitam tuam committis adrisissetque\nadulescens, utrumque iussit interfici, alterum, quia\nviam demonstravisset interimendi sui, alterum, quia\ndictum id risu adprobavisset. atque eo facto sic doluit, nihil ut tulerit gravius in vita; quem enim vehementer amarat, occiderat. sic distrahuntur in contrarias partis impotentium cupiditates. cum huic obsecutus sis, illi est repugnandum.\nQuamquam hic quidem\ntyrannus ipse iudicavit, quam esset beatus. nam cum\nquidam ex eius adsentatoribus, Damocles, commemoraret in sermone copias eius, opes, maiestatem dominatus, rerum abundantiam, magnificentiam aedium\nregiarum negaretque umquam beatiorem quemquam\nfuisse, visne igitur inquit,\no Damocle, quoniam te\nhaec vita delectat, ipse eam degustare et fortunam\nexperiri meam? cum se ille cupere dixisset, conlocari\niussit hominem in aureo lecto strato pulcherrimo textili stragulo, magnificis operibus picto, abacosque\ncompluris ornavit argento auroque caelato. tum ad\nmensam eximia forma pueros delectos iussit consistere eosque nutum illius intuentis diligenter ministrare.\naderant unguenta coronae, incendebantur odores, mensae conquisitissimis epulis extruebantur. fortunatus\nsibi Damocles videbatur. in hoc medio apparatu fulgentem gladium e lacunari saeta equina\naptum demitti\n\niussit, ut impenderet illius beati cervicibus. itaque nec\npulchros illos ministratores aspiciebat nec plenum artis\nargentum nec manum porrigebat in mensam; iam\nipsae defluebant coronae; denique exoravit tyrannum,\nut abire liceret, quod iam beatus nollet esse. satisne\nvidetur declarasse Dionysius nihil esse ei beatum, cui\nsemper aliqui terror impendeat? atque ei ne integrum\nquidem erat, ut ad iustitiam remigraret, civibus libertatem et iura redderet; is enim se adulescens inprovida aetate inretierat erratis eaque commiserat, ut salvus esse non posset, si sanus esse coepisset.\nQuantopere vero amicitias desideraret, quarum infidelitatem extimescebat, declaravit in Pythagoriis duobus\nillis, quorum cum alterum vadem mortis accepisset,\nalter, ut vadem suum liberaret, praesto fuisset ad\nhoram mortis destinatam, utinam ego inquit tertius\nvobis amicus adscriberer! quam huic erat miserum carere consuetudine amicorum, societate victus, sermone\nomnino familiari, homini praesertim docto a puero\net artibus ingenuis erudito, musicorum vero perstudioso; poëtam etiam tragicum—quam bonum, nihil\nad rem; in hoc enim genere nescio quo pacto magis\nquam in aliis suum cuique pulchrum est; adhuc neminem cognovi poëtam (et mihi fuit cum Aquinio amicitia), qui sibi non optumus videretur; sic se res habet:\nte tua, me delectant mea—sed ut ad Dionysium\nredeamus: omni cultu et victu humano carebat; vivebat\n\ncum fugitivis, cum facinerosis, cum barbaris; neminem, qui aut libertate dignus esset aut vellet omnino\nliber esse, sibi amicum arbitrabatur.\n\nNon ego iam cum huius vita, qua taetrius miserius\ndetestabilius excogitare nihil possum, Platonis aut\nArchytae vitam comparabo, doctorum hominum et\nplane sapientium:\nex eadem urbe humilem homunculum a pulvere et radio excitabo, qui multis annis\npost fuit, Archimedem. cuius ego quaestor ignoratum\nab Syracusanis, cum esse omnino negarent, saeptum\nundique et vestitum vepribus et dumetis indagavi sepulcrum. tenebam enim quosdam senariolos, quos in\neius monumento esse inscriptos acceperam, qui declarabant in summo sepulcro sphaeram esse positam\ncum cylindro.\nego autem cum omnia conlustrarem\noculis—est enim ad portas Agragantinas\nmagna frequentia sepulcrorum—, animum adverti columellam\nnon multum e dumis eminentem, in qua inerat sphaerae\nfigura et cylindri. atque ego statim Syracusanis—\nerant autem principes mecum—dixi me illud ipsum\narbitrari esse, quod quaererem. inmissi cum falcibus\nmulti purgarunt et aperuerunt locum.\nquo cum patefactus esset aditus, ad adversam basim accessimus.\napparebat epigramma exesis posterioribus partibus\nversiculorum dimidiatum fere. ita nobilissima Graeciae civitas, quondam vero etiam doctissima, sui civis\nunius acutissimi monumentum ignorasset, nisi ab homine Arpinate didicisset. sed redeat, unde aberravit\noratio: quis est omnium, qui modo cum Musis, id est\ncum humanitate et cum doctrina, habeat aliquod commercium, qui se non hunc mathematicum malit quam\nillum tyrannum? si vitae modum actionemque quaerimus, alterius mens rationibus agitandis exquirendisque alebatur cum oblectatione sollertiae, qui est unus\nsuavissimus pastus animorum, alterius in caede et\niniuriis cum et diurno et nocturno metu. age confer\nDemocritum Pythagoram, Anaxagoram: quae regna,\nquas opes studiis eorum et delectationibus antepones?\nEtenim, quae pars optuma est in homine, in ea situm\nesse necesse est illud, quod quaeris, optumum. quid\nest autem in homine sagaci ac bona mente melius?\neius bono fruendum est igitur, si beati esse volumus;\nbonum autem mentis est virtus; ergo hac beatam vitam\ncontineri necesse est. hinc omnia, quae pulchra honesta praeclara sunt, ut supra dixi, sed dicendum idem\nillud paulo uberius videtur, plena gaudiorum sunt.\nex perpetuis autem plenisque gaudiis cum perspicuum\nsit vitam beatam existere, sequitur ut ea existat ex\nhonestate.\nSed ne verbis solum attingamus ea quae volumus\nostendere, proponenda quaedam quasi moventia sunt,\nquae nos magis ad cognitionem intellegentiamque\nconvertant. sumatur enim nobis quidam praestans vir\noptumis artibus, isque animo parumper et cogitatione\nfingatur. primum ingenio eximio sit necesse est; tardis\n\nenim mentibus virtus non facile comitatur; deinde\nad investigandam veritatem studio incitato. ex quo\ntriplex ille animi fetus existet, unus in cognitione rerum positus et in explicatione naturae, alter in discriptione expetendarum fugiendarumque rerum\net in\nratione bene vivendi, tertius in iudicando,\nquid cuique rei sit consequens quid repugnans, in quo inest\nomnis cum subtilitas disserendi, tum veritas iudicandi.\nquo tandem igitur gaudio adfici necesse est sapientis\nanimum cum his habitantem pernoctantemque curis!\nut, cum totius mundi motus conversionesque perspexerit\nsideraque viderit innumerabilia caelo inhaerentia cum eius ipsius motu congruere certis infixa\nsedibus, septem alia suos quaeque tenere cursus multum inter se aut altitudine aut humilitate distantia,\nquorum vagi motus rata tamen et certa sui cursus spatia definiant—horum nimirum aspectus impulit illos\nveteres et admonuit, ut plura quaererent; inde est indagatio nata initiorum et tamquam seminum, unde essent\nomnia orta generata concreta, quaeque cuiusque generis vel inanimi vel animantis vel muti vel loquentis\n\norigo, quae vita, qui interitus quaeque ex alio in aliud\nvicissitudo atque mutatio, unde terra et quibus librata\nponderibus, quibus cavernis maria sustineantur, qua\nomnia delata gravitate medium mundi locum semper expetant, qui est idem infimus in rutundo.\nhaec\ntractanti animo et noctes et dies cogitanti existit illa\na\ndeo Delphis praecepta cognitio, ut ipsa se mens\nagnoscat coniunctamque cum divina mente se sentiat,\nex quo insatiabili gaudio compleatur. ipsa enim cogitatio de vi et natura deorum studium incendit illius\naeternitatem imitandi, neque se in brevitate vitae conlocatam putat, cum rerum causas alias ex aliis aptas\net necessitate nexas videt, quibus ab aeterno tempore\nfluentibus in aeternum ratio tamen mensque moderatur.\nHaec ille intuens atque suspiciens vel potius omnis partis orasque circumspiciens quanta rursus animi\ntranquillitate humana et citeriora considerat! hinc illa\ncognitio virtutis existit, efflorescunt genera partesque\nvirtutum, invenitur, quid sit quod natura spectet extremum in bonis, quid in malis ultumum, quo referenda\nsint officia, quae degendae aetatis ratio deligenda. quibus et talibus rebus exquisitis hoc vel maxime efficitur, quod hac disputatione agimus, ut virtus ad beate\nvivendum sit se ipsa contenta.\nSequitur tertia, quae\nper omnis partis sapientiae manat et funditur, quae\nrem definit, genera dispertit, sequentia adiungit, perfecta concludit, vera et falsa diiudicat, disserendi ratio\net scientia. ex qua cum summa utilitas existit ad res\nponderandas, tum maxume ingenua delectatio et digna\nsapientia. Sed haec otii. transeat idem iste sapiens ad\nrem publicam tuendam. quid eo possit esse praestantius, cum â€ contineri prudentia utilitatem civium cernat, iustitia nihil in suam domum inde derivet, reliquis utatur tot tam variisque virtutibus? adiunge fructum amicitiarum, in quo doctis positum est cum consilium omnis vitae consentiens et paene conspirans,\ntum summa iucunditas e cotidiano cultu atque victu.\nQuid haec tandem vita desiderat, quo sit beatior? cui\nrefertae tot\n\n\ntantisque gaudiis Fortuna ipsa cedat necesse est. quodsi gaudere talibus bonis animi, id est\nvirtutibus, beatum est omnesque sapientes is gaudiis perfruuntur, omnis eos beatos esse confiteri necesse est.\n\nEtiamne in cruciatu atque tormentis?\nAn tu me in viola putabas aut in rosa dicere? an\nEpicuro, qui tantum modo induit personam philosophi\net sibi ipse hoc nomen inscripsit, dicere licebit, quod\nquidem, ut habet se res, me tamen plaudente dicit,\nnullum sapienti esse tempus, etiamsi uratur torqueatur secetur, quin possit exclamare: quam pro nihilo\nputo! cum praesertim omne malum dolore definiat\nbonum voluptate, haec nostra honesta turpia inrideat\ndicatque nos in vocibus occupatos inanis sonos fundere, neque quicquam ad nos pertinere nisi quod aut\nleve aut asperum in corpore sentiatur: huic ergo, ut\ndixi, non multum differenti a iudicio ferarum oblivisci\nlicebit sui et tum fortunam contemnere, cum sit omne\net bonum eius et malum in potestate fortunae, tum\ndicere se beatum in summo cruciatu atque tormentis,\ncum constituerit non modo summum malum esse dolorem, sed etiam solum?\nnec vero illa sibi remedia\ncomparavit ad tolerandum dolorem, firmitatem animi,\nturpitudinis verecundiam, exercitationem consuetudinemque patiendi, praecepta fortitudinis, duritiam virilem, sed una se dicit recordatione adquiescere praeteritarum voluptatium, ut si quis aestuans, cum vim\ncaloris non facile patiatur, recordari velit sese aliquando in Arpinati nostro gelidis fluminibus circumfusum fuisse. non enim video, quo modo sedare possint\nmala praesentia praeteritae voluptatesâ€”sed cum is\ndicat semper beatum esse sapientem, cui dicere hoc,\nsi sibi constare vellet, non liceret, quidnam faciendum\nest is qui nihil expetendum, nihil in bonis ducendum,\nquod honestate careat, existumant? Me quidem auctore etiam Peripatetici veteresque Academici balbuttire\naliquando desinant aperteque et clara voce audeant\ndicere beatam vitam in Phalaridis taurum descensuram.\nsint enim tria genera bonorum, ut iam a laqueis\nStoicorum, quibus usum me pluribus quam soleo intellego, recedamus, sint sane illa genera bonorum, dum\ncorporis et\nexterna iaceant humi et tantum modo,\nquia sumenda sint, appellentur bona, animi autem illa\ndivina longe lateque se pandant caelumque contingant;\nut, ea qui adeptus sit, cur eum beatum modo et non\nbeatissimum etiam dixerim?\nDolorem vero sapiens extimescet? is enim huic maxime sententiae repugnat. nam contra mortem nostram\natque nostrorum contraque aegritudinem et reliquas\nanimi perturbationes satis esse videmur superiorum\ndierum disputationibus armati et parati; dolor esse\nvidetur acerrumus virtutis adversarius; is ardentis\nfaces intentat, is fortitudinem, magnitudinem animi,\npatientiam se debilitaturum minatur.\nhuic igitur succumbet virtus, huic beata sapientis et constantis viri\nvita cedet? quam turpe, o dii boni! pueri Spartiatae\nnon ingemescunt verberum dolore laniati. adulescentium greges Lacedaemone vidimus ipsi incredibili contentione certantis pugnis calcibus unguibus morsu denique, cum exanimarentur prius quam victos se faterentur. quae barbaria India vastior aut agrestior? in\nea tamen gente primum ei, qui sapientes habentur,\nnudi aetatem agunt et Caucasi nives hiemalemque vim\nperferunt sine dolore, cumque ad flammam se adplicaverunt, sine gemitu aduruntur.\nmulieres vero in India, cum est cuius earum vir mortuus, in certamen iudiciumque veniunt, quam plurumum ille dilexerit—\nplures enim singulis solent esse nuptae—; quae est\nvictrix, ea laeta prosequentibus suis una cum viro in\nrogum imponitur, illa victa maesta discedit. numquam\nnaturam mos vinceret; est enim ea semper invicta;\nsed nos umbris deliciis otio languore desidia animum\ninfecimus, opinionibus maloque more delenitum mollivimus. Aegyptiorum morem quis ignorat? quorum inbutae mentes pravitatis erroribus quamvis carnificinam prius subierint quam ibim aut aspidem aut faelem\naut canem aut corcodillum violent, quorum etiamsi\ninprudentes quippiam fecerint, poenam nullam recusent.\nde hominibus loquor; quid? bestiae non frigus,\nnon famem, non montivagos atque silvestris cursus\nlustrationesque patiuntur? non pro suo partu ita propugnant, ut vulnera excipiant, nullos impetus nullos\nictus reformident? omitto, quae perferant quaeque patiantur ambitiosi honoris causa, laudis studiosi gloriae\ngratia, amore incensi cupiditatis. plena vita exemplorum est.\nSed adhibeat oratio modum et redeat illuc, unde\ndeflexit. dabit, inquam, se in tormenta vita beata nec\niustitiam temperantiam in primisque fortitudinem,\nmagnitudinem animi, patientiam prosecuta, cum tortoris os viderit, consistet virtutibusque omnibus sine\nullo animi terrore ad cruciatum profectis resistet extra\n\nfores, ut ante dixi, limenque carceris. quid enim ea\nfoedius, quid deformius sola relicta, a\ncomitatu pulcherrimo segregata? quod tamen fieri nullo pacto potest; nec enim virtutes sine beata vita cohaerere possunt nec illa sine virtutibus.\nitaque eam tergiversari\nnon sinent secumque rapient, ad quemcumque ipsae\ndolorem cruciatumque ducentur. sapientis est enim proprium nihil quod paenitere possit facere, nihil invitum,\nsplendide constanter graviter honeste omnia, nihil ita\nexpectare quasi certo futurum, nihil, cum acciderit,\nadmirari, ut inopinatum ac novum accidisse videatur,\nomnia ad suum arbitrium referre, suis stare iudiciis.\nquo quid sit beatius, mihi certe in mentem venire non\npotest.\nStoicorum quidem facilis conclusio est; qui\ncum finem bonorum esse senserint congruere naturae\ncumque ea convenienter vivere, cum id sit in sapientis\nsitum non officio solum, verum etiam potestate, sequatur necesse est, ut, cuius in potestate summum bonum, in eiusdem vita beata sit. ita fit semper vita beata\nsapientis.\nHabes, quae fortissime de beata vita dici putem et,\nquo modo nunc est, nisi quid tu melius attuleris, etiam\nverissime.\nMelius equidem adferre nihil possum, sed a te impetrarim lubenter, ut, nisi molestum sit, quoniam te nulla\nvincula impediunt ullius certae disciplinae libasque\nex omnibus, quodcumque te maxime specie veritatis\nmovet,—quod paulo ante Peripateticos veteremque\nAcademiam hortari videbare, ut sine retractatione libere\n\ndicere auderent sapientis esse semper beatissimos,\nid velim audire, quem ad modum his putes consentaneum esse id dicere. multa enim a te contra istam\nsententiam dicta sunt et Stoicorum ratione conclusa.\nUtamur igitur libertate, qua nobis solis in philosophia licet uti, quorum oratio nihil ipsa iudicat, sed habetur in omnis partis, ut ab aliis possit ipsa per sese\nnullius auctoritate adiuncta iudicari. Et quoniam videris hoc velle, ut, quaecumque dissentientium\nphilosophorum sententia sit de finibus, tamen virtus satis habeat ad vitam beatam\npraesidii, quod quidem Carneadem disputare solitum accepimus; sed is ut contra Stoicos, quos studiosissime semper refellebat et contra quorum disciplinam ingenium eius exarserat; nos illud quidem cum\npace agemusâ€”si enim Stoici finis bonorum recte\nposiverunt, confecta res est: necesse est semper bea-\ntum esse sapientemâ€”, sed quaeramus unam quamque reliquorum sententiam, si fieri potest, ut hoc praeclarum quasi decretum beatae vitae possit omnium\nsententiis et disciplinis convenire.\nSunt autem haec de finibus, ut opinor, retentae defensaeque sententiae: primum simplices quattuor, nihil\nbonum nisi honestum, ut Stoici, nihil bonum nisi voluptatem, ut Epicurus, nihil bonum nisi vacuitatem doloris,\nut Hieronymus, nihil bonum nisi naturae primis bonis\n\naut omnibus aut maxumis frui, ut Carneades contra\nStoicos disserebat.\nhaec igitur simplicia, illa mixta: tria\ngenera bonorum, maxuma animi, secunda corporis, externa tertia, ut Peripatetici nec multo veteres Academici secus; voluptatem cum honestate Dinomachus et\nCallipho copulavit, indolentiam autem honestati Peripateticus Diodorus adiunxit. haec sunt sententiae, quae\nstabilitatis aliquid habeant; nam Aristonis Pyrrhonis\nErilli non nullorumque aliorum evanuerunt. hi quid\npossint optinere, videamus omissis Stoicis, quorum\nsatis videor defendisse sententiam.\nEt Peripateticorum quidem explicata causa est\npraeter Theophrastum et si qui illum secuti imbecillius\nhorrent dolorem et reformidant; reliquis quidem licet\nfacere id quod fere faciunt, ut gravitatem dignitatemque virtutis exaggerent. quam cum ad caelum extulerunt, quod facere eloquentes homines copiose solent,\nreliqua ex conlatione facile est conterere atque contemnere. nec enim licet is, qui laudem cum dolore petendam esse dicant, negare eos esse beatos, qui illam\nadepti sunt. quamquam enim sint in quibusdam malis, tamen hoc nomen beati longe et late patet.\nnam\nut quaestuosa mercatura, fructuosa aratio dicitur, non\nsi altera semper omni damno, altera omni tempestatis\ncalamitate semper vacat, sed si multo maiore ex parte\nexstat in utraque felicitas, sic vita non solum si undique referta bonis est, sed si multo maiore et graviore\nex parte bona propendent, beata recte dici potest.\nsequetur\n\nigitur horum ratione vel ad supplicium beata\nvita virtutem cumque ea descendet in taurum Aristotele Xenocrate Speusippo Polemone auctoribus nec\neam minis blandimentisve corrupta deseret. Eadem\nCalliphontis erit Diodorique sententia, quorum uterque\nhonestatem sic complectitur, ut omnia, quae sine ea\nsint, longe et\nretro ponenda censeat. Reliqui habere\nse videntur angustius, enatant tamen, Epicurus Hieronymus et si qui sunt qui desertum illum Carneadeum\nfinem\ncurent defendere; nemo est enim eorum quin\nbonorum animum putet esse iudicem eumque condocefaciat, ut ea, quae bona malave videantur, possit contemnere.\nnam quae tibi Epicuri videtur, eadem erit\nHieronymi et Carneadis causa et hercule omnium reliquorum. quis enim parum est contra mortem aut\ndolorem paratus?\nOrdiamur ab eo, si placet, quem mollem, quem voluptarium dicimus. quid? is tibi mortemne videtur aut\ndolorem timere, qui eum diem, quo moritur, beatum\nappellat maxumisque doloribus adfectus eos ipsos inventorum suorum memoria et recordatione confutat?\nnec haec sic agit, ut ex tempore quasi effuttire videatur. de morte enim ita sentit, ut dissoluto animante\nsensum extinctum putet, quod autem sensu careat,\nnihil ad nos id iudicet pertinere. item in\ndolore certa\nhabet quae sequatur, cuius magnitudinem brevitate\nconsolatur, longinquitatem levitate.\nqui tandem isti\ngrandiloqui contra haec duo, quae maxime angunt,\n\nmelius se habent quam Epicurus?\n\nAn ad cetera, quae mala putantur, non et Epicurus et\nreliqui philosophi satis parati videntur? quis non paupertatem extimescit? neque tamen quisquam philosophorum. hic vero ipse quam parvo est contentus! nemo\nde tenui victu plura dixit. etenim, quae res pecuniae\ncupiditatem adferunt, ut amori, ut ambitioni, ut cotidianis sumptibus copiae suppetant, cum procul ab his\nomnibus rebus absit, cur pecuniam magnopere desideret vel potius cur curet omnino?\nan Scythes Anacharsis potuit pro nihilo pecuniam ducere, nostrates philosophi facere non poterunt? illius epistula fertur his verbis: Anacharsis Hannoni salutem. Mihi\namictui est Scythicum tegimen, calciamentum solorum callum, cubile terra, pulpamentum\nfames, lacte\ncaseo carne vescor. quare ut ad quietum me licet venias. munera autem ista, quibus es delectatus, vel civibus tuis vel diis inmortalibus dona. omnes fere philosophi omnium disciplinarum, nisi quos a recta ratione natura vitiosa detorsisset, eodem hoc animo esse\npotuerunt.\nSocrates, in pompa cum magna vis auri\nargentique ferretur,\nquam multa non desidero! inquit. Xenocrates, cum legati ab Alexandro quinquaginta ei talenta attulissent, quae erat pecunia temporibus illis, Athenis praesertim, maxuma, abduxit legatos\n\nad cenam in Academiam; is apposuit tantum,\nquod satis esset, nullo apparatu. cum postridie rogarent eum, cui numerari iuberet,\nquid? vos hesterna\ninquit cenula non intellexistis\nme pecunia non egere?\nquos cum tristioris vidisset, triginta minas accepit, ne\naspernari regis liberalitatem videretur.\nat vero Diogenes liberius, ut Cynicus, Alexandro roganti, ut diceret, si quid opus esset, nunc quidem paululum inquit a sole. offecerat videlicet apricanti. et hic quidem disputare solebat, quanto regem Persarum vita\nfortunaque superaret; sibi nihil deesse, illi nihil satis\numquam fore; se eius voluptates non desiderare, quibus numquam satiari ille posset, suas eum consequi\nnullo modo posse.\n\nVides, credo, ut Epicurus cupiditatum genera diviserit, non nimis fortasse subtiliter, utiliter tamen:\npartim esse naturales et necessarias, partim\nnaturales\net non necessarias, partim neutrum; necessarias satiari\nposse paene nihilo; divitias enim naturae esse parabiles; secundum autem genus cupiditatum nec ad potiendum difficile esse censet nec vero ad carendum;\ntertias, quod essent plane inanes neque necessitatem\nmodo, sed ne naturam quidem attingerent, funditus\neiciendas putavit.\nhoc loco multa ab Epicureis disputantur, eaeque voluptates singillatim extenuantur,\nquarum genera non contemnunt, non\nquaerunt tamen\n\ncopiam. nam et obscenas voluptates, de quibus\nmulta ab illis habetur oratio, facilis communis in\nmedio sitas esse dicunt, easque si natura requirat,\nnon genere aut loco aut ordine, sed forma aetate figura metiendas putant, ab isque abstinere minime esse\ndifficile, si aut valetudo aut officium aut fama postulet, omninoque genus hoc voluptatum optabile esse,\nsi non obsit, prodesse numquam.\nTotumque hoc de\nvoluptate sic ille praecipit, ut voluptatem ipsam per se,\nquia voluptas sit, semper optandam et\nexpetendam\nputet, eademque ratione dolorem ob id ipsum, quia\ndolor sit, semper esse fugiendum; itaque hac usurum\ncompensatione sapientem, ut et voluptatem fugiat,\nsi ea maiorem dolorem effectura sit, et dolorem suscipiat maiorem efficientem voluptatem; omniaque\niucunda, quamquam sensu corporis iudicentur, ad animum referri tamen.\nquocirca corpus gaudere tam diu,\ndum praesentem sentiret voluptatem, animum et praesentem percipere pariter cum corpore et prospicere\nvenientem nec praeteritam praeterfluere sinere. ita perpetuas et contextas voluptates in sapiente fore semper, cum expectatio speratarum voluptatum cum\n\nperceptarum memoria iungeretur.\nAtque his similia\nad victum etiam transferuntur, extenuaturque magnificentia et sumptus epularum, quod parvo cultu natura contenta sit. etenim quis hoc non videt, desideriis\nomnia ista condiri? Darius in fuga cum aquam turbidam\n\net cadaveribus inquinatam bibisset, negavit umquam se bibisse iucundius. numquam videlicet sitiens\nbiberat. nec esuriens Ptolomaeus ederat; cui cum peragranti Aegyptum comitibus non consecutis cibarius\nin casa panis datus esset, nihil visum est illo pane\niucundius. Socraten ferunt, cum usque ad vesperum\ncontentius ambularet quaesitumque esset ex eo, quare\nid faceret, respondisse se, quo melius cenaret, obsonare\nambulando famem.\nquid? victum Lacedaemoniorum in\nphilitiis nonne videmus? ubi cum tyrannus cenavisset\nDionysius, negavit se iure illo nigro, quod cenae caput\nerat, delectatum. tum is qui illa coxerat:\nminime mirum; condimenta enim defuerunt.\nquae tandem? inquit ille. labor in venatu, sudor, cursus ad Eurotam,\nfames, sitis. his enim rebus Lacedaemoniorum epulae\ncondiuntur. atque hoc non ex hominum more solum,\nsed etiam ex bestiis intellegi potest, quae, ut quicquid\nobiectum est, quod modo a natura non sit alienum,\neo contentae non quaerunt amplius.\ncivitates quaedam\nuniversae more doctae parsimonia delectantur, ut de\nLacedaemoniis paulo ante diximus. Persarum a Xenophonte victus exponitur, quos negat ad panem adhibere quicquam praeter nasturcium. quamquam, si\nquaedam etiam suaviora natura desideret, quam multa\nex terra arboribusque gignuntur cum copia facili, tum\nsuavitate praestanti! adde siccitatem, quae consequitur hanc continentiam in victu, adde integritatem valetudinis; confer sudantis ructantis refertos epulis tamquam opimos boves:\ntum intelleges, qui voluptatem\nmaxime sequantur, eos minime consequi, iucunditatemque victus esse in desiderio, non in satietate. Timotheum, clarum hominem Athenis et principem civitatis, ferunt, cum cenavisset apud Platonem eoque\nconvivio admodum delectatus esset vidissetque eum\npostridie, dixisse: vestrae quidem cenae non solum in\npraesentia, sed etiam postero die iucundae sunt. quid\nquod ne mente quidem recte uti possumus multo cibo\net potione completi? est praeclara epistula Platonis\nad Dionis propinquos, in qua scriptum est his fere\nverbis: quo cum venissem, vita illa beata, quae ferebatur, plena Italicarum Syracusiarumque mensarum,\nnullo modo mihi placuit, bis in die saturum fieri nec\numquam pernoctare solum ceteraque, quae comitantur\nhuic vitae, in qua sapiens nemo efficietur umquam,\nmoderatus vero multo minus. quae enim natura tam\nmirabiliter temperari potest?\nquo modo igitur iucunda\nvita potest esse, a qua absit prudentia, absit moderatio? ex quo Sardanapalli, opulentissimi Syriae regis,\nerror adgnoscitur, qui incidi iussit in busto:\nHaec habeo, quae edi, quaeque exsaturata libidoHausit; at illa iacent multa et praeclara relicta.\n\nquid aliud inquit Aristoteles in bovis, non in regis\nsepulcro inscriberes? haec habere se mortuum dicit,\nquae ne vivus quidem diutius habebat quam fruebatur.\nCur igitur divitiae desiderentur, aut ubi paupertas beatos esse non sinit? signis, credo, tabulis studes.\nsi quis est qui his delectetur, nonne melius tenues homines fruuntur quam illi qui is abundant?\nest enim\nearum rerum omnium in nostra\nurbe summa in publico copia. quae qui privatim habent, nec tam multa\net raro vident, cum in sua rura venerunt; quos tamen\npungit aliquid, cum, illa unde habeant, recordantur.\ndies deficiat, si velim paupertatis causam defendere.\naperta enim res est, et cotidie nos ipsa natura admonet,\nquam paucis, quam parvis rebus egeat, quam vilibus.\n\nNum igitur ignobilitas aut humilitas aut etiam popularis offensio sapientem beatum esse prohibebit?\nvide ne plus commendatio in vulgus et haec, quae\nexpetitur, gloria molestiae habeat quam voluptatis. leviculus sane noster Demosthenes, qui illo susurro delectari se dicebat aquam ferentis mulierculae, ut mos\nin Graecia est, insusurrantisque alteri: hic est ille Demosthenes. quid hoc levius? at quantus orator! sed\napud alios loqui videlicet didicerat, non multum ipse\nsecum.\nintellegendum est igitur nec gloriam popularem\nipsam per sese expetendam nec ignobilitatem extimescendam. veni Athenas\ninquit Democritus neque me\nquisquam ibi adgnovit.\nconstantem hominem et gravem,\n\nqui glorietur a gloria se afuisse!\nan tibicines\nique, qui fidibus utuntur, suo, non multitudinis arbitrio cantus numerosque moderantur, vir sapiens multo\narte maiore praeditus non quid verissimum sit, sed\nquid velit vulgus, exquiret? an quicquam stultius\nquam, quos singulos sicut operarios barbarosque contemnas, eos aliquid putare esse universos? ille vero\nnostras ambitiones levitatesque contemnet honoresque\npopuli etiam ultro delatos repudiabit; nos autem eos\nnescimus, ante quam paenitere coepit, contemnere.\n\nest apud Heraclitum physicum de principe Ephesiorum\nHermodoro;\nuniversos ait Ephesios esse morte multandos, quod, cum civitate expellerent Hermodorum,\nita locuti sint:\nnemo de nobis unus excellat; sin quis\nextiterit, alio in loco et apud alios sit. an hoc non ita\nfit omni in populo? nonne omnem exsuperantiam virtutis oderunt? quid? Aristides—malo enim Graecorum quam nostra proferre—nonne ob eam causam\nexpulsus est patria, quod praeter modum iustus esset?\nquantis igitur molestiis vacant, qui nihil omnino cum\npopulo contrahunt! quid est enim dulcius otio litterato? is dico litteris, quibus infinitatem rerum atque\nnaturae et in hoc ipso mundo caelum terras maria\ncognoscimus.\n\nContempto igitur honore, contempta etiam pecunia\nquid relinquitur quod extimescendum sit?\nexilium,\ncredo, quod in maxumis malis ducitur. id si propter\nalienam et offensam populi voluntatem malum est,\nquam sit ea contemnenda, sicut a paulo ante dictum\nest. sin abesse patria miserum est, plenae miserorum\nprovinciae sunt, ex quibus admodum pauci in patriam\nrevertuntur.\n'at multantur bonis exules'. quid tum?\nparumne multa de toleranda paupertate dicuntur? iam\nvero exilium, si rerum naturam, non ignominiam nominis quaerimus, quantum tandem a perpetua peregrinatione differt? in qua aetates suas philosophi nobilissimi consumpserunt, Xenocrates Crantor Arcesilas Lacydes Aristoteles Theophrastus Zeno Cleanthes Chrysippus Antipater Carneades Clitomachus\nPhilo Antiochus Panaetius Posidonius, innumerabiles alii, qui semel egressi numquam domum reverterunt. at enim sine ignominia. an potest exilium ignominia\nadficere sapientem? de sapiente enim haec omnis oratio est, cui iure id accidere non possit; nam iure\nexulantem consolari non oportet.\npostremo ad omnis\ncasus facillima ratio est eorum, qui ad voluptatem ea\nreferunt quae secuntur in vita, ut, quocumque haec\nloco suppeditetur, ibi beate queant vivere. itaque ad\nomnem rationem Teucri vox accommodari potest:\nPa/tria est, ubicumque e/st bene.\n\nSocrates quidem cum rogaretur, cuiatem se esse diceret, mundanum inquit; totius enim mundi se incolam\net civem arbitrabatur. quid? T. Albucius nonne animo\naequissimo Athenis exul philosophabatur? cui tamen\nillud ipsum non accidisset, si in re p. quiescens Epicuri legibus paruisset.\nqui enim beatior Epicurus, quod\nin patria vivebat, quam, quod Athenis, Metrodorus? aut\nPlato Xenocratem vincebat aut Polemo Arcesilam, quo\nesset beatior? quanti vero ista civitas aestimanda est,\nex qua boni sapientesque pelluntur? Damaratus quidem, Tarquinii nostri regis pater, tyrannum Cypselum\nquod ferre non poterat, fugit Tarquinios Corintho et\nibi suas fortunas constituit ac liberos procreavit. num\nstulte anteposuit exilii libertatem domesticae servituti?\nIam vero motus animi, sollicitudines aegritudinesque\noblivione leniuntur traductis animis ad voluptatem.\nnon sine causa igitur Epicurus ausus est dicere semper\nin pluribus bonis esse sapientem, quia semper sit in\nvoluptatibus. ex quo effici putat ille, quod quaerimus,\nut sapiens semper beatus sit.\n'etiamne, si sensibus\ncarebit oculorum, si aurium?' etiam; nam ista ipsa\ncontemnit. primum enim horribilis ista caecitas quibus tandem caret voluptatibus? cum quidam etiam\ndisputent ceteras voluptates in ipsis habitare sensibus,\nquae autem aspectu percipiantur, ea non versari in\noculorum ulla iucunditate, ut ea, quae gustemus olfaciamus tractemus audiamus, in ea ipsa, ubi sentimus,\nparte versentur. in oculis tale nil fit; animus accipit,\nquae videmus. animo autem multis modis variisque\ndelectari licet, etiamsi non adhibeatur aspectus. loquor\nenim de docto homine et erudito, cui vivere est cogitare. sapientis autem cogitatio non ferme ad investigandum adhibet oculos advocatos.\netenim si nox non\nadimit vitam beatam, cur dies nocti similis adimat?\nnam illud Antipatri Cyrenaici est quidem paulo obscenius, sed non absurda sententia est; cuius caecitatem\ncum mulierculae lamentarentur, quid agitis? inquit,\nan vobis nulla videtur voluptas esse nocturna? Appium quidem veterem illum, qui caecus annos multos\nfuit, et ex magistratibus et ex rebus gestis intellegimus\nin illo suo casu nec privato nec publico muneri defuisse. C. Drusi\ndomum compleri a consultoribus solitam accepimus; cum, quorum res esset, sua ipsi non\nvidebant, caecum adhibebant ducem. pueris nobis Cn.\nAufidius praetorius et in senatu sententiam dicebat\nnec amicis deliberantibus deerat et Graecam scribebat\nhistoriam et videbat in litteris.\nDiodotus Stoicus caecus multos annos nostrae domi vixit. is vero, quod\ncredibile vix esset, cum in philosophia multo etiam\nmagis assidue quam antea versaretur et cum fidibus\nPythagoreorum more uteretur cumque ei libri noctes\net dies legerentur, quibus in studiis oculis non egebat,\ntum, quod sine oculis fieri posse vix videtur, geometriae munus tuebatur verbis praecipiens discentibus,\nunde quo quamque lineam scriberent. Asclepiadem\nferunt, non ignobilem Eretricum philosophum, cum\nquidam quaereret, quid ei caecitas attulisset, respondisse, puero ut uno esset comitatior. ut enim vel summa paupertas tolerabilis sit, si liceat quod quibusdam Graecis cotidie, sic caecitas ferri facile possit,\nsi non desint subsidia valetudinum.\nDemocritus luminibus amissis alba scilicet discernere et atra non\npoterat, at vero bona mala, aequa iniqua, honesta turpia, utilia inutilia, magna parva poterat, et sine varietate colorum licebat vivere beate, sine notione rerum\nnon licebat. atque hic vir impediri etiam animi aciem\naspectu oculorum arbitrabatur, et cum alii saepe, quod\nante pedes esset,\nnon viderent, ille\n\nin\ninfinitatem\nomnem peregrinabatur, ut nulla in extremitate consisteret. traditum est etiam Homerum caecum fuisse;\nat eius picturam, non poësin videmus: quae regio,\nquae ora, qui locus Graeciae, quae species formaque\npugnae, quae acies, quod remigium, qui motus hominum, qui ferarum non ita expictus est, ut, quae\nipse non viderit, nos ut videremus, effecerit? quid\nergo? aut Homero delectationem animi ac voluptatem aut cuiquam docto defuisse umquam arbitramur?\naut, ni ita se res haberet, Anaxagoras aut hic\nipse Democritus agros et patrimonia sua reliquissent,\nhuic discendi quaerendique divinae delectationi toto\nse animo dedissent? itaque augurem Tiresiam, quem\nsapientem fingunt poëtae, numquam inducunt deplorantem\n\ncaecitatem suam; at vero Polyphemum Homerus cum inmanem ferumque finxisset, cum ariete etiam\nconloquentem facit eiusque laudare fortunas, quod,\nqua vellet, ingredi posset et, quae vellet, attingere.\nrecte hic quidem; nihilo enim erat ipse Cyclops quam\naries ille prudentior.\nIn surditate vero quidnam est\nmali? erat surdaster M. Crassus,\nsed aliud molestius,\nquod male audiebat, etiamsi, ut mihi videbatur, iniuria. Epicurei\nnostri Graece fere nesciunt nec Graeci\nLatine. ergo hi in illorum et illi in horum sermone\nsurdi, omnesque item nos in is linguis quas non intellegimus, quae sunt innumerabiles, surdi profecto\nsumus. at vocem citharoedi non audiunt. ne stridorem quidem serrae, tum cum acuitur, aut grunditum,\ncum iugulatur, suis nec, cum quiescere volunt, fremitum murmurantis maris; et si cantus eos forte delectant, primum cogitare debent, ante quam hi sint inventi, multos beate vixisse sapientes, deinde multo\nmaiorem percipi posse legendis his quam audiendis\nvoluptatem.\ntum, ut paulo ante caecos ad aurium traducebamus voluptatem, sic licet surdos ad oculorum.\netenim, qui secum loqui poterit, sermonem alterius non\nrequiret.\n\nCongerantur\nin unum omnia, ut idem oculis et\nauribus captus sit, prematur etiam doloribus acerrumis corporis. qui primum per se ipsi plerumque conficiunt\n\nhominem; sin forte longinquitate producti vehementius tamen torquent, quam ut causa sit cur\nferantur, quid est tandem, dii boni, quod laboremus?\nportus enim praesto est, quoniam mors †ibidem est,\naeternum nihil sentiendi receptaculum.\nTheodorus\nLysimacho mortem minitanti magnum vero inquit\n\neffecisti,\n\nsi cantharidis vim consecutus es, Paulus\nPersi deprecanti, ne in triumpho duceretur, in tua id\nquidem potestate est. multa primo die, cum de ipsa\nmorte quaereremus, non pauca etiam postero, cum\nageretur de dolore, sunt dicta de morte, quae qui recordetur, haud sane periculum est ne non mortem aut\noptandam aut certe non timendam putet. mihi quidem\nin vita servanda videtur illa lex, quae in Graecorum\nconviviis optinetur:\naut bibat inquit aut abeat.\net\nrecte. aut enim fruatur aliquis pariter cum aliis voluptate potandi aut, ne sobrius in violentiam vinolentorum incidat, ante discedat. sic iniurias fortunae,\nquas ferre nequeas, defugiendo relinquas. Haec eadem, quae Epicurus, totidem verbis dicit Hieronymus.\nQuodsi is philosophis, quorum ea sententia est, ut\nvirtus per se ipsa nihil valeat, omneque, quod honestum\n\nnos et laudabile esse dicamus, id illi cassum\nquiddam et inani vocis sono decoratum esse dicant,â€”\nsi i tamen semper beatum censent esse sapientem,\nquid tandem a Socrate et Platone profectis philosophis faciendum videtur? quorum alii tantam praestantiam in bonis animi esse dicunt, ut ab is corporis et\nexterna obruantur,\nalii autem haec ne bona quidem\nducunt, in animo reponunt omnia.\nquorum controversiam solebat tamquam honorarius arbiter iudicare\nCarneades. nam cum, quaecumque bona Peripateticis,\neadem Stoicis commoda viderentur neque tamen Peripatetici plus tribuerent divitiis bonae valetudini ceteris rebus generis eiusdem quam Stoici, cum ea re, non\nverbis ponderarentur, causam esse dissidendi negabat.\nquare hunc locum ceterarum disciplinarum philosophi\nquem ad modum optinere possint, ipsi viderint; mihi\ntamen gratum est, quod de sapientium perpetua bene\nvivendi facultate dignum quiddam philosophorum voce\nprofitentur.\nSed quoniam mane est eundum, has quinque dierum disputationes memoria comprehendamus. equidem me etiam conscripturum arbitror—ubi enim melius uti possumus hoc, cuicuimodi est, otio?—, ad\nBrutumque nostrum hos libros alteros quinque mittemus, a quo non modo inpulsi sumus ad philosophiae\n\nscriptiones, verum etiam lacessiti. in quo quantum ceteris profuturi simus, non facile dixerim, nostris quidem acerbissimis doloribus variisque et undique circumfusis molestiis alia nulla potuit inveniri levatio.\nI. NOMINA PROPRIAAcademia, gymnasium Atheniense 446 1\n— disciplina Platonica 281 27 284 2 323 1 441 29\n— gymnasium in Tusculano situm 284 15 319 16\nAcademici 363 19 364 4 383 30 438 23 443 4\nlibri Academici v. Tullius Accius, L. 388 20\nAtr. 200 (400 8) 229 (400 11) 233 (388 18) 234 (286 6) Melanipp. 424 (327 14) Philoct. 533 (29116) 550 (297 1) 553 (289 7) 562 (289 10) 566 (252 10) fr. inc. 664 (271 25) 672 (348 27)\nAcheron 221 30 Acherunte et Acherunsia templa in tragoediae locis 235 17 236 3 242 4\nAchilles 271 18 25 326 16 386 22\nAeacus 268 4\nAeetes 331 3 337 29\nAegyptus, Aegyptii 271 9 4407 448 4\nAelius Paetus Catus, Sex. cos. 198 227 3\nAelius Tubero, Q. (Panaetii auditor) 363 8\nAemilius Lepidus Porcina, M. cos. 137 219 7\nAemilius Paulus, L. cos. 182. 168 352 18 457 17\nAemilius Paulus, M. cos. 219. 216 263 17 274 1\nAeschines or. (de cor. 77) 349 3 (Aeschines Socr. fr. 10) 356 25 Aeschylus 291 13\nProm. 377sqq. (3568) Prom. sol. fr. 193 (291 22sqq,)\nAesculapius 299 24\nAesopus (histrio) 300 17 388 20\nAetolia 218 22\nAfranius, L. com. (fr. 409) 383 12 389 4\nAfricanus v. Cornelius Scipio\nAfricani duo 274 18\nAgamedes 276 16\nAgamemno 263 31 (346 17) 348 26 369 16 386 22\nportae Agragantinae 433 16\nAiax 268 11 322 4 353 1 385 6 386 23 387 2\nAlbinus v. Postumius\nAlbucius, T. 453 1\nAlcaeus 397 28\nAlcibiades 356 26–357 9\nAlcidamas 277 17\nAlcmaeo 322 4\nAlei campi (Z 201) 349 12\nAlexander Magnus 327 22 401 5 445 28 446 7\nAlliennius, M. 385 20\nAmafinius, C. 364 9.14 cf. etiam 219 25 sqq. 283 9sqq.\n(Ambracia) Ambraciota 260 2\nAmor 397 7\nAmphiaraus 312 1\nAnacharsis (epist. 5) 445 15.18\nAnacreon 397 28\nAnaxagoras 271 9 408 28 434 11 455 22 — (A 33) 332 26 = 346 28\nAnaxarchus 307 27\nAndromacha v. Ennius\nAnticlea 425 12\nAntiochus Ascalonita 347 15 414 9.14.19 452 12\nAntipater philos. Cyrenaicus 454 6\nAntipater Tarsensis 452 11\nAntisthenes 416 18\nAntonius, M. cos. 99 222 4 310 4 429 2\nApollo 226 14 243 15 254 16 276 17.20 398 18\nAppius v. Claudius\nAquilius, M. cos. 101 410 29\nAquinius 432 24\nArcesilas 452 9 453 6 15\nArchelaus Macedonum rex 420 6.\nArchelaus philosophus 408 27\nArchilochus 218 11\nArchimedes 249 3.9 433 9\nArchytas 40024 433 6\nArgivus 240 23 276 5 (Argia\nsacerdos) 300 11 344 18\nArgo 240 23\nArgonautae 397 3\nArion 315 5\nAristides (iustus) 451 17\nAristippus 287 12\nAristo Chius 287 17 417 4 419 23 443 8\nAristogiton 278 6\nAristomache 430 21\nAristoteles 220 11 228 15 238 18 250 9 253 1 284 7 418 7 422 5 444 2 452 10 — (552 b 18) 266 8 (Probl. 30 1)258 12 (fr. 53)351 25 (fr. 90)449 23\nAristoxenus 227 15 229 23 238 8 243 11\nAristus 414 9.14\n(Arpinum) Arpinas 434 2 438 16\nArruns 385 23\nArtemisia 355 8\nAsclepiades, phil. Eretricus 454 27\nAthamas 322 3\nAthenae 278 2 293 10 337 17 414 15 445 30 449 7 450 26 453 2.5\nAthenienses 363 20\nAtilius, M. poeta (fr. 1) 373 10\nAtilius Calatinus, A. cos. 258. 254 224 6 274 18\nAtilius Regulus, M. cos. 267. 256 410 28\nAtlans 407 13\nAtreus 272 18 400 6 427 27\nAttici (oratores Romani) 281 16\nAufidius, Cn. 454 16\nAulis 278 4\nAverni lacus 235 27\nBabylonius (Diogenes) 363 23\nBellerophon 349 11\nBion 349 28\nBito 276 6\nBoeotia 274 16\nBrutus v. Iunius\nCadmus 231 24\nCaeciliusMetellus Macedonicus, Q. cos. 143 260 14.17 261 23\nStatiusCaecilius poeta Syneph. 210 (233 9) fr. 259 (396 18) 266 (346 4)\nCaelus 291 23\nCaepio v. Servilius\nCaesar v. Iulius\nCalatinus v. Atilius\nCallanus Indus 308 2\nCallimachus ep. 23 (260,2) fr. 363 (265 22)\nCallipho 443 6 444 5\nCallisthenes 327 21. 23 416 6\nCalpurnius Piso Frugi, L. cos. 133 325 21 342 14. 17\nCamillus v. Furius\nCannae 263 17\nporta Capena 224 5\nCarbo v. Papirius\nCaria 265 2 355 9\nCarneades 344 23.26 347 14 363 20 387 21 409 11 442 12 443 1 444 9.14 452 11 458 10\nCato v. Porcius\nCatulus v. Lutatius\nCaucasus 291 20 293 2 308 3 407 14 439 24\nCeltiberi 314 14\nCentaurus 289 19 (Nessus) 290 6 (2913) cf. 263 30 (Hippocentaurum)\nCepheus 407 14\nCerberus 221 30 223 5 (291 6) (Chaeremon, Tr.gr.p.782) 416 8\nChaldaei 266 21\nCharmadas 247 10\nChius (Aristo) 417 4\nChremes 350 7\nChrysippus 452 11 fr. eth. 285 (387 13) 322 (273 18) 417 (343 26) 424 (372 15) 482 (332 17sqq. 351 9) 483 (365 22) 484 (393 26) 485 (348 11) 486 (355 22 357 18) 487 (347 15) v. etiam Stoic. vet. fr.\nChrysis 396 4\nCimbri, Cimbricus 314 14 429 10\nCineas 247 9\nCinna v. Cornelius\n(Citium) Zeno Citleus 420 1\nClastidium 385 16\nClaudius Caecus, Ap. cos. 307. 296 363 6 454 9\nClaudius Centho, C. cos. 240 218 14\nClaudius Marcellus, M. cos. primum 222 263 18 274 19 385 16\nClaudius Pulcher, Ap. cos. 54 235 26\nClazomenae 271 11\nCleanthes 311 20.26 357 5 452 10—(fr. 576) 355 18 (577) 356 18–24\nCleobis 276 6\nCleombrotus v. Theombrotus\nClitomachus 344 21 452 11\nClitus 401 6\nCocytus 221 30\nCodrus 277 26\nCom. pall. inc. fr. 43 (266 1) 37, sc. Trabea (378 16)\nCorinthus 228 3 331 11 344 19 453 10\nCorinthii 344 14. 20\nCorinthia vasa, Corinthium aes 296 18 377 2\nCornelius Cinna, L. cos. 87 84 428 21. 25. 27\nCornelius Lentulus Lupus, L. cos. 156 343 12\nCornelius Scipio, Cn. cos. 222 et P. cos. 218 (duo Scipiones) 263 16 274 18\nCornelius Scipio Africanus (maior), P. 274 18 426 23\nCornelius Scipio Africanus (minor), P. 219 15 258 20 274 18 313 2 363 18 385 17\nCornelius Scipio Nasica Corculum, P. cos. 162. 155 227 2\nCornelius Scipio Nasica Serapio, P. cos. 138 386 11\nCrantor 277 8 322 22 352 28 452 9\nCrassus v. Licinius\nCresphontes (Euripldis fabula) v. Euripides\nCretes 297 12\nCritias 267 6\nCrito 270 21.23.25\nCritolaus 427 13\nCumae 331 16\nCurius Dentatus, M'. cos. 290 274 17\nCyclops 456 5\nCynicus 271 4 446 7\nCyprus 308 1\nCypselus 453 9 (Cyrene) Cyrenaeus 270 9 363 22\nCyrenaici 332 4 334 7 343 24sqq. 355 22\nCyrenaicus 259 29 454 6\nDamaratus 453 8\nDamocles 431 15 432 5\nDanai 387 3\nDarius (Codomannus) 447 27\nDecius Mus, P. pater (cos. 340), filius (cos. 312) nepos (cos. 279) 263 14 311 7\nDeianora 289 18\nDelphi 276 17 436 7\nDemocritii 259 12\nDemocritius (Anaxarchus) 307 27\nDemocritus 229 4 238 23 383 1 388 26 434 11 455 23 — (A 22)455 5 (A 160)259 12 (B 116)450 26\nDemosthenes 222 5 349 4 382 22 388 25 459 19. 21\nDeucalion 228 6\nDiagoras 275 4. 6. 9\nDicaearchus 229 24 238 8 243 11 398 4 — (Korinqiakoi/) 228 2 (Aesbiakoi/) 256 22\nDinomachus 443 5\nDio 449 14\nDiodorus Peripateticus 443 7 444 5\nDiodotus Stoicus 454 18\nDiogenes Babylonius 363 19\nDiogenes Sinopensis 271 3 346 3 446 6\nDionysius, Syracusanorum tyrannus (maior) 448 11\nDionysius, Syracusanorum tyrannus (minor) 331 10 429 22433 3\nDionysius Heracleotes (St. fr. I 432) 311 16(ib.434) 326 15\nDionysius Stoicus 293 16\nme Dius Fidius 255 6\nDoris Dionysii coniunx 430 21\nDrusus v, Livius\nEleates Zeno 307 25\nElysius 277 9\nEmpedocles 227 4 238 7\nEndymion 264 27\nEnnius, Q. 218 15.23 Ann. 24 (231 6) 115 (231 17) 302 (240 25) 331 (227 3)\nAlcm. 23 (370 17) Andr. aechm. 85 (340 3) 86 (340 6) 92–99 (340 14–25 260 22sqq. 34415) 100 (271 22) 107 (242 4) Eum. 151 (252 16) Hect. lytr. 161172 (299 17–300 19) Iph. 222 (400 1) Med. 250 (240 23) 257 (349 20) 278 (397 4) Tel. 312 (332 9 = 346 26) Thyest. 349 (330 19) 354 (339 23) 357. 8 (330 14) 362 sqq. (272 20sqq.) sc. inc: 376 (280 1) 392 (318 20) 395 (397 17)\nVar. 15 (234 10)17 (234 14 278 20) 21 (426 24)\nInc. 18 (386 19)\nDub. 222 1\nEpaminondas 219 4 234 2 274 13 278 7 311 10 426 20\nEphesii 451 11.12\nEpicharmus (fr. 247) 225 8.16\nEpicurus 283 23 287 15 288 9. 14. 24 294 10. 13 303 6 304 7 334 12 343 23 passim 355 20 357 11 418 22 442 25 444 8.13 445 6sqq. 453 3. 4. 15 457 20\nSent. II (444 23) V (416 20) XVI (416 24) — p. te/lous fr. 67 (338 16 341 17) 69 (339 1) ep. ad Herm. fr. 122 (304 7 416 27 444 19) — p. 89 7 (416 15)- fr. 17 (259 12) 419 (341 21) 439(447 8) 440(341 9 446 24) 444(3321 334 13) 446 (303 6 337 18) 456 (446 15) 459 (342 25 416 17 447 23) 472 (445 10) 483 (397 12) 499 (456 24) 506 (342 23) 507 (342 10) 511 (438 1) 584 (342 24)\n\n\n\n586 (450 15) 599 (453 13) 601 (288 9) 604 (437 20)\nEpicurei 256 21 335 7 446 24\nEpigoni fabula (Tr. gr. fr. ad. 3) 311 27\nEpitaphius Platonis v. Plato\nErechtheus 277 24\nEretricus (Asclepiades) 454 27\nErillus 443 9\nErymanthius aper (belua) 385 28 291 4\nEtrusci 263 15\nEuphorionis cantores 340 20\nEuripides 332 26 Iph. Aul. 16 (34617) Or. 1–3 (393 18) Chrys. p. 632 (397 24) Cresph. fr. 449 (277 2) Hypsip. 757 (347 17) Phrix. 821 (351 10) fr. inc. 964 (332 17=346 27) 1018 (250 4)\nEuropa 240 25 266 7\nEurotas 298 15 448 14\nEurypylus 299 26 300 16\nEurystheus 289 24\nEuthynous 277 14\nFabius Maximus Verrucosus Cunctator, Q. cos. primum 233 274 18 352 17\nFabius Maximus, Q. Allobrogici filius 258 21\nFabius Pictor, C. (a. 304) 218 26\nFabricius Luscinus, C. cos. 282. 278 274 17 346 6\nFannius, C. histor. (fr. 6) 380 27\nFortuna 417 2.9 437 14\nFulvius Nobilior, M. cos. 189 218 21\nFuriae 292 7 330 4\nFurius Camillus, M. dict. 396 264 1.3\nGalba v. Sulpicius\nGallus 385 15\nGanymedes 249 29 397 23\nGeminus v. Servilius\nGigantes 290 5\nGorgias v. Plato\nGracchi (Ti. et C.) 219 18 v. etiam Sempronius\nGraeci 217 9.12 218 9.25 219 2. 19 220 20. 27 222 5 231 19.25 238 19 252 12 255 1 267 7 274 8 283 2 297 26 314 11 319 23.26 321 9.22.26 323 20 325 8.13.15 328 22 358 18 366 6.9 378 4 397 15 407 7 415 26 451 17 455 4 456 9 457 14\nGraecus, Graece 225 11. 12. 17 261 11 (Graeculus) 293 22 371 9 373 7 454 17 456 9\nGraecia 218 3.7 219 4.7 231 28 232 3 282 3.8 294 3 298 4.8 306 10 332 12 361 4 362 6 408 5.24 430 8 433 25 450 21 455 16\nGraecia Magna 236 15\nGraius 290 7 338 3\nHalicarnasus 355 9\nHanno 445 18\nHarmodius 278 6\nHector 271 18–272 1 300 19 340 3 369 16 385 7.9 395 26\nHecuba 349 15\nHegesias 259 29 — ('Apokarterw=n) 260 5\nHeracleotes Dionysius v. Dionysius\nHeraclides Ponticus (fr. 78) 407 21\nHeraclitus (B 121) 451 11\nHercules 231 20 233 23 288 13 289 4.6.15 291 12 385 26\nHermodorus 451 12.13\nHerodotus (1 31) 276 4\nHesiodus 218 11 268 7\nHieronymus Rhodius 287 15 442 26 444 8.14 457 2\nHippocentaurus v. Centaurus\nHippodamea 330 15\nHippolytus 374 3\nHispania 263 17\nHomerus 218 10 235 25 250 1 257 23 268 7 386 22 407 10 455 14. 20 456 1\nZ 201 (349 11) H 211 (385 6) I 646 (326 16) K 15 (348 26) T 226 (350 15) T 232 (235 28)\nHortensius Hortalus, Q. 247 11 (Ciceronis dialogus v. Tullius)\nHydra 291 6\nHypanis 266 7\nHyrcania 273 13\nIbycus 398 1\nIndia, Indi 308 3 439 22. 26\nIno 231 24\nIphigenia 278 4\nIsocrates 220 12\nItalia (Italicus) 236 15. 22 361 19 362 6 364 15 408 23 449 16\nIulius Caesar Strabo, C. † 87 429 3\nIulius Caesar, L. cos. 90 428 28\nIunius Brutus, L. cos. 509 263 12 362 1 385 21\nIunius Brutus, M., ad quem Cicero Tusculanas scribit 217 3 280 3 316 1 361 2 404 1 405 20 409 20 414 8. 11 418 6 419 26 422 4 458 24\nIuno 289 23\nIuppiter 249 29 291 18 292 3. 4. 10. 18.22 297 12. 13 301 1 330 17 340 25 397 10\nluventas 249 27\nKarthago, Karthaginienses 344 11.22\nLacedaemon 304 14 439 19\nLacedaemonius 269 11. 23. 28 278 7 423 11 448 9. 15. 21\nLaco, Lacaena 270 4 275 3 298 14 422 12 426 22\nLacydes 452 10\nLaelius Sapiens, C. cos. 140 219 15 274 19 363 17 428 15. 20. 26 429 12\nLaius 397 25\nLampsacus 271 10\nLaomedon 249 30\nLatini 263 14 283 25 331 15\nLatinus, Latine 225 11–13 293 23 321 8. 16 327 15 332 18 456 10\nLatinae litterae sim. 217 8 219 21.25 282 15 283 11 364 6\nLatmus 265 1\n(Lemnos) Lemnius 291 15\nLentulus v. Cornelius\nLeon 407 22. 25. 27\nLeonidas 269 27 278 7\nLepidus v. Aemilius\nLerna 291 2\nLesbiaci (libri Dicaearchi) 256 25\nLeucadia (Turpilii fabula) v. Turpilius\nLeucates (Leuka/tas) 381 7 Leukoqe/a 231 24\nLeuctra, Leuctricus 274 16\nLiber 231 21\nLibya 240 25\nLicinius Crassus, L. cos. 95 222 4\nLicinius Crassus, M. triumviri avus 334 2\nLicinius Crassus Dives, P. triumviri pater, cos. 97 258 23 428 28\nLicinius Crassus Dives, M.triumvir, cos. 70. 55 223 13 224 11. 12. 20.21 456 7\nLitana 263 18\nLivius Andronicus 218 13\nLivius Drusus, C. iurisconsultus 454 13\n(Locri) Locrensis 430 21\nLucani 263 18\nLucilius, C. fr. 150 (301 18) 153 (384 21) 1300 (334 3)\nLuna 265 3\nLutatius Catulus, Q. cos. 102 429 11. 13. 19\nLyco 357 6\nLycurgus 269 15. 29 274 12 297 14 407 9\nLysimachus 270 10 457 6\nMaccius Plautus, T. 218 16\nMacedones 344 12\nMaeotis 426 24\nMagi 273 12\nManlius Torquatus, T. cos. primum 347 385 14\nMarathonius taurus 386 1\nMarcellus v. Claudius\nMarius C. 298 5 308 10. 12. 15 429 10. 19\nMatuta v. Ino\nMausolus 355 8\nMaximus v. Fabius\nMedea 349 21 397 5\nMelanippus v. Accius\nMenoeceus 278 2\nMenon v. Plato\nMetelli 224 6\nMethymnaeus Arion 315 5\nMetrodorus Epicureus 283 24 453 5 — (fr. 5) 288 6 (fr. 49) 417 2\nMetrodorus Scepsius 247 10\nMidas 276 25\nMiltiades 382 20\nMinerva 234 18\nMinos 222 3 268 4 297 12\nMulciber 292 4\nMusae 434 3\nMusaeus 268 7\nMytilenae 256 25\nNaevius, Cn. 218 16 (Hector prof. 15) 395 26\nNasica v. Cornelius\nNeapolis, Neapolitani 261 8\nNecessitas 347 22\nNemeaeus leo 290 27 386 1\nNeoptolemus 280 1. 10\nNeptunus, Neptunii equi 274 14 315 6 398 19\nNestor 407 12\nNicocreon v. Timocreon\nNioba 349 14\nNiptra v. Pacuvius\nNobilior v. Fulvius\nNuma 362 11\nOceanus 231 19 240 25\nOctavius, Cn. cos. 87 428 27\nOeneus 289 25\nOenomaus 330 15\nOeta 289 4\nOileus 352 29\nOlympia (locus) 275 5 304 15 (ludi) 301 6\nOlympionices 375 4. 10\nIuppiter Olympius 301 1\nOrcus 242 4\nOrestes 322 4\nOrestes (Euripidis fabula) v. Euripides\nOrigines v. Porcius Cato\nOrpheus 268 7\nPacideianus 384 20\nPacuvius, M. Iliona 197 sqq. (272 1–12) 202 (303 11) Niptra 247 (425 14) 256–69 (306 10307 11)\nPaelignus 385 20\nPalamedes 268 10\nPanaetius 239 2 257 21 258 20 363 7 452 12\nPapirius Carbo, C. cos. 120 219 17\nParrhasius 218 28\nPatricoles 299 17 300 8\nPaulus v. Aemilius\nPeloponnesus 344 13\nPelops 273 6 315 5 330 13\nPerdiccas 420 7\nPeripatetici 284 2 328 12 355 19 364 3 365 26 380 12sqq. 381 25 384 1 419 9.12 438 23 441 28 443 4. 6.12 458 10. 11\nPersae, Perses 270 1 273 10 420 11 446 10 448 21\nPerses Macedonum rex 344 13 457 8\nPhaedon v. Plato Phaedrus v. Plato\nPhalaridis taurus 288 15.25 438 25 444 2\nPherecrates 228 5\nPherecydes 236 11\nPhidias 234 17\nPhilippus Macedonum rex 423 11\nPhilo Larisaeus 284 8 293 18 452 12\nPhiloctetes, Philocteteus 289 3 296 24 303 17 309 14\nPhlius, Phliasius 407 21.23 408 23 (Phthia) Phthiota 228 6\nPiso v. Calpurnius\nPlato 227 22. 25 228 16 230 8 236 21 237 6 242 14.15 245 5 246 19 249 6.17 252 28 257 21 283 20 336 15 339 13 366 11 383 1 388 26 398 3 407 20 409 5 418 11 420 3. 27 449 8 433 5 453 6 458 4\nPlat. Apologia (40 c sqq.) 267 16 Epist. 7 (326 b) 449 14\nEpitaphius = Menexenus (247 e)420 17\nGorgias (470 d) 420 6\nMenon (81 e) 246 2\nPhaedon 230 9 260 4 — (67 d) 255 19 (72 e) 246 10 (80 sqq.) 254 3 (80 e) 255 11 (85b)254 15 (99 d)254 22 (115 c-e)270 21\nPhaedrus (245 c) 244 3\nResp. (398a) 294 1\nTimaeus (39) 2495 (47 a) 249 16\nPlautus v. Maccius\nPoetarum incertorum versus (v. etiam Trag. et Com.) 222 1 384 17 426 22\nPolemo 418 8 422 5 444 3 453 6\nPolyclitus 218 28\nPolyphemus 456 1\nPompeius Magnus Cn. 223 14 261 7 312 4 350 23\nPonticus v. Heraclides\nPontus Euxinus 240 21 266 7\nPorcius Cato Censorius, M. cos. 195 218 17.20 219 17 274 19 343 12 352 19 362 25\nOrig. fr. 83 (269 22) 118 (218 17 362 24)\nPorcius Cato Uticensis, M. 255 2.6 405 19 419 7\nPosidonius 312 3. 6 452 12\nPostumius Albinus, L. cos. 234. 229 263 18\nPriamus 260 15.19 261 2 265 23 271 26 340 14. 24\nPrometheus 291 14. 17 356 6.8 407 13\nPtolomaeus Lagi f. 259 30\nPtolomaeus (incertum quis Acgyptiorum rex) 448 3\nbellum Punicum 343 11\nPuteolani 261 9\nPyrrho 287 18 443 8\nPyrrhus 247 9 263 15\nPythagoras, Pythagoreus (adi.) 227 24 236 14. 22 237 2 242 14 248 16 336 15 36119 362 2–17 363 8 366 11 3831 388 25 407 19 408 2.21 418 11 434 11\nPythagorei 236 17. 21 291 13 362 8–18 432 13 454 22\nPythius Apollo 226 14\nRegium (Reginus) 397 29\nRegulus v. Atilius\nRhadamanthus 222 3 268 4\nRhodus, Rhodius 275 4 312 5 v. etiam Hieronymus Rhodius\nRoma 218 11.13 264 2 344 12\npopulus Romanus 231 23 342 17\nRomulus 218 12 231 17\nRupilius Lupus, P. cos. 132 380 26\nSalamis, Salaminius 274 14.15\nSamnis 301 18\nSapientes septem 407 8\nSardanapallus 449 23\nSaturnius Iuppiter 292 3\n(Scepsis) Scepsius 247 10\nScipiones 224 6\nScipiones duo (Cn. Cornelius Scipio cos. 222 eiusque frater P. cos. 218) 263 16 274 18 praeterea v. Cornelius\nScythes, Scythicus 445 15.19\nSemele 231 21\nlex Sempronia 342 21\nSempronius Gracchus, C. tr. pl. 123.22 219 18 342 11–23\nSempronius Gracchus, Ti. tr. pl. 133 219 18 386 13\nSempronius Gracchus. Ti. cos. 215. 213 263 18\nSempronius Tuditanus, M. cos. 240 218 14\nServilii 224 6\nServilius Caepio, Q. cos. 106 410 28\nServilius Geminus, Cn. cos. 217 263 17\nServius Tullius 236 13\n(Sicilia) Siculus 225 8\nSicyonii 344 18\nSilenus 276 25\nSimonides 247 7 269 24 (f. 92)\nSisyphus 222 1 268 13\nSocrates 221 4 245 5 253 23 255 5 267 15 269 9 270 17 320 9 321 1 333 27 336 15 346 3 364 3 393 17 402 1. 4. 5 408 27 409 1. 8 416 18 418 11 445 26 448 6 452 23 458 4\nPlatonis dialogorum persona 244 2 246 3.8 420 6\nAeschinis persona 356 25 357 3\nSocratici, Socraticus 283 21 287 12 313 2 339 12\nSocratica disserendi ratio sim. 221 2 373 1 425 22\nSol 33023\nSolon 274 12 278 19 (fr. 21)\nSophocles (Trach. 1046–1102) 289 21–291 10 (Niptra) 306 15 (fr. 666) 353 4\nSparta 26918. 25 297 16\nSpartiatae 270 8 298 10. 21 439 17\nSpeusippus 418 7 422 5 444 3\nSphaerus (fr. 628) 387 14\nStatus v. Caecilius\nStoici 227 13 256 27 257 13 294 22 302 5 321 1 323 21 328 8 364 4 365 22 366 18 367 13 372 13. 15 377 14 379 12 384 2 386 12 387 15.27 410 16 413 4 425 18 439 1 441 13 442 4. 13. 16. 24 443 2. 10 458 11.13\nSt. vet.fr.III 37 (424 5.26) 59 (426 12) 198 (377 25) 279 (375 27) 379 (371 19) 380 (368 9) 385 (329 7 355 3) 393 (368 12) 398 (371 6) 403 (370 21) 410 (370 15) 415 (369 12) 419 (359 21) 423 (374 7) 424 (372 4) 425 (375 5) 426 (376 20) 427 (373 15) 430 (377 8) 438 (367 8) 474 et 488 (393 1) 570 (324 1 326 9) 652 (398 5) 653 (397 11) 665 (388 4)\nv. etiam Aristo Chrysippus Cleanthes Dionysius Erillus Sphaerus Zeno\nStoicus 227 13 293 16 363 19 417 4\nSulpicius Galba, Ser. cos. 144 219 15\nSuperbus v. Tarquinius\nSynephebi v. Caecilius\nSyracusae, Syracusani 331 11 429 22 433 10.19\nSyracusiae mensae 449 16\nSyria 312 5 449 23\nXII Tabulae (t. 5 7) 322 6 (8 1) 362 29 (10 4) 309 17\nTantalus 221 31 330 14 378 24\nTarquinii 453 10\nTarquinius Priscus, L. 453 9\nTarquinius Superbus, L. 236 14 263 4 331 12\n(Tartarus) Tartareus 291 5\nTelamo 337 30 338 1 339 9 346 26 353 1\nTerentius Afer, P. (Eun. 5963) 399 15–19 (Heaut. 147.8. 135) 3506–9 (Phormio 241–6) 333 11–23\n(Terina) Terinaeus 277 9\nTerra 290 4\nTeucer 452 21\nThebanus 278 7\nThemistocles 219 5 234 1 274 13 382 19 388 24\nTheodectes 247 8\nTheodorus Cyrenaicus 270 9. 12 457 5\nTheombrotus (rectius Cleombrotus) 260 2\nTheophrastus 240 15 352 3 443 13 452 10 — (in Callisthene) 327 21 416 6 – (de vita beata) 415 12.22\nTheramenes 266 27 267 16 269 9\nThermopylae 269 24\nTheseus 332 17.25 346 27 386 1\nThyestes 272 17 330 14.22 337 29 400 10\nTimaeus v. Plato\nTimocreon (rectius Nicocreon) 308 1\nTimon misa/nqrwpos 373 12 374 4\nTimotheus 449 6\nTiresias 455 25\nTitanes 291 22\nTorquatus v. Manlius\nTrabea, Q. fr. I (395 28sqq.) fr. II (378 16)\nTrachinlae (Sophoclis fabula) v. Sophocles\nTragic. fr. inc. fr. 64 (387 3) 73 (235 17) 76 (236 1) 92 (452 22) 93 (338 1) 110 (378 24) 111 (221 30) 112 (427 28) 174 (397 7) 189 (330 25) 196 (315 6) 205 sqq. (298 12) 209 (297 17)\nTriptolemus 268 4\nTroia 268 13 332 11\nTroilus 265 23\nTrophonius 276 16\nTubero v. Aelius\nTuditanus v. Sempronius\nTullius Cicero, M.\nEx eius libris respiciuntur\nlibri Academici 282 1\nConsolatio 250 11 256 6 259 26 352 20 356 3 393 24\nde finibus 4196 (458 24)\nHortensius 281 27 319 10\nde re publica 361 14 — (VI 27) 244 4\nTusculanae disputationes 404 1 458 21\nTurpilius (Leucad. 115) 398 12\nTusculanum 220 21 279 21 280 16 284 11 319 13 364 25 409 13\nTusculanae disputationes v. Tullius\nTyndaridae 231 22\nTyrus 350 28\nUlixes 26813 306 10.16.20 407 11 425 13\n(Varius) lex Varla 310 5\nVeientes 331 15\nVenti 398 20\nVenus (Venerius) 396 14 338 21 398 22. 23\nVenusia 263 17\nVirtus 304 14\nVolcania arma 297 9\nXanthippe 333 27\nXenocrates 418 8 422 5 427 17\n\n\n\n444 3 445 28 452 9 453 6 — (fr. 67) 227 22\nXenophon (Cyr. 1 2. 8) 448 21 (Cyr. 1 6.25) 313 2\nXerxes 413 25\nZeno Citieus 287 17 294 24 311 17 312 2 355 3 417 5 419 8.10. 22 420 1 452 10\nfr. 134 (227 12) 185 (294 27) 205 (366 21 384 7)\nZeno Eleates 307 25\nZeno Epicureus 337 17.26\nZopyrus 402 2\nII. RES MEMORABILES ET VOCABULA MEMORABILIA.Verba graeca, quae in lemmate posita asterisco notata sunt, non nisi latine reddita leguntur.\n'Abla/beia (innocentia) 325 17\nadesse (parei=nai) 368 18 411 17 al.\nadest et urget malum) 332 1 adfectio (dia/qesis) 302 22 320 23 325 17 368 2 375 16–26 377 25 387 7 19 422 27\n(habitus aut adfectio\ne(/cis) 375 16\n(kata/sthma Metrodori) 417 8 adfectus animi (h)=qos Plato Rep. 400d?) 42524–7\nnihil adfirmare (Academicorum) 269 3\nadflictatio (a)/sh) 398 1\n*a)dia/foron\nv. interest\nnihil admirari 339 9 441 10\nadpetere (in universum = e)fi/esqai, diw/kein, o)re/gesqai) 245 26 310 28 326 3 367 24 395 16)\nadpetentia (di/wcis) 368 24\nadpetitio (o)/recis) 329 18 367 13 378 11\n(o(rmh/) 371 22. 23\nadpetitus (o(rmh/) 366 24 384 10 391 9 393 10\nadsciscere 295 16\nadsensio (rugkata/qesis) 368 26 401 16\naegritudo lu/ph (348 15). de aegritudine lenienda est l. III (div. II 2), § 24–75 kri/sis, 7683 i)atrei/a — definitio 329 23 368 5. 12 — species 35917 368 17 369 11–370 11 — iniuria a Peripateticis defenditur 383 5–19 ˜ 389 11–23 — curatio 391 12 39323 — cf. etiam 378 20 380 25 403 1\naegrotatio (a)rrw/sthma) 372 12sqq. 373 15 375 8 377 8\naemulatio (zh=los) 369 18 — iniuria a Peripateticis defenditur 383 17 ˜ 389 12\nPlatonis qumo\\n significat 240 5\n* a)h/r aer (regio caeli) 239 8–13\nanima (elementum) 227 9–12\n\n\n\n229 22 239 1. 22 247 18. 20 250 9 cf. animalis 237 19 238 23\naerumna (o)du/nh St. fr. III 412?) 370 6\nalacritas v.\nh(donh/\n\n*ai(rei=sqai\nv. expetere (petere 445 19)\n*a)lupi/a (Hieronymi) dolore vacare 287 16 — vacuitas doloris 442 25\namentia 320 24 379 5 402 26\namicitia 353 29 398 6 432 12 437 10\namor 396 15–399 26\namor sui 353 27\nangor (a)/xqos) 370 4 — distinguitur ab anxietate 374 11 389 27\nanima v.\na)h/r\n\n= yuxh/ 228 10 (animum vel animam), 236 1 et 289 12 in poetarum versibus\n\nanimus quid sit sec. varios philosophos 226 27–229 8 cf. 237 24–239 4 — immortalis I § 26–35 50–71 77–81. — animorum post mortem sedes ac beata sors I § 36–49 72–76. — divinus I § 52 56–70 cf. 436 8. — in capite est 253 7. — animi bestiarum 258 7\ntres partes habet sec. Platonem 227 25, duas (logiko\\n et a(/logon ) sec. Pythagoram et Platonem 366 12 et Panaetium 305 16sqq.\nantiquitas 231 2\na)nti/xqwn 252 13\n*a)pa/qeia\nv. indolentia\n(saepius 'vacare perturbatione' sim.)\n*a)paqh/s perturbatione omni vacuus, vacare sim. 362 12 424 2 365 1 380 7sqq. 412 10 426 8 al.\n* a)poni/a\nv. dolor\n* a)prosdo/khton necopinatum, inopinatum, insperatum, inprovisum, novum 332 6 333 3 343 25–345 18 355 21 380 1 390 8 441 11\n* a)rxh/\nv.\nstoixei=on initium, principium\na(rmoni/a intentio 227 18\nharmonia 229 23 238 13–16\na)rrw/sthma 372 13 cf. aegrotatio artes 218 29\naspernari oppon. adsciscere 295 16 305 9\naspernari rationem, aspernatio (a)postre/fesqai) v.\nlo/gos\n\nastra, sidera, stellae 239 29 248 27 252 3 sqq. 435 12\n* a)/tomoi atomi (vel atoma) 229 7 247 17 303 25\ncorpuscula 229 5\ncorpora individua 238 21\n* au)ta/rkhs\nv. contentus\navaritia 373 5. 24 392 4\navocatio a cogitanda molestia (Epicuri) 334 25 336 3\na)ci/wma, pronuntiatum 224 18\nBeatus notio 417 21 — beatus quis sec. Epicureos 288 6 337 18 al., sec. Stoicos 379 19, sec. Peripateticos 443 22 — beatus a)paqh/s 412 4–22 al. — beatus beatior esse non potest 415 2 – beata ˜ beatissima vita 414 20 sqq. 419 29 422 5 425 21 427 20 439 6 442 1 — beata vita in una virute posita 295 3 420 16 421 1423 11\ncf. bonus, virtus\nbene ˜ beate vivere 409 29 410 5 ac ppassim in l. V, velut 428 4–10\nbestiae 421 12–21 448 17 — opp. homo 245 27 258 7 440 12 —\n\n\n\nin perturbationes non incidunt 376 25\nbibliotheca 283 2\nbonus = omnibus virtutibus instructus, sapiens 417 17–19 (428 15) — omnes boni beati 41716 ac passim usque ad 4397 (negaverat auditor 410 27)\nbonum nihil nisi quod honestum (virtus), malum nihil nisi quod turpe (vitium, culpa) 295 11 336 1 356 18 357 29 413 7sqq. 414 5 417 5 419 23 424 5425 17 (sec. Stoicos), 312 15 (sec. Posidonium), 420 5 (etiam sec. Platonem) — bona omnia quae natura adsciscit, sed cum virtute comparata reliqua perexigua 295 14sqq. cf. 314 22 358 2 458 7(458 7) — bona animi 434 17 437 15 — bona animi, corporis, externa (fortunae) 357 8 414 17 416 11 427 14, = tria genera bonorum sec. Peripateticos 393 6 415 6.21 422 9 438 26 443 3, contra quos disputatur 424 5–425 17 — corporis et externa bona appellantur tantum bona 439 4 cf. 458 5. 11 — summum bonum Epicuri voluptas 338 8 343 12 417 8 al., summum malum dolor v. dolor\nde summo bono libri philosophorum 413 12, Epicuri 339 8 cf. finis\nbou/lhsis, voluntas 367 13\nCaecitas 35817 453 20–456 6\ncaelum 239 18 247 22\ncarere 262 2–263 7. 22\ncautlo, cavere (eu)la/beia) 367 26 395 21\ncerebrum 227 5 229 20 238 7 247 17\nxara/v.h(donh/\nxrh/simos 325 13\ncogitatio = excogitatio 250 17\ncommentatio (mele/th) 255 12 301 27 335 13 cf. 332 20\ncommoda (proprie\neu)/xrhsta, sed fere = prohlme/na, Fischer p. 56) 458 11\nconatus (e)pibolh/) 398 5\ncongruere v.\no(mologoume/nws\n\nconscientia 313 25 383 11\nconsensus omnium (gentium) 232 20 234 22 235 7\nconsentaneus, consequens, conveniens (de constantia doctrinae) 304 10 414 5 415 17.18 416 12.16 419 24.27 442 2 cf. 435 7 257 18\nconsolatio 275 16 335 21 344 22 345 5–348 8 354 5 355 14–357 26\nconstantia id est sanitas animi (fere\no(mologi/a) 322 8 320 20 326 4 366 15 366 21 = 384 11 (summetri/a? cf. St. fr. III 462) 379 15 380 10–390 7 391 29 401 20\ncf. constans 326 12 388 10 389 6 392 19 426 9 439 16 et v.\no(mologou/menos\n\nconstantia doctrinae 415 2 416 11.16 417 16 419 1–29 438 20\nconstantia, constanter = eu)pa/qeia eu)paqw=s 368 7 367 12.20\nconsuetudo = e)qismo/s 298 7 299 11 300 24 301 3. 17.27 306 24 438 11\n= sunh/qeia 236 9 273 23 et (sermonis) 319 24 321 15 324 2 327 17\ncontentio (to/nos), se continere 296 2 307 22 310 23 314 6\ncontentus (au)ta/rkhs): virtus ad beate vivendum se ipsa con\n\n\n\ntenta cf. lib. V (div. II 2) et 337 2\ncontractio, contrahi (sustolh/, suste/llesqai) 263 26 368 4.6. 13 395 15.24\ncontractiuncula 359 8\nin contrarias partes disserere 284 3\nconturbatio (species metus) 370 19\n(latiore sensu) 372 6\nconveniens v. consentaneus et\no(mologou/menos\n\ncor 226 28 229 20 2386 247 17\ncorpus v.\na)/tomoi, stoixei=on\n\ncorpusculum v.\na)/tomoi\n\ncupiditas v.\ne)piqumi/a\n\ncupiditas gloriae (filodoci/a 373 6 401 11 314 4\nculpa 336 1 344 8 354 8 402 9\nDeclamitare, declamatio 220 23\ndeclinatio (e)/kklisis) 367 25\ndecorum (= honestum) 295 17\ndedecus 286 20 287 22 294 9–17 305 12\ndelectatio (kh/lhsis) 370 23\ndemntia 320 24 321 7 386 27\ndepravari (diastre/fesqai) 316 16\ndesiderium (= po/qos) 371 12 275 15 al.\n(= cupiditas) 379 17 al.\ndesperatio (a)qumi/a) 370 10\ndeus mens soluta et libera 251 2\nmoderator mundi 251 18 253 3 — deorum vita 249 25 — deos esse omnes consentiunt, quales sint, ratione discendum est 232 12 235 5 243 9 — pravae vulgi de dis sententiae 232 15 — di olim homines 231 15 233 23, etiam di maiorum gentium 232 1 — deorum iudicia de morte 276 3\n* dia/xusis profusa hilaritas 368 23, ecfusio 395 15\ndialectica 224 15\ndialectics 371 16\ndies medetur dolori 336 11 344 9345 4 347 4 354 17 380 22\ndiffidentia (a)pisti/a) 401 16\ndignitas (a)ci/a) 425 2\ndiscordia 371 11\ndoctrina ap. Romanos 218 7 361 15\ndolor a) po/nos (motus asper in corpore alienus a sensibus 297 25) cf. totum libr. II qui est de tolerando dolore (div. II 2) — dist. a labore 297 22 — philosophorum de eo sententiae 287 10sqq. — contra naturam est, sed minus malum quam dedecus 294 29296 3 — tolerabilis 439 8–440 19 — ratio tolerandi 302 12–315 10\nsummum malum sec. Aristippum 287 12, summum vel solum malum sec. picurum 287 13 294 14 304 6 343 1 416 25 418 26 437 26. — consolatio doloris sec. Epicurum 303 10sqq. 445 2 456 26\nb) animi dolor = aegritudo 329 1 348 19,\ndolor corporis — animi 348 15–19\nc) aegritudinis species 370 7 dolore carere, non(nihil) dolere = a)poni/a 338 9 341 22sqq.\n*do/ca\nplerumque = opinio, sed etiam = opinatio, v. opinio\nEculeus 410 7.18 411 2\ncf. rota 415 25 et Phalaridis taurus\n* h)donh/ a) Epicuri voluptas 288 23 335–342; eius summum bonum 416 19 437 27 442 24 al. — h(donh\\ katasthmatikh/ 338 9 341 22sqq. — singulae voluptates 446 25 447 23\nb) Stoicorum pa/qos 329 15 voluptas gestiens, id est praetermodum elata laetitia, 328 27 inmoderata laetitia, quae est voluptas animi elata et gestiens\nvoluptas 369 8 370 21 sqq., v. gestiens 329 15. 20, v. inanis 412 14 (iactatio voluptas gestiens et se efferens insolentius 371 5)\nlaetitia 366 28 367 5 368 14 372 26 394 22 395 9–396 13 (395 19 malis alienis voluptatem capere laetitiae), laetitia gestiens 365 15 367 8. 22 (vel nimia) 379 4 395 13 423 26 (cf. 412 2 inani laetitia exultans et temere gestiens), l. futtilis 412 6, l. impotens 412 19\ninanis alacritas, id est laetitia gestiens 379 4, cf. alacritate ecferetur 378 15, alacritate futtili (insolenti) gestiens 379 17. 423 20, sine alacritate futtili (ulla W) 426 10\ngestire, gestiens (sine subst.) 319 25 (gestire, laetari) 392 22\nvoluptatis partes 369 8 370 21–371 6\n*xara/ (Stoicorum eu)pa/qeia) est gaudium 367 21 395 23 (docendi causa a gaudio laetitiam distinguimus), Epicuri\nxara/ = laetitia mentis 338 25 efferri (e)pai/resqai h(donh=), elatio 328 28 329 16 367 24 368 15 378 15 379 21 395 18. 25 411 13 412 2.14. 19 — se efferre 396 13, (de iactatione) 371 5\n*ei(marme/nh 436 12\neloquentia 249 13 281 9\ne)ndele/xeia 246 16 v. notio\ne)ndele/xeia (rectius\ne)ntele/xeia) 229 1\n*e)piqumi/a\n\na) Epicuri cupiditatum genera 446 15–24\nb) cupiditas ap. Platonem pars animae (˜ e)piqumhtiko/n) 228 1.2 240 5 366 16\nc) Stoicorum pa/qos cupiditas, quae recte vel libido dici potest 329 17 cf. 378 12 382 16 389 25, libido vel cupiditas effrenata 367 17 — cupiditas nominatur 318 23 373 2 393 4 395 16 431 12 3793 (c. avide semper aliquid expetens) al. (inprimis gloriae, pecuniae cupiditas) plerumque libido (velut 329,20 368 17 382 14)\nlibidinis partes 369 10 371 6 12 — libido dist. ab indigentia 371 13–18 — iniuria a Peripateticis defenditur 382 15 388 24\n*h/qikh/ philosophia quae est de vita et de moribus 32010 cf. 37724 4093, ratio bene vivendi 435 5 436 15–25\neu)la/beiav. cautio\n*eu)emptwsi/a\nv. proclivitas\nexanimatio 370 18 (367 28)\nexcandescentia, qu/mwsis 371 8\nexcogitatio (cf. cogitatio) 248 13\nexempla(in consolatione)346 2348 8 393 22\nexercitatio 298 17–301 27 438 11\nexercitus unde dictus 298 24\n*e)cesthke/nai\nv. potestas\nexhalatio (ai(reto/n) 239 20\nexilium 358 15 451 26–453 12\nexpers rationis v.\nlo/gos\n\nexpetendum ai(reto/n 373 16.25 424 27 435 5 438 21 447 10 450 25\nexpetere, plerumque de recta adpetitione, sed 379 3.17 de cupiditate dictum (Fischer p. 19)\nextremum in bonis 436 19\nFacilitas 375 3\nfama popularis 274 21 313 8 318 5 425 9\nv. gloria\nfelicitas (successus, non eu)daimoni/a\ncf. Fischer p. 37) 443 26\nfidens 324 1\nfidentia, pi/stis 401 14\nfinis bonorum sec. singulos philosophos 442 22–443 11 444 10, sec. Epicurum 416 19, sec. Stoicos 441 15\nfines bonorum et malorum 402 20\nCiceronis liber IV de finibus 419 6 (cf. 458 24)\nflabile (a)erw=des) 250 15\nforamen (po/ros) 241 18\nfarmido 370 20\nfortis 324 1–23 392 21\nfortitudo 303 1 336 20 et (add. magnitude animi, patientia) 296 11 439 14 440 22 — definitiones Sphaeri et Chrysippi 387 6–20 cf. 422 27, Peripateticorum 384 14 — ira non eget (ca. Peripateticos) 381 28–382 15 384 15–387 27 — repugnat aegritudini 324 1–23\nfortuna 260 17 261 24 274 2 314 27 342 25 354 7 357 8 380 5 413 21 414 18 415 8 416 8–417 10 418 16 422 16 437 14 438 5 457 18\nfrugi, frugalitas v.\nswfrosu/nh\n\nfugere opp. adpetere 245 26, expetere 435 5 373 19, sequi 367 9\nfuror dist. ab insania 321 24 sqq. (confunduntur 387 2–6 399 28 et 400 14 al.)\nGaudium (xara/) v.\nh(donh/\n\ngenus v.\nstoixei=on, bonum\ngeometrae, -tria, -trica 412 27 219 9 454 24 246 4.7\ngestire v.\nh(donh/\n\ngladiatores 301 21 384 20sqq.\ngloria virtutis umbra 264 16 274 8 317 25\ngloria vera-falsa 274 21 317 18 sqq.\ngloria popularis 317 18 450 24 (450 15–451 24)\ncupiditas gloriae v. cupiditas\nHomo contemplator caeli 252 23 — divina mente praeditus 253 2 421 21 — opp. bestiae v. bestiae\nhumana condicio lexque vitae sim. 225 2 333 6 335 13 347 11348 8 356 15 379 19 391 29 393 14 — humana humane ferenda 335 24 346 19 321 29\nhonestum (kalo/n) solum vel summum bonum v. bonum — honesta vita beata 425 23sqq., inprimis 427 4–8 434 23 443 11444 7 — libri de honesto 413 12\nhonestas (re non discernitur ab honesto, Fischer p. 10) legitur inpr. in enumeratione finium 443 5.6 444 6, cf. honestatem expetere sim. 317 19 310 28 314 26 al.\nhonor 346 14\nhumatio 235 11 270 14–273 25\nIactatio 371 5 (v.\nh(donh/)\nide/a (species) 246 21 249 25\nigniculi (rationis) 316 15\nignis, igneus 227 13 247 18.20 250 6 237 19 250 15 253 10\nignominia 358 25\nsibi imperare 305 13 308 19\nimpetus (fere = o(rmh/, Fischer p. 80) 311 2 411 13\ninbecillus, inbecillitas (a)sqenh/s, -eia) 368 26 375 8 381 16 391 27 394 14 323 9\nindigentia (spa/nis) 371 12. 17\nindividuus v.\na)/tomoi\n\nindolentia (a)pa/qeia) 323 2\n(a)oxlhsi/a Diodori) 443 6\nInduclio animi 296 3\ninferi 221 10 235 9 242 2sqq.\ningemescere quando liceat 309 14sqq.\ningeniosus 258 12 377 2–5\ninhospitalitas 373 12 374 1\ninimicitia (ko/tos) 371 10\ninitlorum indagatio 435 19\ninnocentia (a)bla/beia) 325 15\ninopinatus, inprovisus, insperatus v.\na)prosdo/khtos\n\ninpotentia 378 12\ninsania 318 13 320 6. 12 sqq. 321 24sqq. — dist. a furore v. furor cf. etiam ira\ninsanitas 320 13 321 7\ninsipientes insaniunt 318 14 320 18 321 7 387 27 (sed. cf. 376 8)\ninsipientia 321 6—summum malum 351 20\nintemperantia 371 20 381 20 392 3\nintentio animi 309 6. 19 314 1\nint. = a(rmoni/a 227 17 238 1\nnihil interest (a)dia/foron) 295 2\ninteritus 253 20\ninterpretari-vertere 338 18 293 21\ninventio 248 13 253 4\ninveteratus (opp. recens) 331 5 336 9 344 28 373 4 380 22 371 10\ninveteratio 402 12\ninvidentia 327 10 328 2 368 28 369 12 395 19\nira a) qumo/s Platonis 227 27 366 16\nb) Stoicorum pa/qos definitur 371 7, brevius (ulciscendi libido) 4014 321 18 — initium insaniae 386 19 399 28 400 28 — iniuria a Peripateticis defenditur 381 28–382 15 384 15388 23 400 27–401 10 — voluntarla 401 9 — elus remedia 399 27–401 10\niracundia (o)rgilo/ths) et ira distinguuntur 374 11 389 26, confunduntur 321 18 ˜ 401 4 cf. 385 19. 25.27\niudicium (kri/sis) 348 14 349 23 359 4 368 9 376 2. 12 —- voluntate et iudicio sim. 351 5 357 20 358 10 399 23 402 17\niustitia 296 6 336 26 437 8\nKaki/a 378 4\n*kaqh/kei rectum est, oportet, ad officium pertinet 329 24 348 21 352 24 355 24 357 21 358 3 359 6 368 14sqq. 403 8\n*kaqh=kon\nv. officium\n*katalamba/nein\nv. percipere\nkathgo/rhma 371 15\nke/ntron 237 14\n*ki/nhsis motus 329 10 362 2 al. motio 229 2 338 24\ncommotio 366 23 384 9 392 15. 18 423 17\nLabor (po/nos) 297 22 sqq. 298 17–19.25–299 6\nlaetitia v.\nh9donh/(xara/\n\nlamentatio 370 7 233 3\nlaudabilis 377 26.27 409 28 424 8–426 16 458 1\nlenitas (prao/ths) 382 12\nlentitudo (a)orghsi/a?) 382 13\n*lhpta/. sumenda 439 4\nlessus 309 17\nlex vitae (coni. condicio humana) 335 13 393 14 (aliter 285 15)\nlibra Critolai 427 13\nlogika/ 377 14\nlogica pars philosophiae indicatur 435 6 436 24–437 5 (437 2 disserendi ratio = dialektikh/?)\n*lo/gos= ratio, oratio, (380 13 392 5) ratio et oratio\n*logiko/n—a)/logon th=s yuxh=s =\n\n\n\npars rationis particeps — expers 305 16 366 13\n*a)/logos = rationis expers (de bestiarum animo) 2588, (de animi motibus) 329 11 386 5\n= sine ratione 367 23. 27\n= a (recta) ratione aversus 366 21 368 1 384 8 392 15\n= adversante ratione 368 6 367 16\n*eu)/logos, cum ratione 367 15. 20.25\n* a)postre/fesqai to\\n lo/gon, a)postrofh\\ t. lo/gou = aspernari rationem 329 11, aspernatio rationis 376 24 391 8\n*a)peiqh\\s tw=| lo/gw| = rationi non oboediens, obtemperans 329 11.19\nluctus (pe/nqos) 349 24sqq. 351 24 352 16 370 4\nlu/ph 348 11 v. aegritudo\nMaeror 370 6\nmagnanimus, magni animi (˜ fortis) 302 16 392 21 324 17\nmagnitudo animi 218 5 253 25 266 17 249 20 et v. fortitudo\nmalevolentia, e)pixairekaki/a 370 22 369 8\nmalitia 378 4\nmalum v. bonum\nsummum malum dolor sec. Epicurum v. dolor\nmani/a furorem et insaniam amplectitur 321 22\nmathematici 219 10 237 12 412 26 434 5\nmedici 241 3 329 4 358 21\nmediocritates (meso/thtes) Peripateticorum 328 14sqq. 354 23 383 25 389 24–390 15\nmediocritas officiorum 322 9\nmeditatio (mele/th) 301 17. 20 — med. futuri, condicionis humanae (˜ praemeditatio) 337 7 334 18 335 12 347 3\nmelagxoli/a melancholicus 322 1 258 12\nmemoria 245 27–248 11 249 25 250 16 251 14 253 4\nmens = ratio (logiko/n vel lo/gos) 400 16 253 2 258 3 321 21 421 29 (perfecta mens, id est absoluta ratio) 434 15.17 436 14 (ratio mensque, de deo cf. 251 2) — de animo hominis 228 20 — vis animi 250 17 — opp. sensibus 236 8 241 10\nmetus 329 22 368 15; 367 2. 28 (dist. a cautione); 365 12 368 15 373 10. 14 378 22 sqq. 401 16 427 33 — iniuria a Peripateticis defenditur 383 19 — eius species 369 6 370 12–21 (427 25) — sedatio 394 5\nmisa/nqrwpos 373 12\nmisericordia 370 1 327 19 328 1 — iniuria a Peripateticis defenditur 383 15 389 12\nmiso/gunos 373 10\nmoderatio, modestia v.\nswfrosu/nh\n\nmodus adhibetur perturbationibus a Peripateticis 380 14sqq. — (moderatae perturbationes etc. 381 18)\nmolestia 370 8\n(praemolestia, de metu 394 8)\nmorbi animi — corporis 318 17 sqq. 356 6 372 15 374 5–375 23 376 3 405 15\nv.pa/qos\nGraeci philosophi omnes perturbationes morbos appellant 320 14 321 3 328 24 = nosh/mata yuxh=s sec Stoicos 372 9.22 375 7\nmorosus 388 14\nmors de contemnenda morte est l. I cf. div. II 2 — mors\n\n\n\nquid sit 226 21 267 20sqq. — malum non.est, si interitum adfert I §9–16 82–111, bonum, si animi discessus a corpore est I § 26–81 — perfugium, portus est, aeternum nihil sentiendi receptaculum 457 4 279 10 315 2\na)/wros qa/natos ante tempus mori 265 10sqq.\nmorsus (dhgmo/s) doloris sim. 308 15 348 16 359 8 368 22 (conscientiae) 383 11\nmoventia (protreptika/) 434 25\nmulierositas (filoguni/a) 373 6\nmultitudinis iudicium 274 19 313 8\nv. fama popularis\nmundus 251 18–253 1\nmysteria 232 4\nNatura omnia in suo genere perfecta creat 421 1–422 3 — naturae cognitio 241 28, explicatio 435 4 — naturae prima bona (Fischer p. 97) 442 26\ncontra naturam 288 19 295 5.6 336 8 366 22 388 8 — alienum natura 314 20 — secundum naturam 401 1\nquinta natura Aristotelis 228 19 238 4 250 9\n= fu/sis\nopp.\nyuxh/ 245 23\nnatura rei 345 20\nnaturae opp. opinio 308 6–14 334 10 352 24 354 24 359 5 — opp. ratio 233 6 235 5–8 316 11sqq. 3474 (402 5) — opp. voluntas 352 26 353 9\nnecessitas 347 22sqq. 436 13\nnecopinatum v.\na)prosdo/khton ne/kuia 235 26\nnekuomantei=a 235 27 (cf. psychomantium 277 10)\nnequitia (a)kolasi/a) 326 5. 6, (= vitium) 294 29\nnervi animi, virtutis 376 15 293 29\nnomina rebus imposita 248 17\nnosce te 243 16 436 7\nno/shma (yuxh=s) 372 10\nnotio (e)/nnoia) 246 16 387 22 417 22\nnovus v.\na)prosdo/khtos\n\nnumerus (ap. Pythagoreos) 227 24 236 20, (ap. Xenocratem) 227 23 238 1\nObtrectatio (zhlotupi/a) 369 23\n— iniuria a Peripateticis defenditur 383 17 389 16\nodium (mh=nis) 371 9\nmulierum (isoguni/a) 373 10 374 3\ngeneris humani (misanqrwpi/a) 374 4\noffensio (opp. aegrotationi, cf.\nkata\\ proskoph\\n gino/mena St. fr. III 421) 372 11.14. 23\noffensio popularis 450 16\nofficium a) quod profitemur, munus 285 26 324 26 335 20\nb) = kaqh=kon 287 23 309 9. 10 353 30 436 21 441 17 447 6 al. (cf. 392 10)\n— ad officium pertinet v.\nkaqh/kei — mediocritas officiorum 322 9\nofficia consolantium 355 14\nofficiosus dolor 352 15\n*o(mologoumue/nws th=| fu/sei nh=n = congruere naturae cumque ea convenienter vivere 441 15\n*o(mologoume/nh dia/qesis = adfectio constans conveniensque 377 25\nv. constans, constantia\nopinatio v. opinio\nopinio do/ca 332 2 (Epicuri), 308 6 ac passim per libr. III. IV. (sec. Stoicos).\nperturbatio aut (sec. Antio\n\n\n\nchum) ex opinione nasci (329 7–21 348 14 352 14 402 17) aut (sec. Chrysippum) ipsa opinio esse dicitur (velut in definitionibus 329 22–24 354 26 355 3 368 12–17 cf. 348 20sqq. 351 22 401 14 al.).\nopinio mentitur sim. 346 25 347 1 317 8.14 358 2.10, opp. natura (v. natura) vel res 334 10; at scientia quaedam et opinio gravis non temere adsentientis 401 15\nin definitionibus aegrotationum et offensionum 373 15374 1 ter opinatio, bis opinio legitur (St. fr. III 421 do/ca, 422 oi)/hsis). — do/ca in definitione vertitur opinatio 368 24\nopinabilis 354 25 399 23 401 9 403 7\nopinatum bonum (malum) 329 18 347 6 355 6 366 27 368 3 394 27 423 25\noportet v.\nkaqh/kei\n\noratores Romani 219 13 282 12 363 16, 'Attici' 281 15\nnon irascuntur 388 14\norbitas 346 20\no(rmh/v. adpetitus. adpetitio\nIIa/qos Latine perturbatio, non morbus 319 23sqq. 320 14 328 22 366 9.22 v. perturbatio\npatientia 297 5 313 26 351 6 et v. fortitudo\npatria 452 22, (patriae eversio) 344 25 358 16\npaupertas 345 21 sqq. 358 14 391 14 445 8–450 14\npavor 370 16\npercipere (katalamba/nein) 226 18 241 22 333 8 — sensibus perc. 453 23 al.\nperfectus 421 4–29 et v. ratio, mens\nperturbatio v.\npa/qos. lib. III est de aegritudine lenienda, l. IV de reliquis animi perturbationibus (div. II 2)\ndefinitio Zenonis 366 21 384 8 (cf. 426 7 concitatio animi, quam perturbationem voco) — eius species 329 9sqq. 366 26–371 18 — utiles et naturales sunt sec. Peripateticos IV § 43–6, quod refellitur IV § 47–56 — qerapei/a IV § 58–81\nsapiens perturbationibus vacat v. sapiens\n*fantasi/a\nv. species\nfiloguni/a 373 7\n*filo/ponos 297 28\nphilosophia sapientiae studium 217 7 363 16 408 16\neius laudes 405 27–40616 — vitam hominum excoluit 406 5–10 249 15–23 (mater artium 249 16) — magistra vitae 28527 28722 36328 4069. cultura animi 286 12 — animi medicina 279 23 2851.2 3035 316–3197 329 4 34428 358 21 360 2 390 19–25 403 9 — vitam beatam pollicetur 413 20\neius origo 24014 40411 43517 — antiquissima est, sed nomen a Pythagora inventum 407 1–408 20 — historia 364 1 sqq. 408 21–409 6 — ap. Romanos 21920–22010 282 15 362 16–364 19\ntres partes 435 2–437 5\nphilosophi plebei (qui a Platone et Socrate et ab ea familia dissident, cf. 364 1) 245 4\nphilosophorum vita discrepat a disciplina 285 10sqq.\nphilosophorum libri Latini 219 25 283 10, libri de contemnenda gloria 234 20, de inferis 222 17\nphysicus 241 2 451 11\nphysica 232 7 242 4 253 15\npars philosophiae (= explicatio naturae) 435 3–436 15\npigritia (o)/knos) 371 12\n*piqani/n vertitur a) probabile 226 16 282 22 364 23 419 18\nb) veri simile 221 4 226 17 229 9 282 22 284 5 384 3–5 409 10 (cf. 441 27 veritatis specie movet)\n*pleona/zousa o(rmh/ adpetitus vehementior 366 24 367 17 384 10 391 9 393 10\npoetae Graecorum 218 9, Romanorum 218 6 363 12\nnon sine caelesti instinctu 249 13 — corrumpunt, molliunt animos 222 16 235 14 293 24 317 9 396 25 — a Platone e re publica eiciuntur 294 1\nponere (qi/sin) 220 25 344 24\n*po/nos et laborem et dolorem significat 297 27 v. labor et dolor\npopulus mall magister 317 13\npopularis facultas eloquentia 281 8\nv. fama, gloria, offensio\npotestas 400 16 in potestate est (e)f' h(mi=n) 350 19–21 368 12 441 17 (extra pot. est = ou)k e)f' h(mi=n 418 18) — exisse ex\npotestate = e)cesthke/nai 321 16 400 15\npraecipuus 421 21\npraemeditatio (cf. Rabbow 155, Pohlenz G. g. A. 1916 p.553) 332 15 334 6–336 2 390 10\npraestans 421 23. 24\npraesens malum a) simpliciter = paro/n 329 16.23 355 3 367 1.3 368 13. 15 al.\nb) = urgens (Antiocho fere = pro/sfatos\ncf. Rabbow 149, Pohlenz G. g. A. 1916 p. 555) 348 15 344 27\npravitas (diastrofh/) 3174.15\nprincipatus (h(gemoniko/n) 227 16\nprincipium (a)rxh/) 244 10–18 (a)rxh/, stoixei=on) 228 18 239 11\nprobabile v.\npiqano/n\n\nproclivitas (eu)emptwsi/a), proclivis 374 7–375 5 402 8. 12\n*prohgme/na praecipua vel producta 425 18\nv. etiam commoda\npronuntiatum v.\na)ci/wma\n\nprudentia (fro/nhsis) 296 5 3371 410 27–411 2 437 7\npudor (ai)sxu/nh) 369 7 370 14\npulchritudo animi 376 11\npulchrum, honestum 434 18\nQuinta natura v. natura\nRatio v.\nlo/gos\n\n= logiko/n 305 23, = nou=s (Platonis) 227 26 — ratio divina 436 14\nrecta ratio 371 20. 24 378 1 366 22 392 15 — virtus = recta (378 2), absoluta (421 29), perfecta (305 24) ratio\nratio (doctrinaque) opp. natura v. natura — opp. ipsa res 345 2 (354 17) — opp. mos (consuetudo) 297 21 300 24 302 1 — opp. studium 314 8\nratiunculae (conclusiunculae, laquei) Stoicorum 294 22 (cf. 382 1) 302 6 438 26\nrecens (pro/sfatos)\na) de opinione 329 24 355 4. 11. 12 368 12sqq.\nb) de malo (sec. Antiochum,\n\n\n\ncf. Rabbow p. 153)331 6 355 8 345 17 380 23\nrecordatio (a)na/mnhsis Platonis) 246 1–247 4\nrectus v. ratio, kaqh/kei\n\nregiones (cw=nai) terrae v. terra\nreiciendum (cf.\na)pekle/gesqai) 295 4\nreligio 231 11 233 25\nremedia morborum animi 390 19sqq.\nrepens, repentinus 332 8 343 29345 18 390 8\nres opp. opinio, ratio v. opinio, ratio — opp. verba 419 13 458 13\nrevocatio ad voluptates (Epicuri) 334 25 336 3–341 8\nrhetores 275 28 277 23 284 9 349 5–7 384 14 389 9\nrota v. eculeus\nSanguis 2275 229 20 238 7 247 17\nsanitas animi 320 19 sqq. 322 8 328 19 372 7 376 2.8 380 11 386 21\nsapiens idem qui bonus 417 18 (428 16 al.)\nbeatus est sec. Stoicos l. V, § 37–54 68–72 (442 16), sec. Epicurum 288 10 342 26 418 22 437 20–438 22 458 2, sec. Antiochum 419 26, sec. Socraticos 458 4sqq. cf. praeterea totum l. V\n\nvacat aegritudine cf. l. III, inprimis p. 324–328,7, ira 326 15sqq., omnibus perturbationibus cf. l. IV, inprimis 379 14–380 11 423 21–424 4 426 7–12\nsec. Stoicos omnia recte facit 379 12 441 8, amaturus est 398 5 — omnia ad corpus refert sec. Epicurum 343 20 — in furorem incidere potest 322 13 — nondum visus 307 14\nsapientes septem 407 7\nsapientia definitur 390 1 407 4 = philosophia 436 24\nsapientiae studium v. philosophia\nsapientiae 339 5\nsecuritas (vacuitas aegritudinis) 423 5\nsemina innata virtutum 317 1\ninitiorum et tamquam seminum 435 19\nsensus (ai)/sqhsis t. zw/|ou) 421 13 (ai)sqhth/ria) 241 1 sqq. 371 1 453 18 — opp. mens 236 8 447 16\nsensus nullus in mortuo 229 27 259 10–14 263 6.21 267 22 272 25–273 22 279 1 445 1 457 5\nsepulcranobilium 224 5, deorum 232 3 — sepulcrorum caerimoniae 231 9\nsequi bona (diw/kein) 367 9\nservitus 358 17\nsidera, stellae v. astra\nsigna tabulae 450 5\nsimilitudo (parentum cum liberis) 257 27–29 258 7–26\nsollicitudo 453 13 (= a)ni/a), latiore sensu 370 8 al.\nsomnus imago mortis 265 6 267 22 278 18\nsoni vocis 248 18. 27 362 28\nsofoi/ (septem sapientes) 407 8\nswfrosu/nh, sw/frwn 325 8. 9 = temperantia, temperans 325 7.9 296 8 336 22 371 23 376 4 378 13 379 6 423 16 426 9 440 22\nmoderatio, -us 325 10 336 23 378 13 379 6 449 22\nmodestia, -us 325 11 379 6 cf. 249 20\nfrugalitas, frugi 325 12 326 5 336 24 379 8\nreliquas virtutes complectitur 325 27\nea virtus quam alii ipsam temperantiam dicunt esse, alii obtemperantem temperantiae praeceptis 376 4\nspecies a) = i)de/a 246 21 b) = fantasi/a 302 10 307 24 367 10 (veritatis specie 441 27)\nspes 401 17\nsphaera 249 4. 8 433 14\nspirabilis, id est animalis 237 25 238 23 253 10\nstatus (su/stasis yuxn=s) 372 1 412 9 324 6 — rei publicae 294 2, vitae 404 14\ncontroversiae genus 357 23\n*stoixei=on quattuor genera principiorum (a)rxai/), e quibus omnia oriuntur 22818 cf. 239 11 23825 239 3 — quintum genus 228 24\nquattuor omnia gignentia corpora 237 15\ninitiorum et tamquam seminum, unde essent omnia orta 435 19\nstulti (a)/frones) 320 16 367 18 368 2 380 21\nstultitia 321 25 322 7 325 25 352 14 354 9–15 428 11\nsubitus v. repentinus\nsumenda (lhpta/) 439 4\nsurditas 4566–23\n*sugkata/qesis\nv. adsensio\nTabulae v. signa\ntemperantia v.\nswfrosu/nh\n\ntemperatio (kra=sis) 228 14 251 22 3761 (de sonis 248 26) — civitatis 36111 (cf. 217 15)\nterrae situs 237 12 240 29 252 6 436 2\nregiones, orae (za=nai) 240 29 252 8\nterrenum (elementum) 237 16 239 11 247 22 250 14\nterror 370 13\nqu/mwsis (excandescentia) 371 9\ntimor 37015, dist. a timiditate 389 27, a cautione 395 22\ntranquillitas 320 19 362 23 366 14 406 15 412 7 (galh/nh) 436 1\ntumor animi 326 20 331 5 356 4 394 1, cf. 402 14\nturpe (ai)sxro/n) solum vel summum malum v. bonum\nUlciscendi libido v. ira\nultimum in malis 436 19\numbratilis vita 293 28 440 5 cf. 298 12\numidum (u(datw=des) 237 17 239 19 250 15\nurgere (de malo.Rabbowp.149) 332 1 348 15\nvacare, vacuus saepe\na)\nprivativum reddit cf.\na)paqh/s, a)lupi/a al.\nvaletudo animi 374 5\nvehemens (sfosro/s?) 373 16.19 vehementior v.\npleona/cousao(rmh/\n\nvelocitas animi 376 17\nverbum-res v. res\nveri simile v.\npiqano/n\n\nvertere-interpretari v. interpretari\nvictus tenuis 342 25 416 17 445 11–450 4\nvires animi 376 15\nvirtus ex viro appellata 302 25\n— definitur 305 24 (cf. 302 22) 377 25 378 2 421 29 — amitti non potest 296 20 — bonum mentis 434 17 — summum vel solum bonum v. bonum virtus Epicuri 339 5–343 2\nvirtus se ipsa contenta ad beate vivendum 337 2, id quod ostenditur libro l. V (div. II 2) sec. Stoicos § 1282, Platonem § 34–6, reliquos philosophos § 83–120, velut Peripateticos (p. 438 22–439 7 443 12–444 7, contra quos 417 11–418 21 disputatur), Antiochum (414 19–26, refellitur 414 16–18 415 5–11), Epicurum (§88–118 73–5, refellitur § 26.27. 31). non placet hoc Theophrasto 415 12–416 15 — non modo beatam vitam efficit sed etiam beatissimam (419 29 422 5 425 21 427 20 439 6; quod contra Antiochum ostenditur cf. 414 20)\nvirtutes inter se nexae (a)ntakolouqi/a) 296 19 325 28 — chorus virtutum 410 17\nVirtus loquens inducitur 304 14 vitiositas (kaki/a ˜ a)nomologi/a) 375 15 378 3\nvitium (kaki/a) 375 8sqq. 377 10\nvoluntas et iudicium (To to\\ e(kou/sion) 351 5 402 17 308 4 318 10 352 26 405 30 — voluntarius 358 10 3597 394 26 399 23 401 10 403 7\n= bou/lhsis 367 15 cf. voluntates honestae 377 28\nvoluptarius 288 23 3387 444 17\nvoluptas v.\nh(sonh/\n\nZhlotupi/a (obtrectatio) 369 24\nDruck von B. G. Teubner in Leipzig.\n","locs":[{"loc":"urn:cts:latinLit:phi0474.phi049:1.1","start":0,"length":682},{"loc":"urn:cts:latinLit:phi0474.phi049:1.2","start":682,"length":580},{"loc":"urn:cts:latinLit:phi0474.phi049:1.3","start":1262,"length":938},{"loc":"urn:cts:latinLit:phi0474.phi049:1.4","start":2200,"length":660},{"loc":"urn:cts:latinLit:phi0474.phi049:1.5","start":2860,"length":719},{"loc":"urn:cts:latinLit:phi0474.phi049:1.6","start":3579,"length":706},{"loc":"urn:cts:latinLit:phi0474.phi049:1.7","start":4285,"length":807},{"loc":"urn:cts:latinLit:phi0474.phi049:1.8","start":5092,"length":519},{"loc":"urn:cts:latinLit:phi0474.phi049:1.9","start":5611,"length":745},{"loc":"urn:cts:latinLit:phi0474.phi049:1.10","start":6356,"length":801},{"loc":"urn:cts:latinLit:phi0474.phi049:1.11","start":7157,"length":454},{"loc":"urn:cts:latinLit:phi0474.phi049:1.12","start":7611,"length":693},{"loc":"urn:cts:latinLit:phi0474.phi049:1.13","start":8304,"length":1003},{"loc":"urn:cts:latinLit:phi0474.phi049:1.14","start":9307,"length":711},{"loc":"urn:cts:latinLit:phi0474.phi049:1.15","start":10018,"length":688},{"loc":"urn:cts:latinLit:phi0474.phi049:1.16","start":10706,"length":795},{"loc":"urn:cts:latinLit:phi0474.phi049:1.17","start":11501,"length":470},{"loc":"urn:cts:latinLit:phi0474.phi049:1.18","start":11971,"length":757},{"loc":"urn:cts:latinLit:phi0474.phi049:1.19","start":12728,"length":630},{"loc":"urn:cts:latinLit:phi0474.phi049:1.20","start":13358,"length":523},{"loc":"urn:cts:latinLit:phi0474.phi049:1.21","start":13881,"length":658},{"loc":"urn:cts:latinLit:phi0474.phi049:1.22","start":14539,"length":837},{"loc":"urn:cts:latinLit:phi0474.phi049:1.23","start":15376,"length":583},{"loc":"urn:cts:latinLit:phi0474.phi049:1.24","start":15959,"length":1052},{"loc":"urn:cts:latinLit:phi0474.phi049:1.25","start":17011,"length":351},{"loc":"urn:cts:latinLit:phi0474.phi049:1.26","start":17362,"length":678},{"loc":"urn:cts:latinLit:phi0474.phi049:1.27","start":18040,"length":459},{"loc":"urn:cts:latinLit:phi0474.phi049:1.28","start":18499,"length":543},{"loc":"urn:cts:latinLit:phi0474.phi049:1.29","start":19042,"length":631},{"loc":"urn:cts:latinLit:phi0474.phi049:1.30","start":19673,"length":1475},{"loc":"urn:cts:latinLit:phi0474.phi049:1.32","start":21148,"length":567},{"loc":"urn:cts:latinLit:phi0474.phi049:1.33","start":21715,"length":357},{"loc":"urn:cts:latinLit:phi0474.phi049:1.34","start":22072,"length":572},{"loc":"urn:cts:latinLit:phi0474.phi049:1.35","start":22644,"length":418},{"loc":"urn:cts:latinLit:phi0474.phi049:1.36","start":23062,"length":487},{"loc":"urn:cts:latinLit:phi0474.phi049:1.37","start":23549,"length":983},{"loc":"urn:cts:latinLit:phi0474.phi049:1.38","start":24532,"length":677},{"loc":"urn:cts:latinLit:phi0474.phi049:1.39","start":25209,"length":463},{"loc":"urn:cts:latinLit:phi0474.phi049:1.40","start":25672,"length":903},{"loc":"urn:cts:latinLit:phi0474.phi049:1.41","start":26575,"length":996},{"loc":"urn:cts:latinLit:phi0474.phi049:1.42","start":27571,"length":868},{"loc":"urn:cts:latinLit:phi0474.phi049:1.43","start":28439,"length":1117},{"loc":"urn:cts:latinLit:phi0474.phi049:1.44","start":29556,"length":416},{"loc":"urn:cts:latinLit:phi0474.phi049:1.45","start":29972,"length":776},{"loc":"urn:cts:latinLit:phi0474.phi049:1.46","start":30748,"length":880},{"loc":"urn:cts:latinLit:phi0474.phi049:1.47","start":31628,"length":431},{"loc":"urn:cts:latinLit:phi0474.phi049:1.48","start":32059,"length":673},{"loc":"urn:cts:latinLit:phi0474.phi049:1.49","start":32732,"length":464},{"loc":"urn:cts:latinLit:phi0474.phi049:1.50","start":33196,"length":495},{"loc":"urn:cts:latinLit:phi0474.phi049:1.51","start":33691,"length":622},{"loc":"urn:cts:latinLit:phi0474.phi049:1.52","start":34313,"length":585},{"loc":"urn:cts:latinLit:phi0474.phi049:1.53","start":34898,"length":561},{"loc":"urn:cts:latinLit:phi0474.phi049:1.54","start":35459,"length":875},{"loc":"urn:cts:latinLit:phi0474.phi049:1.55","start":36334,"length":601},{"loc":"urn:cts:latinLit:phi0474.phi049:1.56","start":36935,"length":608},{"loc":"urn:cts:latinLit:phi0474.phi049:1.57","start":37543,"length":952},{"loc":"urn:cts:latinLit:phi0474.phi049:1.58","start":38495,"length":496},{"loc":"urn:cts:latinLit:phi0474.phi049:1.59","start":38991,"length":568},{"loc":"urn:cts:latinLit:phi0474.phi049:1.60","start":39559,"length":556},{"loc":"urn:cts:latinLit:phi0474.phi049:1.61","start":40115,"length":462},{"loc":"urn:cts:latinLit:phi0474.phi049:1.62","start":40577,"length":1008},{"loc":"urn:cts:latinLit:phi0474.phi049:1.63","start":41585,"length":353},{"loc":"urn:cts:latinLit:phi0474.phi049:1.64","start":41938,"length":630},{"loc":"urn:cts:latinLit:phi0474.phi049:1.65","start":42568,"length":999},{"loc":"urn:cts:latinLit:phi0474.phi049:1.66","start":43567,"length":969},{"loc":"urn:cts:latinLit:phi0474.phi049:1.67","start":44536,"length":508},{"loc":"urn:cts:latinLit:phi0474.phi049:1.68","start":45044,"length":877},{"loc":"urn:cts:latinLit:phi0474.phi049:1.69","start":45921,"length":537},{"loc":"urn:cts:latinLit:phi0474.phi049:1.70","start":46458,"length":881},{"loc":"urn:cts:latinLit:phi0474.phi049:1.71","start":47339,"length":863},{"loc":"urn:cts:latinLit:phi0474.phi049:1.72","start":48202,"length":612},{"loc":"urn:cts:latinLit:phi0474.phi049:1.73","start":48814,"length":652},{"loc":"urn:cts:latinLit:phi0474.phi049:1.74","start":49466,"length":599},{"loc":"urn:cts:latinLit:phi0474.phi049:1.75","start":50065,"length":880},{"loc":"urn:cts:latinLit:phi0474.phi049:1.76","start":50945,"length":575},{"loc":"urn:cts:latinLit:phi0474.phi049:1.77","start":51520,"length":625},{"loc":"urn:cts:latinLit:phi0474.phi049:1.78","start":52145,"length":617},{"loc":"urn:cts:latinLit:phi0474.phi049:1.79","start":52762,"length":639},{"loc":"urn:cts:latinLit:phi0474.phi049:1.80","start":53401,"length":934},{"loc":"urn:cts:latinLit:phi0474.phi049:1.81","start":54335,"length":621},{"loc":"urn:cts:latinLit:phi0474.phi049:1.82","start":54956,"length":764},{"loc":"urn:cts:latinLit:phi0474.phi049:1.83","start":55720,"length":650},{"loc":"urn:cts:latinLit:phi0474.phi049:1.84","start":56370,"length":578},{"loc":"urn:cts:latinLit:phi0474.phi049:1.85","start":56948,"length":892},{"loc":"urn:cts:latinLit:phi0474.phi049:1.86","start":57840,"length":1077},{"loc":"urn:cts:latinLit:phi0474.phi049:1.87","start":58917,"length":668},{"loc":"urn:cts:latinLit:phi0474.phi049:1.88","start":59585,"length":1118},{"loc":"urn:cts:latinLit:phi0474.phi049:1.89","start":60703,"length":583},{"loc":"urn:cts:latinLit:phi0474.phi049:1.90","start":61286,"length":969},{"loc":"urn:cts:latinLit:phi0474.phi049:1.91","start":62255,"length":674},{"loc":"urn:cts:latinLit:phi0474.phi049:1.92","start":62929,"length":664},{"loc":"urn:cts:latinLit:phi0474.phi049:1.93","start":63593,"length":752},{"loc":"urn:cts:latinLit:phi0474.phi049:1.94","start":64345,"length":859},{"loc":"urn:cts:latinLit:phi0474.phi049:1.95","start":65204,"length":411},{"loc":"urn:cts:latinLit:phi0474.phi049:1.96","start":65615,"length":875},{"loc":"urn:cts:latinLit:phi0474.phi049:1.97","start":66490,"length":751},{"loc":"urn:cts:latinLit:phi0474.phi049:1.98","start":67241,"length":894},{"loc":"urn:cts:latinLit:phi0474.phi049:1.99","start":68135,"length":740},{"loc":"urn:cts:latinLit:phi0474.phi049:1.100","start":68875,"length":840},{"loc":"urn:cts:latinLit:phi0474.phi049:1.101","start":69715,"length":616},{"loc":"urn:cts:latinLit:phi0474.phi049:1.102","start":70331,"length":772},{"loc":"urn:cts:latinLit:phi0474.phi049:1.103","start":71103,"length":529},{"loc":"urn:cts:latinLit:phi0474.phi049:1.104","start":71632,"length":726},{"loc":"urn:cts:latinLit:phi0474.phi049:1.105","start":72358,"length":460},{"loc":"urn:cts:latinLit:phi0474.phi049:1.106","start":72818,"length":978},{"loc":"urn:cts:latinLit:phi0474.phi049:1.107","start":73796,"length":490},{"loc":"urn:cts:latinLit:phi0474.phi049:1.108","start":74286,"length":774},{"loc":"urn:cts:latinLit:phi0474.phi049:1.109","start":75060,"length":794},{"loc":"urn:cts:latinLit:phi0474.phi049:1.110","start":75854,"length":1078},{"loc":"urn:cts:latinLit:phi0474.phi049:1.111","start":76932,"length":851},{"loc":"urn:cts:latinLit:phi0474.phi049:1.112","start":77783,"length":468},{"loc":"urn:cts:latinLit:phi0474.phi049:1.113","start":78251,"length":677},{"loc":"urn:cts:latinLit:phi0474.phi049:1.114","start":78928,"length":645},{"loc":"urn:cts:latinLit:phi0474.phi049:1.115","start":79573,"length":629},{"loc":"urn:cts:latinLit:phi0474.phi049:1.116","start":80202,"length":1261},{"loc":"urn:cts:latinLit:phi0474.phi049:1.117","start":81463,"length":458},{"loc":"urn:cts:latinLit:phi0474.phi049:1.118","start":81921,"length":743},{"loc":"urn:cts:latinLit:phi0474.phi049:1.119","start":82664,"length":547},{"loc":"urn:cts:latinLit:phi0474.phi049:2.1","start":83211,"length":452},{"loc":"urn:cts:latinLit:phi0474.phi049:2.2","start":83663,"length":683},{"loc":"urn:cts:latinLit:phi0474.phi049:2.3","start":84346,"length":688},{"loc":"urn:cts:latinLit:phi0474.phi049:2.4","start":85034,"length":810},{"loc":"urn:cts:latinLit:phi0474.phi049:2.5","start":85844,"length":921},{"loc":"urn:cts:latinLit:phi0474.phi049:2.6","start":86765,"length":428},{"loc":"urn:cts:latinLit:phi0474.phi049:2.7","start":87193,"length":572},{"loc":"urn:cts:latinLit:phi0474.phi049:2.8","start":87765,"length":487},{"loc":"urn:cts:latinLit:phi0474.phi049:2.9","start":88252,"length":908},{"loc":"urn:cts:latinLit:phi0474.phi049:2.10","start":89160,"length":398},{"loc":"urn:cts:latinLit:phi0474.phi049:2.11","start":89558,"length":859},{"loc":"urn:cts:latinLit:phi0474.phi049:2.12","start":90417,"length":772},{"loc":"urn:cts:latinLit:phi0474.phi049:2.13","start":91189,"length":666},{"loc":"urn:cts:latinLit:phi0474.phi049:2.14","start":91855,"length":541},{"loc":"urn:cts:latinLit:phi0474.phi049:2.15","start":92396,"length":678},{"loc":"urn:cts:latinLit:phi0474.phi049:2.16","start":93074,"length":681},{"loc":"urn:cts:latinLit:phi0474.phi049:2.17","start":93755,"length":850},{"loc":"urn:cts:latinLit:phi0474.phi049:2.18","start":94605,"length":470},{"loc":"urn:cts:latinLit:phi0474.phi049:2.19","start":95075,"length":498},{"loc":"urn:cts:latinLit:phi0474.phi049:2.20","start":95573,"length":1211},{"loc":"urn:cts:latinLit:phi0474.phi049:2.21","start":96784,"length":480},{"loc":"urn:cts:latinLit:phi0474.phi049:2.22","start":97264,"length":621},{"loc":"urn:cts:latinLit:phi0474.phi049:2.23","start":97885,"length":726},{"loc":"urn:cts:latinLit:phi0474.phi049:2.24","start":98611,"length":519},{"loc":"urn:cts:latinLit:phi0474.phi049:2.25","start":99130,"length":464},{"loc":"urn:cts:latinLit:phi0474.phi049:2.26","start":99594,"length":741},{"loc":"urn:cts:latinLit:phi0474.phi049:2.27","start":100335,"length":540},{"loc":"urn:cts:latinLit:phi0474.phi049:2.28","start":100875,"length":786},{"loc":"urn:cts:latinLit:phi0474.phi049:2.29","start":101661,"length":617},{"loc":"urn:cts:latinLit:phi0474.phi049:2.30","start":102278,"length":862},{"loc":"urn:cts:latinLit:phi0474.phi049:2.31","start":103140,"length":853},{"loc":"urn:cts:latinLit:phi0474.phi049:2.32","start":103993,"length":424},{"loc":"urn:cts:latinLit:phi0474.phi049:2.33","start":104417,"length":689},{"loc":"urn:cts:latinLit:phi0474.phi049:2.34","start":105106,"length":506},{"loc":"urn:cts:latinLit:phi0474.phi049:2.35","start":105612,"length":756},{"loc":"urn:cts:latinLit:phi0474.phi049:2.36","start":106368,"length":553},{"loc":"urn:cts:latinLit:phi0474.phi049:2.37","start":106921,"length":733},{"loc":"urn:cts:latinLit:phi0474.phi049:2.38","start":107654,"length":795},{"loc":"urn:cts:latinLit:phi0474.phi049:2.39","start":108449,"length":825},{"loc":"urn:cts:latinLit:phi0474.phi049:2.40","start":109274,"length":437},{"loc":"urn:cts:latinLit:phi0474.phi049:2.41","start":109711,"length":1064},{"loc":"urn:cts:latinLit:phi0474.phi049:2.42","start":110775,"length":649},{"loc":"urn:cts:latinLit:phi0474.phi049:2.43","start":111424,"length":879},{"loc":"urn:cts:latinLit:phi0474.phi049:2.44","start":112303,"length":784},{"loc":"urn:cts:latinLit:phi0474.phi049:2.45","start":113087,"length":895},{"loc":"urn:cts:latinLit:phi0474.phi049:2.46","start":113982,"length":1055},{"loc":"urn:cts:latinLit:phi0474.phi049:2.47","start":115037,"length":807},{"loc":"urn:cts:latinLit:phi0474.phi049:2.48","start":115844,"length":679},{"loc":"urn:cts:latinLit:phi0474.phi049:2.49","start":116523,"length":384},{"loc":"urn:cts:latinLit:phi0474.phi049:2.50","start":116907,"length":495},{"loc":"urn:cts:latinLit:phi0474.phi049:2.51","start":117402,"length":605},{"loc":"urn:cts:latinLit:phi0474.phi049:2.52","start":118007,"length":689},{"loc":"urn:cts:latinLit:phi0474.phi049:2.53","start":118696,"length":694},{"loc":"urn:cts:latinLit:phi0474.phi049:2.54","start":119390,"length":551},{"loc":"urn:cts:latinLit:phi0474.phi049:2.55","start":119941,"length":548},{"loc":"urn:cts:latinLit:phi0474.phi049:2.56","start":120489,"length":594},{"loc":"urn:cts:latinLit:phi0474.phi049:2.57","start":121083,"length":726},{"loc":"urn:cts:latinLit:phi0474.phi049:2.58","start":121809,"length":842},{"loc":"urn:cts:latinLit:phi0474.phi049:2.59","start":122651,"length":345},{"loc":"urn:cts:latinLit:phi0474.phi049:2.60","start":122996,"length":822},{"loc":"urn:cts:latinLit:phi0474.phi049:2.61","start":123818,"length":714},{"loc":"urn:cts:latinLit:phi0474.phi049:2.62","start":124532,"length":773},{"loc":"urn:cts:latinLit:phi0474.phi049:2.63","start":125305,"length":461},{"loc":"urn:cts:latinLit:phi0474.phi049:2.64","start":125766,"length":508},{"loc":"urn:cts:latinLit:phi0474.phi049:2.65","start":126274,"length":870},{"loc":"urn:cts:latinLit:phi0474.phi049:2.66","start":127144,"length":656},{"loc":"urn:cts:latinLit:phi0474.phi049:2.67","start":127800,"length":760},{"loc":"urn:cts:latinLit:phi0474.phi049:3.1","start":128560,"length":530},{"loc":"urn:cts:latinLit:phi0474.phi049:3.2","start":129090,"length":797},{"loc":"urn:cts:latinLit:phi0474.phi049:3.3","start":129887,"length":978},{"loc":"urn:cts:latinLit:phi0474.phi049:3.4","start":130865,"length":776},{"loc":"urn:cts:latinLit:phi0474.phi049:3.5","start":131641,"length":692},{"loc":"urn:cts:latinLit:phi0474.phi049:3.6","start":132333,"length":616},{"loc":"urn:cts:latinLit:phi0474.phi049:3.7","start":132949,"length":721},{"loc":"urn:cts:latinLit:phi0474.phi049:3.8","start":133670,"length":561},{"loc":"urn:cts:latinLit:phi0474.phi049:3.9","start":134231,"length":434},{"loc":"urn:cts:latinLit:phi0474.phi049:3.10","start":134665,"length":625},{"loc":"urn:cts:latinLit:phi0474.phi049:3.11","start":135290,"length":1667},{"loc":"urn:cts:latinLit:phi0474.phi049:3.12","start":136957,"length":641},{"loc":"urn:cts:latinLit:phi0474.phi049:3.13","start":137598,"length":807},{"loc":"urn:cts:latinLit:phi0474.phi049:3.14","start":138405,"length":825},{"loc":"urn:cts:latinLit:phi0474.phi049:3.15","start":139230,"length":824},{"loc":"urn:cts:latinLit:phi0474.phi049:3.16","start":140054,"length":753},{"loc":"urn:cts:latinLit:phi0474.phi049:3.17","start":140807,"length":636},{"loc":"urn:cts:latinLit:phi0474.phi049:3.18","start":141443,"length":801},{"loc":"urn:cts:latinLit:phi0474.phi049:3.19","start":142244,"length":620},{"loc":"urn:cts:latinLit:phi0474.phi049:3.20","start":142864,"length":487},{"loc":"urn:cts:latinLit:phi0474.phi049:3.21","start":143351,"length":745},{"loc":"urn:cts:latinLit:phi0474.phi049:3.22","start":144096,"length":742},{"loc":"urn:cts:latinLit:phi0474.phi049:3.23","start":144838,"length":759},{"loc":"urn:cts:latinLit:phi0474.phi049:3.24","start":145597,"length":647},{"loc":"urn:cts:latinLit:phi0474.phi049:3.25","start":146244,"length":850},{"loc":"urn:cts:latinLit:phi0474.phi049:3.26","start":147094,"length":1065},{"loc":"urn:cts:latinLit:phi0474.phi049:3.27","start":148159,"length":756},{"loc":"urn:cts:latinLit:phi0474.phi049:3.28","start":148915,"length":690},{"loc":"urn:cts:latinLit:phi0474.phi049:3.29","start":149605,"length":463},{"loc":"urn:cts:latinLit:phi0474.phi049:3.30","start":150068,"length":1257},{"loc":"urn:cts:latinLit:phi0474.phi049:3.31","start":151325,"length":651},{"loc":"urn:cts:latinLit:phi0474.phi049:3.32","start":151976,"length":640},{"loc":"urn:cts:latinLit:phi0474.phi049:3.33","start":152616,"length":631},{"loc":"urn:cts:latinLit:phi0474.phi049:3.34","start":153247,"length":956},{"loc":"urn:cts:latinLit:phi0474.phi049:3.35","start":154203,"length":671},{"loc":"urn:cts:latinLit:phi0474.phi049:3.36","start":154874,"length":810},{"loc":"urn:cts:latinLit:phi0474.phi049:3.37","start":155684,"length":756},{"loc":"urn:cts:latinLit:phi0474.phi049:3.38","start":156440,"length":595},{"loc":"urn:cts:latinLit:phi0474.phi049:3.39","start":157035,"length":309},{"loc":"urn:cts:latinLit:phi0474.phi049:3.40","start":157344,"length":425},{"loc":"urn:cts:latinLit:phi0474.phi049:3.41","start":157769,"length":771},{"loc":"urn:cts:latinLit:phi0474.phi049:3.42","start":158540,"length":547},{"loc":"urn:cts:latinLit:phi0474.phi049:3.43","start":159087,"length":426},{"loc":"urn:cts:latinLit:phi0474.phi049:3.44","start":159513,"length":1112},{"loc":"urn:cts:latinLit:phi0474.phi049:3.45","start":160625,"length":294},{"loc":"urn:cts:latinLit:phi0474.phi049:3.46","start":160919,"length":1114},{"loc":"urn:cts:latinLit:phi0474.phi049:3.47","start":162033,"length":691},{"loc":"urn:cts:latinLit:phi0474.phi049:3.48","start":162724,"length":674},{"loc":"urn:cts:latinLit:phi0474.phi049:3.49","start":163398,"length":479},{"loc":"urn:cts:latinLit:phi0474.phi049:3.50","start":163877,"length":428},{"loc":"urn:cts:latinLit:phi0474.phi049:3.51","start":164305,"length":699},{"loc":"urn:cts:latinLit:phi0474.phi049:3.52","start":165004,"length":719},{"loc":"urn:cts:latinLit:phi0474.phi049:3.53","start":165723,"length":619},{"loc":"urn:cts:latinLit:phi0474.phi049:3.54","start":166342,"length":830},{"loc":"urn:cts:latinLit:phi0474.phi049:3.55","start":167172,"length":596},{"loc":"urn:cts:latinLit:phi0474.phi049:3.56","start":167768,"length":602},{"loc":"urn:cts:latinLit:phi0474.phi049:3.57","start":168370,"length":645},{"loc":"urn:cts:latinLit:phi0474.phi049:3.58","start":169015,"length":856},{"loc":"urn:cts:latinLit:phi0474.phi049:3.59","start":169871,"length":764},{"loc":"urn:cts:latinLit:phi0474.phi049:3.60","start":170635,"length":620},{"loc":"urn:cts:latinLit:phi0474.phi049:3.61","start":171255,"length":791},{"loc":"urn:cts:latinLit:phi0474.phi049:3.62","start":172046,"length":355},{"loc":"urn:cts:latinLit:phi0474.phi049:3.63","start":172401,"length":935},{"loc":"urn:cts:latinLit:phi0474.phi049:3.64","start":173336,"length":617},{"loc":"urn:cts:latinLit:phi0474.phi049:3.65","start":173953,"length":678},{"loc":"urn:cts:latinLit:phi0474.phi049:3.66","start":174631,"length":845},{"loc":"urn:cts:latinLit:phi0474.phi049:3.67","start":175476,"length":519},{"loc":"urn:cts:latinLit:phi0474.phi049:3.68","start":175995,"length":407},{"loc":"urn:cts:latinLit:phi0474.phi049:3.69","start":176402,"length":798},{"loc":"urn:cts:latinLit:phi0474.phi049:3.70","start":177200,"length":392},{"loc":"urn:cts:latinLit:phi0474.phi049:3.71","start":177592,"length":1049},{"loc":"urn:cts:latinLit:phi0474.phi049:3.72","start":178641,"length":642},{"loc":"urn:cts:latinLit:phi0474.phi049:3.73","start":179283,"length":1071},{"loc":"urn:cts:latinLit:phi0474.phi049:3.74","start":180354,"length":688},{"loc":"urn:cts:latinLit:phi0474.phi049:3.75","start":181042,"length":743},{"loc":"urn:cts:latinLit:phi0474.phi049:3.76","start":181785,"length":920},{"loc":"urn:cts:latinLit:phi0474.phi049:3.77","start":182705,"length":1041},{"loc":"urn:cts:latinLit:phi0474.phi049:3.78","start":183746,"length":269},{"loc":"urn:cts:latinLit:phi0474.phi049:3.79","start":184015,"length":758},{"loc":"urn:cts:latinLit:phi0474.phi049:3.80","start":184773,"length":669},{"loc":"urn:cts:latinLit:phi0474.phi049:3.81","start":185442,"length":538},{"loc":"urn:cts:latinLit:phi0474.phi049:3.82","start":185980,"length":657},{"loc":"urn:cts:latinLit:phi0474.phi049:3.83","start":186637,"length":732},{"loc":"urn:cts:latinLit:phi0474.phi049:3.84","start":187369,"length":559},{"loc":"urn:cts:latinLit:phi0474.phi049:4.1","start":187928,"length":717},{"loc":"urn:cts:latinLit:phi0474.phi049:4.2","start":188645,"length":797},{"loc":"urn:cts:latinLit:phi0474.phi049:4.3","start":189442,"length":943},{"loc":"urn:cts:latinLit:phi0474.phi049:4.4","start":190385,"length":592},{"loc":"urn:cts:latinLit:phi0474.phi049:4.5","start":190977,"length":964},{"loc":"urn:cts:latinLit:phi0474.phi049:4.6","start":191941,"length":656},{"loc":"urn:cts:latinLit:phi0474.phi049:4.7","start":192597,"length":790},{"loc":"urn:cts:latinLit:phi0474.phi049:4.8","start":193387,"length":641},{"loc":"urn:cts:latinLit:phi0474.phi049:4.9","start":194028,"length":684},{"loc":"urn:cts:latinLit:phi0474.phi049:4.10","start":194712,"length":683},{"loc":"urn:cts:latinLit:phi0474.phi049:4.11","start":195395,"length":804},{"loc":"urn:cts:latinLit:phi0474.phi049:4.12","start":196199,"length":724},{"loc":"urn:cts:latinLit:phi0474.phi049:4.13","start":196923,"length":595},{"loc":"urn:cts:latinLit:phi0474.phi049:4.14","start":197518,"length":856},{"loc":"urn:cts:latinLit:phi0474.phi049:4.15","start":198374,"length":424},{"loc":"urn:cts:latinLit:phi0474.phi049:4.16","start":198798,"length":830},{"loc":"urn:cts:latinLit:phi0474.phi049:4.17","start":199628,"length":601},{"loc":"urn:cts:latinLit:phi0474.phi049:4.18","start":200229,"length":607},{"loc":"urn:cts:latinLit:phi0474.phi049:4.19","start":200836,"length":399},{"loc":"urn:cts:latinLit:phi0474.phi049:4.20","start":201235,"length":401},{"loc":"urn:cts:latinLit:phi0474.phi049:4.21","start":201636,"length":631},{"loc":"urn:cts:latinLit:phi0474.phi049:4.22","start":202267,"length":740},{"loc":"urn:cts:latinLit:phi0474.phi049:4.23","start":203007,"length":497},{"loc":"urn:cts:latinLit:phi0474.phi049:4.24","start":203504,"length":711},{"loc":"urn:cts:latinLit:phi0474.phi049:4.25","start":204215,"length":481},{"loc":"urn:cts:latinLit:phi0474.phi049:4.26","start":204696,"length":643},{"loc":"urn:cts:latinLit:phi0474.phi049:4.27","start":205339,"length":972},{"loc":"urn:cts:latinLit:phi0474.phi049:4.28","start":206311,"length":763},{"loc":"urn:cts:latinLit:phi0474.phi049:4.29","start":207074,"length":751},{"loc":"urn:cts:latinLit:phi0474.phi049:4.30","start":207825,"length":791},{"loc":"urn:cts:latinLit:phi0474.phi049:4.31","start":208616,"length":884},{"loc":"urn:cts:latinLit:phi0474.phi049:4.32","start":209500,"length":602},{"loc":"urn:cts:latinLit:phi0474.phi049:4.33","start":210102,"length":408},{"loc":"urn:cts:latinLit:phi0474.phi049:4.34","start":210510,"length":1066},{"loc":"urn:cts:latinLit:phi0474.phi049:4.35","start":211576,"length":706},{"loc":"urn:cts:latinLit:phi0474.phi049:4.36","start":212282,"length":682},{"loc":"urn:cts:latinLit:phi0474.phi049:4.37","start":212964,"length":701},{"loc":"urn:cts:latinLit:phi0474.phi049:4.38","start":213665,"length":643},{"loc":"urn:cts:latinLit:phi0474.phi049:4.39","start":214308,"length":454},{"loc":"urn:cts:latinLit:phi0474.phi049:4.40","start":214762,"length":606},{"loc":"urn:cts:latinLit:phi0474.phi049:4.41","start":215368,"length":316},{"loc":"urn:cts:latinLit:phi0474.phi049:4.42","start":215684,"length":797},{"loc":"urn:cts:latinLit:phi0474.phi049:4.43","start":216481,"length":821},{"loc":"urn:cts:latinLit:phi0474.phi049:4.44","start":217302,"length":838},{"loc":"urn:cts:latinLit:phi0474.phi049:4.45","start":218140,"length":487},{"loc":"urn:cts:latinLit:phi0474.phi049:4.46","start":218627,"length":766},{"loc":"urn:cts:latinLit:phi0474.phi049:4.47","start":219393,"length":652},{"loc":"urn:cts:latinLit:phi0474.phi049:4.48","start":220045,"length":921},{"loc":"urn:cts:latinLit:phi0474.phi049:4.49","start":220966,"length":497},{"loc":"urn:cts:latinLit:phi0474.phi049:4.50","start":221463,"length":766},{"loc":"urn:cts:latinLit:phi0474.phi049:4.51","start":222229,"length":609},{"loc":"urn:cts:latinLit:phi0474.phi049:4.52","start":222838,"length":795},{"loc":"urn:cts:latinLit:phi0474.phi049:4.53","start":223633,"length":1111},{"loc":"urn:cts:latinLit:phi0474.phi049:4.54","start":224744,"length":729},{"loc":"urn:cts:latinLit:phi0474.phi049:4.55","start":225473,"length":1235},{"loc":"urn:cts:latinLit:phi0474.phi049:4.56","start":226708,"length":687},{"loc":"urn:cts:latinLit:phi0474.phi049:4.57","start":227395,"length":1053},{"loc":"urn:cts:latinLit:phi0474.phi049:4.58","start":228448,"length":654},{"loc":"urn:cts:latinLit:phi0474.phi049:4.59","start":229102,"length":988},{"loc":"urn:cts:latinLit:phi0474.phi049:4.60","start":230090,"length":915},{"loc":"urn:cts:latinLit:phi0474.phi049:4.61","start":231005,"length":874},{"loc":"urn:cts:latinLit:phi0474.phi049:4.62","start":231879,"length":719},{"loc":"urn:cts:latinLit:phi0474.phi049:4.63","start":232598,"length":692},{"loc":"urn:cts:latinLit:phi0474.phi049:4.64","start":233290,"length":884},{"loc":"urn:cts:latinLit:phi0474.phi049:4.65","start":234174,"length":721},{"loc":"urn:cts:latinLit:phi0474.phi049:4.66","start":234895,"length":905},{"loc":"urn:cts:latinLit:phi0474.phi049:4.67","start":235800,"length":541},{"loc":"urn:cts:latinLit:phi0474.phi049:4.68","start":236341,"length":669},{"loc":"urn:cts:latinLit:phi0474.phi049:4.69","start":237010,"length":459},{"loc":"urn:cts:latinLit:phi0474.phi049:4.70","start":237469,"length":647},{"loc":"urn:cts:latinLit:phi0474.phi049:4.71","start":238116,"length":676},{"loc":"urn:cts:latinLit:phi0474.phi049:4.72","start":238792,"length":451},{"loc":"urn:cts:latinLit:phi0474.phi049:4.73","start":239243,"length":555},{"loc":"urn:cts:latinLit:phi0474.phi049:4.74","start":239798,"length":368},{"loc":"urn:cts:latinLit:phi0474.phi049:4.75","start":240166,"length":414},{"loc":"urn:cts:latinLit:phi0474.phi049:4.76","start":240580,"length":793},{"loc":"urn:cts:latinLit:phi0474.phi049:4.77","start":241373,"length":691},{"loc":"urn:cts:latinLit:phi0474.phi049:4.78","start":242064,"length":484},{"loc":"urn:cts:latinLit:phi0474.phi049:4.79","start":242548,"length":796},{"loc":"urn:cts:latinLit:phi0474.phi049:4.80","start":243344,"length":798},{"loc":"urn:cts:latinLit:phi0474.phi049:4.81","start":244142,"length":475},{"loc":"urn:cts:latinLit:phi0474.phi049:4.82","start":244617,"length":753},{"loc":"urn:cts:latinLit:phi0474.phi049:4.83","start":245370,"length":422},{"loc":"urn:cts:latinLit:phi0474.phi049:4.84","start":245792,"length":382},{"loc":"urn:cts:latinLit:phi0474.phi049:5.1","start":246174,"length":542},{"loc":"urn:cts:latinLit:phi0474.phi049:5.2","start":246716,"length":663},{"loc":"urn:cts:latinLit:phi0474.phi049:5.3","start":247379,"length":422},{"loc":"urn:cts:latinLit:phi0474.phi049:5.4","start":247801,"length":504},{"loc":"urn:cts:latinLit:phi0474.phi049:5.5","start":248305,"length":870},{"loc":"urn:cts:latinLit:phi0474.phi049:5.6","start":249175,"length":632},{"loc":"urn:cts:latinLit:phi0474.phi049:5.7","start":249807,"length":599},{"loc":"urn:cts:latinLit:phi0474.phi049:5.8","start":250406,"length":833},{"loc":"urn:cts:latinLit:phi0474.phi049:5.9","start":251239,"length":922},{"loc":"urn:cts:latinLit:phi0474.phi049:5.10","start":252161,"length":744},{"loc":"urn:cts:latinLit:phi0474.phi049:5.11","start":252905,"length":680},{"loc":"urn:cts:latinLit:phi0474.phi049:5.12","start":253585,"length":742},{"loc":"urn:cts:latinLit:phi0474.phi049:5.13","start":254327,"length":705},{"loc":"urn:cts:latinLit:phi0474.phi049:5.14","start":255032,"length":606},{"loc":"urn:cts:latinLit:phi0474.phi049:5.15","start":255638,"length":774},{"loc":"urn:cts:latinLit:phi0474.phi049:5.16","start":256412,"length":1211},{"loc":"urn:cts:latinLit:phi0474.phi049:5.17","start":257623,"length":413},{"loc":"urn:cts:latinLit:phi0474.phi049:5.18","start":258036,"length":829},{"loc":"urn:cts:latinLit:phi0474.phi049:5.19","start":258865,"length":610},{"loc":"urn:cts:latinLit:phi0474.phi049:5.20","start":259475,"length":458},{"loc":"urn:cts:latinLit:phi0474.phi049:5.21","start":259933,"length":419},{"loc":"urn:cts:latinLit:phi0474.phi049:5.22","start":260352,"length":816},{"loc":"urn:cts:latinLit:phi0474.phi049:5.23","start":261168,"length":543},{"loc":"urn:cts:latinLit:phi0474.phi049:5.24","start":261711,"length":851},{"loc":"urn:cts:latinLit:phi0474.phi049:5.25","start":262562,"length":692},{"loc":"urn:cts:latinLit:phi0474.phi049:5.26","start":263254,"length":738},{"loc":"urn:cts:latinLit:phi0474.phi049:5.27","start":263992,"length":542},{"loc":"urn:cts:latinLit:phi0474.phi049:5.28","start":264534,"length":356},{"loc":"urn:cts:latinLit:phi0474.phi049:5.29","start":264890,"length":738},{"loc":"urn:cts:latinLit:phi0474.phi049:5.30","start":265628,"length":702},{"loc":"urn:cts:latinLit:phi0474.phi049:5.31","start":266330,"length":596},{"loc":"urn:cts:latinLit:phi0474.phi049:5.32","start":266926,"length":506},{"loc":"urn:cts:latinLit:phi0474.phi049:5.33","start":267432,"length":554},{"loc":"urn:cts:latinLit:phi0474.phi049:5.34","start":267986,"length":612},{"loc":"urn:cts:latinLit:phi0474.phi049:5.35","start":268598,"length":357},{"loc":"urn:cts:latinLit:phi0474.phi049:5.36","start":268955,"length":732},{"loc":"urn:cts:latinLit:phi0474.phi049:5.37","start":269687,"length":541},{"loc":"urn:cts:latinLit:phi0474.phi049:5.38","start":270228,"length":808},{"loc":"urn:cts:latinLit:phi0474.phi049:5.39","start":271036,"length":442},{"loc":"urn:cts:latinLit:phi0474.phi049:5.40","start":271478,"length":808},{"loc":"urn:cts:latinLit:phi0474.phi049:5.41","start":272286,"length":499},{"loc":"urn:cts:latinLit:phi0474.phi049:5.42","start":272785,"length":966},{"loc":"urn:cts:latinLit:phi0474.phi049:5.43","start":273751,"length":716},{"loc":"urn:cts:latinLit:phi0474.phi049:5.44","start":274467,"length":267},{"loc":"urn:cts:latinLit:phi0474.phi049:5.45","start":274734,"length":1002},{"loc":"urn:cts:latinLit:phi0474.phi049:5.46","start":275736,"length":615},{"loc":"urn:cts:latinLit:phi0474.phi049:5.47","start":276351,"length":665},{"loc":"urn:cts:latinLit:phi0474.phi049:5.48","start":277016,"length":688},{"loc":"urn:cts:latinLit:phi0474.phi049:5.49","start":277704,"length":365},{"loc":"urn:cts:latinLit:phi0474.phi049:5.50","start":278069,"length":581},{"loc":"urn:cts:latinLit:phi0474.phi049:5.51","start":278650,"length":426},{"loc":"urn:cts:latinLit:phi0474.phi049:5.52","start":279076,"length":543},{"loc":"urn:cts:latinLit:phi0474.phi049:5.53","start":279619,"length":425},{"loc":"urn:cts:latinLit:phi0474.phi049:5.54","start":280044,"length":494},{"loc":"urn:cts:latinLit:phi0474.phi049:5.55","start":280538,"length":828},{"loc":"urn:cts:latinLit:phi0474.phi049:5.56","start":281366,"length":607},{"loc":"urn:cts:latinLit:phi0474.phi049:5.57","start":281973,"length":573},{"loc":"urn:cts:latinLit:phi0474.phi049:5.58","start":282546,"length":835},{"loc":"urn:cts:latinLit:phi0474.phi049:5.59","start":283381,"length":410},{"loc":"urn:cts:latinLit:phi0474.phi049:5.60","start":283791,"length":578},{"loc":"urn:cts:latinLit:phi0474.phi049:5.61","start":284369,"length":682},{"loc":"urn:cts:latinLit:phi0474.phi049:5.62","start":285051,"length":790},{"loc":"urn:cts:latinLit:phi0474.phi049:5.63","start":285841,"length":1127},{"loc":"urn:cts:latinLit:phi0474.phi049:5.64","start":286968,"length":394},{"loc":"urn:cts:latinLit:phi0474.phi049:5.65","start":287362,"length":370},{"loc":"urn:cts:latinLit:phi0474.phi049:5.66","start":287732,"length":830},{"loc":"urn:cts:latinLit:phi0474.phi049:5.67","start":288562,"length":532},{"loc":"urn:cts:latinLit:phi0474.phi049:5.68","start":289094,"length":726},{"loc":"urn:cts:latinLit:phi0474.phi049:5.69","start":289820,"length":931},{"loc":"urn:cts:latinLit:phi0474.phi049:5.70","start":290751,"length":484},{"loc":"urn:cts:latinLit:phi0474.phi049:5.71","start":291235,"length":516},{"loc":"urn:cts:latinLit:phi0474.phi049:5.72","start":291751,"length":1024},{"loc":"urn:cts:latinLit:phi0474.phi049:5.73","start":292775,"length":848},{"loc":"urn:cts:latinLit:phi0474.phi049:5.74","start":293623,"length":445},{"loc":"urn:cts:latinLit:phi0474.phi049:5.75","start":294068,"length":423},{"loc":"urn:cts:latinLit:phi0474.phi049:5.76","start":294491,"length":782},{"loc":"urn:cts:latinLit:phi0474.phi049:5.77","start":295273,"length":565},{"loc":"urn:cts:latinLit:phi0474.phi049:5.78","start":295838,"length":689},{"loc":"urn:cts:latinLit:phi0474.phi049:5.79","start":296527,"length":373},{"loc":"urn:cts:latinLit:phi0474.phi049:5.80","start":296900,"length":555},{"loc":"urn:cts:latinLit:phi0474.phi049:5.81","start":297455,"length":460},{"loc":"urn:cts:latinLit:phi0474.phi049:5.82","start":297915,"length":959},{"loc":"urn:cts:latinLit:phi0474.phi049:5.83","start":298874,"length":647},{"loc":"urn:cts:latinLit:phi0474.phi049:5.84","start":299521,"length":527},{"loc":"urn:cts:latinLit:phi0474.phi049:5.85","start":300048,"length":1059},{"loc":"urn:cts:latinLit:phi0474.phi049:5.86","start":301107,"length":327},{"loc":"urn:cts:latinLit:phi0474.phi049:5.87","start":301434,"length":625},{"loc":"urn:cts:latinLit:phi0474.phi049:5.88","start":302059,"length":707},{"loc":"urn:cts:latinLit:phi0474.phi049:5.89","start":302766,"length":551},{"loc":"urn:cts:latinLit:phi0474.phi049:5.90","start":303317,"length":539},{"loc":"urn:cts:latinLit:phi0474.phi049:5.91","start":303856,"length":544},{"loc":"urn:cts:latinLit:phi0474.phi049:5.92","start":304400,"length":499},{"loc":"urn:cts:latinLit:phi0474.phi049:5.93","start":304899,"length":385},{"loc":"urn:cts:latinLit:phi0474.phi049:5.94","start":305284,"length":525},{"loc":"urn:cts:latinLit:phi0474.phi049:5.95","start":305809,"length":444},{"loc":"urn:cts:latinLit:phi0474.phi049:5.96","start":306253,"length":319},{"loc":"urn:cts:latinLit:phi0474.phi049:5.97","start":306572,"length":661},{"loc":"urn:cts:latinLit:phi0474.phi049:5.98","start":307233,"length":537},{"loc":"urn:cts:latinLit:phi0474.phi049:5.99","start":307770,"length":500},{"loc":"urn:cts:latinLit:phi0474.phi049:5.100","start":308270,"length":881},{"loc":"urn:cts:latinLit:phi0474.phi049:5.101","start":309151,"length":435},{"loc":"urn:cts:latinLit:phi0474.phi049:5.102","start":309586,"length":679},{"loc":"urn:cts:latinLit:phi0474.phi049:5.103","start":310265,"length":377},{"loc":"urn:cts:latinLit:phi0474.phi049:5.104","start":310642,"length":779},{"loc":"urn:cts:latinLit:phi0474.phi049:5.105","start":311421,"length":709},{"loc":"urn:cts:latinLit:phi0474.phi049:5.106","start":312130,"length":279},{"loc":"urn:cts:latinLit:phi0474.phi049:5.107","start":312409,"length":675},{"loc":"urn:cts:latinLit:phi0474.phi049:5.108","start":313084,"length":541},{"loc":"urn:cts:latinLit:phi0474.phi049:5.109","start":313625,"length":464},{"loc":"urn:cts:latinLit:phi0474.phi049:5.110","start":314089,"length":299},{"loc":"urn:cts:latinLit:phi0474.phi049:5.111","start":314388,"length":685},{"loc":"urn:cts:latinLit:phi0474.phi049:5.112","start":315073,"length":731},{"loc":"urn:cts:latinLit:phi0474.phi049:5.113","start":315804,"length":732},{"loc":"urn:cts:latinLit:phi0474.phi049:5.114","start":316536,"length":840},{"loc":"urn:cts:latinLit:phi0474.phi049:5.115","start":317376,"length":535},{"loc":"urn:cts:latinLit:phi0474.phi049:5.116","start":317911,"length":710},{"loc":"urn:cts:latinLit:phi0474.phi049:5.117","start":318621,"length":547},{"loc":"urn:cts:latinLit:phi0474.phi049:5.118","start":319168,"length":783},{"loc":"urn:cts:latinLit:phi0474.phi049:5.119","start":319951,"length":495},{"loc":"urn:cts:latinLit:phi0474.phi049:5.120","start":320446,"length":548},{"loc":"urn:cts:latinLit:phi0474.phi049:5.121","start":320994,"length":501},{"loc":"urn:cts:latinLit:phi0474.phi049:index.1","start":321495,"length":20041},{"loc":"urn:cts:latinLit:phi0474.phi049:index.2","start":341536,"length":29307}]}
{"id":"urn:cts:latinLit:phi0474.phi050.perseus-lat1","text":"Cum multae res in philosophia nequaquam satis\nadhuc explicatae sint, tum perdifficilis, Brute, quod tu\nminime ignoras, et perobscura quaestio est de natura\ndeorum, quae et ad cognitionem animi pulcherrima\nest et ad moderandam religionem necessaria. De qua\ncum tam variae sint doctissimorum hominum tamque discrepantes sententiae, magno argumento esse\ndebeat ea causa, principium philosophiae ad h * scientiam, prudenterque Academici a rebus incertis adsensionem cohibuisse. quid est enim temeritate turpius\naut quid tam temerarium tamque indignum sapientis\ngravitate atque constantia quam aut falsum sentire aut\nquod non satis explorate perceptum sit et cognitum\nsine ulla dubitatione defendere?\nVelut in hac quaestione plerique, quod maxime veri simile est et quo\nomnes â€ sese duce natura venimus, deos esse dixerunt,\ndubitare se Protagoras, nullos esse omnino Diagoras\nMelius et Theodorus Cyrenaicus putaverunt. Qui vero\ndeos esse dixerunt tanta sunt in varietate et dissensione,\nut eorum infinitum sit enumerare sententias. nam et de\nfiguris deorum et de locis atque sedibus et de actione\nvitae multa dicuntur, deque is summa philosophorum\ndissensione certatur; quod vero maxime rem causamque continet, utrum nihil agant nihil moliantur omni\ncuratione et administratione rerum vacent, an contra\nab iis et a principio omnia facta et constituta sint et\nad infinitum tempus regantur atque moveantur, in primis quae magna dissensio est, eaque nisi diiudicatur\nin summo errore necesse est homines atque in maximarum rerum ignoratione versari.\nSunt enim philosophi et fuerunt qui omnino nullam habere censerent\nrerum humanarum procurationem deos. quorum si vera\nsententia est, quae potest esse pietas quae sanctitas\nquae religio? haec enim omnia pure atque caste tribuenda deorum numini ita sunt, si animadvertuntur\nab is et si est aliquid a deis inmortalibus hominum\ngeneri tributum; sin autem dei neque possunt nos iuvare nec volunt nec omnino curant nec quid agamus\nanimadvertunt nec est quod ab is ad hominum vitam\npermanare possit, quid est quod ullos deis inmortalibus cultus honores preces adhibeamus? in specie\nautem fictae simulationis sicut reliquae virtutes item\npietas inesse non potest; cum qua simul sanctitatem\net religionem tolli necesse est, quibus sublatis perturbatio vitae sequitur et magna confusio;\natque haut scio\nan pietate adversus deos sublata fides etiam et societas\n\ngeneris humani et una excellentissuma virtus iustitia tollatur. Sunt autem alii philosophi, et hi quidem magni atque nobiles, qui deorum mente atque\nratione omnem mundum administrari et regi censeant,\nneque vero id solum, sed etiam ab isdem hominum\nvitae consuli et provideri; nam et fruges et reliqua\nquae terra pariat et tempestates ac temporum varietates caelique mutationes, quibus omnia quae terra\ngignat maturata pubescant, a dis inmortalibus tribui\ngeneri humano putant, multaque quae dicentur in his\nlibris colligunt, quae talia sunt ut ea ipsa dei inmortales ad usum hominum fabricati paene videantur.\nContra quos Carneades ita multa disseruit, ut excitaret homines non socordes ad veri investigandi cupiditatem.\nres enim nulla est de qua tantopere non solum indocti sed etiam docti dissentiant; quorum opiniones cum tam variae sint tamque inter se dissidentes,\nalterum fieri profecto potest ut earum nulla, alterum\ncerte non potest ut plus una vera sit.\nQua quidem in causa et benivolos obiurgatores placare et invidos vituperatores confutare possumus, ut\nalteros reprehendisse paeniteat, alteri didicisse se gaudeant; nam qui admonent amice docendi sunt, qui\ninimice insectantur repellendi.\nMultum autem fluxisse\nvideo de libris nostris, quos compluris brevi tempore\nedidimus, variumque sermonem partim admirantium\nunde hoc philosophandi nobis subito studium extitisset, partim quid quaque de re certi haberemus scire\ncupientium; multis etiam sensi mirabile videri eam\nnobis potissimum probatam esse philosophiam, quae\nlucem eriperet et quasi noctem quandam rebus offunderet, desertaeque disciplinae et iam pridem relictae\npatrocinium necopinatum a nobis esse susceptum. Nos\nautem nec subito coepimus philosophari nec mediocrem a primo tempore aetatis in eo studio operam\ncuramque consumpsimus, et cum minime videbamur\ntum maxime philosophabamur; quod et orationes declarant refertae philosophorum sententiis et doctissimorum hominum familiaritates, quibus semper domus\nnostra floruit, et principes illi Diodotus Philo Antiochus Posidonius, a quibus instituti sumus.\net si omnia philosophiae praecepta referuntur ad vitam, arbitramur nos et publicis et privatis in rebus ea praestitisse quae ratio et doctrina praescripserit. Sin autem\nquis requirit quae causa nos inpulerit ut haec tam\nsero litteris mandaremus, nihil est quod expedire tam\nfacile possimus. Nam cum otio langueremus et is\nesset rei publicae status ut eam unius consilio atque\ncura gubernari necesse esset, primum ipsius rei publicae causa philosophiam nostris hominibus explicandam putavi, magni existimans interesse ad decus et\nad laudem civitatis res tam gravis tamque praeclaras\nLatinis etiam litteris contineri.\neoque me minus instituti mei paenitet, quod facile sentio quam multorum\nnon modo discendi sed etiam scribendi studia commoverim. complures enim Graecis institutionibus eruditi ea quae didicerant cum civibus suis communicare\nnon poterant, quod illa quae a Graecis accepissent Latine dici posse diffiderent; quo in genere tantum profecisse videmur, ut a Graecis ne verborum quidem\ncopia vinceremur.\nHortata etiam est ut me ad haec\nconferrem animi aegritudo fortunae magna et gravi\ncommota iniuria; cuius si maiorem aliquam levationem\nreperire potuissem, non ad hanc potissimum confugissem. ea vero ipsa nulla ratione melius frui potui\nquam si me non modo ad legendos libros sed etiam\nad totam philosophiam pertractandam dedissem. omnes\n\nautem eius partes atque omnia membra tum facillume noscuntur, cum totae quaestiones scribendo\nexplicantur; est enim admirabilis quaedam continuatio\nseriesque rerum, ut alia ex alia nexa et omnes inter se\naptae conligataeque videantur.\nQui autem requirunt\nquid quaque de re ipsi sentiamus, curiosius id faciunt\nquam necesse est; non enim tam auctoritatis in disputando quam rationis momenta quaerenda sunt. quin\netiam obest plerumque iis qui discere volunt auctoritas eorum qui se docere profitentur; desinunt enim\nsuum iudicium adhibere, id habent ratum quod ab eo\nquem probant iudicatum vident. nec vero probare soleo id quod de Pythagoreis accepimus, quos ferunt,\nsi quid adfirmarent in disputando, cum ex iis quaereretur quare ita esset, respondere solitos ipse dixit;\nipse autem erat Pythagoras: tantum opinio praeiudicata poterat, ut etiam sine ratione valeret auctoritas.\nQui autem admirantur nos hanc potissimum disciplinam secutos, his quattuor Academicis libris satis responsum videtur. Nec vero desertarum relictarumque\nrerum patrocinium suscepimus; non enim hominum interitu sententiae quoque occidunt, sed lucem auctoris\nfortasse desiderant. ut haec in philosophia ratio contra\nomnia disserendi nullamque rem aperte iudicandi profecta a Socrate repetita ab Arcesila confirmata a Carneade usque ad nostram viguit aetatem; quam nunc\nprope modum orbam esse in ipsa Graecia intellego.\nquod non Academiae vitio sed tarditate hominum arbitror contigisse. nam si singulas disciplinas percipere\nmagnum est, quanto maius omnis; quod facere is necesse est quibus propositum est veri reperiendi causa\net contra omnes philosophos et pro omnibus dicere.\ncuius rei tantae tamque difficilis facultatem consecutum\n\nesse me non profiteor, secutum esse prae me fero.\nNec tamen fieri potest ut qui hac ratione philosophentur hi nihil habeant quod sequantur. dictum est omnino de hac re alio loco diligentius, sed quia nimis\nindociles quidam tardique sunt admonendi videntur\nsaepius. non enim sumus i quibus nihil verum esse\nvideatur, sed i qui omnibus veris falsa quaedam adiuncta esse dicamus tanta similitudine ut in is nulla\ninsit certa iudicandi et adsentiendi nota. ex quo exsistit\net illud, multa esse probabilia, quae quamquam non\nperciperentur, tamen, quia visum quendam haberent\ninsignem et inlustrem, his sapientis vita regeretur.\nSed iam, ut omni me invidia liberem, ponam in medio sententias philosophorum de natura deorum. quo\nquidem loco convocandi omnes videntur, qui quae sit\nearum vera iudicent; tum demum mihi procax Academia videbitur, si aut consenserint omnes aut erit\ninventus aliquis qui quid verum sit invenerit. itaque\nmihi libet exclamare ut in Synephebis:\npro deum, popularium omnium, omnium adulescentiumclamo postulo obsecro oro ploro atque inploro fidem\nnon levissuma de re, ut queritur ille in civitate fieri\nfacinora capitalia: ab amico amante argentum accipere\nmeretrix non vult, sed ut adsint cognoscant animadvertant, quid de religione pietate sanctitate caerimoniis\nfide iure iurando, quid de templis delubris sacrificiisque sollemnibus, quid de ipsis auspiciis, quibus nos\npraesumus, existimandum sit (haec enim omnia ad\nhanc de dis inmortalibus quaestionem referenda sunt):\nprofecto eos ipsos, qui se aliquid certi habere arbitrantur, addubitare coget doctissimorum hominum\nde maxuma re tanta dissensio.\nQuod cum saepe alias tum maxime animadverti cum\napud C. Cottam familiarem meum accurate sane et diligenter de dis inmortalibus disputatumst. nam cum\nferiis Latinis ad eum ipsius rogatu arcessituque venissem, offendi eum sedentem in exedra et cum C. Velleio\nsenatore disputantem, ad quem tum Epicurei primas\nex nostris hominibus deferebant. aderat etiam Q. Lucilius Balbus, qui tantos progressus habebat in Stoicis,\nut cum excellentibus in eo genere Graecis compararetur.\nTum ut me Cotta vidit Peroportune inquit venis;\noritur enim mihi magna de re altercatio cum Velleio,\ncui pro tuo studio non est alienum te interesse.\nAtqui mihi quoque videor inquam venisse, ut dicis,\noportune. tres enim trium disciplinarum principes convenistis. M. enim Piso si adesset, nullius philosophiae,\nearum quidem quae in honore sunt, vacaret locus.\n\nTum Cotta Si inquit liber Antiochi nostri, qui ab\neo nuper ad hunc Balbum missus est, vera loquitur,\nnihil est quod Pisonem familiarem tuum desideres;\nAntiocho enim Stoici cum Peripateticis re concinere\nvidentur verbis discrepare; quo de libro Balbe velim\nscire quid sentias.\n\nEgone inquit ille, miror Antiochum hominem in\nprimis acutum non vidisse interesse plurimum inter\nStoicos, qui honesta a commodis non nomine sed genere toto diiungerent, et Peripateticos, qui honesta\ncommiscerent cum commodis, ut ea inter se magnitudine et quasi gradibus non genere differrent. haec\nenim est non verborum parva sed rerum permagna\ndissensio.\n\nverum hoc alias; nunc quod coepimus, si\nvidetur.\nMihi vero inquit Cotta videtur. sed ut hic qui intervenit\n\nme intuens ne ignoret quae res agatur, de natura\nagebamus deorum, quae cum mihi videretur perobscura, ut semper videri solet, Epicuri ex Velleio sciscitabar sententiam. quam ob rem inquit Vellei, nisi\nmolestum est, repete quae coeperas.\n\nRepetam vero, quamquam non mihi sed tibi hic\nvenit adiutor; ambo enim inquit adridens ab eodem\nPhilone nihil scire didicistis.\n\nTum ego: Quid didicerimus Cotta viderit, tu autem\nnolo existimes me adiutorem huic venisse sed auditorem, et quidem aecum, libero iudicio, nulla eius modi\nadstrictum necessitate, ut mihi velim nolim sit certa\nquaedam tuenda sententia.\nTum Velleius fidenter sane, ut solent isti, nihil tam\nverens quam ne dubitare aliqua de re videretur, tamquam modo ex deorum concilio et ex Epicuri intermundiis descendisset, Audite inquit â€œnon futtilis commenticiasque sententias, non opificem aedificatoremque mundi Platonis de Timaeo deum, nec anum fatidicam Stoicorum Pronoeam, quam Latine licet Providentiam dicere, neque vero mundum ipsum animo et\nsensibus praeditum rutundum ardentem volubilem\ndeum, portenta et miracula non disserentium philosophorum sed somniantium.\nQuibus enim oculis animi\nintueri potuit vester Plato fabricam illam tanti operis,\nqua construi a deo atque aedificari mundum facit; quae\nmolitio quae ferramenta qui vectes quae machinae qui\nministri tanti muneris fuerunt; quem ad modum autem\noboedire et parere voluntati architecti aer ignis aqua\nterra potuerunt; unde vero ortae illae quinque formae,\nex quibus reliqua formantur, apte cadentes ad animum\nafficiendum pariendosque sensus? longum est ad omnia,\n\nquae talia sunt ut optata magis quam inventa\nvideantur;\nsed illa palmaris, quod, qui non modo natum mundum introduxerit sed etiam manu paene factum, is eum dixerit fore sempiternum. hunc censes\nprimis ut dicitur labris gustasse physiologiam id est\nnaturae rationem, qui quicquam quod ortum sit putet\naeternum esse posse? quae est enim coagmentatio non\ndissolubilis, aut quid est cuius principium aliquod sit\nnihil sit extremum? Pronoea vero si vestra est Lucili\neadem, requiro quae paulo ante, ministros machinas\nomnem totius operis dissignationem atque apparatum;\nsin alia est, cur mortalem fecerit mundum, non, quem\nad modum Platonicus deus, sempiternum.\nAb utroque\nautem sciscitor cur mundi aedificatores repente exstiterint, innumerabilia saecla dormierint; non enim si\nmundus nullus erat saecla non erant (saecla nunc dico\nnon ea quae dierum noctiumque numero annuis cursibus conficiuntur; nam fateor ea sine mundi conversione effici non potuisse; sed fuit quaedam ab infinito\ntempore aeternitas, quam nulla circumscriptio temporum metiebatur, spatio tamen qualis ea fuerit intellegi\npotest, quod ne in cogitationem quidem cadit ut fuerit\ntempus aliquod nullum cum tempus esset)â€”isto igitur tam inmenso spatio quaero Balbe cur Pronoea\nvestra cessaverit. laboremne fugiebat? at iste nec attingit deum nec erat ullus, cum omnes naturae numini\ndivino, caelum ignes terrae maria, parerent. Quid\nautem erat quod concupisceret deus mundum signis\net luminibus tamquam aedilis ornare? si ut deus ipse\nmelius habitaret, antea videlicet tempore infinito in\ntenebris tamquam in gurgustio habitaverat. post autem:\nvarietatene eum delectari putamus, qua caelum et terras\n\nexornatas videmus? quae ista potest esse oblectatio deo? quae si esset, non ea tam diu carere potuisset.\nan haec, ut fere dicitis, hominum causa a deo\nconstituta sunt? sapientiumne? propter paucos igitur\ntanta est rerum facta molitio. an stultorum? at primum causa non fuit cur de inprobis bene mereretur;\ndeinde quid est adsecutus, cum omnes stulti sint sine\ndubio miserrimi, maxime quod stulti sunt (miserius\nenim stultitia quid possumus dicere), deinde quod ita\nmulta sunt incommoda in vita, ut ea sapientes commodorum conpensatione leniant, stulti nec vitare venientia possint nec ferre praesentia. Qui vero mundum ipsum animantem sapientemque esse dixerunt,\nnullo modo viderunt animi natura intellegentis in\nquam figuram cadere posset. de quo dicam equidem\npaulo post, nunc autem hactenus:\nadmirabor eorum\ntarditatem qui animantem inmortalem et eundem beatum rutundum esse velint, quod ea forma neget ullam\nesse pulchriorem Plato: at mihi vel cylindri vel quadrati vel coni vel pyramidis videtur esse formosior.\nQuae vero vita tribuitur isti rutundo deo? nempe ut\nea celeritate contorqueatur cui par nulla ne cogitari\nquidem possit; in qua non video ubinam mens constans et vita beata possit insistere. Quodque in nostro\ncorpore si minima ex parte significetur molestum sit,\ncur hoc idem non habeatur molestum in deo? terra\nenim profecto, quoniam mundi pars est, pars est etiam\ndei; atqui terrae maxumas regiones inhabitabilis atque incultas videmus, quod pars earum adpulsu solis\nexarserit, pars obriguerit nive pruinaque longinquo\nsolis abscessu; quae, si mundus est deus, quoniam\nmundi partes sunt, dei membra partim ardentia partim\nrefrigerata ducenda sunt.\nAtque haec quidem vestra Lucili;\n\nqualia vero * est,\nab ultimo repetam superiorum. Thales enim Milesius,\nqui primus de talibus rebus quaesivit, aquam dixit\nesse initium rerum, deum autem eam mentem quae\nex aqua cuncta fingeret: si dei possunt esse sine sensu;\net mentem cur aquae adiunxit, si ipsa mens constare\npotest vacans corpore? Anaximandri autem opinio est\nnativos esse deos longis intervallis orientis occidentisque, eosque innumerabilis esse mundos. sed nos\ndeum nisi sempiternum intellegere qui possumus?\nPost\nAnaximenes aera deum statuit, eumque gigni esseque\ninmensum et infinitum et semper in motu: quasi aut\naer sine ulla forma deus esse possit, cum praesertim\ndeum non modo aliqua sed pulcherrima specie deceat\nesse, aut non omne quod ortum sit mortalitas consequatur. Inde Anaxagoras, qui accepit ab Anaximene\ndisciplinam, primus omnium rerum discriptionem et\nmodum mentis infinitae vi ac ratione dissignari et confici voluit. in quo non vidit neque motum sensu iunctum et in continentem infinito ullum esse posse, neque sensum omnino quo non ipsa natura pulsa sentiret.\ndeinde si mentem istam quasi animal aliquod voluit\nesse, erit aliquid interius ex quo illud animal nominetur;\nquid autem interius mente: cingatur igitur corpore externo;\nquod quoniam non placet, aperta simplexque\nmens nulla re adiuncta, quae sentire possit, fugere intellegentiae\n\nnostrae vim et notionem videtur. Crotoniates autem Alcmaeo, qui soli et lunae reliquisque sideribus animoque praeterea divinitatem dedit, non sensit sese mortalibus rebus inmortalitatem dare. Nam\nPythagoras, qui censuit animum esse per naturam rerum omnem intentum et commeantem, ex quo nostri\nanimi carperentur, non vidit distractione humanorum\nanimorum discerpi et lacerari deum, et cum miseri\nanimi essent, quod plerisque contingeret, tum dei partem esse miseram, quod fieri non potest.\ncur autem\nquicquam ignoraret animus hominis, si esset deus? quo\nmodo porro deus iste, si nihil esset nisi animus, aut\ninfixus aut infusus esset in mundo? Tum Xenophanes,\nqui mente adiuncta omne praeterea, quod esset infinitum, deum voluit esse, de ipsa mente item reprehendetur ut ceteri, de infinitate autem vehementius, in qua\nnihil neque sentiens neque coniunctum potest esse.\nNam Parmenides quidem commenticium quiddam: coronae similem efficit (stefa/nhn appellat) continentem\nardorum lucis orbem, qui cingit caelum, quem appellat deum; in quo neque figuram divinam neque sensum quisquam suspicari potest. multaque eiusdem\nmonstra, quippe qui bellum qui discordiam qui cupiditatem ceteraque generis eiusdem ad deum revocet, quae\nvel morbo vel somno vel oblivione vel vetustate delentur; eademque de sideribus, quae reprehensa in alio\niam in hoc omittantur.\nEmpedocles autem multa alia\npeccans in deorum opinione turpissume labitur. quattuor enim naturas, ex quibus omnia constare censet,\ndivinas esse vult; quas et nasci et extingui perspicuum\nest et sensu omni carere. Nec vero Protagoras, qui\nsese negat omnino de deis habere quod liqueat, sint\nnon sint qualesve sint, quicquam videtur de natura\ndeorum suspicari. Quid Democritus, qui tum imagines\neorumque circumitus in deorum numero refert, tum\nillam naturam quae imagines fundat ac mittat, tum\nsententiam intellegentiamque nostram, nonne in maximo\nerrore versatur? cum idem omnino, quia nihil semper\nsuo statu maneat, neget esse quicquam sempiternum,\nnonne deum omnino ita tollit, ut nullam opinionem\neius reliquam faciat? Quid aer, quo Diogenes Apolloniates utitur deo, quem sensum habere potest aut\nquam formam dei?\nIam de Platonis inconstantia longum est dicere, qui in Timaeo patrem huius mundi\nnominari neget posse, in Legum autem libris quid sit\nomnino deus anquiri oportere non censeat. quod vero\nsine corpore ullo deum vult esse (ut Graeci dicunt\na)sw/maton), id quale esse possit intellegi non potest:\ncareat enim sensu necesse est, careat etiam prudentia,\ncareat voluptate; quae omnia una cum deorum notione conprehendimus. idem et in Timaeo dicit et in\nLegibus et mundum deum esse et caelum et astra et\nterram et animos et eos quos maiorum institutis accepimus. quae et per se sunt falsa perspicue et inter\nse vehementer repugnantia.\nAtque etiam Xenophon\npaucioribus verbis eadem fere peccat; facit enim in his\nquae a Socrate dicta rettulit Socratem disputantem formam\n\ndei quaeri non oportere, eundemque et solem et\nanimum deum dicere, et modo unum tum autem plures deos; quae sunt isdem in erratis fere quibus ea\nquae de Platone dicimus.\nAtque etiam Antisthenes in\neo libro qui physicus inscribitur popularis deos multos\nnaturalem unum esse dicens tollit vim et naturam\ndeorum. Nec multo secus Speusippus Platonem avunculum subsequens et vim quandam dicens, qua omnia\nregantur, eamque animalem, evellere ex animis conatur\ncognitionem deorum.\nAristotelesque in tertio de philosophia libro multa turbat a magistro suo Platone dissentiens; modo enim menti tribuit omnem divinitatem,\nmodo mundum ipsum deum dicit esse, modo alium\nquendam praeficit mundo eique eas partis tribuit ut\nreplicatione quadam mundi motum regat atque tueatur,\ntum caeli ardorem deum dicit esse non intellegens\ncaelum mundi esse partem, quem alio loco ipse designarit deum. quo modo autem caeli divinus ille sensus\nin celeritate tanta conservari potest? ubi deinde illi\ntot dii, si numeramus etiam caelum deum? cum autem\nsine corpore idem vult esse deum, omni illum sensu\nprivat, etiam prudentia. quo porro modo mundus moveri carens corpore aut quo modo semper se movens\nesse quietus et beatus potest?\nNec vero eius condiscipulus Xenocrates in hoc genere prudentior est, cuius\nin libris qui sunt de natura deorum nulla species divina\ndescribitur; deos enim octo esse dicit, quinque eos qui\nin stellis vagis nominantur, unum qui ex omnibus sideribus quae infixa caelo sint ex dispersis quasi membris simplex sit putandus deus, septimum solem adiungit octavamque lunam; qui quo sensu beati esse\npossint intellegi non potest. Ex eadem Platonis schola\nPonticus Heraclides puerilibus fabulis refersit libros,\net tamen modo mundum tum mentem divinam esse putat, errantibus etiam stellis divinitatem tribuit sensuque deum privat et eius formam mutabilem esse vult,\neodemque in libro rursus terram et caelum refert in\ndeos.\nNec vero Theophrasti inconstantia ferenda est;\nmodo enim menti divinum tribuit principatum modo\ncaelo, tum autem signis sideribusque caelestibus. Nec\naudiendus eius auditor Strato is qui physicus appellatur, qui omnem vim divinam in natura sitam esse\ncenset, quae causas gignendi augendi minuendi habeat\nsed careat omni et sensu et figura.\nZeno autem, ut iam\nad vestros Balbe veniam, naturalem legem divinam\nesse censet, eamque vim obtinere recta imperantem\nprohibentemque contraria. quam legem quo modo efficiat animantem intellegere non possumus; deum autem animantem certe volumus esse. atque hic idem\nalio loco aethera deum dicit: si intellegi potest nihil\nsentiens deus, qui numquam nobis occurrit neque in\nprecibus neque in optatis neque in votis. aliis autem\nlibris rationem quandam per omnium naturam rerum\npertinentem vi divina esse adfectam putat. idem astris\nhoc idem tribuit, tum annis mensibus annorumque mutationibus. cum vero Hesiodi Theogoniam id est originem deorum interpretatur, tollit omnino usitatas perceptasque cognitiones deorum; neque enim Iovem neque Iunonem neque Vestam neque quemquam qui ita\nappelletur in deorum habet numero, sed rebus inanimis\natque mutis per quandam significationem haec docet\ntributa nomina.\nCuius discipuli Aristonis non minus\nmagno in errore sententiast, qui neque formam dei intellegi\n\nposse censeat neque in dis sensum esse dicat\ndubitetque omnino deus animans necne sit. Cleanthes\nautem, qui Zenonem audivit una cum eo quem proxime\nnominavi, tum ipsum mundum deum dicit esse, tum totius naturae menti atque animo tribuit hoc nomen, tum\nultimum et altissimum atque undique circumfusum et\nextremum omnia cingentem atque conplexum ardorem,\nqui aether nominetur, certissimum deum iudicat; idemque quasi delirans in his libris quos scripsit contra voluptatem tum fingit formam quandam et speciem deorum, tum divinitatem omnem tribuit astris, tum nihil\nratione censet esse divinius. ita fit ut deus ille, quem\nmente noscimus atque in animi notione tamquam in\nvestigio volumus reponere, nusquam prorsus appareat.\n\nAt Persaeus eiusdem Zenonis auditor eos esse habitos\ndeos a quibus aliqua magna utilitas ad vitae cultum\nesset inventa, ipsasque res utiles et salutares deorum\nesse vocabulis nuncupatas, ut ne hoc quidem diceret,\nilla inventa esse deorum, sed ipsa divina;\nquo quid\nabsurdius quam aut res sordidas atque deformis deorum honore adficere aut homines iam morte deletos\nreponere in deos, quorum omnis cultus esset futurus in\nluctu.\nIam vero Chrysippus, qui Stoicorum somniorum\nvaferrumus habetur interpres, magnam turbam congregat ignotorum deorum, atque ita ignotorum ut eos\nne coniectura quidem informare possimus, cum mens\nnostra quidvis videatur cogitatione posse depingere.\nait enim vim divinam in ratione esse positam et in universae naturae animo atque mente, ipsumque mundum\ndeum dicit esse et eius animi fusionem universam, tum\neius ipsius principatum qui in mente et ratione versetur,\n\ncommunemque rerum naturam universam atque\nomnia continentem, tum fatalem â€ umbram et necessitatem rerum futurarum, ignem praeterea et eum quem\nante dixi aethera, tum ea quae natura fluerent atque\nmanarent, ut et aquam et terram et aera, solem lunam\nsidera universitatemque rerum qua omnia continerentur, atque etiam homines eos qui inmortalitatem essent\nconsecuti.\nidemque disputat aethera esse eum quem\nhomines Iovem appellarent, quique aer per maria manaret eum esse Neptunum, terramque eam esse quae\nCeres diceretur, similique ratione persequitur vocabula\nreliquorum deorum. idemque etiam legis perpetuae et\naeternae vim, quae quasi dux vitae et magistra officiorum sit, Iovem dicit esse, eandemque fatalem necessitatem appellat sempiternam rerum futurarum veritatem; quorum nihil tale est ut in eo vis divina inesse\nvideatur.\net haec quidem in primo libro de natura deorum; in secundo autem volt Orphei Musaei Hesiodi\nHomerique fabellas accommodare ad ea quae ipse\nprimo libro de deis inmortalibus dixerit, ut etiam veterrimi poetae, qui haec ne suspicati quidem sint, Stoici\nfuisse videantur. Quem Diogenes Babylonius consequens in eo libro qui inscribitur de Minerva partum\nIovis ortumque virginis ad physiologiam traducens\ndeiungit a fabula.\nExposui fere non philosophorum iudicia sed delirantium somnia. Nec enim multo absurdiora sunt ea quae\npoetarum vocibus fusa ipsa suavitate nocuerunt, qui\net ira inflammatos et libidine furentis induxerunt deos\nfeceruntque ut eorum bella proelia pugnas vulnera\nvideremus, odia praeterea discidia discordias, ortus\ninteritus, querellas lamentationes, effusas in omni intemperantia libidines, adulteria vincula, cum humano\ngenere concubitus mortalisque ex inmortali procreatos.\nCum poetarum autem errore coniungere licet portenta magorum Aegyptiorumque in eodem genere dementiam, tum etiam vulgi opiniones, quae in maxima\ninconstantia veritatis ignoratione versantur.\nEa qui consideret quam inconsulte ac temere dicantur, venerari Epicurum et in eorum ipsorum numero\nde quibus haec quaestio est habere debeat. Solus enim\nvidit primum esse deos, quod in omnium animis eorum\nnotionem inpressisset ipsa natura. quae est enim gens\naut quod genus hominum quod non habeat sine doctrina anticipationem quandam deorum, quam appellat pro/lhmyin Epicurus id est anteceptam animo rei\nquandam informationem, sine qua nec intellegi quicquam nec quaeri nec disputari potest. quoius rationis\nvim atque utilitatem ex illo caelesti Epicuri de regula\net iudicio volumine accepimus.\nquod igitur fundamentum huius quaestionis est, id praeclare iactum videtis.\ncum enim non instituto aliquo aut more aut lege sit\nopinio constituta maneatque ad unum omnium firma\nconsensio, intellegi necesse est esse deos, quoniam insitas eorum vel potius innatas cognitiones habemus; de\nquo autem omnium natura consentit, id verum esse\nnecesse est; esse igitur deos confitendum est. Quod\nquoniam fere constat inter omnis non philosophos solum sed etiam indoctos, fatemur constare illud etiam,\nhanc nos habere sive anticipationem, ut ante dixi, sive\npraenotionem deorum (sunt enim rebus novis nova\nponenda nomina, ut Epicurus ipse pro/lhyin appellavit,\nquam antea nemo eo verbo nominarat)â€”hanc\nigitur habemus, ut deos beatos et inmortales putemus.\nquae enim nobis natura informationem ipsorum deorum dedit, eadem insculpsit in mentibus ut eos aeternos et beatos haberemus. Quod si ita est, vere exposita\nilla sententia est ab Epicuro, quod beatum aeternumque sit id nec habere ipsum negotii quicquam nec\nexhibere alteri, itaque neque ira neque gratia teneri,\nquod quae talia essent inbecilla essent omnia.\nSi nihil aliud quaereremus nisi ut deos pie coleremus\net ut superstitione liberaremur, satis erat dictum; nam\net praestans deorum natura hominum pietate coleretur, cum et aeterna esset et beatissima (habet enim\nvenerationem iustam quicquid excellit), et metus omnis a vi atque ira deorum pulsus esset; intellegitur\nenim a beata inmortalique natura et iram et gratiam\nsegregari; quibus remotis nullos a superis inpendere\nmetus. sed ad hanc confirmandam opinionem anquirit animus et formam et vitam et actionem mentis atque agitationem in deo.\nAc de forma quidem partim natura nos admonet\npartim ratio docet. Nam a natura habemus omnes omnium gentium speciem nullam aliam nisi humanam\ndeorum; quae enim forma alia occurrit umquam aut\nvigilanti cuiquam aut dormienti? Sed ne omnia revocentur ad primas notiones, ratio hoc idem ipsa declarat.\nnam cum praestantissumam naturam, vel quia\nbeata est vel quia sempiterna, convenire videatur eandem esse pulcherrimam, quae conpositio membrorum,\nquae conformatio liniamentorum, quae figura, quae species humana potest esse pulchrior? Vos quidem Lucili soletis (nam Cotta meus modo hoc modo illud),\ncum artificium effingitis fabricamque divinam, quam\nsint omnia in hominis figura non modo ad usum verum\netiam ad venustatem apta describere;\nquod si omnium\nanimantium formam vincit hominis figura, deus autem\nanimans est, ea figura profecto est quae pulcherrimast\nomnium. quoniamque deos beatissimos esse constat,\nbeatus autem esse sine virtute nemo potest nec virtus\nsine ratione constare nec ratio usquam inesse nisi in\nhominis figura, hominis esse specie deos confitendum\nest.\nNec tamen ea species corpus est sed quasi corpus,\nnec habet sanguinem sed quasi sanguinem. Haec quamquam et inventa sunt acutius et dicta subtilius ab Epicuro quam ut quivis ea possit agnoscere, tamen fretus\nintellegentia vestra dissero brevius quam causa desiderat. Epicurus autem, qui res occultas et penitus abditas non modo videat animo sed etiam sic tractet ut\nmanu, docet eam esse vim et naturam deorum, ut primum non sensu sed mente cernatur, nec soliditate quadam nec ad numerum, ut ea quae ille propter firmitatem stere/mnia appellat, sed imaginibus similitudine\net transitione perceptis, cum infinita simillumarum\nimaginum species ex innumerabilibus individuis existat\net ad deos adfluat, cum maximis voluptatibus in eas\nimagines mentem intentam infixamque nostram intellegentiam capere quae sit et beata natura et aeterna.\nSumma vero vis infinitatis et magna ac diligenti contemplatione dignissima est. in qua intellegi necesse est\neam esse naturam ut omnia omnibus paribus paria respondeant; hanc i)sonomi/an appellat Epicurus id est aequabilem tributionem. ex hac igitur illud efficitur, si\nmortalium tanta multitudo sit, esse inmortalium non\nminorem, et si quae interimant innumerabilia sint,\netiam ea quae conservent infinita esse debere.\nEt quaerere a nobis Balbe soletis quae vita deorum\nsit quaeque ab is degatur aetas.\nea videlicet qua nihil\nbeatius nihil omnibus bonis affluentius cogitari potest. nihil enim agit, nullis occupationibus est inplicatus, nulla opera molitur, sua sapientia et virtute gaudet, habet exploratum fore se semper cum in maximis\ntum in aeternis voluptatibus.\nHunc deum rite beatum\ndixerimus, vestrum vero laboriosissimum. sive enim\nipse mundus deus est, quid potest esse minus quietum\nquam nullo puncto temporis intermisso versari circum\naxem caeli admirabili celeritate: nisi quietum autem\nnihil beatum est; sive in ipso mundo deus inest aliquis, qui regat qui gubernet qui cursus astrorum mutationes temporum rerum vicissitudines ordinesque\nconservet, terras et maria contemplans hominum commoda vitasque tueatur, ne ille est inplicatus molestis\nnegotiis et operosis.\nnos autem beatam vitam in animi\nsecuritate et in omnium vacatione munerum ponimus.\ndocuit enim nos idem qui cetera, natura effectum esse\nmundum, nihil opus fuisse fabrica, tamque eam rem\nesse facilem, quam vos effici negetis sine divina posse\nsollertia, ut innumerabiles natura mundos effectura sit\nefficiat effecerit. quod quia quem ad modum natura\nefficere sine aliqua mente possit non videtis, ut tragici poetae cum explicare argumenti exitum non potestis confugitis ad deum.\ncuius operam profecto non\ndesideraretis, si inmensam et interminatam in omnis\npartis magnitudinem regionum videretis, in quam se\niniciens animus et intendens ita late longeque peregrinatur, ut nullam tamen oram ultimi videat in qua possit\n\ninsistere. in hac igitur inmensitate latitudinum longitudinum altitudinum infinita vis innumerabilium volitat atomorum, quae interiecto inani cohaerescunt tamen inter se et aliae alias adprehendentes continuantur; ex quo efficiuntur eae rerum formae et figurae,\nquas vos effici posse sine follibus et incudibus non\nputatis. itaque inposuistis in cervicibus nostris sempiternum dominum, quem dies et noctes timeremus. quis\nenim non timeat omnia providentem et cogitantem et\nanimadvertentem et omnia ad se pertinere putantem\ncuriosum et plenum negotii deum?\nHinc vobis extitit\nprimum illa fatalis necessitas, quam ei(marme/nhn dicitis, ut quicquid accidat id ex aeterna veritate causarumque continuatione fluxisse dicatis. quanti autem\nhaec philosophia aestimandast, cui tamquam aniculis,\net his quidem indoctis, fato fieri videantur omnia. sequitur mantikh\\ vestra, quae Latine divinatio dicitur,\nqua tanta inbueremur superstitione si vos audire vellemus, ut haruspices augures harioli vates coniectores\nnobis essent colendi.\nHis terroribus ab Epicuro soluti\net in libertatem vindicati nec metuimus eos quos intellegimus nec sibi fingere ullam molestiam nec alteri\nquaerere, et pie sancteque colimus naturam excellentem atque praestantem.\nSed elatus studio vereor ne longior fuerim. erat autem difficile rem tantam tamque praeclaram inchoatam relinquere; quamquam non tam dicendi ratio mihi\nhabenda fuit quam audiendi.â€�\nTum Cotta comiter ut solebat Atqui inquit â€œVellei\nnisi tu aliquid dixisses, nihil sane ex me quidem audire potuisses. mihi enim non tam facile in mentem\nvenire solet quare verum sit aliquid quam quare falsum;\n\nidque cum saepe tum cum te audirem paulo ante\ncontigit. roges me qualem naturam deorum esse dicam: nihil fortasse respondeam; quaeras putemne talem esse qualis modo a te sit exposita: nihil dicam\nmihi videri minus.\nSed ante quam adgrediar ad ea quae a te disputata\nsunt de te ipso dicam quid sentiam.\nSaepe enim de\nL. Crasso illo familiari tuo videor audisse, cum te togatis omnibus sine dubio anteferret, paucos tecum Epicureos e Graecia compararet, sed, quod ab eo te mirifice diligi intellegebam, arbitrabar illum propter benivolentiam uberius id dicere. ego autem, etsi vereor\nlaudare praesentem, iudico tamen de re obscura atque\ndifficili a te dictum esse dilucide, neque sententiis solum copiose sed verbis etiam ornatius quam solent\nvestri.\nZenonem, quem Philo noster coryphaeum appellare Epicureorum solebat, cum Athenis essem audiebam frequenter, et quidem ipso auctore Philone, credo\nut facilius iudicarem quam illa bene refellerentur, cum\na principe Epicureorum accepissem quem ad modum\ndicerentur. non igitur ille ut plerique, sed isto modo\nut tu, distincte graviter ornate. Sed quod in illo mihi\nusu saepe venit, idem modo cum te audirem accidebat,\nut moleste ferrem tantum ingenium (bona venia me\naudies) in tam leves ne dicam in tam ineptas sententias incidisse.\nNec ego nunc ipse aliquid adferam melius. ut enim modo dixi, omnibus fere in rebus sed\nmaxime in physicis quid non sit citius quam quid sit\ndixerim. roges me quid aut quale sit deus: auctore\nutar Simonide, de quo cum quaesivisset hoc idem tyrannus Hiero, deliberandi sibi unum diem postulavit;\ncum idem ex eo postridie quaereret, biduum petivit;\ncum saepius duplicaret numerum dierum admiransque\nHiero requireret cur ita faceret, \"quia quanto diutius\nconsidero\" inquit \"tanto mihi spes videtur obscurior\".\nSed Simoniden arbitror (non enim poeta solum suavis\nverum etiam ceteroqui doctus sapiensque traditur),\nquia multa venirent in mentem acuta atque subtilia,\ndubitantem quid eorum esset verissimum desperasse\nomnem veritatem.\nEpicurus vero tuus (nam cum illo\nmalo disserere quam tecum) quid dicit quod non modo\nphilosophia dignum esset sed mediocri prudentia?\nQuaeritur primum in ea quaestione quae est de natura deorum, sintne dei necne sint. \"Difficile est negare.\" Credo si in contione quaeratur, sed in huius\nmodi sermone et in consessu familiari facillimum.\nitaque ego ipse pontifex, qui caerimonias religionesque publicas sanctissime tuendas arbitror, is hoc quod\nprimum est, esse deos, persuaderi mihi non opinione\nsolum sed etiam ad veritatem plane velim. multa enim\noccurrunt quae conturbent, ut interdum nulli esse videantur.\nSed vide quam tecum agam liberaliter: quae\ncommunia sunt vobis cum ceteris philosophis non\nattingam, ut hoc ipsum; placet enim omnibus fere\nmihique ipsi in primis deos esse. itaque non pugno; rationem tamen eam quae a te adfertur non satis firmam\nputo. Quod enim omnium gentium generumque hominibus ita videretur, id satis magnum argumentum\nesse dixisti cur esse deos confiteremur. quod cum leve\nper se tum etiam falsum est. Primum enim unde tibi\nnotae sunt opiniones nationum? equidem arbitror\nmultas esse gentes sic inmanitate efferatas, ut apud\neas nulla suspicio deorum sit.\nQuid Diagoras, Atheos\nqui dictus est, posteaque Theodorus nonne aperte deorum naturam sustulerunt? nam Abderites quidem Protagoras, cuius a te modo mentio facta est, sophistes\ntemporibus illis vel maximus, cum in principio libri sic\nposuisset \"de divis neque ut sint neque ut non sint\nhabeo dicere\", Atheniensium iussu urbe atque agro est\nexterminatus librique eius in contione combusti; ex\nquo equidem existimo tardioris ad hanc sententiam\nprofitendam multos esse factos, quippe cum poenam\nne dubitatio quidem effugere potuisset. Quid de sacrilegis, quid de impiis periurisque dicemus?\nTubulus si Lucius umquam, si Lupus aut Carbo aut Neptuni filius,\nut ait Lucilius, putasset esse deos, tam periurus aut\ntam inpurus fuisset?\nNon est igitur tam explorata ista\nratio ad id quod vultis confirmandum quam videtur.\nsed quia commune hoc est argumentum aliorum etiam\nphilosophorum, omittam hoc tempore; ad vestra propria venire malo.\nConcedo esse deos;\n\ndoce me igitur unde sint ubi sint\nquales sint corpore animo vita; haec enim scire desidero. Abuteris ad omnia atomorum regno et licentia;\nhinc quodcumque in solum venit, ut dicitur, effingis atque efficis. Quae primum nullae sunt. nihil est enim\n* * quod vacet corpore, corporibus autem omnis obsidetur locus; ita nullum inane, nihil esse individuum potest.\nHaec ego nunc physicorum oracla fundo, vera an falsa\nnescio, sed veri simile tamen similiora quam vestra.\nista enim flagitia Democriti sive etiam ante Leucippi,\nesse corpuscula quaedam levia alia aspera, rutunda\nalia, partim autem angulata et hamata, curvata quaedam et quasi adunca, ex iis effectum esse caelum atque terram nulla cogente natura sed concursu quodam\nfortuitoâ€”hanc tu opinionem C. Vellei usque ad hanc\naetatem perduxisti, priusque te quis de omni vitae\nstatu quam de ista auctoritate deiecerit; ante enim iudicasti Epicureum te esse oportere quam ista cognovisti:\nita necesse fuit aut haec flagitia concipere animo aut\nsusceptae philosophiae nomen amittere.\nquid enim\nmereas, ut Epicureus esse desinas? \"Nihil equidem\"\ninquis \"ut rationem vitae beatae veritatemque deseram\".\nIsta igitur est veritas? nam de vita beata nihil repugno,\nquam tu ne in deo quidem esse censes nisi plane otio\nlangueat. sed ubi est veritas? in mundis credo innumerabilibus omnibus minimis temporum punctis aliis nascentibus aliis cadentibus; an in individuis corpusculis tam praeclara opera nulla moderante natura\nnulla ratione fingentibus? Sed oblitus liberalitatis meae,\nqua tecum paulo ante uti coeperam, plura complector.\nConcedam igitur ex individuis constare omnia; quid ad\nrem?\ndeorum enim natura quaeritur. sint sane ex atomis; non igitur aeterni. â€ quia enim ex atomis, id natum aliquandost; si natum, nulli dei ante quam nati; et\nsi ortus est deorum, interitus sit necesse est, ut tu\npaulo ante de Platonis mundo disputabas. ubi igitur\nillud vestrum beatum et aeternum, quibus duobus verbis significatis deum? Quod cum efficere vultis, in dumeta conrepitis. ita enim dicebas, non corpus esse\nin deo sed quasi corpus, nec sanguinem sed tamquam\nsanguinem.\nHoc persaepe facitis, ut, cum aliquid non veri simile\ndicatis et effugere reprehensionem velitis, adferatis\naliquid quod omnino ne fieri quidem possit, ut satius\nfuerit illud ipsum de quo ambigebatur concedere quam\ntam inpudenter resistere. Velut Epicurus cum videret,\nsi atomi ferrentur in locum inferiorem suopte pondere,\nnihil fore in nostra potestate, quod esset earum motus\ncertus et necessarius, invenit quo modo necessitatem\neffugeret, quod videlicet Democritum fugerat: ait atomum, cum pondere et gravitate directo deorsus feratur, declinare paululum.\nhoc dicere turpius est quam\nillud quod vult non posse defendere. Idem facit contra\ndialecticos; a quibus cum traditum sit in omnibus diiunctionibus, in quibus \"aut etiam aut non\" poneretur,\nalterum utrum esse verum, pertimuit ne, si concessum\nesset huius modi aliquid \"aut vivet cras aut non vivet\nEpicurus\", alterutrum fieret necessarium: totum hoc\n\"aut etiam aut non\" negavit esse necessarium; quo quid\ndici potuit obtusius? Urguebat Arcesilas Zenonem,\ncum ipse falsa omnia diceret quae sensibus viderentur,\nZenon autem non nulla visa esse falsa non omnia; timuit Epicurus ne, si unum visum esset falsum, nullum\nesset verum: omnes sensus veri nuntios dixit esse.\nNihil horum nisi â€ valde; graviorem enim plagam accipiebat ut leviorem repelleret.\nIdem facit in natura deorum:\n\ndum individuorum corporum concretionem fugit ne interitus et dissipatio\nconsequatur, negat esse corpus deorum sed tamquam\ncorpus, nec sanguinem sed tamquam sanguinem. Mirabile videtur quod non rideat haruspex cum haruspicem\nviderit; hoc mirabilius quam ut vos inter vos risum\ntenere possitis? non est corpus sed quasi corpus:\nhoc intellegerem quale esset, si in cereis fingeretur aut\nfictilibus figuris; in deo quid sit quasi corpus aut quid\nsit quasi sanguis intellegere non possum. ne tu quidem Vellei, sed non vis fateri.\nIsta enim a vobis quasi dictata redduntur, quae Epicurus oscitans halucinatus est, cum quidem gloriaretur, ut videmus in scriptis, se magistrum habuisse nullum. quod et non praedicanti tamen facile equidem\ncrederem, sicut mali aedificii domino glorianti se architectum non habuisse; nihil enim olet ex Academia, nihil\nne ex Lycio, nihil ne e puerilibus quidem disciplinis.\nXenocraten audire potuit (quem virum, dii inmortales), et sunt qui putent audisse; ipse non vult: credo,\nplus nemini. Pamphilum quendam Platonis auditorem\nait a se Sami auditum (ibi enim adulescens habitabat\ncum patre et fratribus, quod in eam pater eius Neocles\nagripeta venerat, sed cum agellus eum non satis aleret\nut opinor, ludi magister fuit);\nsed hunc Platonicum mirifice contemnit Epicurus: ita metuit ne quid umquam\ndidicisse videatur. In Nausiphane Democriteo tenetur;\nquem cum a se non neget auditum vexat tamen omnibus contumeliis. atqui si haec Democritea non audisset,\nquid audierat, quid est in physicis Epicuri non a Democrito? nam etsi quaedam commutavit, ut quod paulo\nante de inclinatione atomorum dixi, tamen pleraque\ndicit eadem, atomos inane, imagines infinitatem locorum innumerabilitatemque mundorum, eorum ortus\ninteritus, omnia fere quibus naturae ratio continetur.\nNunc istuc quasi corpus et quasi sanguinem quid\nintellegis?\nego enim te scire ista melius quam me non\nfateor solum sed etiam facile patior; cum quidem semel\ndicta sunt, quid est quod Velleius intellegere possit\nCotta non possit? itaque corpus quid sit sanguis quid\nsit intellego, quasi corpus et quasi sanguis quid sit\nnullo prorsus modo intellego. neque tu me celas ut\nPythagoras solebat alienos, nec consulto dicis occulte\ntamquam Heraclitus, sed, quod inter nos liceat, ne tu\nquidem intellegis.\nIllud video pugnare te, species ut\nquaedam sit deorum, quae nihil concreti habeat nihil\nsolidi nihil expressi nihil eminentis, sitque pura levis\nperlucida. dicemus igitur idem quod in Venere Coa:\ncorpus illud non est sed simile corporis, nec ille fusus\net candore mixtus rubor sanguis est sed quaedam sanguinis similitudo; sic in Epicureo deo non rem sed\nsimilitudines esse rerum.\nFac id quod ne intellegi quidem potest mihi esse persuasum; cedo mihi istorum adumbratorum deorum liniamenta atque formas.\nNon deest hoc loco copia rationum, quibus docere velitis humanas esse formas\ndeorum; primum quod ita sit informatum anticipatum-\nque mentibus nostris, ut homini, cum de deo cogitet,\nforma occurrat humana; deinde cum, quoniam rebus\nomnibus excellat natura divina, forma quoque esse\npulcherrima debeat, nec esse humana ullam pulchriorem; tertiam rationem adfertis, quod nulla in alia figura domicilium mentis esse possit.\nprimum igitur\nquidque considera quale sit; arripere enim mihi videmini quasi vestro iure rem nullo modo probabilem.\nPrimum omnium quis tam caecus in contemplandis rebus umquam fuit, ut non videret species istas hominum\n\nconlatas in deos aut consilio quodam sapientium, quo facilius animos imperitorum ad deorum cultum a vitae pravitate converterent, aut superstitione,\nut essent simulacra quae venerantes deos ipsos se adire\ncrederent. auxerunt autem haec eadem poetae pictores\nopifices; erat enim non facile agentis aliquid et molientes deos in aliarum formarum imitatione servare.\nAccessit etiam ista opinio fortasse, quod homini homine pulchrius nihil videatur. Sed tu hoc physice non\nvides, quam blanda conciliatrix et quasi sui sit lena\nnatura? an putas ullam esse terra marique beluam\nquae non sui generis belua maxime delectetur? quod\nni ita esset, cur non gestiret taurus equae contrectatione, equus vaccae? an tu aquilam aut leonem aut\ndelphinum ullam anteferre censes figuram suae? quid\nigitur mirum si hoc eodem modo homini natura praescripsit, ut nihil pulchrius quam hominem putaret? * *\neam esse causam cur deos hominum similis putaremus:\nquid censes, si ratio esset in beluis, non suo quasque\ngeneri plurimum tributuras fuisse?\nAt mehercule ego\n(dicam enim ut sentio) quamvis amem ipse me tamen\nnon audeo dicere pulchriorem esse me quam ille fuerit\ntaurus qui vexit Europam; non enim hoc loco de ingeniis aut de orationibus nostris sed de specie figuraque quaeritur. quod si fingere nobis et iungere formas\nvelimus, qualis ille maritimus Triton pingitur, natantibus invehens beluis adiunctis humano corpori, nolis\nesse. Difficili in loco versor; est enim vis tanta naturae, ut homo nemo velit nisi hominis similis esseâ€”\net quidem formica formicae.\nSed tamen cuius hominis?\nquotus enim quisque formonsus est: Athenis cum essem,\n\ne gregibus epheborum vix singuli reperiebantur\nâ€”video quid adriseris, sed ita tamen se res habet.\nDeinde nobis, qui concedentibus philosophis antiquis\nadulescentulis delectamur, etiam vitia saepe iucunda\nsunt. naevos in articulo pueri delectat Alcaeum; at est\ncorporis macula naevos; illi tamen hoc lumen videbatur. Q. Catulus, huius collegae et familiaris nostri pater,\ndilexit municipem tuum Roscium, in quem etiam illud\nest eius:\nconstiteram exorientem Auroram forte salutans,cum subito a laeva Roscius exoritur.pace mihi liceat caelestes dicere vestra:mortalis visus pulchrior esse deo.\nhuic deo pulchrior; at erat, sicuti hodie est, perversissimis oculis: quid refert, si hoc ipsum salsum illi et venustum videbatur?\nRedeo ad deos. ecquos si non tam\nstrabones at paetulos esse arbitramur, ecquos naevum\nhabere, ecquos silos flaccos frontones capitones, quae\nsunt in nobis, an omnia emendata in illis? Detur id\nvobis; num etiam una est omnium facies? nam si plures, aliam esse alia pulchriorem necesse est, igitur aliquis non pulcherrimus deus; si una omnium facies\nest, florere in caelo Academiam necesse est: si enim\nnihil inter deum et deum differt, nulla est apud deos\ncognitio, nulla perceptio.\nQuid si etiam Vellei falsum illud omnino est, nullam\naliam nobis de deo cogitantibus speciem nisi hominis\noccurrere:\n\ntamenne ista tam absurda defendes? Nobis\nfortasse sic occurrit ut dicis; a parvis enim Iovem\nIunonem Minervam Neptunum Vulcanum Apollinem reliquos deos ea facie novimus qua pictores fictoresque\nvoluerunt, neque solum facie sed etiam ornatu aetate\nvestitu. at non Aegyptii nec Syri nec fere cuncta barbaria; firmiores enim videas apud eos opiniones esse\nde bestiis quibusdam quam apud nos de sanctissimis\ntemplis et simulacris deorum.\netenim fana multa spoliata et simulacra deorum de locis sanctissimis ablata\nvidemus a nostris, at vero ne fando quidem auditumst\ncrocodilum aut ibin aut faelem violatum ab Aegyptio.\nquid igitur censes Apim illum sanctum Aegyptiorum\nbovem nonne deum videri Aegyptiis? tam hercle quam\ntibi illam vestram Sospitam. Quam tu numquam ne in\nsomnis quidem vides nisi cum pelle caprina cum hasta\ncum scutulo cum calceolis repandis. at non est talis\nArgia nec Romana Iuno. ergo alia species Iunonis Argivis alia Lanuinis. et quidem alia nobis Capitolini alia\nAfris Hammonis Iovis.\nNon pudet igitur physicum id\nest speculatorem venatoremque naturae ab animis consuetudine inbutis petere testimonium veritatis? isto\nenim modo dicere licebit Iovem semper barbatum,\nApollinem semper inberbem, caesios oculos Minervae,\ncaeruleos esse Neptuni. et quidem laudamus esse Athenis Volcanum eum quem fecit Alcamenes, in quo stante\natque vestito leviter apparet claudicatio non deformis:\nclaudum igitur habebimus deum, quoniam de Volcano\nsic accepimus. Age et his vocabulis esse deos facimus\nquibus a nobis nominantur?\nat primum quot hominum\nlinguae tot nomina deorum; non enim ut tu Velleius\nquocumque veneris sic idem in Italia Volcanus idem in\nAfrica idem in Hispania. deinde nominum non magnus\nnumerus ne in pontificiis quidem nostris, deorum autem\n\ninnumerabilis. an sine nominibus sunt? istud quidem ita vobis dicere necesse est; quid enim attinet,\ncum una facies sit, plura esse nomina? Quam bellum\nerat Vellei confiteri potius nescire quod nescires quam\nista effutientem nauseare atque ipsum sibi displicere.\nAn tu mei similem putas esse aut tui deum? profecto\nnon putas.\n\"Quid ergo, solem dicam aut lunam aut caelum\ndeum? ergo etiam beatum: quibus fruentem voluptatibus? et sapientem: qui potest esse in eius modi\ntrunco sapientia?\n\" haec vestra sunt. Si igitur nec humano * , quod docui, nec tali aliquo, quod tibi ita persuasum est, quid dubitas negare deos esse? non audes.\nsapienter id quidem, etsi hoc loco non populum metuis\nsed ipsos deos. novi ego Epicureos omnia sigilla venerantes. Quamquam video non nullis videri Epicurum,\nne in offensionem Atheniensium caderet, verbis reliquisse deos re sustulisse. itaque in illis selectis eius\nbrevibusque sententiis, quas appellatis kuri/as do/cas,\nhaec ut opinor prima sententia est: \"quod beatum et inmortale est id nec habet nec exhibet cuiquam negotium\"; in hac ita exposita sententia sunt qui existiment,\nquod ille inscitia plane loquendi fecerit, fecisse consulto:\nde homine minime vafro male existimant. dubium est enim utrum dicat aliquid esse beatum et inmortale an si quod sit id esse tale. non animadvertunt\nhic eum ambigue locutum esse, sed multis aliis locis et\nillum et Metrodorum tam aperte quam paulo ante te.\nIlle vero deos esse putat, nec quemquam vidi qui magis\n\nea quae timenda esse negaret timeret, mortem dico\net deos: quibus mediocres homines non ita valde moventur, his ille clamat omnium mortalium mentes esse\nperterritas; tot milia latrocinantur morte proposita,\nalii omnia quae possunt fana conpilant: credo aut illos\nmortis timor terret aut hos religionis.\n\nSed quoniam non audes (iam enim cum ipso Epicuro\nloquar) negare esse deos, quid est quod te inpediat aut\nsolem aut mundum aut mentem aliquam sempiternam\nin deorum numero ponere?\n\"Numquam vidi\" inquit\n\"animam rationis consilique participem in ulla alia nisi\nhumana figura\". Quid solis numquidnam aut lunae aut\nquinque errantium siderum simile vidisti? sol duabus\nunius orbis ultimis partibus definiens motum cursus\nannuos conficit; huius hanc lustrationem eiusdem incensa radiis menstruo spatio luna complet; quinque\nautem stellae eundem orbem tenentes, aliae propius\na terris aliae remotius, ab isdem principiis disparibus\ntemporibus eadem spatia conficiunt. num quid tale\nEpicure vidisti?\nne sit igitur sol ne luna ne stellae,\nquoniam nihil esse potest nisi quod attigimus aut vidimus. Quid deum ipsum numne vidisti? cur igitur credis\nesse? Omnia tollamus ergo quae aut historia nobis\naut ratio nova adfert. ita fit ut mediterranei mare esse\nnon credant. quae sunt tantae animi angustiae ut, si\nSeriphi natus esses nec umquam egressus ex insula,\nin qua lepusculos vulpeculasque saepe vidisses, non\ncrederes leones et pantheras esse, cum tibi quales\nessent dicerentur, si vero de elephanto quis diceret,\netiam rideri te putares.\nEt tu quidem Vellei non vestro more sed dialecticorum, quae funditus gens vestra non novit, angustia\n\nargumenti sententiam conclusisti. Beatos esse\ndeos sumpsisti: concedimus. beatum autem esse\nsine virtute neminem posse: id quoque damus, et\nlibenter quidem. virtutem autem sine ratione constare non posse: conveniat id quoque necesse est.\nAdiungis nec rationem esse nisi in hominis figura.\nquem tibi hoc daturum putas? si enim ita esset, quid\nopus erat te gradatim istuc pervenire? sumpsisses tuo\niure. quod autem est istuc gradatim? nam a beatis ad\nvirtutem, a virtute ad rationem video te venisse gradibus; a ratione ad humanam figuram quo modo accedis? praecipitare istuc quidem est, non descendere.\nNec vero intellego cur maluerit Epicurus deos hominum similes dicere quam homines deorum. quaeres\nquid intersit; si enim hoc illi simile sit, esse illud huic.\nvideo, sed hoc dico, non ab hominibus formae figuram\nvenisse ad deos; di enim semper fuerunt, nati numquam sunt, si quidem aeterni sunt futuri; at homines\nnati; ante igitur humana forma quam homines, eaque\nerant forma dii inmortales: non ergo illorum humana\nforma sed nostra divina dicenda est.\nVerum hoc quidem ut voletis; illud quaero, quae fuerit tanta fortuna (nihil enim ratione in rerum natura\nfactum esse vultis)â€”sed tamen quis iste tantus casus,\nunde tam felix concursus atomorum, ut repente homines deorum forma nascerentur? Seminane deorum\ndecidisse de caelo putamus in terras et sic homines\npatrum similes extitisse? vellem diceretis; deorum\ncognationem agnoscerem non invitus. nihil tale dicitis, sed casu esse factum ut essemus similes deorum.\nEt nunc argumenta quaerenda sunt quibus hoc refellatur.\n\nutinam tam facile vera invenire possim quam falsa\nconvincere.\nEtenim enumerasti memoriter et copiose, ut mihi quidem admirari luberet in homine esse Romano tantam\nscientiam, usque a Thale Milesio de deorum natura philosophorum sententias.\nomnesne tibi illi delirare visi\nsunt qui sine manibus et pedibus constare deum posse\ndecreverint?\nNe hoc quidem vos movet considerantis, quae sit\nutilitas quaeque oportunitas in homine membrorum,\nut iudicetis membris humanis deos non egere? quid\nenim pedibus opus est sine ingressu, quid manibus\nsi nihil conprehendendum est, quid reliqua discriptione omnium corporis partium, in qua nihil inane nihil sine causa nihil supervacuaneum est, itaque nulla\nars imitari sollertiam naturae potest. habebit igitur\nlinguam deus et non loquetur, dentes palatum fauces\nnullum ad usum, quaeque procreationis causa natura\ncorpori adfinxit ea frustra habebit deus; nec externa\nmagis quam interiora, cor pulmones iecur ceteraâ€”\nquae detracta utilitate quid habent venustatis (quando\nquidem haec esse in deo propter pulchritudinem\nvoltis)?\nIstisne fidentes somniis non modo Epicurus et\nMetrodorus et Hermarchus contra Pythagoram Platonem Empedoclemque dixerunt, sed meretricula\netiam Leontium contra Theophrastum scribere ausast\nâ€”scito illa quidem sermone et Attico, sed tamen:\ntantum Epicuri hortus habuit licentiae. Et soletis\nqueri; Zeno quidem etiam litigabat; quid dicam\nAlbucium; nam Phaedro nihil elegantius nihil humanius, sed stomachabatur senex si quid asperius\ndixeram, cum Epicurus Aristotelem vexarit contumeliosissime, Phaedoni Socratico turpissime male dixerit,\nMetrodori sodalis sui fratrem Timocraten, quia nescio\nquid in philosophia dissentiret, totis voluminibus conciderit, in Democritum ipsum quem secutus est fuerit\ningratus, Nausiphanem magistrum suum, a quo non\nnihil didicerat, tam male acceperit. Zeno quidem non\neos solum qui tum erant, Apollodorum Sillim ceteros, figebat maledictis, sed Socraten ipsum parentem\nphilosophiae Latino verbo utens scurram Atticum\nfuisse dicebat, Chrysippum numquam nisi Chrysippam\nvocabat.\ntu ipse paulo ante cum tamquam senatum\nphilosophorum recitares, summos viros desipere delirare dementis esse dicebas. quorum si nemo verum\nvidit de natura deorum, verendum est ne nulla sit\nomnino.\nNam ista quae vos dicitis sunt tota commenticia, vix digna lucubratione anicularum. non enim\nsentitis quam multa vobis suscipienda sint si inpetraritis ut concedamus eandem hominum esse et deorum figuram. omnis cultus et curatio corporis erit\neadem adhibenda deo quae adhibetur homini, ingressus cursus accubitio inclinatio sessio conprehensio, ad\nextremum etiam sermo et oratio.\nnam quod et maris\ndeos et feminas esse dicitis, quid sequatur videtis.\nequidem mirari satis non possum unde ad istas opiniones vester ille princeps venerit.\nSed clamare non desinitis retinendum hoc esse, deus\nut beatus inmortalisque sit. quid autem obstat quo minus sit beatus si non sit bipes, aut ista sive beatitas sive\nbeatitudo dicendast (utrumque omnino durum, sed usu\nmollienda nobis verba sunt)â€”verum ea quaecumque\nest cur aut in solem illum aut in hunc mundum aut in\naliquam mentem aeternam figura membrisque corporis\nvacuam cadere non potest?\nnihil aliud dicis nisi \"Numquam vidi solem aut mundum beatum\". Quid mundum\npraeter hunc umquamne vidisti? negabis. cur igitur\nnon sescenta milia esse mundorum sed innumerabilia\nausus es dicere? \"Ratio docuit.\" Ergo hoc te ratio non\ndocebit, cum praestantissima natura quaeratur eaque\nbeata et aeterna, quae sola divina naturast, ut inmortalitate vincamur ab ea natura sic animi praestantia\nvinci, atque ut animi item corporis? cur igitur, cum\nceteris rebus inferiores simus, forma pares sumus; ad\nsimilitudinem enim deorum propius accedebat humana\nvirtus quam figura.\nAn quicquam tam puerile dici\npotest (ut eundem locum diutius urgeam) quam si ea\ngenera beluarum, quae in rubro mari Indiave gignantur,\nnulla esse dicamus? atqui ne curiosissimi quidem\nhomines exquirendo audire tam multa possunt quam\nsunt multa quae terra mari paludibus fluminibus\nexistunt; quae negemus esse, quia numquam vidimus?\nIpsa vero quam nihil ad rem pertinet, quae vos delectat maxime, similitudo. quid canis nonne similis lupo\n(atque, ut Ennius, \"simia quam similis turpissuma bestia\nnobis\"); at mores in utroque dispares. elephanto beluarum nulla prudentior;\nad figuram quae vastior? de\nbestiis loquor; quid inter ipsos homines nonne et\nsimillimis formis dispares mores et moribus paribus\nfigura dissimilis?\nEtenim si semel Vellei suscipimus genus hoc\nargumenti, attende quo serpat. tu enim sumebas nisi\nin hominis figura rationem inesse non posse; sumet\nalius nisi in terrestri, nisi in eo qui natus sit, nisi in eo\nqui adoleverit, nisi in eo qui didicerit, nisi in eo qui ex\nanimo constet et corpore caduco et infirmo, postremo nisi in homine atque mortali. quod si in omnibus his rebus obsistis, quid est quod te forma una\nconturbet? his enim omnibus quae proposui adiunctis in homine rationem esse et mentem videbas; quibus\ndetractis deum tamen nosse te dicis, modo liniamenta\nmaneant. hoc est non considerare sed quasi sortiri\nquid loquare.\nNisi forte ne hoc quidem adtendis, non modo\nin homine sed etiam in arbore quicquid supervacuaneum sit aut usum non habeat obstare. quam molestum est uno digito plus habere; quid ita? quia nec\nspeciem nec usum alium quinque desiderant. tuus\nautem deus non digito uno redundat sed capite collo\ncervicibus lateribus alvo tergo poplitibus manibus pedibus feminibus cruribus. si ut inmortalis sit, quid haec\nad vitam membra pertinent, quid ipsa facies? magis\nilla, cerebrum cor pulmones iecur: haec enim sunt domicilia vitae; oris quidem habitus ad vitae firmitatem\nnihil pertinet.\nEt eos vituperabas, qui ex operibus\nmagnificis atque praeclaris, cum ipsum mundum, cum\neius membra caelum terras maria, cumque horum insignia solem lunam stellasque vidissent, cumque temporum maturitates mutationes vicissitudinesque cognovissent, suspicati essent aliquam excellentem esse\npraestantemque naturam, quae haec effecisset moveret\nregeret gubernaret. qui etiam si aberrant a coniectura,\nvideo tamen quid sequantur: tu quod opus tandem\nmagnum et egregium habes quod effectum divina\nmente videatur, ex quo esse deos suspicere? \"Habebam\"\ninquis \"in animo insitam informationem quandam dei\".\nEt barbati quidem Iovis, galeatae Minervae: num igitur\nesse talis putas?\nQuanto melius haec vulgus imperitorum, qui non membra solum hominis deo tribuant\nsed usum etiam membrorum; dant enim arcum sagittas hastam clipeum fuscinam fulmen, et si actiones\nquae sint deorum non vident, nihil agentem tamen deum\nnon queunt cogitare. ipsi qui inridentur Aegyptii nullam beluam nisi ob aliquam utilitatem quam ex ea caperent consecraverunt; velut ibes maximam vim serpentium conficiunt, cum sint aves excelsae cruribus rigidis corneo proceroque rostro; avertunt pestem ab\nAegypto, cum volucris anguis ex vastitate Libyae vento\nAfrico invectas interficiunt atque consumunt, ex quo\nfit ut illae nec morsu vivae noceant nec odore mortuae.\npossum de ichneumonum utilitate de crocodilorum de\nfaelium dicere, sed nolo esse longus. ita concludam, tamen beluas a barbaris propter beneficium consecratas,\nvestrorum deorum non modo beneficium nullum extare, sed ne factum quidem omnino.\n\"Nihil habet\" inquit \"negotii\". Profecto Epicurus quasi pueri delicati nihil cessatione melius existimat. at ipsi tamen pueri\netiam cum cessant exercitatione aliqua ludicra delectantur: deum sic feriatum volumus cessatione torpere, ut,\nsi se commoverit, vereamur ne beatus esse non possit?\nhaec oratio non modo deos spoliat motu et actione divina, sed etiam homines inertis efficit, si quidem agens\naliquid ne deus quidem esse beatus potest.\nVerum sit sane, ut vultis, deus effigies hominis et\nimago:\n\nquod eius est domicilium quae sedes qui locus,\nquae deinde actio vitae, quibus rebus, id quod vultis,\nbeatus est? utatur enim suis bonis oportet et fruatur\nqui beatus futurus est. nam locus quidem his etiam naturis, quae sine animis sunt, suus est cuique proprius,\nut terra infimum teneat, hanc inundet aqua, superior\naeri, aetheriis ignibus altissima ora reddatur; bestiarum autem terrenae sunt aliae, partim aquatiles, aliae\nquasi ancipites in utraque sede viventes, sunt quaedam\netiam quae igne nasci putentur appareantque in ardentibus fornacibus saepe volitantes.\nQuaero igitur vester\ndeus primum ubi habitet, deinde quae causa eum loco\nmoveat, si modo movetur aliquando, post, cum hoc\nproprium sit animantium ut aliquid adpetant quod sit\nnaturae accommodatum, deus quid appetat, ad quam\ndenique rem motu mentis ac rationis utatur, postremo\nquo modo beatus sit quo modo aeternus. quicquid enim\nhorum attigeris ulcus est: ita male instituta ratio exitum\nreperire non potest.\nSic enim dicebas, speciem dei percipi cogitatione non\nsensu, nec esse in ea ullam soliditatem, neque eandem\nad numerum permanere, eamque esse eius visionem ut\nsimilitudine et transitione cernatur neque deficiat umquam ex infinitis corporibus similium accessio, ex eoque\nfieri ut in haec intenta mens nostra beatam illam naturam et sempiternam putet. hoc, per ipsos deos de\nquibus loquimur, quale tandem est? nam si tantum\nmodo ad cogitationem valent nec habent ullam soliditatem nec eminentiam, quid interest utrum de hippocentauro an de deo cogitemus; omnem enim talem conformationem animi ceteri philosophi motum inanem\nvocant, vos autem adventum in animos et introitum\nimaginum dicitis.\nut igitur, Ti. Gracchum cum videor\ncontionantem in Capitolio videre de M. Octavio deferentem sitellam, tum eum motum animi dico esse\ninanem, tu autem et Gracchi et Octavi imagines remanere, quae in Capitolium cum pervenerint tum ad animum meum referanturâ€”hoc idem fieri in deo, cuius\ncrebra facie pellantur animi, ex quo esse beati atque\naeterni intellegantur.\nFac imagines esse quibus pulsentur animi: species dumtaxat obicitur quaedam; num\netiam cur ea beata sit cur aeterna?\nQuae autem istae imagines vestrae aut unde? a Democrito omnino haec licentia; sed et ille reprehensus a\nmultis est, nec vos exitum reperitis, totaque res vacillat et claudicat. nam quid est quod minus probari possit, omnium in me incidere imagines, Homeri Archilochi Romuli Numae Pythagorae Platonisâ€”nec ea\nforma qua illi fuerunt: quo modo illi ergo? et quorum\nimagines: Orpheum poetam docet Aristoteles numquam\nfuisse, et hoc Orphicum carmen Pythagorei ferunt cuiusdam fuisse Cerconis; at Orpheus, id est imago eius ut\nvos vultis, in animum meum saepe incurrit.\nQuid quod\neiusdem hominis in meum aliae aliae in tuum; quid\nquod earum rerum quae numquam omnino fuerunt neque esse potuerunt, ut Scyllae ut Chimaerae; quid quod\nhominum locorum urbium earum quas numquam vidimus; quid quod simul ac mihi collibitum est praesto\nest imago; quid quod etiam ad dormientem veniunt\ninvocatae. tota res Vellei nugatoria est. Vos autem non\nmodo oculis imagines sed etiam animis inculcatis: tanta est inpunitas garriendi. At quam licenter.\n\"Fluentium frequenter transitio fit visionum, ut e multis una\nvideatur.\" Puderet me dicere non intellegere, si vos ipsi\nintellegeretis qui ista defenditis. quo modo enim probas continenter imagines ferri, aut si continenter, quo\nmodo aeterne? \"Innumerabilitas\" inquit \"suppeditat\natomorum\". Num eadem ergo ista faciet ut sint omnia\nsempiterna? Confugis ad aequilibritatem (sic enim\ni)sonomi/an si placet appellemus) et ais, quoniam sit\nnatura mortalis, inmortalem etiam esse oportere. isto\nmodo, quoniam homines mortales sunt, sint aliqui inmortales, et quoniam nascuntur in terra, nascantur in\naqua. \"Et quia sunt quae interimant, sint quae conservent.\" Sint sane, sed ea conservent quae sunt; deos\nistos esse non sentio.\nOmnis tamen ista rerum effigies\nex individuis quo modo corporibus oritur? quae etiam\nsi essent, quae nulla sunt, pellere sepse et agitari inter\nse concursu fortasse possent, formare figurare colorare\nanimare non possent. Nullo igitur modo inmortalem\ndeum efficitis.\nVideamus nunc de beato. Sine virtute certe nullo\nmodo; virtus autem actuosa; et deus vester nihil agens;\nexpers virtutis igitur;\nita ne beatus quidem. Quae ergo\nvita? \"Suppeditatio\" inquis \"bonorum nullo malorum\ninterventu\". Quorum tandem bonorum? voluptatum\ncredo, nempe ad corpus pertinentium; nullam enim novistis nisi profectam a corpore et redeuntem ad corpus\nanimi voluptatem. non arbitror te velle similem esse\nEpicureorum reliquorum, quos pudeat quarundam Epicuri vocum, quibus ille testatur se ne intellegere quidem\n\nullum bonum quod sit seiunctum a delicatis et\nobscenis voluptatibus; quas quidem non erubescens\npersequitur omnis nominatim.\nquem cibum igitur aut\nquas potiones aut quas vocum aut florum varietates\naut quos tactus quos odores adhibebis ad deos, ut eos\nperfundas voluptatibus? ac poetae quidem nectar ambrosiam epulas conparant et aut Iuventatem aut Ganymedem pocula ministrantem, tu autem Epicure quid\nfacies? neque enim unde habeat ista deus tuus video\nnec quo modo utatur. locupletior igitur hominum natura ad beate vivendum est quam deorum, quod pluribus generibus fruitur voluptatum.\nAt has levioris ducis voluptates, quibus quasi titillatio (Epicuri enim hoc\nverbum est) adhibetur sensibus. quo usque ludis? nam\netiam Philo noster ferre non poterat aspernari Epicureos mollis et delicatas voluptates. summa enim memoria pronuntiabat plurimas Epicuri sententias is ipsis\nverbis quibus erant scriptae. Metrodori vero, qui est\nEpicuri collega sapientiae, multa inpudentiora recitabat; accusat enim Timocratem fratrem suum Metrodorus, quod dubitet omnia quae ad beatam vitam pertineant ventre metiri, neque id semel dicit sed saepius.\nadnuere te video, nota enim tibi sunt; proferrem libros\nsi negares. Neque nunc reprehendo quod ad voluptatem omnia referantur (alia est ea quaestio), sed doceo\ndeos vestros esse voluptatis expertes, ita vestro iudicio\nne beatos quidem. \"At dolore vacant.\n\" Satin est id ad\nillam abundantem bonis vitam beatissimam? \"Cogitat\"\ninquiunt \"adsidue beatum esse se; habet enim nihil\naliud quod agitet in mente\". Conprehende igitur animo\net propone ante oculos deum nihil aliud in omni aeternitate nisi \"mihi pulchre est\" et \"ego beatus sum\" cogitantem.\n\nNec tamen video quo modo non vereatur iste\ndeus beatus ne intereat, cum sine ulla intermissione\npulsetur agiteturque atomorum incursione sempiterna,\ncumque ex ipso imagines semper afluant. Ita nec\nbeatus est vester deus nec aeternus.\n\"At etiam de sanctitate de pietate adversus deos libros scripsit Epicurus.\" At quo modo in his loquitur:\nut Ti. Coruncanium aut P. Scaevolam pontifices maximos te audire dicas, non eum qui sustulerit omnem\nfunditus religionem nec manibus ut Xerses sed rationibus deorum inmortalium templa et aras everterit. quid\nest enim cur deos ab hominibus colendos dicas, cum\ndei non modo homines non colant sed omnino nihil\ncurent nihil agant?\n\"At est eorum eximia quaedam praestansque natura, ut ea debeat ipsa per se ad se colendam elicere sapientem.\" An quicquam eximium potest\nesse in ea natura, quae sua voluptate laetans nihil nec\nactura sit umquam neque agat neque egerit? Quae\nporro pietas ei debetur a quo nihil acceperis, aut quid\nomnino cuius nullum meritum sit ei deberi potest?\nest enim pietas iustitia adversum deos; cum quibus\nquid potest nobis esse iuris, cum homini nulla cum deo\nsit communitas? Sanctitas autem est scientia colendorum deorum; qui quam ob rem colendi sint non intellego nullo nec accepto ab his nec sperato bono.\nQuid\nest autem quod deos veneremur propter admirationem\neius naturae in qua egregium nihil videmus?\nNam superstitione, quod gloriari soletis, facile est\nliberare, cum sustuleris omnem vim deorum. Nisi forte\nDiagoram aut Theodorum, qui omnino deos esse negabant, censes superstitiosos esse potuisse; ego ne Protagoram quidem, cui neutrum licuerit, nec esse deos\nnec non esse. horum enim sententiae omnium non modo\nsuperstitionem tollunt, in qua inest timor inanis deorum, sed etiam religionem, quae deorum cultu pio continetur.\nQuid i qui dixerunt totam de dis inmortalibus\nopinionem fictam esse ab hominibus sapientibus\nrei publicae causa, ut quos ratio non posset eos ad officium religio duceret, nonne omnem religionem funditus sustulerunt? Quid Prodicus Cius, qui ea quae\nprodessent hominum vitae deorum in numero habita\nesse dixit, quam tandem religionem reliquit?\nQuid qui\naut fortis aut claros aut potentis viros tradunt post\nmortem ad deos pervenisse, eosque esse ipsos quos\nnos colere precari venerarique soleamus, nonne expertes sunt religionum omnium? quae ratio maxime tractata ab Euhemero est, quem noster et interpretatus est\net secutus praeter ceteros Ennius; ab Euhemero autem\net mortes et sepulturae demonstrantur deorum; utrum\nigitur hic confirmasse videtur religionem an penitus\ntotam sustulisse? Omitto Eleusinem sanctam illam et\naugustam, \"ubi initiantur gentes orarum ultimae\", praetereo Samothraciam eaque quae Lemni \"nocturno aditu\nocculta coluntur silvestribus saepibus densa\"; quibus\nexplicatis ad rationemque revocatis rerum magis natura cognoscitur quam deorum.\n\nMihi quidem etiam Democritus vir magnus in primis, cuius fontibus Epicurus hortulos suos inrigavit,\nnutare videtur in natura deorum. tum enim censet\nimagines divinitate praeditas inesse in universitate rerum, tum principia mentis quae sunt in eodem universo\ndeos esse dicit, tum animantes imagines quae vel prodesse nobis solent vel nocere, tum ingentes quasdam\nimagines tantasque ut universum mundum conplectantur extrinsecus. quae quidem omnia sunt patria Democriti quam Democrito digniora;\n\nquis enim istas imagines conprehendere animo potest, quis admirari, quis\naut cultu aut religione dignas iudicare?\nEpicurus vero ex animis hominum extraxit radicitus\nreligionem, cum dis inmortalibus et opem et gratiam\nsustulit. cum enim optimam et praestantissumam naturam dei dicat esse, negat idem esse in deo gratiam:\ntollit id quod maxime proprium est optimae praestantissimaeque naturae. quid enim melius aut quid praestantius bonitate et beneficentia; qua cum carere deum\nvultis, neminem deo nec deum nec hominem carum, neminem ab eo amari neminem diligi vultis: ita fit ut\nnon modo homines a deis sed ipsi dei inter se ab aliis\nalii neglegantur. Quanto Stoici melius, qui a vobis reprehenduntur: censent autem sapientes sapientibus\netiam ignotis esse amicos; nihil est enim virtute amabilius, quam qui adeptus erit ubicumque erit gentium a\nnobis diligetur.\nVos autem quid mali datis, cum in\ninbecillitate gratificationem et benivolentiam ponitis.\nut enim omittam vim et naturam deorum, ne homines\nquidem censetis, nisi inbecilli essent, futuros beneficos\net benignos fuisse? nulla est caritas naturalis inter bonos? carum ipsum verbum est amoris, ex quo amicitiae\nnomen est ductum; quam si ad fructum nostrum referemus,\n\nnon ad illius commoda quem diligemus, non\nerit ista amicitia sed mercatura quaedam utilitatum\nsuarum. prata et arva et pecudum greges diliguntur\nisto modo, quod fructus ex is capiuntur, hominum caritas et amicitia gratuita est; quanto igitur magis deorum, qui nulla re egentes et inter se diligunt et hominibus consulunt. Quod ni ita sit, quid veneramur quid\nprecamur deos, cur sacris pontifices cur auspiciis augures praesunt, quid optamus a deis inmortalibus quid\nvovemus? \"At etiam liber est Epicuri de sanctitate.\"\nLudimur ab homine non tam faceto quam ad scribendi\nlicentiam libero. quae enim potest esse sanctitas si dii\nhumana non curant, quae autem animans natura nihil\ncurans? Verius est igitur nimirum illud quod familiaris omnium nostrum Posidonius disseruit in libro\nquinto de natura deorum, nullos esse deos Epicuro videri, quaeque is de deis inmortalibus dixerit invidiae\ndetestandae gratia dixisse; neque enim tam desipiens\nfuisset ut homunculi similem deum fingeret, liniamentis dumtaxat extremis non habitu solido, membris hominis praeditum omnibus usu membrorum ne minimo\nquidem, exilem quendam atque perlucidum, nihil cuiquam tribuentem nihil gratificantem, omnino nihil curantem nihil agentem. quae natura primum nulla esse\npotest, idque videns Epicurus re tollit oratione relinquit deos;\ndeinde si maxime talis est deus ut nulla gratia nulla hominum caritate teneatur, valeat—quid enim\ndicam \"propitius sit\"; esse enim propitius potest nemini,\nquoniam ut dicitis omnis in inbecillitate est et gratia\net caritas.'”\nQuae cum Cotta dixisset, tum Velleius Ne ego\ninquit incautus, qui cum Academico et eodem rhetore\ncongredi conatus sim. nam neque indisertum Academicum pertimuissem nec sine ista philosophia rhetorem quamvis eloquentem; neque enim flumine conturbor inanium verborum nec subtilitate sententiarum si\norationis est siccitas. tu autem Cotta utraque re valuisti; corona tibi et iudices defuerunt. Sed ad ista\nalias, nunc Lucilium, si ipsi commodum est, audiamus.\nTum Balbus:\n\n'Eundem equidem mallem audire Cottam, dum qua eloquentia falsos deos sustulit eadem veros inducat. est enim et philosophi et pontificis et Cottae de dis inmortalibus habere non errantem et vagam\nut Academici sed ut nostri stabilem certamque sententiam. nam contra Epicurum satis superque dictum est;\nsed aveo audire tu ipse Cotta quid sentias.'\nAn inquit oblitus es quid initio dixerim, facilius\nme, talibus praesertim de rebus, quid non sentirem\nquam quid sentirem posse dicere?\n\nquod si haberem aliquid quod liqueret, tamen te vicissim audire vellem,\ncum ipse tam multa dixissem.\nTum Balbus: Geram tibi morem et agam quam brevissume potero; etenim convictis Epicuri erroribus\nlonga de mea disputatione detracta oratio est. Omnino\ndividunt nostri totam istam de dis inmortalibus quaestionem in partis quattuor. primum docent esse deos,\ndeinde quales sint, tum mundum ab his administrari,\npostremo consulere eos rebus humanis. nos autem hoc\nsermone quae priora duo sunt sumamus; tertium et\nquartum, quia maiora sunt, puto esse in aliud tempus\ndifferenda.\n\nMinime vero inquit Cotta; nam et otiosi sumus et\nhis de rebus agimus, quae sunt etiam negotiis anteponenda.\nTum Lucilius Ne egere quidem videtur inquit “oratione prima pars. Quid enim potest esse tam apertum\ntamque perspicuum, cum caelum suspeximus caelestiaque contemplati sumus, quam esse aliquod numen\npraestantissimae mentis quo haec regantur? quod ni\nita esset, qui potuisset adsensu omnium dicere Ennius\n\"aspice hoc sublime candens, quem invocant omnes\nIovem\"—illum vero et Iovem et dominatorem rerum\net omnia motu regentem et, ut idem Ennius, \"patrem divumque hominumque\" et praesentem ac praepotentem\ndeum? quod qui dubitet, haud sane intellego cur non\nidem sol sit an nullus sit dubitare possit;\nqui enim est\nhoc illo evidentius? Quod nisi cognitum conprehensumque animis haberemus, non tam stabilis opinio permaneret nec confirmaretur diuturnitate temporis nec\nuna cum saeclis aetatibusque hominum inveterare potuisset. etenim videmus ceteras opiniones fictas atque\nvanas diuturnitate extabuisse. quis enim hippocentaurum fuisse aut Chimaeram putat, quaeve anus tam\nexcors inveniri potest quae illa quae quondam credebantur apud inferos portenta extimescat? opinionis\nenim commenta delet dies, naturae iudicia confirmat.\nItaque et in nostro populo et in ceteris deorum cultus\nreligionumque sanctitates existunt in dies maiores atque meliores;\n\nidque evenit non temere nec casu, sed\nquod et praesentes saepe di vim suam declarant, ut\net apud Regillum bello Latinorum, cum A. Postumius\ndictator cum Octavio Mamillio Tusculano proelio dimicaret, in nostra acie Castor et Pollux ex equis pugnare visi sunt, et recentiore memoria idem Tyndaridae Persem victum nuntiaverunt. P. enim Vatinius\navus huius adulescentis, cum e praefectura Reatina Romam venienti noctu duo iuvenes cum equis albis dixissent regem Persem illo die captum, cum senatui nuntiavisset, primo quasi temere de re publica locutus in\ncarcerem coniectus est, post a Paulo litteris allatis cum\nidem dies constitisset, et agro a senatu et vacatione donatus est. atque etiam cum ad fluvium Sagram Crotoniatas Locri maximo proelio devicissent, eo ipso die\nauditam esse eam pugnam ludis Olympiae memoriae\nproditum est. saepe Faunorum voces exauditae, saepe\nvisae formae deorum quemvis aut non hebetem aut\nimpium deos praesentes esse confiteri coegerunt.\nPraedictiones vero et praesensiones rerum futurarum\nquid aliud declarant nisi hominibus ea quae sint ostendi\nmonstrari portendi praedici, ex quo illa ostenta monstra portenta prodigia dicuntur. Quod si ea ficta credimus licentia fabularum, Mopsum Tiresiam Amphiaraum Calchantem Helenum (quos tamen augures ne\nipsae quidem fabulae adscivissent, si res omnino repudiarent), ne domesticis quidem exemplis docti numen\ndeorum conprobabimus? Nihil nos P. Clodi bello Punico\n\nprimo temeritas movebit, qui etiam per iocum\ndeos inridens, cum cavea liberati pulli non pascerentur,\nmergi eos in aquam iussit, ut biberent, quoniam esse\nnollent? qui risus classe devicta multas ipsi lacrimas,\nmagnam populo Romano cladem attulit. quid collega\neius L. Iunius eodem bello nonne tempestate classem\namisit, cum auspiciis non paruisset? itaque Clodius\na populo condemnatus est, Iunius necem sibi ipse conscivit.\nC. Flaminium Coelius religione neglecta cecidisse\napud Transumenum scribit cum magno rei publicae\nvulnere. quorum exitio intellegi potest eorum imperiis\nrem publicam amplificatam qui religionibus paruissent. et si conferre volumus nostra cum externis, ceteris rebus aut pares aut etiam inferiores reperiemur,\nreligione id est cultu deorum multo superiores.\nAn\nAtti Navi lituus ille, quo ad investigandum suem regiones vineae terminavit, contemnendus est? crederem, nisi eius augurio rex Hostilius maxima bella gessisset. Sed neglegentia nobilitatis augurii disciplina\nomissa veritas auspiciorum spreta est, species tantum\nretenta; itaque maximae rei publicae partes, in is bella\nquibus rei publicae salus continetur, nullis auspiciis\nadministrantur, nulla peremnia servantur, nulla ex acuminibus, nulli viri vocantur ex quo in procinctu testamenta perierunt; tum enim bella gerere nostri duces\nincipiunt, cum auspicia posuerunt.\nat vero apud maiores tanta religionis vis fuit, ut quidam imperatores\netiam se ipsos dis inmortalibus capite velato verbis\ncertis pro re publica devoverent. Multa ex Sibyllinis\nvaticinationibus, multa ex haruspicum responsis commemorare\n\npossum quibus ea confirmentur quae dubia\nnemini debent esse. Atqui et nostrorum augurum et\nEtruscorum haruspicum disciplinam P. Scipione C. Figulo consulibus res ipsa probavit. quos cum Ti. Gracchus consul iterum crearet, primus rogator, ut eos rettulit, ibidem est repente mortuus. Gracchus cum comitia\nnihilo minus peregisset remque illam in religionem populo venisse sentiret, ad senatum rettulit. senatus quos\nad soleret referendum censuit. haruspices introducti\nresponderunt non fuisse iustum comitiorum rogatorem.\n\ntum Gracchus, ut e patre audiebam, incensus ira:\n\"itane\nvero, ego non iustus, qui et consul rogavi et augur et\nauspicato? an vos Tusci ac barbari auspiciorum populi\nRomani ius tenetis et interpretes esse comitiorum potestis?\" itaque tum illos exire iussit. post autem e provincia litteras ad collegium misit, se cum legeret libros\nrecordatum esse vitio sibi tabernaculum captum fuisse\nhortos Scipionis, quod, cum pomerium postea intrasset\nhabendi senatus causa, in redeundo cum idem pomerium transiret auspicari esset oblitus; itaque vitio\ncreatos consules esse. augures rem ad senatum; senatus ut abdicarent consules; abdicaverunt. quae quaerimus exempla maiora: vir sapientissimus atque haud\nsciam an omnium praestantissimus peccatum suum,\nquod celari posset, confiteri maluit quam haerere in re\npublica religionem, consules summum imperium statim\ndeponere quam id tenere punctum temporis contra religionem.\nmagna augurum auctoritas; quid haruspicum\nars nonne divina? Haec et innumerabilia ex eodem\ngenere qui videat nonne cogatur confiteri deos esse?\nquorum enim interpretes sunt, eos ipsos esse certe necesse est; deorum autem interpretes sunt; deos igitur\nesse fateamur. At fortasse non omnia eveniunt quae\npraedicta sunt. ne aegri quidem quia non omnes convalescunt idcirco ars nulla medicina est. signa ostenduntur a dis rerum futurarum; in his si qui erraverunt,\nnon deorum natura sed hominum coniectura peccavit.\nItaque inter omnis omnium gentium summa constat;\nomnibus enim innatum est et in animo quasi insculptum\nesse deos. quales sint varium est, esse nemo negat.\nCleanthes quidem noster quattuor de causis dixit in\nanimis hominum informatas deorum esse notiones. primam posuit eam de qua modo dixi, quae orta esset ex\npraesensione rerum futurarum; alteram quam ceperimus ex magnitudine commodorum, quae percipiuntur\ncaeli temperatione fecunditate terrarum aliarumque\ncommoditatum complurium copia;\ntertiam quae terreret animos fulminibus tempestatibus nimbis nivibus\ngrandinibus vastitate pestilentia terrae motibus et\nsaepe fremitibus lapideisque imbribus et guttis imbrium quasi cruentis, tum labibus aut repentinis terrarum hiatibus tum praeter naturam hominum pecudumque portentis, tum facibus visis caelestibus tum stellis\nis quas Graeci komh/tas nostri cincinnatas vocant, quae\nnuper bello Octaviano magnarum fuerunt calamitatum\npraenuntiae, tum sole geminato, quod ut e patre audivi\nTuditano et Aquilio consulibus evenerat, quo quidem\nanno P. Africanus sol alter extinctus est, quibus exterriti homines vim quandam esse caelestem et divinam suspicati sunt;\nquartam causam esse eamque vel\nmaximam aequabilitatem motus constantissimamque\nconversionem caeli, solis lunae siderumque omnium\ndistinctionem utilitatem pulchritudinem ordinem, quarum rerum aspectus ipse satis indicaret non esse ea\nfortuita: ut, si quis in domum aliquam aut in gymnasium\n\naut in forum venerit, cum videat omnium rerum\nrationem modum disciplinam, non possit ea sine causa\nfieri iudicare, sed esse aliquem intellegat qui praesit et\ncui pareatur, multo magis in tantis motionibus tantisque vicissitudinibus, tam multarum rerum atque tantarum ordinibus, in quibus nihil umquam inmensa et\ninfinita vetustas mentita sit, statuat necesse est ab aliqua mente tantos naturae motus gubernari.\nChrysippus\nquidem, quamquam est acerrimo ingenio, tamen ea\ndicit ut ab ipsa natura didicisse, non ut ipse repperisse videatur. \"Si enim\" inquit \"est aliquid in rerum natura quod hominis mens quod ratio quod vis quod potestas humana efficere non possit, est certe id quod illud\nefficit homine melius; atqui res caelestes omnesque eae\nquarum est ordo sempiternus ab homine confici non\npossunt; est igitur id quo illa conficiuntur homine melius. id autem quid potius dixeris quam deum? Etenim\nsi di non sunt, quid esse potest in rerum natura homine\nmelius; in eo enim solo est ratio, qua nihil potest esse\npraestantius; esse autem hominem qui nihil in omni\nmundo melius esse quam se putet desipientis adrogantiae est; ergo est aliquid melius. est igitur profecto\ndeus.\n\" An vero, si domum magnam pulchramque videris, non possis adduci ut, etiam si dominum non videas, muribus illam et mustelis aedificatam putesâ€”:\ntantum ergo ornatum mundi, tantam varietatem pulchritudinemque rerum caelestium, tantam vim et magnitudinem maris atque terrarum si tuum ac non deorum inmortalium domicilium putes, nonne plane desipere videare? An ne hoc quidem intellegimus, omnia\nsupera esse meliora, terram autem esse infimam, quam\ncrassissimus circumfundat aer: ut ob eam ipsam causam,\n\nquod etiam quibusdam regionibus atque urbibus\ncontingere videmus, hebetiora ut sint hominum ingenia\npropter caeli pleniorem naturam, hoc idem generi humano evenerit, quod in terra hoc est in crassissima regione mundi conlocati sint.\nEt tamen ex ipsa hominum\nsollertia esse aliquam mentem et eam quidem acriorem et divinam existimare debemus. unde enim hanc\nhomo \"arripuit\", ut ait apud Xenophontem Socrates.\nquin et umorem et calorem, qui est fusus in corpore,\net terrenam ipsam viscerum soliditatem, animum denique illum spirabilem si quis quaerat unde habeamus,\napparet; quorum aliud a terra sumpsimus aliud ab\numore aliud ab igni aliud ab aere eo quem spiritum\ndicimus. illud autem quod vincit haec omnia, rationem\ndico et, si placet pluribus verbis, mentem consilium\ncogitationem prudentiam, ubi invenimus unde sustulimus? An cetera mundus habebit omnia, hoc unum\nquod plurimi est non habebit? atqui certe nihil omnium\nrerum melius est mundo nihil praestabilius nihil pulchrius, nec solum nihil est sed ne cogitari quidem quicquam melius potest. et si ratione et sapientia nihil est\nmelius, necesse est haec inesse in eo quod optimum\nesse concedimus.\nQuid vero tanta rerum consentiens\nconspirans, continuata cognatio quem non coget ea quae\ndicuntur a me conprobare? possetne uno tempore florere, dein vicissim horrere terra, aut tot rebus ipsis se\ninmutantibus solis accessus discessusque solstitiis brumisque cognosci, aut aestus maritimi fretorumque angustiae ortu aut obitu lunae commoveri, aut una totius\ncaeli conversione cursus astrorum dispares conservari?\nhaec ita fieri omnibus inter se concinentibus mundi\npartibus profecto non possent, nisi ea uno divino et\ncontinuato spiritu continerentur.\nAtque haec cum uberius disputantur et fusius, ut\nmihi est in animo facere, facilius effugiunt Academicorum calumniam;\n\ncum autem, ut Zeno solebat, brevius\nangustiusque concluduntur, tum apertiora sunt ad reprendendum. nam ut profluens amnis aut vix aut nullo\nmodo, conclusa autem aqua facile conrumpitur, sic orationis flumine reprensoris convicia diluuntur, angustia\nautem conclusae rationis non facile se ipsa tutatur.\nHaec enim quae dilatantur a nobis Zeno sic premebat:\n\"Quod ratione utitur id melius est quam id quod ratione non utitur; nihil autem mundo melius; ratione\nigitur mundus utitur\". similiter effici potest sapientem\nesse mundum, similiter beatum, similiter aeternum;\nomnia enim haec meliora sunt quam ea quae sunt his\ncarentia, nec mundo quicquam melius. ex quo efficietur esse mundum deum.\nIdemque hoc modo: \"Nullius\nsensu carentis pars aliqua potest esse sentiens; mundi\nautem partes sentientes sunt; non igitur caret sensu\nmundus\". Pergit idem et urguet angustius: \"Nihil\" inquit \"quod animi quodque rationis est expers, id generare ex se potest animantem compotemque rationis;\nmundus autem generat animantis compotesque rationis; animans est igitur mundus composque rationis\". Idemque similitudine, ut saepe solet, rationem\nconclusit hoc modo: \"Si ex oliva modulate canentes\ntibiae nascerentur, num dubitares quin inesset in oliva\ntibicini quaedam scientia? quid si platani fidiculas ferrent numerose sonantes: idem scilicet censeres in platanis\n\ninesse musicam. cur igitur mundus non animans\nsapiensque iudicetur, cum ex se procreet animantis\natque sapientis?\"\nSed quoniam coepi secus agere atque initio dixeram\n(negaram enim hanc primam partem egere oratione,\nquod esset omnibus perspicuum deos esse), tamen id\nipsum rationibus physicis id est naturalibus confirmari\nvolo. Sic enim res se habet, ut omnia quae alantur et\nquae crescant contineant in se vim caloris, sine qua neque ali possent nec crescere. nam omne quod est calidum et igneum cietur et agitur motu suo; quod autem alitur et crescit motu quodam utitur certo et aequabili; qui quam diu remanet in nobis tam diu sensus\net vita remanet, refrigerato autem et extincto calore\noccidimus ipsi et extinguimur.\nQuod quidem Cleanthes his etiam argumentis docet, quanta vis insit caloris in omni corpore: negat enim esse ullum cibum\ntam gravem quin is nocte et die concoquatur; cuius\netiam in reliquiis inest calor iis quas natura respuerit.\niam vero venae et arteriae micare non desinunt quasi\nquodam igneo motu, animadversumque saepe est cum\ncor animantis alicuius evolsum ita mobiliter palpitaret\nut imitaretur igneam celeritatem. Omne igitur quod\nvivit, sive animal sive terra editum, id vivit propter\ninclusum in eo calorem. ex quo intellegi debet eam caloris naturam vim habere in se vitalem per omnem\nmundum pertinentem.\nAtque id facilius cernemus toto genere hoc igneo\nquod tranat omnia subtilius explicato. Omnes igitur\npartes mundi (tangam autem maximas) calore fultae\nsustinentur. Quod primum in terrena natura perspici\npotest. nam et lapidum conflictu atque tritu elici\nignem videmus et recenti fossione terram fumare calentem,\n\natque etiam ex puteis iugibus aquam calidam\ntrahi, et id maxime fieri temporibus hibernis, quod\nmagna vis terrae cavernis contineatur caloris eaque\nhieme sit densior ob eamque causam calorem insitum\nin terris contineat artius.\nlonga est oratio multaeque\nrationes, quibus doceri possit omnia quae terra concipiat semina quaeque ipsa ex se generata stirpibus infixa contineat ea temperatione caloris et oriri et augescere. Atque aquae etiam admixtum esse calorem\nprimum ipse liquor aquae declarat et fusio, quae neque conglaciaret frigoribus neque nive pruinaque concresceret, nisi eadem se admixto calore liquefacta et\ndilapsa diffunderet; itaque et aquilonibus reliquisque\nfrigoribus adiectis durescit umor, et idem vicissim mollitur tepefactus et tabescit calore. atque etiam maria\nagitata ventis ita tepescunt ut intellegi facile possit in\ntantis illis umoribus esse inclusum calorem; nec enim\nille externus et adventicius habendus est tepor, sed ex\nintumis maris partibus agitatione excitatus, quod nostris quoque corporibus contingit cum motu atque exercitatione recalescunt. Ipse vero aer, qui natura est\nmaxime frigidus, minime est expers caloris;\nille vero\net multo quidem calore admixtus est: ipse enim oritur\nex respiratione aquarum; earum enim quasi vapor\nquidam aer habendus est, is autem existit motu eius\ncaloris qui aquis continetur, quam similitudinem cernere possumus in his aquis quae effervescunt subiectis\nignibus. Iam vero reliqua quarta pars mundi: ea et\nipsa tota natura fervida est et ceteris naturis omnibus\nsalutarem inpertit et vitalem calorem.\nEx quo concluditur, cum omnes mundi partes sustineantur calore,\nmundum etiam ipsum simili parique natura in tanta\ndiuturnitate servari, eoque magis quod intellegi debet\ncalidum illud atque igneum ita in omni fusum esse natura, ut in eo insit procreandi vis et causa gignendi,\na quo et animantia omnia et ea quorum stirpes terra\ncontinentur et nasci sit necesse et augescere.\nNatura est igitur quae contineat mundum omnem\neumque tueatur, et ea quidem non sine sensu atque\nratione. Omnem enim naturam necesse est, quae non\nsolitaria sit neque simplex sed cum alio iuncta atque\nconexa, habere aliquem in se principatum, ut in homine mentem, in belua quiddam simile mentis unde\noriantur rerum adpetitus; in arborum autem et earum\nrerum quae gignuntur e terra radicibus inesse principatus putatur. principatum autem id dico quod Graeci h(gemoniko\\n vocant, quo nihil in quoque genere\nnec potest nec debet esse praestantius. ita necesse est\nillud etiam in quo sit totius naturae principatus esse\nomnium optumum omniumque rerum potestate dominatuque dignissimum.\nvidemus autem in partibus mundi\n(nihil est enim in omni mundo quod non pars universi\nsit) inesse sensum atque rationem. in ea parte igitur,\nin qua mundi inest principatus, haec inesse necessest,\net acriora quidem atque maiora. quocirca sapientem\nesse mundum necesse est, naturamque eam quae res\nomnes conplexa teneat perfectione rationis excellere,\neoque deum esse mundum omnemque vim mundi natura divina contineri.\nAtque etiam mundi ille fervor purior perlucidior\nmobiliorque multo ob easque causas aptior ad sensus\ncommovendos quam hic noster calor, quo haec quae\nnota nobis sunt retinentur et vigent.\nabsurdum igitur\nest dicere, cum homines bestiaeque hoc calore teneantur et propterea moveantur ac sentiant, mundum esse\nsine sensu, qui integro et libero et puro eodemque acerrimo\n\net mobilissimo ardore teneatur, praesertim cum\nis ardor qui est mundi non agitatus ab alio neque\nexterno pulsu sed per se ipse ac sua sponte moveatur;\nnam quid potest esse mundo valentius, quod pellat\natque moveat calorem eum quo ille teneatur.\nAudiamus enim Platonem quasi quendam deum philosophorum; cui duo placet esse motus, unum suum alterum externum, esse autem divinius quod ipsum ex se\nsua sponte moveatur quam quod pulsu agitetur alieno.\nhunc autem motum in solis animis esse ponit, ab isque principium motus esse ductum putat. quapropter\nquoniam ex mundi ardore motus omnis oritur, is autem\nardor non alieno inpulsu sed sua sponte movetur,\nanimus sit necesse est; ex quo efficitur animantem esse\nmundum.\nAtque ex hoc quoque intellegi poterit in eo inesse\nintellegentiam, quod certe est mundus melior quam\nulla natura. ut enim nulla pars est corporis nostri\nquae non minoris sit quam nosmet ipsi sumus, sic\nmundum universum pluris esse necesse est quam partem aliquam universi. quod si ita est, sapiens sit mundus necesse est. nam ni ita esset, hominem qui esset\nmundi pars, quoniam rationis esset particeps, pluris\nesse quam mundum omnem oporteret.\nAtque etiam si a primis incohatisque naturis ad\nultimas perfectasque volumus procedere, ad deorum\nnaturam perveniamus necesse est. Prima enim animadvertimus a natura sustineri ea quae gignantur e\nterra, quibus natura nihil tribuit amplius quam ut ea\nalendo atque augendo tueretur.\nbestiis autem sensum\net motum dedit et cum quodam adpetitu accessum ad\nres salutares a pestiferis recessum. hoc homini amplius,\n\nquod addidit rationem, qua regerentur animi\nadpetitus, qui tum remitterentur tum continerentur.\nquartus autem est gradus et altissimus eorum qui natura boni sapientesque gignuntur, quibus a principio\ninnascitur ratio recta constansque, quae supra hominem putanda est deoque tribuenda id est mundo,\nin quo necesse est perfectam illam atque absolutam inesse rationem.\nNeque enim dici potest in ulla rerum\ninstitutione non esse aliquid extremum atque perfectum. ut enim in vite ut in pecude, nisi quae vis obstitit,\nvidemus naturam suo quodam itinere ad ultimum pervenire, atque ut pictura et fabrica ceteraeque artes habent quendam absoluti operis effectum, sic in omni\nnatura ac multo etiam magis necesse est absolvi aliquid ac perfici. etenim ceteris naturis multa externa\nquo minus perficiantur possunt obsistere, universam\nautem naturam nulla res potest impedire propterea\nquod omnis naturas ipsa cohibet et continet. Quocirca necesse est esse quartum illum et altissimum gradum quo nulla vis possit accedere.\nis autem est gradus\nin quo rerum omnium natura ponitur; quae quoniam\ntalis est ut et praesit omnibus et eam nulla res possit\ninpedire, necesse est intellegentem esse mundum et\nquidem etiam sapientem.\nQuid autem est inscitius quam eam naturam quae\nomnis res sit conplexa non optumam dici, aut, cum sit\noptuma, non primum animantem esse, deinde rationis\net consilii compotem, postremo sapientem. qui enim\npotest aliter esse optima? neque enim si stirpium similis sit aut etiam bestiarum, optuma putanda sit potius\nquam deterruma. Nec vero, si rationis particeps sit nec\nsit tamen a principio sapiens, non sit deterior mundi\npotius quam humana condicio. homo enim sapiens fieri\npotest, mundus autem, si in aeterno praeteriti temporis\nspatio fuit insipiens, numquam profecto sapientiam\nconsequetur; ita erit homine deterior. quod quoniam\nabsurdum est, et sapiens a principio mundus et deus\nhabendus est.\nNeque enim est quicquam aliud praeter mundum\nquoi nihil absit quodque undique aptum atque perfectum expletumque sit omnibus suis numeris et partibus.\nScite enim Chrysippus, ut clipei causa involucrum vaginam autem gladii, sic praeter mundum cetera omnia\naliorum causa esse generata, ut eas fruges atque fructus quos terra gignit animantium causa, animantes\nautem hominum, ut ecum vehendi causa arandi bovem\nvenandi et custodiendi canem; ipse autem homo ortus\nest ad mundum contemplandum et imitandumâ€”nullo\nmodo perfectus sed est quaedam particula perfecti.\nsed\nmundus quoniam omnia conplexus est neque est quicquam quod non insit in eo, perfectus undique est; qui\nigitur potest ei desse id quod est optimum? nihil autem\nest mente et ratione melius; ergo haec mundo deesse\nnon possunt. Bene igitur idem Chrysippus, qui similitudines adiungens omnia in perfectis et maturis docet esse meliora, ut in equo quam in eculeo in cane\nquam in catulo in viro quam in puero; item quod in\nomni mundo optimum sit id in perfecto aliquo atque\nabsoluto esse debere;\nest autem nihil mundo perfectius\nnihil virtute melius; igitur mundi est propria virtus.\nNec vero hominis natura perfecta est, et efficitur tamen\nin homine virtus; quanto igitur in mundo facilius; est\nergo in eo virtus. sapiens est igitur et propterea deus.\nAtque hac mundi divinitate perspecta tribuenda est\nsideribus eadem divinitas; quae ex mobilissima purissimaque\n\naetheris parte gignuntur neque ulla praeterea\nsunt admixta natura totaque sunt calida atque perlucida, ut ea quoque rectissime et animantia esse et\nsentire atque intellegere dicantur.\nAtque ea quidem\ntota esse ignea duorum sensuum testimonio confirmari\nCleanthes putat, tactus et oculorum. nam solis calor et\ncandor inlustrior est quam ullius ignis, quippe qui inmenso mundo tam longe lateque conluceat, et is eius\ntactus est, non ut tepefaciat solum sed etiam saepe\ncomburat, quorum neutrum faceret nisi esset igneus.\n\"ergo\" inquit \"cum sol igneus sit Oceanique alatur umoribus\" (quia nullus ignis sine pastu aliquo possit permanere) \"necesse est aut ei similis sit igni quem adhibemus ad usum atque victum, aut ei qui corporibus\nanimantium continetur.\natqui hic noster ignis, quem\nusus vitae requirit, confector est et consumptor omnium idemque quocumque invasit cuncta disturbat ac\ndissipat; contra ille corporeus vitalis et salutaris omnia\nconservat alit auget sustinet sensuque adficit.\" negat\nergo esse dubium horum ignium sol utri similis sit, cum\nis quoque efficiat ut omnia floreant et in suo quaeque\ngenere pubescant. quare cum solis ignis similis eorum\nignium sit qui sunt in corporibus animantium, solem\nquoque animantem esse oportet, et quidem reliqua\nastra quae oriantur in ardore caelesti qui aether vel\ncaelum nominatur.\nCum igitur aliorum animantium ortus in terra sit\naliorum in aqua in aere aliorum, absurdum esse Aristoteli videtur in ea parte quae sit ad gignenda animantia aptissima animal gigni nullum putare. sidera\nautem aetherium locum optinent; qui quoniam tenuissimus est et semper agitatur et viget, necesse est\nquod animal in eo gignatur id et sensu acerrumo et\nmobilitate celerrima esse. quare cum in aethere astra\ngignantur, consentaneum est in his sensum inesse et\nintellegentiam, ex quo efficitur in deorum numero astra\nesse ducenda. Etenim licet videre acutiora ingenia et\nad intellegendum aptiora eorum qui terras incolant eas\nin quibus aer sit purus ac tenuis quam illorum qui\nutantur crasso caelo atque concreto.\nquin etiam cibo\nquo utare interesse aliquid ad mentis aciem putant.\nprobabile est igitur praestantem intellegentiam in sideribus esse, quae et aetheriam partem mundi incolant\net marinis terrenisque umoribus longo intervallo extenuatis alantur. Sensum autem astrorum atque intellegentiam maxume declarat ordo eorum atque constantia (nihil est enim quod ratione et numero moveri\npossit sine consilio), in quo nihil est temerarium nihil\nvarium nihil fortuitum. ordo autem siderum et in omni\naeternitate constantia neque naturam significat (est\nenim plena rationis) neque fortunam, quae amica varietati constantiam respuit. sequitur ergo ut ipsa sua\nsponte suo sensu ac divinitate moveantur.\nNec vero\nAristoteles non laudandus in eo quod omnia quae moventur aut natura moveri censuit aut vi aut voluntate; moveri autem solem et lunam et sidera omnia;\nquae autem natura moverentur, haec aut pondere deorsum aut levitate in sublime ferri, quorum neutrum\nastris contingeret propterea quod eorum motus in orbem circumque ferretur; nec vero dici potest vi quadam maiore fieri ut contra naturam astra moveantur\n(quae enim potest maior esse?); restat igitur ut motus\nastrorum sit voluntarius.\nQuae qui videat non indocte solum verum etiam\nimpie faciat si deos esse neget. nec sane multum interest utrum id neget an eos omni procuratione atque\nactione privet; mihi enim qui nihil agit esse omnino\nnon videtur. esse igitur deos ita perspicuum est, ut id\nqui neget vix eum sanae mentis existimem.\nRestat ut qualis eorum natura sit consideremus;\n\nin\nquo nihil est difficilius quam a consuetudine oculorum\naciem mentis abducere ea difficultas induxit et vulgo\nimperitos et similes philosophos imperitorum, ut nisi\nfiguris hominum constitutis nihil possent de dis inmortalibus cogitare; cuius opinionis levitas confutata\na Cotta non desiderat orationem meam. Sed cum talem\nesse deum certa notione animi praesentiamus, primum\nut sit animans, deinde ut in omni natura nihil eo sit\npraestantius, ad hanc praesensionem notionemque nostram nihil video quod potius accommodem quam ut\nprimum hunc ipsum mundum, quo nihil excellentius\nfieri potest, animantem esse et deum iudicem.\nHic quam volet Epicurus iocetur, homo non aptissimus ad iocandum minimeque resipiens patriam, et\ndicat se non posse intellegere qualis sit volubilis et\nrutundus deus, tamen ex hoc, quod etiam ipse probat,\nnumquam me movebit. Placet enim illi esse deos, quia\nnecesse sit praestantem esse aliquam naturam qua\nnihil sit melius. mundo autem certe nihil est melius;\nnec dubium quin quod animans sit habeatque sensum\net rationem et mentem id sit melius quam id quod is\ncareat.\nita efficitur animantem, sensus mentis rationis\nmundum esse compotem; qua ratione deum esse mundum concluditur. Sed haec paulo post facilius cognoscentur ex is rebus ipsis quas mundus efficit. interea\n\nVellei noli quaeso prae te ferre vos plane expertes esse doctrinae. conum tibi ais et cylindrum et pyramidem pulchriorem quam sphaeram videri. novum\netiam oculorum iudicium habetis. sed sint ista pulchriora dumtaxat aspectuâ€”quod mihi tamen ipsum non\nvidetur; quid enim pulchrius ea figura quae sola omnis\nalias figuras complexa continet, quaeque nihil asperitatis habere nihil offensionis potest, nihil incisum angulis nihil anfractibus, nihil eminens nihil lacunosum;\ncumque duae formae praestantissimae sint, ex solidis\nglobus (sic enim sfai=ran interpretari placet), ex planis autem circulus aut orbis, qui ku/klos Graece dicitur,\nhis duabus formis contingit solis ut omnes earum partes sint inter se simillumae a medioque tantum absit\nextremum,\nquo nihil fieri potest aptiusâ€”sed si haec\nnon videtis, quia numquam eruditum illum pulverem\nattigistis, ne hoc quidem physici intellegere potuistis,\nhanc aequabilitatem motus constantiamque ordinum\nin alia figura non potuisse servari? Itaque nihil potest\nindoctius quam quod a vobis adfirmari solet. nec enim\nhunc ipsum mundum pro certo rutundum esse dicitis,\nnam posse fieri ut sit alia figura, innumerabilesque\nmundos alios aliarum esse formarum.\nquae si bis bina\nquot essent didicisset Epicurus certe non diceret; sed\ndum palato quid sit optimum iudicat, \"caeli palatum\",\nut ait Ennius, non suspexit.\nNam cum duo sint genera siderum, quorum alterum\nspatiis inmutabilibus ab ortu ad occasum commeans\nnullum umquam cursus sui vestigium inflectat, alterum\nautem continuas conversiones duas isdem spatiis cursibusque conficiat, ex utraque re et mundi volubilitas,\nquae nisi in globosa forma esse non posset, et stellarum rutundi ambitus cognoscuntur.\nPrimusque sol, qui astrorum tenet principatum, ita\nmovetur ut, cum terras larga luce compleverit, easdem modo his modo illis ex partibus opacet; ipsa enim\numbra terrae soli officiens noctem efficit. nocturnorum\nautem spatiorum eadem est aequabilitas quae diurnorum. eiusdemque solis tum accessus modici tum recessus et frigoris et caloris modum temperant. circumitus enim solis orbium quinque et sexaginta et trecentorum quarta fere diei parte addita conversionem\nconficiunt annuam; inflectens autem sol cursum tum\nad septem triones tum ad meridiem aestates et hiemes\nefficit et ea duo tempora quorum alterum hiemi senescenti adiunctum est alterum aestati: ita ex quattuor\ntemporum mutationibus omnium quae terra marique\ngignuntur initia causaeque ducuntur.\nIam solis annuos\ncursus spatiis menstruis luna consequitur, cuius tenuissimum lumen facit proximus accessus ad solem,\ndigressus autem longissimus quisque plenissimum. neque solum eius species ac forma mutatur tum crescendo tum defectibus in initia recurrendo, sed etiam\nregio; quae cum est aquilonia aut australis, in lunae\nquoque cursu est et brumae quaedam et solstitii similitudo, multaque ab ea manant et fluunt quibus et animantes alantur augescantque et pubescant maturitatemque adsequantur quae oriuntur e terra.\nMaxume vero sunt admirabiles motus earum quinque stellarum quae falso vocantur errantes;\n\nnihil enim\nerrat quod in omni aeternitate conservat progressus\net regressus reliquosque motus constantis et ratos. quod\neo est admirabilius in is stellis quas dicimus, quia tum\noccultantur tum rursus aperiuntur, tum adeunt tum\nrecedunt, tum antecedunt tum autem subsecuntur, tum\ncelerius moventur tum tardius, tum omnino ne moventur quidem sed ad quoddam tempus insistunt. quarum\nex disparibus motionibus magnum annum mathematici nominaverunt, qui tum efficitur cum solis et lunae\net quinque errantium ad eandem inter se comparationem confectis omnium spatiis est facta conversio;\nquae quam longa sit magna quaestio est, esse vero\ncertam et definitam necesse est. Nam ea quae Saturni\nstella dicitur *fai/nwnque a Graecis nominatur, quae a\nterra abest plurimum, xxx fere annis cursum suum\nconficit, in quo cursu multa mirabiliter efficiens tum\nantecedendo tum retardando, tum vespertinis temporibus delitiscendo tum matutinis rursum se aperiendo nihil inmutat sempiternis saeclorum aetatibus quin eadem\nisdem temporibus efficiat. Infra autem hanc propius\na terra Iovis stella fertur, quae *fae/qwn dicitur, eaque\neundem duodecim signorum orbem annis duodecim\nconficit easdemque quas Saturni stella efficit in cursu\nvarietates.\nHuic autem proximum inferiorem orbem\ntenet *puro/eis, quae stella Martis appellatur, eaque\nquattuor et viginti mensibus sex ut opinor diebus minus eundem lustrat orbem quem duae superiores. Infra hanc autem stella Mercuri est (ea *sti/lbwn appellatur a Graecis), quae anno fere vertenti signiferum\nlustrat orbem neque a sole longius umquam unius signi\n\nintervallo discedit tum antevertens tum subsequens.\nInfima est quinque errantium terraeque proxuma stella\nVeneris, quae *fwsfo/ros Graece Lucifer Latine dicitur\ncum antegreditur solem, cum subsequitur autem *(/esperos; ea cursum anno conficit et latitudinem lustrans signiferi orbis et longitudinem, quod idem faciunt stellae\nsuperiores, neque umquam ab sole duorum signorum\nintervallo longius discedit tum antecedens tum subsequens.\nHanc igitur in stellis constantiam, hanc tantam tam variis cursibus in omni aeternitate convenientiam temporum non possum intellegere sine mente ratione consilio. quae cum in sideribus inesse videamus,\nnon possumus ea ipsa non in deorum numero reponere.\nNec vero eae stellae quae inerrantes vocantur non\nsignificant eandem mentem atque prudentiam. quarum\nest cotidiana conveniens constansque conversio, nec\nhabent aetherios cursus neque caelo inhaerentes, ut\nplerique dicunt physicae rationis ignari; non est enim\naetheris ea natura ut vi sua stellas conplexa contorqueat, nam tenuis ac perlucens et aequabili calore suffusus aether non satis aptus ad stellas continendas videtur;\nhabent igitur suam sphaeram stellae inerrantes\nab aetheria coniunctione secretam et liberam. earum\nautem perennes cursus atque perpetui cum admirabili\nincredibilique constantia declarant in his vim et mentem\nesse divinam, ut haec ipsa qui non sentiat deorum vim\nhabere is nihil omnino sensurus esse videatur.\nNulla igitur in caelo nec fortuna nec temeritas nec\nerratio nec vanitas inest contraque omnis ordo veritas\nratio constantia, quaeque his vacant ementita et falsa\nplenaque erroris, ea circum terras infra lunam, quae\nomnium ultima est, in terrisque versantur. caelestem\nergo admirabilem ordinem incredibilemque constantiam, ex qua conservatio et salus omnium omnis oritur,\nqui vacare mente putat is ipse mentis expers habendus\nest.\nHaut ergo ut opinor erravero, si a principe investigandae veritatis huius disputationis principium duxero.\nZeno igitur naturam ita definit ut eam dicat ignem esse\nartificiosum ad gignendum progredientem via. censet\nenim artis maxume proprium esse creare et gignere,\nquodque in operibus nostrarum artium manus efficiat\nid multo artificiosius naturam efficere, id est ut dixi\nignem artificiosum magistrum artium reliquarum. Atque hac quidem ratione omnis natura artificiosa est,\nquod habet quasi viam quandam et sectam quam sequatur.\nipsius vero mundi, qui omnia conplexu suo\ncoercet et continet, natura non artificiosa solum sed\nplane artifex ab eodem Zenone dicitur, consultrix et\nprovida utilitatum oportunitatumque omnium. atque\nut ceterae naturae suis seminibus quaeque gignuntur\naugescunt continentur, sic natura mundi omnis motus\nhabet voluntarios, conatusque et adpetitiones, quas\no(rma\\s Graeci vocant, et is consentaneas actiones sic adhibet ut nosmet ipsi qui animis movemur et sensibus.\nTalis igitur mens mundi cum sit ob eamque causam vel\nprudentia vel providentia appellari recte possit (Graece\nenim pro/noia dicitur), haec potissimum providet et in\nis maxime est occupata, primum ut mundus quam aptissimus sit ad permanendum, deinde ut nulla re egeat,\nmaxume autem ut in eo eximia pulchritudo sit atque\nomnis ornatus.\nDictum est de universo mundo, dictum etiam est de\nsideribus, ut iam prope modum appareat multitudo nec\ncessantium deorum nec ea quae agant molientium cum\nlabore operoso ac molesto. non enim venis et nervis\net ossibus continentur nec his escis aut potionibus vescuntur, ut aut nimis acres aut nimis concretos umores\ncolligant, nec is corporibus sunt ut casus aut ictus extimescant aut morbos metuant ex defetigatione membrorum, quae verens Epicurus monogrammos deos et\nnihil agentes commentus est.\nilli autem pulcherruma\nforma praediti purissimaque in regione caeli collocati\nita feruntur moderanturque cursus, ut ad omnia conservanda et tuenda consensisse videantur.\nMultae autem aliae naturae deorum ex magnis beneficiis eorum non sine causa et a Graeciae sapientissimis et a maioribus nostris constitutae nominataeque\nsunt. quicquid enim magnam utilitatem generi adferret\nhumano, id non sine divina bonitate erga homines fieri\narbitrabantur. itaque tum illud quod erat a deo natum\nnomine ipsius dei nuncupabant, ut cum fruges Cererem\nappellamus vinum autem Liberum, ex quo illud Te-\nrenti \"sine Cerere et Libero friget Venus\", tum autem\nres ipsa, in qua vis inest maior aliqua, sic appellatur ut\nea ipsa vis nominetur deus, ut Fides ut Mens, quas in\nCapitolio dedicatas videmus proxume a M. Aemilio\nScauro, ante autem ab A. Atilio Calatino erat Fides\nconsecrata. vides Virtutis templum vides Honoris a\nM. Marcello renovatum, quod multis ante annis erat\nbello Ligustico a Q. Maxumo dedicatum. quid Opis\nquid Salutis quid Concordiae Libertatis Victoriae; quarum omnium rerum quia vis erat tanta ut sine deo regi\nnon posset, ipsa res deorum nomen optinuit. quo ex\ngenere Cupidinis et Voluptatis et Lubentinae Veneris\nvocabula consecrata sunt, vitiosarum rerum neque naturaliumâ€”quamquam Velleius aliter existimat, sed\ntamen ea ipsa vitia naturam vehementius saepe pulsant.\nUtilitatum igitur magnitudine constituti sunt ei\ndi qui utilitates quasque gignebant, atque is quidem\nnominibus quae paulo ante dicta sunt quae vis sit in\nquoque declaratur deo.\nSuscepit autem vita hominum consuetudoque communis ut beneficiis excellentis viros in caelum fama ac\nvoluntate tollerent. hinc Hercules hinc Castor et Pollux\nhinc Aesculapius hinc Liber etiam (hunc dico Liberum\nSemela natum, non eum quem nostri maiores auguste\nsancteque Liberum cum Cerere et Libera consecraverunt, quod quale sit ex mysteriis intellegi potest; sed\nquod ex nobis natos liberos appellamus, idcirco Cerere\nnati nominati sunt Liber et Libera, quod in Libera servant, in Libero non item)â€”hinc etiam Romulum, quem\nquidam eundem esse Quirinum putant. quorum cum\nremanerent animi atque aeternitate fruerentur, rite di\nsunt habiti, cum et optimi essent et aeterni.\nAlia quoque ex ratione et quidem physica magna\nfluxit multitudo deorum, qui induti specie humana fabulas poetis suppeditaverunt, hominum autem vitam\nsuperstitione omni referserunt. atque hic locus a Zenone tractatus post a Cleanthe et Chrysippo pluribus\nverbis explicatus est. Nam vetus haec opinio Graeciam\nopplevit, esse exsectum Caelum a filio Saturno, vinctum\nautem Saturnum ipsum a filio Iove:\nphysica ratio non\ninelegans inclusa est in impias fabulas. caelestem enim\naltissimam aetheriamque naturam id est igneam, quae\nper sese omnia gigneret, vacare voluerunt ea parte corporis\n\nquae coniunctione alterius egeret ad procreandum. Saturnum autem eum esse voluerunt qui cursum\net conversionem spatiorum ac temporum contineret.\nqui deus Graece id ipsum nomen habet: *kro/nos enim\ndicitur, qui est idem xro/nos id est spatium temporis.\nSaturnus autem est appellatus quod saturaretur annis;\nex se enim natos comesse fingitur solitus, quia consumit aetas temporum spatia annisque praeteritis insaturabiliter expletur. vinctus autem a Iove, ne inmoderatos cursus haberet, atque ut eum siderum vinclis alligaret. sed ipse Iuppiter, id est iuvans pater, quem conversis casibus appellamus a iuvando Iovem, a poetis\n\"pater divomque hominumque\" dicitur, a maioribus autem nostris optumus maxumus, et quidem ante optimus\nid est beneficentissimus quam maximus, quia maius\nest certeque gratius prodesse omnibus quam opes mag-\nnas habereâ€”hunc igitur Ennius, ut supra dixi, nuncupat ita dicens \"aspice hoc sublime candens, quem invocant omnes Iovem\" planius quam alio loco idem \"cui\nquod in me est exsecrabor hoc quod lucet quicquid est\";\nhunc etiam augures nostri cum dicunt \"Iove fulgente\ntonante\": dicunt enim \"caelo fulgente et tonante\". Euripides autem ut multa praeclare sic hoc breviter:\nvides sublime fusum immoderatum aethera, qui terram tenero circumiectu amplectitur: hunc summum habeto divum, hunc perhibeto Iovem.\nAer autem, ut Stoici disputant, interiectus inter mare\net caelum Iunonis nomine consecratur, quae est soror\net coniux Iovis, quod ei et similitudo est aetheris et\ncum eo summa coniunctio. effeminarunt autem eum\nIunonique tribuerunt, quod nihil est eo mollius. sed\nIunonem a iuvando credo nominatam. Aqua restabat\net terra, ut essent ex fabulis tria regna divisa. datum\nest igitur Neptuno alterum, Iovis ut volumus fratri, maritimum omne regnum, nomenque productum ut Portunus a porta sic Neptunus a nando, paulum primis litteris immutatis. Terrena autem vis omnis atque natura\nDiti patri dedicata est, qui dives ut apud Graecos *plou/-\ntwn, quia et recidunt omnia in terras et oriuntur e\nterris. †Cui Proserpinam (quod Graecorum nomen est,\nea enim est quae *persefo/nh Graece nominatur)—quam\nfrugum semen esse volunt absconditamque quaeri a\nmatre fingunt.\nMater autem est a gerendis frugibus\nCeres tamquam geres, casuque prima littera itidem immutata ut a Graecis; nam ab illis quoque *dhmh/thr\nquasi gh= mh/thr nominata est. Iam qui magna verteret\nMavors, Minerva autem quae vel minueret vel minaretur. Cumque in omnibus rebus vim haberent maxumam prima et extrema, principem in sacrificando\nIanum esse voluerunt, quod ab eundo nomen est ductum, ex quo transitiones perviae iani foresque in liminibus profanarum aedium ianuae nominantur. Nam\nVestae nomen a Graecis (ea est enim quae ab illis\n*(esti/a dicitur); vis autem eius ad aras et focos pertinet, itaque in ea dea, quod est rerum custos intumarum,\n\nomnis et precatio et sacrificatio extrema est.\nNec\nlonge absunt ab hac vi di Penates, sive a penu ducto\nnomine (est enim omne quo vescuntur homines penus)\nsive ab eo quod penitus insident; ex quo etiam penetrales a poetis vocantur. Iam Apollinis nomen est\nGraecum. quem solem esse volunt, Dianam autem et\nlunam eandem esse putant, cum sol dictus sit vel quia\nsolus ex omnibus sideribus est tantus vel quia cum est\nexortus obscuratis omnibus solus apparet, luna a lucendo nominata sit; eadem est enim Lucina, itaque\nut apud Graecos Dianam eamque Luciferam sic apud\nnostros Iunonem Lucinam in pariendo invocant. quae\neadem Diana Omnivaga dicitur non a venando sed\nquod in septem numeratur tamquam vagantibus;\nDiana\ndicta quia noctu quasi diem efficeret. adhibetur autem\nad partus, quod i maturescunt aut septem non numquam aut ut plerumque novem lunae cursibus, qui\nquia mensa spatia conficiunt menses nominantur; concinneque ut multa Timaeus, qui cum in historia dixisset qua nocte natus Alexander esset eadem Dianae\nEphesiae templum deflagravisse, adiunxit minime id\nesse mirandum, quod Diana quom in partu Olympiadis adesse voluisset afuisset domo. Quae autem dea\nad res omnes veniret Venerem nostri nominaverunt,\natque ex ea potius venustas quam Venus ex venustate.\nVidetisne igitur ut a physicis rebus bene atque utiliter inventis tracta ratio sit ad commenticios et fictos\ndeos. Quae res genuit falsas opiniones erroresque turbulentos et superstitiones paene aniles. et formae enim\nnobis deorum et aetates et vestitus ornatusque noti\nsunt, genera praeterea coniugia cognationes, omniaque\ntraducta ad similitudinem inbecillitatis humanae. nam\net perturbatis animis inducuntur: accepimus enim\ndeorum cupiditates aegritudines iracundias; nec vero,\nut fabulae ferunt, bellis proeliisque caruerunt, nec solum ut apud Homerum cum duo exercitus contrarios\nalii dei ex alia parte defenderent, sed etiam ut cum\nTitanis ut cum Gigantibus sua propria bella gesserunt.\nhaec et dicuntur et creduntur stultissime et plena sunt\nfuttilitatis summaeque levitatis.\nSed tamen is fabulis\nspretis ac repudiatis deus pertinens per naturam cuiusque rei, per terras Ceres per maria Neptunus alii per\nalia, poterunt intellegi qui qualesque sint quoque eos\nnomine consuetudo nuncupaverit. Quos deos et venerari et colere debemus. cultus autem deorum est optumus idemque castissimus atque sanctissimus plenissimusque pietatis, ut eos semper pura integra incorrupta\net mente et voce veneremur. non enim philosophi solum\n\nverum etiam maiores nostri superstitionem a religione separaverunt.\nnam qui totos dies precabantur et\nimmolabant, ut sibi sui liberi superstites essent, superstitiosi sunt appellati, quod nomen patuit postea latius; qui autem omnia quae ad cultum deorum pertinerent diligenter retractarent et tamquam relegerent, i\nsunt dicti religiosi ex relegendo, tamquam elegantes\nex eligendo, tamquam\nex diligendo diligentes, ex\nintellegendo intellegentes; his enim in verbis omnibus\ninest vis legendi eadem quae in religioso. ita factum\nest in superstitioso et religioso alterum vitii nomen\nalterum laudis. Ac mihi videor satis et esse deos\net quales essent ostendisse.\nProximum est ut doceam deorum providentia mundum administrari. magnus sane locus est et a vestris\nCotta vexatus, ac nimirum vobiscum omne certamen\nest. Nam vobis Vellei minus notum est quem ad\nmodum quidque dicatur; vestra enim solum legitis\nvestra amatis, ceteros causa incognita condemnatis.\nvelut a te ipso hesterno die dictumst anum fatidicam\nPronoean a Stoicis induci id est Providentiam. quod eo\nerrore dixisti, quia existumas ab is providentiam fingi\nquasi quandam deam singularem, quae mundum omnem gubernet et regat.\nsed id praecise dicitur: ut, si\nquis dicat Atheniensium rem publicam consilio regi,\ndesit illud \"Arii pagi\", sic, cum dicimus providentia\nmundum administrari, deesse arbitrato \"deorum\", plene\nautem et perfecte sic dici existumato, providentia\ndeorum mundum administrari. Ita salem istum, quo\ncaret vestra natio, in inridendis nobis nolitote consumere, et mercule si me audiatis ne experiamini quidem; non decet non datum est non potestis. nec vero\nhoc in te unum convenit moribus domesticis ac nostrorum hominum urbanitate limatum, sed cum in reliquos vestros tum in eum maxime qui ista peperit, hominem sine arte sine litteris, insultantem in omnes,\nsine acumine ullo sine auctoritate sine lepore.\nDico igitur providentia deorum mundum et omnes\nmundi partes et initio constitutas esse et omni tempore\nadministrari. Eamque disputationem tris in partes\nnostri fere dividunt. quarum prima pars est quae ducitur ab ea ratione quae docet esse deos; quo concesso\nconfitendum est eorum consilio mundum administrari.\nsecunda est autem quae docet omnes res subiectas esse\nnaturae sentienti ab eaque omnia pulcherrume geri;\nquo constituto sequitur ab animantibus principiis eam\nesse generatam. tertius est locus qui ducitur ex admiratione rerum caelestium atque terrestrium.\nPrimum igitur aut negandum est esse deos, quod\net Democritus simulacra et Epicurus imagines inducens quodam pacto negat, aut qui deos esse concedant\nis fatendum est eos aliquid agere idque praeclarum;\n\nnihil est autem praeclarius mundi administratione;\ndeorum igitur consilio administratur. Quod si aliter\nest, aliquid profecto sit necesse est melius et maiore\nvi praeditum quam deus, quale id cumque est, sive\ninanima natura sive necessitas vi magna incitata haec\npulcherrima opera efficiens quae videmus;\nnon est igitur natura deorum praepotens neque excellens, si quidem ea subiecta est ei vel necessitati vel naturae, qua\ncaelum maria terrae regantur. nihil est autem praestantius deo; ab eo igitur mundum necesse est regi;\nnulli igitur est naturae oboediens aut subiectus deus;\nomnem ergo regit ipse naturam. Etenim si concedimus intellegentes esse deos, concedimus etiam providentes et rerum quidem maxumarum. ergo utrum\nignorant quae res maxumae sint quoque eae modo\ntractandae et tuendae, an vim non habent qua tantas\nres sustineant et gerant? at et ignoratio rerum aliena\nnaturae deorum est, et sustinendi muneris propter inbecillitatem difficultas minime cadit in maiestatem\ndeorum. ex quo efficitur id quod volumus, deorum\nprovidentia mundum administrari.\nAtqui necesse est\ncum sint di (si modo sunt, ut profecto sunt) animantis\nesse, nec solum animantes sed etiam rationis compotes inter seque quasi civili conciliatione et societate\nconiunctos, unum mundum ut communem rem publicam atque urbem aliquam regentis.\nsequitur ut eadem\nsit in is quae humano in genere ratio, eadem veritas\nutrobique sit eademque lex, quae est recti praeceptio\npravique depulsio. ex quo intellegitur prudentiam quoque et mentem a deis ad homines pervenisse (ob eamque causam maiorum institutis Mens Fides Virtus Concordia consecratae et publice dedicatae sunt; quae qui\nconvenit penes deos esse negare, cum eorum augusta\net sancta simulacra veneremur: quod si inest in hominum genere mens fides virtus concordia, unde haec\nin terram nisi ab superis defluere potuerunt?), cumque\nsint in nobis consilium ratio prudentia, necesse est\ndeos haec ipsa habere maiora, nec habere solum sed\netiam his uti in maxumis et optumis rebus.\nnihil autem\nnec maius nec melius mundo; necesse est ergo eum\ndeorum consilio et providentia administrari. Postremo\ncum satis docuerimus hos esse deos, quorum insignem\nvim et inlustrem faciem videremus, solem dico et lunam et vagas stellas et inerrantes et caelum et mundum\nipsum et earum rerum vim quae inessent in omni\nmundo cum magno usu et commoditate generis humani, efficitur omnia regi divina mente atque prudentia. Ac de prima quidem parte satis dictum est.\nSequitur ut doceam omnia subiecta esse naturae,\neaque ab ea pulcherrime geri. Sed quid sit ipsa natura explicandum est ante breviter, quo facilius id\nquod docere volumus intellegi possit. namque alii\nnaturam esse censent vim quandam sine ratione cientem motus in corporibus necessarios, alii autem vim\nparticipem rationis atque ordinis tamquam via progredientem declarantemque quid cuiusque rei causa\nefficiat quid sequatur, cuius sollertiam nulla ars nulla\nmanus nemo opifex consequi possit imitando; seminis\nenim vim esse tantam, ut id, quamquam sit perexiguum, tamen, si inciderit in concipientem conprendentemque naturam nanctumque sit materiam qua ali\naugerique possit, ita fingat et efficiat in suo quidque\ngenere, partim ut tantum modo per stirpes alantur\nsuas, partim ut moveri etiam et sentire et appetere\npossint et ex sese similia sui gignere.\nSunt autem qui\nomnia naturae nomine appellent, ut Epicurus qui ita\ndividit, omnium quae sint naturam esse corpora et\ninane quaeque is accidant. Sed nos cum dicimus natura constare administrarique mundum, non ita dicimus ut glaebam aut fragmentum lapidis aut aliquid\neius modi nulla cohaerendi natura, sed ut arborem\nut animal, in quibus nulla temeritas sed ordo apparet\net artis quaedam similitudo.\nQuod si ea quae a terra stirpibus continentur arte\nnaturae vivunt et vigent, profecto ipsa terra eadem\nvi continetur arte naturae, quippe quae gravidata\nseminibus omnia pariat et fundat ex sese, stirpes amplexa alat et augeat ipsaque alatur vicissim a superis\nexternisque naturis;\n\neiusdemque exspirationibus et aer\nalitur et aether et omnia supera. Ita si terra natura\ntenetur et viget, eadem ratio in reliquo mundo est;\nstirpes enim terrae inhaerent, animantes autem adspiratione aeris sustinentur; ipseque aer nobiscum videt\nnobiscum audit nobiscum sonat, nihil enim eorum sine\neo fieri potest; quin etiam movetur nobiscum, quacumque enim imus qua movemur videtur quasi locum\ndare et cedere.\nquaeque in medium locum mundi, qui\nest infimus, et quae a medio in superum quaeque conversione rutunda circum medium feruntur, ea continentem mundi efficiunt unamque naturam. Et cum quattuor genera sint corporum, vicissitudine eorum mundi\ncontinuata natura est. nam ex terra aqua ex aqua oritur\naer ex aere aether, deinde retrorsum vicissim ex aethere\naer inde aqua ex aqua terra infima. sic naturis is ex\nquibus omnia constant sursus deorsus ultro citro commeantibus mundi partium coniunctio continetur.\nQuae\naut sempiterna sit necessest hoc eodem ornatu quem\nvidemus, aut certe perdiuturna, permanens ad longinquum\n\net inmensum paene tempus. quorum utrumvis\nut sit, sequitur natura mundum administrari. Quae\nenim classium navigatio aut quae instructio exercitus\naut, rursus ut ea quae natura efficit conferamus, quae\nprocreatio vitis aut arboris, quae porro animantis figura conformatioque membrorum tantam naturae sollertiam significat quantam ipse mundus? aut igitur nihil\nest quod sentiente natura regatur, aut mundum regi\nconfitendum est.\nEtenim qui reliquas naturas omnes\nearumque semina contineat, qui potest ipse non natura\nadministrari; ut, si qui dentes et pubertatem natura\ndicat existere, ipsum autem hominem cui ea existant\nnon constare natura, non intellegat ea quae ecferant\naliquid ex sese perfectiores habere naturas quam ea\nquae ex his efferantur. omnium autem rerum quae\nnatura administrantur seminator et sator et parens ut\nita dicam atque educator et altor est mundus omniaque\nsicut membra et partes suas nutricatur et continet.\nquod si mundi partes natura administrantur, necesse\nest mundum ipsum natura administrari. Cuius quidem\nadministratio nihil habet in se quod reprehendi possit;\nex his enim naturis quae erant quod effici optimum\npotuit effectum est.\ndoceat ergo aliquis potuisse melius; sed nemo umquam docebit, et si quis corrigere\naliquid volet aut deterius faciet aut id quod fieri non\npotuerit desiderabit.\nQuod si omnes mundi partes ita constitutae sunt ut\nneque ad usum meliores potuerint esse neque ad\nspeciem pulchriores, videamus utrum ea fortuitane sint\nan eo statu quo cohaerere nullo modo potuerint nisi\nsensu moderante divinaque providentia. Si igitur meliora sunt ea quae natura quam illa quae arte perfecta\n\nsunt nec ars efficit quicquam sine ratione, ne\nnatura quidem rationis expers est habenda. Qui igitur\nconvenit, signum aut tabulam pictam cum aspexeris,\nscire adhibitam esse artem, cumque procul cursum navigii videris, non dubitare quin id ratione atque arte\nmoveatur, aut cum solarium vel descriptum vel ex\naqua contemplere, intellegere declarari horas arte non\ncasu, mundum autem, qui et has ipsas artes et earum\nartifices et cuncta conplectatur, consilii et rationis esse\nexpertem putare.\nquod si in Scythiam aut in Brittanniam sphaeram aliquis tulerit hanc quam nuper familiaris noster effecit Posidonius, cuius singulae conversiones idem efficiunt in sole et in luna et in quinque\nstellis errantibus quod efficitur in caelo singulis diebus\net noctibus, quis in illa barbaria dubitet quin ea\nsphaera sit perfecta ratione; hi autem dubitant de\nmundo, ex quo et oriuntur et fiunt omnia, casune ipse\nsit effectus aut necessitate aliqua an ratione ac mente\ndivina, et Archimedem arbitrantur plus valuisse in imitandis sphaerae conversionibus quam naturam in efficiendis; praesertim cum multis partibus sint illa perfecta quam haec simulata sollertius.\nutque ille apud\nAccium pastor, qui navem numquam ante vidisset, ut\nprocul divinum et novum vehiculum Argonautarum e\nmonte conspexit, primo admirans et perterritus hoc\nmodo loquitur:\ntanta moles labitur fremibunda ex alto ingenti sonitu et spiritu: prae se undas volvit, vertices vi suscitat, ruit prolapsa, pelagus respergit reflat;ita dum interruptum credas nimbum volvier,dum quod sublime ventis expulsum rapisaxum aut procellis, vel globosos turbinesexistere ictos undis concursantibus—nisi quas terrestres pontus strages concietaut forte Triton fuscina evertens specussubter radices penitus undanti in fretomolem ex profundo saxeam ad caelum eruit:\ndubitat primo quae sit ea natura quam cernit ignotam;\nidemque iuvenibus visis auditoque nautico cantu:\n\"sicut †inciti atque alacres rostris perfremunt delphini\"\n—item alia multa—\nSilvani melo consimilem ad aures cantum et auditum refert\n—\nergo ut hic primo aspectu inanimum quiddam sensuque vacuum se putat cernere, post autem signis certioribus quale sit id de quo dubitaverat incipit suspicari, sic philosophi debuerunt, si forte eos primus\naspectus mundi conturbaverat, postea cum vidissent\nmotus eius finitos et aequabiles omniaque ratis ordinibus moderata inmutabilique constantia, intellegere inesse aliquem non solum habitatorem in hac caelesti ac\ndivina domo sed etiam rectorem et moderatorem et\ntamquam architectum tanti operis tantique muneris.\nNunc autem mihi videntur ne suspicari quidem quanta sit admirabilitas caelestium rerum atque terrestrium.\nPrincipio enim terra sita in media parte mundi circumfusa undique est hac animali spirabilique natura\ncui nomen est aer—Graecum illud quidem sed perceptum iam tamen usu a nostris; tritum est enim pro\nLatino. hunc rursus amplectitur inmensus aether, qui\nconstat ex altissimis ignibus (mutuemur hoc quoque\nverbum, dicaturque tam aether Latine quam dicitur aer,\netsi interpretatur Pacuvius: \"hoc, quod memoro, nostri\ncaelum Grai perhibent aethera\"—quasi vero non\nGraius hoc dicat. \"at Latine loquitur.\" si quidem nos\nnon quasi Graece loquentem audiamus; docet idem alio\nloco:\n\"Graiugena: de isto aperit ipsa oratio\")â€”sed ad\nmaiora redeamus. ex aethere igitur innumerabiles\nflammae siderum existunt, quorum est princeps sol\nomnia clarissima luce conlustrans, multis partibus\nmaior atque amplior quam terra universa, deinde reliqua sidera magnitudinibus inmensis. atque hi tanti\nignes tamque multi non modo nihil nocent terris rebusque terrestribus, sed ita prosunt ut si mota loco sint\nconflagrare terras necesse sit a tantis ardoribus moderatione et temperatione sublata.\nHic ego non mirer esse quemquam qui sibi persuadeat corpora quaedam solida atque individua vi et gravitate ferri mundumque effici ornatissimum et pulcherrimum ex eorum corporum concursione fortuita?\n\nhoc\nqui existimat fieri potuisse, non intellego cur non idem\nputet, si innumerabiles unius et viginti formae litterarum vel aureae vel qualeslibet aliquo coiciantur, posse\nex is in terram excussis annales Enni ut deinceps legi\npossint effici; quod nescio an ne in uno quidem versu possit tantum valere fortuna.\nisti autem quem ad\nmodum adseverant ex corpusculis non colore non qualitate aliqua (quam poio/thta Graeci vocant) non sensu\npraeditis sed concurrentibus temere atque casu mundum esse perfectum, vel innumerabiles potius in omni\npuncto temporis alios nasci alios interire: quod si mundum efficere potest concursus atomorum, cur porticum\ncur templum cur domum cur urbem non potest, quae\nsunt minus operosa; et multa quidem faciliora. certe\nita temere de mundo effuttiunt, ut mihi quidem numquam hunc admirabilem caeli ornatum (qui locus est\nproxumus) suspexisse videantur.\nPraeclare ergo Aristoteles \"Si essent\" inquit \"qui sub terra semper habitavissent bonis et inlustribus domiciliis, quae essent ornata signis atque picturis instructaque rebus his omnibus quibus abundant i qui beati putantur, nec tamen\nexissent umquam supra terram, accepissent autem fama\net auditione esse quoddam numen et vim deorum,\ndeinde aliquo tempore patefactis terrae faucibus ex\nillis abditis sedibus evadere in haec loca quae nos incolimus atque exire potuissent: cum repente terram et\nmaria caelumque vidissent, nubium magnitudinem ventorumque vim cognovissent aspexissentque solem eiusque cum magnitudinem pulchritudinemque tum etiam\nefficientiam cognovissent, quod is diem efficeret toto\ncaelo luce diffusa, cum autem terras nox opacasset tum\ncaelum totum cernerent astris distinctum et ornatum\nlunaeque luminum varietatem tum crescentis tum senescentis, eorumque omnium ortus et occasus atque in\nomni aeternitate ratos inmutabilesque cursusâ€”quae\ncum viderent, profecto et esse deos et haec tanta opera\ndeorum esse arbitrarentur\". atque haec quidem ille;\nnos autem tenebras cogitemus tantas quantae quondam\neruptione Aetnaeorum ignium finitimas regiones obscuravisse dicuntur, ut per biduum nemo hominem\nhomo agnosceret, cum autem tertio die sol inluxisset\ntum ut revixisse sibi viderentur: quod si hoc idem ex\naeternis tenebris contingeret ut subito lucem aspiceremus,\n\nquaenam species caeli videretur? sed adsiduitate\ncotidiana et consuetudine oculorum adsuescunt animi,\nneque admirantur neque requirunt rationes earum rerum quas semper vident, proinde quasi novitas nos\nmagis quam magnitudo rerum debeat ad exquirendas\ncausas excitare.\nQuis enim hunc hominem dixerit, qui,\ncum tam certos caeli motus tam ratos astrorum ordines\ntamque inter se omnia conexa et apta viderit, neget in\nhis ullam inesse rationem eaque casu fieri dicat, quae\nquanto consilio gerantur nullo consilio adsequi possumus. an, cum machinatione quadam moveri aliquid videmus, ut sphaeram ut horas ut alia permulta, non dubitamus quin illa opera sint rationis, cum autem impetum caeli cum admirabili celeritate moveri vertique\nvideamus constantissime conficientem vicissitudines\nanniversarias cum summa salute et conservatione rerum omnium, dubitamus quin ea non solum ratione\nfiant sed etiam excellenti divinaque ratione?\nLicet enim iam remota subtilitate disputandi oculis quodam modo contemplari pulchritudinem rerum\nearum quas divina providentia dicimus constitutas.\nAc principio terra universa cernatur, locata in media sede mundi, solida et globosa et undique ipsa in\nsese nutibus suis conglobata, vestita floribus herbis\narboribus frugibus, quorum omnium incredibilis multitudo insatiabili varietate distinguitur. adde huc fontum gelidas perennitates, liquores perlucidos amnium,\nriparum vestitus viridissimos, speluncarum concavas\naltitudines, saxorum asperitates, inpendentium montium altitudines inmensitatesque camporum; adde\netiam reconditas auri argentique venas infinitamque\nvim marmoris.\nquae vero et quam varia genera bestiarum\n\nvel cicurum vel ferarum, qui volucrium lapsus\natque cantus, qui pecudum pastus, quae vita silvestrium. quid iam de hominum genere dicam, qui quasi\ncultores terrae constituti non patiuntur eam nec inmanitate beluarum efferari nec stirpium asperitate vastari, quorumque operibus agri insulae litoraque collucent distincta tectis et urbibus. quae si ut animis sic\noculis videre possemus, nemo cunctam intuens terram\nde divina ratione dubitaret.\nAt vero quanta maris est pulchritudo, quae species\nuniversi, quae multitudo et varietas insularum, quae\namoenitates orarum ac litorum, quot genera quamque\ndisparia partim submersarum partim fluitantium et innantium beluarum partim ad saxa nativis testis inhaerentium. ipsum autem mare sic terram appetens litoribus eludit, ut una ex duabus naturis conflata videatur.\nExin mari finitumus aer die et nocte distinguitur, isque tum fusus et extenuatus sublime fertur, tum autem\nconcretus in nubes cogitur umoremque colligens terram\nauget imbribus, tum effluens huc et illuc ventos efficit.\nidem annuas frigorum et calorum facit varietates,\nidemque et volatus alitum sustinet et spiritu ductus\nalit et sustentat animantes.\nRestat ultimus et a domiciliis nostris altissimus omnia cingens et coercens caeli complexus, qui idem\naether vocatur, extrema ora et determinatio mundi, in\nquo cum admirabilitate maxima igneae formae cursus\nordinatos definiunt.\nE quibus sol, cuius magnitudine\nmultis partibus terra superatur, circum eam ipsam volvitur, isque oriens et occidens diem noctemque conficit\net modo accedens tum autem recedens binas in singulis\nannis reversiones ab extremo contrarias facit, quarum\nin intervallo tum quasi tristitia quadam contrahit terram tum vicissim laetificat ut cum caelo hilarata videatur.\nLuna autem, quae est, ut ostendunt mathematici, maior quam dimidia pars terrae, isdem spatiis vagatur quibus sol, sed tum congrediens cum sole tum\ndegrediens et eam lucem quam a sole accepit mittit in\nterras et varias ipsa lucis mutationes habet, atque etiam\ntum subiecta atque opposita soli radios eius et lumen\nobscurat, tum ipsa incidens in umbram terrae, cum est\ne regione solis, interpositu interiectuque terrae repente\ndeficit. Isdemque spatiis eae stellae quas vagas dicimus circum terram feruntur eodemque modo oriuntur\net occidunt, quarum motus tum incitantur tum retardantur,\nsaepe etiam insistunt, quo spectaculo nihil potest admirabilius esse nihil pulchrius. Sequitur stellarum inerrantium maxima multitudo, quarum ita descripta distinctio est, ut ex notarum figurarum similitudine nomina invenerint.”\nAtque hoc loco me intuens Utar inquit “carminibus\nArateis, quae a te admodum adulescentulo conversa ita\nme delectant quia Latina sunt, ut multa ex is memoria\nteneam. Ergo, ut oculis adsidue videmus, sine ulla\nmutatione aut varietate\ncetera labuntur celeri caelestia motu cum caeloque simul noctesque diesque feruntur,\nquorum contemplatione nullius expleri potest animus\nnaturae constantiam videre cupientis.\nextremusque adeo duplici de cardine vertex dicitur esse polus.\"\n\nHunc circum Arctoe duae feruntur numquam occidentes.\nex is altera apud Graios Cynosura vocatur, altera dicitur esse Helice,\ncuius quidem clarissimas stellas totis noctibus cernimus, quas\nnostri Septem soliti vocitare Triones;\nparibusque stellis similiter distinctis eundem caeli verticem lustrat parva Cynosura.\nhac fidunt duce nocturna Phoenices in alto. sed prior illa magis stellis distincta refulgetet late prima confestim a nocte videtur.haec vero parva est, sed nautis usus in hac est;nam cursu interiore brevi convertitur orbe.\nEt quo sit earum stellarum admirabilior aspectus,\nhas inter veluti rapido cum gurgite flumen torvus Draco serpit supter supraque revolvenssese conficiensque sinus e corpore flexos.\neius cum totius est praeclara species tum in primis\naspicienda est figura capitis atque ardor oculorum:\nhuic non una modo caput ornans stella relucet, verum tempora sunt duplici fulgore notatae trucibusque oculis duo fervida lumina flagrantatque uno mentum radianti sidere lucet;opstipum caput, at tereti cervice reflexumoptutum in cauda maioris figere dicas.\net relicum quidem corpus Draconis totis noctibus cernimus,\nhoc caput hic paulum sese subitoque recondit, ortus ubi atque obitus parti admiscetur in una.\n\nId autem caput attingens\ndefessa velut maerentis imagovertitur,\nquam quidem Graeci\nEngonasin vocitant, genibus quia nixa feratur.\nhic illa eximio posita est fulgore Corona.\nAtque haec quidem a tergo, propter caput autem Anguitenens,\nquem claro perhibent Ophiuchum nomine Graii.\nhic pressu duplici palmarum continet Anguem, atque eius ipse manet religatus corpore torto;namque virum medium Serpens sub pectora cingit.ille tamen nitens graviter vestigia ponitatque oculos urget pedibus pectusque Nepai.\nSeptentriones autem sequitur\nArctophylax, vulgo qui dicitur esse Bootes, quod quasi temone adiunctam prae se quatit Arctum.\nDein quae sequuntur:\n\"huic\" enim Booti\nsubter praecordia fixa videtur stella micans radiis, Arcturus nomine claro;\ncuius pedibus subiecta fertur\nSpicum inlustre tenens splendenti corpore Virgo.\nAtque ita demetata signa sunt, ut in tantis descriptionibus divina sollertia appareat:\net Natos Geminos invisses sub caput Arcti; subiectus mediaest Cancer, pedibusque teneturmagnus Leo tremulam quatiens e corpore flammam.\n\nAuriga\nsub laeva Geminorum obductus parte feretur. adversum caput huic Helicae truculenta tuetur.at Capra laeum umerum clara obtinet.\nTum quae secuntur:\nverum haec est magno atque inlustri praedita signo, contra Haedi exiguum iaciunt mortalibus ignem.\nCuius sub pedibus\ncorniger est valido conixus corpore Taurus.\neius caput stellis conspersum est frequentibus;\nhas Graeci stellas Hyadas vocitare suerunt\na pluendo (u(/ein enim est pluere), nostri imperite Suculas, quasi a subus essent non ab imbribus nominatae.\nMinorem autem Septentrionem Cepheus passis palmis\npost terga subsequitur;\nnamque ipsum ad tergum Cynosurae vertitur Arcti.\nHunc antecedit\nobscura specie stellarum Cassiepia.\nHanc autem inlustri versatur corpore propter Andromeda aufugiens aspectu maesta parentis.\nHuic Equos ille iubam quatiens fulgore micanti summum contingit caput alvo, stellaque iungensuna tenet duplices communi lumine formasaeternum ex astris cupiens conectere nodum.\nexin contortis Aries cum cornibus haeret.\nquem propter\nPisces, quorum alter paulum praelabitur ante et magis horriferis aquilonis tangitur auris.\nAd pedes Andromedae Perseus describitur,\nquem summa a regione aquilonis flamina pulsant.\ncuius\npropter laeum genum\nVergilias tenui cum luce videbis.\ninde Fides leviter posita et convexa videtur.\ninde\nest ales Avis lato sub tegmine caeli.\nCapiti autem Equi proxima est Aquari dextra totusque\ndeinceps Aquarius. Tum\ngelidum valido de pectore frigus anhelans corpore semifero magno Capricornus in orbe;quem cum perpetuo vestivit lumine Titan,brumali flectens contorquet tempore currum.\nHic autem aspicitur\nsese ostendens emergit Scorpios alte posteriore trahens flexum vi corporis Arcum.\nquem\npropter nitens pinnis convolvitur Ales.\nat propter se Aquila ardenti cum corpore portat.\nDeinde Delphinus.\nexinde Orion obliquo corpore nitens.\nquem subsequens\nfervidus ille Canis stellarum luce\nrefulget. post Lepus subsequitur\ncurriculum numquam defesso corpore sedans at Canis ad caudam serpens prolabitur Argo.\nhanc Aries tegit et squamoso corpore Pisces Fluminis inlustri tangentem corpore ripas.\nquem longe \"serpentem\" et manantem aspicies\nproceraque Vincla videbis, quae retinent Pisces caudarum a parte locata\nInde Nepae cernes propter fulgentis acumen Aram, quam flatu permulcet spiritus austri.\nPropter quae Centaurus\ncedit Equi partis properans subiungere Chelis. hic dextram porgens, quadrupes qua vasta tenetur,\ntendit et inlustrem truculentus cedit ad Aram. Hic sese infernis e partibus erigit Hydra,\ncuius longe corpus est fusum,\nin medioque sinu fulgens Cretera relucet. extremam nitens plumato corpore Corvusrostro tundit, et hic Geminis est ille sub ipsisAnte Canem, Procyon Graio qui nomine fertur.\nHaec omnis descriptio siderum atque hic tantus caeli\nornatus ex corporibus huc et illuc casu et temere cursantibus potuisse effici cuiquam sano videri potest,\naut vero alia quae natura mentis et rationis expers\nhaec efficere potuit quae non modo ut fierent ratione\neguerunt sed intellegi qualia sint sine summa ratione\nnon possunt?\nNec vero haec solum admirabilia, sed nihil maius\nquam quod ita stabilis est mundus atque ita cohaeret,\nad permanendum ut nihil ne excogitari quidem possit aptius. omnes enim partes eius undique medium\nlocum capessentes nituntur aequaliter. maxime autem\ncorpora inter se iuncta permanent cum quasi quodam\nvinculo circumdato colligantur; quod facit ea natura\nquae per omnem mundum omnia mente et ratione conficiens funditur et ad medium rapit et convertit extrema.\nQuocirca si mundus globosus est ob eamque\ncausam omnes eius partes undique aequabiles ipsae\nper se atque inter se continentur, contingere idem\nterrae necesse est, ut omnibus eius partibus in medium\nvergentibus (id autem medium infimum in sphaera est)\nnihil interrumpat quo labefactari possit tanta contentio gravitatis et ponderum. Eademque ratione mare,\ncum supra terram sit, medium tamen terrae locum expetens conglobatur undique aequabiliter, neque redundat umquam neque effunditur.\nHuic autem continens\naer fertur ille quidem levitate sublimi, sed tamen in\nomnes partes se ipse fundit; itaque et mari continuatus et iunctus est et natura fertur ad caelum, cuius\ntenuitate et calore temperatus vitalem et salutarem\nspiritum praebet animantibus. Quem complexa summa\npars caeli, quae aetheria dicitur, et suum retinet ardorem tenuem et nulla admixtione concretum et cum\naeris extremitate coniungitur. In aethere autem astra\nvolvuntur, quae se et nisu suo conglobata continent\net forma ipsa figuraque sua momenta sustentant; sunt\nenim rutunda, quibus formis, ut ante dixisse videor,\nminime noceri potest.\nSunt autem stellae natura flammeae; quocirca terrae maris aquarumque reliquarum vaporibus aluntur is qui a sole ex agris tepefactis\net ex aquis excitantur; quibus altae renovataeque\nstellae atque omnis aether effundunt eadem et rursum\ntrahunt indidem, nihil ut fere intereat aut admodum\npaululum, quod astrorum ignis et aetheris flamma consumat. ex quo eventurum nostri putant id de quo\nPanaetium addubitare dicebant, ut ad extremum omnis\nmundus ignesceret, cum umore consumpto neque terra\nali posset nec remearet aer, cuius ortus aqua omni exhausta esse non posset: ita relinqui nihil praeter ignem,\na quo rursum animante ac deo renovatio mundi fieret\natque idem ornatus oreretur.\nNolo in stellarum ratione\nmultus vobis videri, maximeque earum quae errare\ndicuntur; quarum tantus est concentus ex dissimillimis motibus, ut, cum summa Saturni refrigeret, media\nMartis incendat, is interiecta Iovis inlustret et temperet,\ninfraque Martem duae soli oboediant, ipse sol mundum\nomnem sua luce compleat, ab eoque luna inluminata\ngraviditates et partus adferat maturitatesque gignendi.\nQuae copulatio rerum et quasi consentiens ad mundi\nincolumitatem coagmentatio naturae quem non movet,\nhunc horum nihil umquam reputavisse certo scio.\nAge ut a caelestibus rebus ad terrestres veniamus,\nquid est in his in quo non naturae ratio intellegentis appareat. Principio eorum quae gignuntur e terra\nstirpes et stabilitatem dant is quae sustinentur, et e\nterra sucum trahunt quo alantur ea quae radicibus\ncontinentur; obducunturque libro aut cortice trunci,\nquo sint a frigoribus et caloribus tutiores. iam vero\nvites sic claviculis adminicula tamquam manibus adprehendunt atque ita se erigunt ut animantes; quin\netiam a caulibus brassicae, si propter sati sint, ut a\npestiferis et nocentibus refugere dicuntur nec eos ulla\nex parte contingere.\nAnimantium vero quanta varietas est, quanta ad eam\nrem vis ut in suo quaeque genere permaneat. Quarum\naliae coriis tectae sunt aliae villis vestitae aliae spinis\nhirsutae; pluma alias alias squama videmus obductas, alias esse cornibus armatas, alias habere effugia\npinnarum. Pastum autem animantibus large et copiose\nnatura eum qui cuique aptus erat comparavit. Enumerare possum ad eum pastum capessendum conficiendumque quae sit in figuris animantium et quam sollers\nsubtilisque descriptio partium quamque admirabilis\nfabrica membrorum. omnia enim, quae quidem intus\ninclusa sunt, ita nata atque ita locata sunt, ut nihil\neorum supervacuaneum sit, nihil ad vitam retinendam\nnon necessarium.\nDedit autem eadem natura beluis\net sensum et appetitum, ut altero conatum haberent\nad naturales pastus capessendos, altero secernerent\npestifera a salutaribus. Iam vero alia animalia gradiendo alia serpendo ad pastum accedunt, alia volando\nalia nando, cibumque partim oris hiatu et dentibus\nipsis capessunt, partim unguium tenacitate arripiunt\npartim aduncitate rostrorum, alia sugunt alia carpunt\nalia vorant alia mandunt. atque etiam aliorum east\nhumilitas ut cibum terrestrem rostris facile contingant,\nquae autem altiora sunt, ut anseres ut cygni ut grues\nut camelli, adiuvantur proceritate collorum;\nmanus\netiam data elephantost, quia propter magnitudinem\ncorporis difficiles aditus habebat ad pastum. at quibus\nbestiis erat is cibus ut â€ aliis generis escis vescerentur,\naut vires natura dedit aut celeritatem. data est quibusdam etiam machinatio quaedam atque sollertia, ut in\naraneolis aliae quasi rete texunt, ut si quid inhaeserit\nconficiant, aliae autem ut * * ex inopinato observant\net si quid incidit arripiunt idque consumunt. pina vero\n(sic enim Graece dicitur) duabus grandibus patula conchis cum parva squilla quasi societatem coit comparandi cibi; itaque cum pisciculi parvi in concham\nhiantem innataverunt, tum admonita a squilla pina\nmorsu comprimit conchas: sic dissimillimis bestiolis\ncommuniter cibus quaeritur;\nin quo admirandum est,\ncongressune aliquo inter se an iam inde ab ortu natura\nipsa congregatae sint. Est etiam admiratio non nulla\nin bestiis aquatilibus is quae gignuntur in terra; veluti\ncrocodili fluviatilesque testudines quaedamque serpentes ortae extra aquam simul ac primum niti possunt\naquam persequuntur. quin etiam anitum ova gallinis\nsaepe supponimus; e quibus pulli orti primo aluntur\nab his ut a matribus, a quibus exclusi fotique sunt,\ndeinde eas relinquunt et effugiunt sequentes, cum primum\n\naquam quasi naturalem domum videre potuerunt:\ntantam ingenuit animantibus conservandi sui natura\ncustodiam. Legi etiam scriptum, esse avem quandam\nquae platalea nominaretur; eam sibi cibum quaerere\nadvolantem ad eas avis quae se in mari mergerent,\nquae cum emersissent piscemque cepissent usque eo\npremere earum capita mordicus, dum illae captum\namitterent, in quod ipsa invaderet. eademque haec avis\nscribitur conchis se solere complere, eas cum stomachi\ncalore concoxerit evomere, atque ita eligere ex his quae\nsunt esculenta.\nRanae autem marinae dicuntur obruere\nsese harena solere et moveri prope aquam, ad quas\nquasi ad escam pisces cum accesserint confici a ranis\natque consumi. Miluo est quoddam bellum quasi naturale cum corvo; ergo alter alterius ubicumque nanctus est ova frangit. Illud vero (ab Aristotele animadversum, a quo pleraque) quis potest non mirari: grues\ncum loca calidiora petentes maria transmittant trianguli efficere formam; eius autem summo angulo aer ab\nis adversus pellitur, deinde sensim ab utroque latere\ntamquam remis ita pinnis cursus avium levatur; basis\nautem trianguli, quam efficiunt grues, ea tamquam a\npuppi ventis adiuvatur; eaeque in tergo praevolantium\ncolla et capita reponunt; quod quia ipse dux facere\nnon potest, quia non habet ubi nitatur, revolat ut ipse\nquoque quiescat, in eius locum succedit ex his quae\nadquierunt, eaque vicissitudo in omni cursu conservatur.\nMulta eius modi proferre possum, sed genus\nipsum videtis. Iam vero illa etiam notiora, quanto se\nopere custodiant bestiae, ut in pastu circumspectent,\nut in cubilibus delitiscant. Atque illa mirabilia, quod\n—ea quae nuper id est paucis ante saeclis medicorum\ningeniis reperta sunt—vomitione canes, purgando autem\nalvo se ibes Aegyptiae curant. auditum est pantheras,\nquae in barbaria venenata carne caperentur, remedium\nquoddam habere, quo cum essent usae non morerentur,\ncapras autem in Creta feras, cum essent confixae venenatis sagittis, herbam quaerere quae dictamnus vocaretur, quam cum gustavissent sagittas excidere dicunt\ne corpore;\ncervaeque paulo ante partum perpurgant\nse quadam herbula quae seselis dicitur. Iam illa cernimus, ut contra vim et metum suis se armis quaeque\ndefendat: cornibus tauri, apri dentibus, cursu leones,\naliae fuga se aliae occultatione tutantur, atramenti\neffusione saepiae torpore torpedines, multae etiam insectantes odoris intolerabili foeditate depellunt.\nUt vero perpetuus mundi esset ornatus, magna adhibita cura est a providentia deorum, ut semper essent\net bestiarum genera et arborum omniumque rerum\nquae a terra stirpibus continerentur; quae quidem\nomnia eam vim seminis habent in se ut ex uno plura\ngenerentur. Idque semen inclusum est in intuma parte\nearum bacarum quae ex quaque stirpe funduntur, isdemque seminibus et homines adfatim vescuntur et\nterrae eiusdem generis stirpium renovatione conplentur.\nQuid loquar quanta ratio in bestiis ad perpetuam\nconservationem earum generis appareat? nam primum\naliae mares aliae feminae sunt, quod perpetuitatis\ncausa machinata natura est, deinde partes corporis et\nad procreandum et ad concipiendum aptissimae, et in\nmari et in femina commiscendorum corporum mirae libidines, cum autem in locis semen insedit rapit omnem fere cibum ad sese eoque saeptum fingit animal;\nquod cum ex utero elapsum excidit, in is animantibus\nquae lacte aluntur omnis fere cibus matrum lactescere\nincipit, eaque quae paulo ante nata sunt sine magistro\nduce natura mammas adpetunt earumque ubertate saturantur. atque ut intellegamus nihil horum esse fortuitum et haec omnia esse opera providae sollertisque\nnaturae, quae multiplices fetus procreant, ut sues ut\ncanes, is mammarum data est multitudo, quas easdem\npaucas habent eae bestiae quae pauca gignunt.\nQuid\ndicam quantus amor bestiarum sit in educandis custodiendisque is quae procreaverunt, usque ad eum finem\ndum possint se ipsa defendere. etsi pisces, ut aiunt,\nova cum genuerunt relinquunt, facile enim illa aqua et\nsustinentur et fetum fundunt; testudines autem et crocodilos dicunt, cum in terra partum ediderint, obruere\nova, deinde discedere: ita et nascuntur et educantur\nipsa per sese. iam gallinae avesque reliquae et quietum\nrequirunt ad pariendum locum et cubilia sibi nidosque\nconstruunt eosque quam possunt mollissume substernunt, ut quam facillume ova serventur; e quibus pullos\ncum excuderunt ita tuentur ut et pinnis foveant ne\nfrigore laedantur et si est calor a sole se opponant;\ncum autem pulli pinnulis uti possunt, tum volatus\neorum matres prosequuntur, reliqua cura liberantur.\nAccedit etiam ad non nullorum animantium et earum\nrerum quas terra gignit conservationem et salutem hominum etiam sollertia et diligentia. nam multae et\npecudes et stirpes sunt quae sine procuratione hominum salvae esse non possunt.\nMagnae etiam oportunitates ad cultum hominum atque abundantiam aliae aliis in locis reperiuntur.\nAegyptum Nilus inrigat, et cum tota aestate obrutam\noppletamque tenuit tum recedit mollitosque et oblimatos\n\nagros ad serendum relinquit. Mesopotamiam\nfertilem efficit Euphrates, in quam quotannis quasi novos agros invehit. Indus vero, qui est omnium fluminum maximus, non aqua solum agros laetificat et mitigat, sed eos etiam conserit; magnam enim vim seminum secum frumenti similium dicitur deportare.\nmultaque alia in aliis locis commemorabilia proferre possum, multos fertiles agros alios aliorum fructuum. Sed\nilla quanta benignitas naturae, quod tam multa ad vescendum tam varie tam iucunda gignit, neque ea uno\ntempore anni, ut semper et novitate delectemur et copia.\nQuam tempestivos autem dedit quam salutares non\nmodo hominum sed etiam pecudum generi, is denique\nomnibus quae oriuntur e terra, ventos etesias; quorum\nflatu nimii temperantur calores, ab isdem etiam maritimi cursus celeres et certi diriguntur. Multa praetereunda sunt et tamen multa dicuntur.\nenumerari enim\nnon possunt fluminum oportunitates, aestus maritimi\nâ€ multum accedentes et recedentes, montes vestiti atque silvestres, salinae ab ora maritima remotissimae,\nmedicamentorum salutarium plenissumae terrae, artes\ndenique innumerabiles ad victum et ad vitam necessariae. Iam diei noctisque vicissitudo conservat animantes tribuens aliud agendi tempus aliud quiescendi.\nSic undique omni ratione concluditur mente consilioque divino omnia in hoc mundo ad salutem omnium\nconservationemque admirabiliter administrari.\nSin quaeret quispiam cuiusnam causa tantarum rerum molitio facta sitâ€”arborumne et herbarum, quae\nquamquam sine sensu sunt tamen a natura sustinentur:\nat id quidem absurdum est; an bestiarum: nihilo probabilius deos mutarum et nihil intellegentium causa\ntantum laborasse. quorum igitur causa quis dixerit\neffectum esse mundum? eorum scilicet animantium\nquae ratione utuntur; hi sunt di et homines; quibus\nprofecto nihil est melius, ratio est enim quae praestet\nomnibus ita fit credibile deorum et hominum causa\nfactum esse mundum quaeque in eo mundo sint omnia.\nFaciliusque intellegetur a dis inmortalibus hominibus esse provisum, si erit tota hominis fabricatio perspecta omnisque humanae naturae figura atque perfectio.\nNam cum tribus rebus animantium vita teneatur, cibo potione spiritu, ad haec omnia percipienda os\nest aptissimum quod adiunctis naribus spiritu augetur,\ndentibus autem in ore constructis mandatur atque ab is\nextenuatur et mollitur cibus. eorum adversi acuti morsu\ndividunt escas, intimi autem conficiunt qui genuini vocantur; quae confectio etiam a lingua adiuvari videtur.\nlinguam autem ad radices eius haerens excipit stomachus, quo primum inlabuntur ea quae accepta sunt ore.\nis utraque ex parte tosillas attingens palato extremo\natque intimo terminatur atque is agitatione et motibus\nlinguae cum depulsum et quasi detrusum cibum accepit\ndepellit. ipsius autem partes eae quae sunt infra quam\nid quod devoratur dilatantur, quae autem supra contrahuntur.\nSed cum aspera arteria (sic enim a medicis\nappellatur) ostium habeat adiunctum linguae radicibus\npaulo supra quam ad linguam stomachus adnectitur,\neaque ad pulmones usque pertineat excipiatque animam\neam quae ductast spiritu eandemque a pulmonibus respiret et reddat, tegitur quodam quasi operculo, quod\nob eam causam datum est, ne si quid in eam cibi forte\nincidisset spiritus impediretur. Sed cum alvi natura\nsubiecta stomacho cibi et potionis sit receptaculum,\npulmones autem et cor extrinsecus spiritum ducant, in\nalvo multa sunt mirabiliter effecta, quae constant fere\ne nervis; est autem multiplex et tortuosa arcetque et\ncontinet sive illud aridum est sive umidum quod recepit, ut id mutari et concoqui possit, eaque tum adstringitur tum relaxatur, atque omne quod accepit cogit et confundit, ut facile et calore, quem multum habet,\net terendo cibo et praeterea spiritu omnia cocta atque\nconfecta in reliquum corpus dividantur. in pulmonibus\nautem inest raritas quaedam et adsimilis spongiis mollitudo ad hauriendum spiritum aptissima, qui tum se\ncontrahunt adspirantes tum â€ inre spiritu dilatantur, ut\nfrequenter ducatur cibus animalis, quo maxime aluntur animantes.\nEx intestinis autem â€ alvo secretus a\nreliquo cibo sucus is quo alimur permanat ad iecur per\nquasdam a medio intestino usque ad portas iecoris (sic\nenim appellantur) ductas et directas vias, quae pertinent ad iecur eique adhaerent; atque inde aliae * *\npertinentes sunt, per quas cadit cibus a iecore dilapsus.\nab eo cibo cum est secreta bilis eique umores qui e\nrenibus profunduntur, reliqua se in sanguinem vertunt\nad easdemque portas iecoris confluunt ad quas omnes\neius viae pertinent; per quas lapsus cibus in hoc ipso\nloco in eam venam quae cava appellatur confunditur\nperque eam ad cor confectus iam coctusque perlabitur;\na corde autem in totum corpus distribuitur per venas\nadmodum multas in omnes partes corporis pertinentes.\nQuem ad modum autem reliquiae cibi depellantur tum\nastringentibus se intestinis tum relaxantibus, haud sane\ndifficile dictu est, sed tamen praetereundum est, ne\nquid habeat iniucunditatis oratio. Illa potius explicetur incredibilis fabrica naturae: nam quae spiritu in\npulmones anima ducitur, ea calescit primum ipso ab\nspiritu, deinde contagione pulmonum, ex eaque pars\nredditur respirando, pars concipitur cordis parte quadam quam ventriculum cordis appellant, cui similis alter\nadiunctus est, in quem sanguis a iecore per venam\nillam cavam influit. eoque modo ex is partibus et\nsanguis per venas in omne corpus diffunditur et spiritus per arterias; utraeque autem crebrae multaeque\ntoto corpore intextae vim quandam incredibilem artificiosi operis divinique testantur.\nQuid dicam de ossibus; quae subiecta corpori mirabiles commissuras habent et ad stabilitatem aptas et ad artus finiendos adcommodatas et ad motum et ad omnem corporis actionem. Huc adde nervos, a quibus artus continentur,\neorumque inplicationem corpore toto pertinentem, qui\nsicut venae et arteriae a corde tractae et profectae in\ncorpus omne ducuntur.\nAd hanc providentiam naturae tam diligentem tamque sollertem adiungi multa possunt, e quibus intellegatur quantae res hominibus a dis quamque eximiae\ntributae sint. Qui primum eos humo excitatos celsos\net erectos constituit, ut deorum cognitionem caelum intuentes capere possent. sunt enim ex terra homines\nnon ut incolae atque habitatores sed quasi spectatores\nsuperarum rerum atque caelestium, quarum spectaculum ad nullum aliud genus animantium pertinet. Sensus\n\nautem interpretes ac nuntii rerum in capite tamquam in arce mirifice ad usus necessarios et facti et\nconlocati sunt. nam oculi tamquam speculatores altissimum locum optinent, ex quo plurima conspicientes\nfungantur suo munere;\net aures, cum sonum percipere\ndebeant qui natura in sublime fertur, recte in altis corporum partibus collocatae sunt; itemque nares et, quod\nomnis odor ad supera fertur, recte sursum sunt et,\nquod cibi et potionis iudicium magnum earum est, non\nsine causa vicinitatem oris secutae sunt. iam gustatus,\nqui sentire eorum quibus vescimur genera deberet, habitat in ea parte oris qua esculentis et posculentis iter\nnatura patefecit. tactus autem toto corpore aequabiliter\nfusus est, ut omnes ictus omnesque nimios et frigoris\net caloris adpulsus sentire possimus. atque ut in aedificiis architecti avertunt ab oculis naribusque dominorum ea quae profluentia necessario taetri essent aliquid habitura, sic natura res similis procul amandavit\na sensibus.\nQuis vero opifex praeter naturam, qua nihil potest\nesse callidius, tantam sollertiam persequi potuisset in\nsensibus?\n\nQuae primum oculos membranis tenuissimis vestivit et saepsit; quas primum perlucidas fecit\nut per eas cerni posset, firmas autem ut continerentur.\nsed lubricos oculos fecit et mobiles, ut et declinarent\nsi quid noceret et aspectum quo vellent facile converterent; aciesque ipsa qua cernimus, quae pupula vocatur, ita parva est ut ea quae nocere possint facile vitet;\npalpebraeque, quae sunt tegmenta oculorum, mollissimae tactu ne laederent aciem, aptissime factae et ad\nclaudendas pupulas ne quid incideret et ad aperiendas,\nidque providit ut identidem fieri posset cum maxima\nceleritate.\nmunitaeque sunt palpebrae tamquam vallo\npilorum, quibus et apertis oculis si quid incideret repelleretur et somno coniventibus, cum oculis ad cernendum non egeremus, ut qui tamquam involuti quiescerent. latent praeterea utiliter et excelsis undique\npartibus saepiuntur. primum enim superiora superciliis obducta sudorem a capite et fronte defluentem\nrepellunt; genae deinde ab inferiore parte tutantur subiectae leviterque eminentes; nasusque ita locatus est\nut quasi murus oculis interiectus esse videatur.\nAuditus autem semper patet, eius enim sensu etiam dormientes egemus, a quo cum sonus est acceptus etiam e\nsomno excitamur. flexuosum iter habet, ne quid intrare\npossit si simplex et directum pateret; provisum etiam\nut si qua minima bestiola conaretur inrumpere in sordibus aurium tamquam in visco inhaeresceret. extra\nautem eminent quae appellantur aures, et tegendi causa\nfactae tutandique sensus, et ne adiectae voces laberentur atque errarent prius quam sensus ab his pulsus\nesset. sed duros et quasi corneolos habent introitus\nmultisque cum flexibus, quod his naturis relatus amplificatur sonus; quocirca et in fidibus testudine resonatur aut cornu, et ex tortuosis locis et inclusis referuntur ampliores.\nSimiliter nares, quae semper propter\nnecessarias utilitates patent, contractiores habent introitus, ne quid in eas quod noceat possit pervadere;\numoremque semper habent ad pulverem multaque alia\ndepellenda non inutilem. Gustatus praeclare saeptus\nest; ore enim continetur et ad usum apte et ad incolumitatis custodiam.\nOmnesque sensus hominum multo antecellunt sensibus bestiarum. Primum enim oculi in his artibus,\nquarum iudicium est oculorum, in pictis fictis caelatisque formis, in corporum etiam motione atque gestu\nmulta cernunt subtilius, colorum etiam et figurarum\nâ€ tum venustatem atque ordinem et ut ita dicam decentiam oculi iudicant, atque etiam alia maiora: nam\net virtutes et vitia cognoscunt, iratum propitium, laetantem dolentem, fortem ignavum, audacem timidumque cognoscunt.\nAuriumque item est admirabile quoddam artificiosumque iudicium, quo iudicatur et in vocis\net in tibiarum nervorumque cantibus varietas sonorum\nintervalla distinctio, et vocis genera permulta, canorum\nfuscum, leve asperum, grave acutum, flexibile durum,\nquae hominum solum auribus iudicantur. Nariumque\nitem et gustandi et â€ parte tangendi magna iudicia\nsunt. ad quos sensus capiendos et perfruendos plures\netiam quam vellem artes repertae sunt; perspicuum\nest enim quo conpositiones unguentorum, quo ciborum\nconditiones, quo corporum lenocinia processerint.\nIam vero animum ipsum mentemque hominis rationem consilium prudentiam qui non divina cura perfecta esse perspicit, is his ipsis rebus mihi videtur\ncarere. De quo dum disputarem tuam mihi dari vellem Cotta eloquentiam. quo enim tu illa modo diceres,\nquanta primum intellegentia deinde consequentium rerum cum primis coniunctio et conprehensio esset in\nnobis; ex quo videlicet iudicamus quid ex quibusque\nrebus efficiatur, idque ratione concludimus, singulasque res definimus circumscripteque conplectimur; ex\nquo scientia intellegitur quam vim habeat qualisque\nsit, qua ne in deo quidem est res ulla praestantior.\nquanta vero illa sunt, quae vos Academici infirmatis\net tollitis, quod et sensibus et animo ea quae extra sunt\npercipimus atque conprendimus;\nex quibus conlatis inter se et conparatis artes quoque efficimus partim ad\nusum vitae partim ad oblectationem necessarias. Iam\nvero domina rerum, ut vos soletis dicere, eloquendi vis\nquam est praeclara quamque divina. quae primum efficit ut et ea quae ignoramus discere et ea quae scimus\nalios docere possimus; deinde hac cohortamur hac persuademus, hac consolamur afflictos hac deducimus\nperterritos a timore, hac gestientes conprimimus hac\ncupiditates iracundiasque restinguimus, haec nos iuris\nlegum urbium societate devinxit, haec a vita inmani et\nfera segregavit.\nAd usum autem orationis incredibile\nest, nisi diligenter attenderis, quanta opera machinata\nnatura sit. primum enim a pulmonibus arteria usque\nad os intimum pertinet, per quam vox principium a\nmente ducens percipitur et funditur. deinde in ore sita\nlingua est finita dentibus; ea vocem inmoderate profusam fingit et terminat atque sonos vocis distinctos\net pressos efficit, cum et dentes et alias partes pellit\noris; itaque plectri similem linguam nostri solent dicere, chordarum dentes, nares cornibus is quae ad nervos resonant in cantibus.\nQuam vero aptas quamque multarum artium ministras manus natura homini dedit. Digitorum enim contractio facilis facilisque porrectio propter molles commissuras\n\net artus nullo in motu laborat. itaque ad pingendum fingendum, ad scalpendum, ad nervorum eliciendos sonos ad tibiarum apta manus est admotione\ndigitorum. Atque haec oblectationis, illa necessitatis,\ncultus dico agrorum extructionesque tectorum, tegumenta corporum vel texta vel suta omnemque fabricam aeris et ferri; ex quo intellegitur ad inventa animo\npercepta sensibus adhibitis opificum manibus omnia\nnos consecutos, ut tecti ut vestiti ut salvi esse possemus, urbes muros domicilia delubra haberemus.\nIam\nvero operibus hominum id est manibus cibi etiam varietas invenitur et copia. nam et agri multa efferunt\nmanu quaesita, quae vel statim consumantur vel mandentur condita vetustati, et praeterea vescimur bestiis\net terrenis et aquatilibus et volantibus partim capiendo\npartim alendo. Efficimus etiam domitu nostro quadripedum vectiones, quorum celeritas atque vis nobis\nipsis adfert vim et celeritatem. nos onera quibusdam\nbestiis nos iuga inponimus; nos elephantorum acutissumis sensibus nos sagacitate canum ad utilitatem nostram abutimur; nos e terrae cavernis ferrum elicimus\nrem ad colendos agros necessariam, nos aeris argenti\nauri venas penitus abditas invenimus et ad usum aptas\net ad ornatum decoras. Arborum autem confectione\nomnique materia et culta et silvestri partim ad calficiendum corpus igni adhibito et ad mitigandum cibum\nutimur, partim ad aedificandum, ut tectis saepti frigora\ncaloresque pellamus;\nmagnos vero usus adfert ad navigia facienda, quorum cursibus suppeditantur omnes\nundique ad vitam copiae; quasque res violentissimas\nnatura genuit earum moderationem nos soli habemus,\nmaris atque ventorum, propter nauticarum rerum scientiam,\n\nplurimisque maritimis rebus fruimur atque utimur. Terrenorum item commodorum omnis est in homine dominatus: nos campis nos montibus fruimur,\nnostri sunt amnes nostri lacus, nos fruges serimus nos\narbores; nos aquarum inductionibus terris fecunditatem damus, nos flumina arcemus derigimus avertimus;\nnostris denique manibus in rerum natura quasi alteram\nnaturam efficere conamur.\nQuid vero hominum ratio non in caelum usque penetravit?\n\nsoli enim ex animantibus nos astrorum ortus\nobitus cursusque cognovimus, ab hominum genere finitus est dies mensis annus, defectiones solis et lunae\ncognitae praedictaeque in omne posterum tempus,\nquae quantae quando futurae sint. Quae contuens animus accedit ad cognitionem deorum, e qua oritur pietas, cui coniuncta iustitia est reliquaeque virtutes, e\nquibus vita beata existit par et similis deorum, nulla\nalia re nisi immortalitate, quae nihil ad bene vivendum\npertinet, cedens caelestibus.\nQuibus rebus expositis satis docuisse videor hominis\nnatura quanto omnis anteiret animantes. ex quo debet\nintellegi nec figuram situmque membrorum nec ingenii mentisque vim talem effici potuisse fortuna.\nRestat ut doceam atque aliquando perorem, omnia\nquae sint in hoc mundo, quibus utantur homines, hominum causa facta esse et parata.\nPrincipio ipse mundus deorum hominumque causa\nfactus est, quaeque in eo sunt ea parata ad fructum\nhominum et inventa sunt. Est enim mundus quasi\ncommunis deorum atque hominum domus aut urbs\nutrorumque; soli enim ratione utentes iure ac lege\nvivunt. ut igitur Athenas et Lacedaemonem Atheniensium Lacedaemoniorumque causa putandum est\nconditas esse, omniaque quae sint in his urbibus\neorum populorum recte esse dicuntur, sic quaecumque sunt in omni mundo deorum atque hominum\nputanda sunt.\nIam vero circumitus solis et lunae reliquorumque siderum, quamquam etiam ad mundi cohaerentiam pertinent, tamen et spectaculum hominibus\npraebent; nulla est enim insatiabilior species, nulla\npulchrior et ad rationem sollertiamque praestantior;\neorum enim cursus dimetati maturitates temporum et\nvarietates mutationesque cognovimus. quae si hominibus solis nota sunt, hominum facta esse causa iudicandum est.\nTerra vero feta frugibus et vario leguminum genere, quae cum maxuma largitate fundit, ea\nferarumne an hominum causa gignere videtur? quid\nde vitibus olivetisque dicam, quarum uberrumi laetissumique fructus nihil omnino ad bestias pertinent;\nneque enim serendi neque colendi nec tempestive\ndemetendi percipiendique fructus neque condendi ac\nreponendi ulla pecudum scientia est, earumque omnium rerum hominum est et usus et cura.\nut fides\nigitur et tibias eorum causa factas dicendum est qui\nillis uti possent, sic ea quae dixi is solis confitendum\nest esse parata qui utuntur, nec, si quae bestiae furantur aliquid ex is aut rapiunt, illarum quoque causa\nea nata esse dicemus. neque enim homines murum\naut formicarum causa frumentum condunt sed coniugum et liberorum et familiarum suarum; itaque\nbestiae furtim ut dixi fruuntur, domini palam et libere;\nhominum igitur causa eas rerum copias comparatas\nfatendum est. nisi forte tanta ubertas varietasque pomorum eorumque iucundus non gustatus solum sed\nodoratus etiam et aspectus dubitationem adfert quin\nhominibus solis ea natura donaverit. Tantumque abest ut haec bestiarum etiam causa parata sint, ut\nipsas bestias hominum gratia generatas esse videamus. quid enim oves aliud adferunt nisi ut earum\nvillis confectis atque contextis homines vestiantur;\nquae quidem neque ali neque sustentari neque ullum\nfructum edere ex se sine cultu hominum et curatione\npotuissent. canum vero tam fida custodia tamque\namans dominorum adulatio tantumque odium in externos et tam incredibilis ad investigandum sagacitas\nnarium tanta alacritas in venando quid significat aliud\nnisi se ad hominum commoditates esse generatos.\nquid\nde bubus loquar; quorum ipsa terga declarant non\nesse se ad onus accipiendum figurata, cervices autem\nnatae ad iugum, tum vires umerorum et latitudines ad\naratra â€ extrahenda. quibus cum terrae subigerentur fissione glebarum ab illo aureo genere, ut poetae loquuntur, vis nulla umquam adferebatur:\nferrea tum vero proles exorta repentest ausaque funestum primast fabricarier ensemet gustare manu iunctum domitumque iuvencum:\ntanta putabatur utilitas percipi e bubus, ut eorum visceribus vesci scelus haberetur. longum est mulorum\npersequi utilitates et asinorum, quae certe ad hominum\nusum paratae sunt.\nsus vero quid habet praeter escam;\ncui quidem ne putesceret animam ipsam pro sale datam dicit esse Chrysippus; qua pecude, quod erat ad\nvescendum hominibus apta, nihil genuit natura fecundius. quid multitudinem suavitatemque piscium dicam,\nquid avium; ex quibus tanta percipitur voluptas, ut\ninterdum Pronoea nostra Epicurea fuisse videatur,\natque eae ne caperentur quidem nisi hominum ratione\natque sollertia; quamquam avis quasdam, et alites et\noscines, ut nostri augures appellant, rerum augurandarum causa esse natas putamus.\niam vero immanes\net feras beluas nanciscimur venando, ut et vescamur\nis et exerceamur in venando ad similitudinem bellicae\ndisciplinae et utamur domitis et condocefactis, ut elephantis, multaque ex earum corporibus remedia morbis\net vulneribus eligamus, sicut ex quibusdam stirpibus\net herbis, quarum utilitates longinqui temporis usu et\npericlitatione percepimus. Totam licet animis tamquam oculis lustrare terram mariaque omnia: cernes\niam spatia frugifera atque inmensa camporum vestitusque densissimos montium, pecudum pastus, tum incredibili cursus maritimos celeritate.\nNec vero supra\nterram sed etiam in intumis eius tenebris plurimarum\nrerum latet utilitas, quae ad usum hominum orta ab\nhominibus solis invenitur.\nIllud vero, quod uterque vestrum arripiet fortasse\nad reprendendum, Cotta quia Carneades lubenter in\nStoicos invehebatur, Velleius quia nihil tam inridet\nEpicurus quam praedictionem rerum futurarum, mihi\nvidetur vel maxume confirmare deorum prudentia consuli rebus humanis. est enim profecto divinatio, quae\nmultis locis rebus temporibus apparet cum in privatis\ntum maxume publicis:\nmulta cernunt haruspices multa\naugures provident, multa oraclis declarantur multa vaticinationibus\n\nmulta somniis multa portentis; quibus\ncognitis multae saepe res ex hominum sententia\natque utilitate partae, multa etiam pericula depulsa\nsunt. haec igitur sive vis sive ars sive natura ad scientiam rerum futurarum homini profecto est nec ali cuiquam a dis inmortalibus data.\nQuae si singula vos forte non movent, universa certe\ntamen inter se conexa atque coniuncta movere debebant.\nNec vero universo generi hominum solum sed etiam\nsingulis a dis inmortalibus consuli et provideri solet.\nLicet enim contrahere universitatem generis humani\neamque gradatim ad pauciores postremo deducere ad\nsingulos. nam si omnibus hominibus, qui ubique sunt\nquacumque in ora ac parte terrarum ab huiusce terrae\nquam nos incolimus continuatione distantium, deos\nconsulere censemus ob has causas quas ante diximus,\nhis quoque hominibus consulunt qui has nobiscum\nterras ab oriente ad occidentem colunt.\nsin autem consulunt qui quasi magnam quandam insulam incolunt\nquam nos orbem terrae vocamus, etiam illis consulunt\nqui partes eius insulae tenent, Europam Asiam Africam. ergo et earum partes diligunt, ut Romam Athenas\nSpartam Rhodum, et earum urbium separatim ab universis singulos diligunt, ut Pyrrhi bello Curium Fabricium Coruncanium, primo Punico Calatinum Duellium\nMetellum Lutatium, secundo Maxumum Marcellum\nAfricanum, post hos Paulum Gracchum Catonem, patrumve memoria Scipionem Laelium; multosque praeterea et nostra civitas et Graecia tulit singulares viros,\nquorum neminem nisi iuvante deo talem fuisse credendum est.\nquae ratio poetas maxumeque Homerum inpulit ut principibus heroum Ulixi Diomedi Agamemnoni\n\nAchilli certos deos discriminum et periculorum\ncomites adiungeret. praeterea ipsorum deorum saepe\npraesentiae, quales supra commemoravi, declarant ab\nis et in civitatibus et singulis hominibus consuli quod\nquidem intellegitur etiam significationibus rerum futurarum, quae tum dormientibus tum vigilantibus portenduntur; multa praeterea ostentis, multa in extis admonemur multisque rebus aliis, quas diuturnus usus\nita notavit ut artem divinationis efficeret.\nnemo igitur\nvir magnus sine aliquo adflatu divino umquam fuit.\nNec vero ita refellendum est ut, si segetibus aut vinetis\ncuiuspiam tempestas nocuerit, aut si quid e vitae commodis casus abstulerit, eum cui quid horum acciderit\naut invisum deo aut neglectum a deo iudicemus.\nmagna di curant, parva neglegunt. magnis autem viris\nprosperae semper omnes res, si quidem satis a nostris\net a principe philosophiae Socrate dictum est de ubertatibus virtutis et copiis.\nHaec mihi fere in mentem veniebant quae dicenda\nputarem de natura deorum. tu autem Cotta si me\naudias eandem causam agas teque et principem civem\net pontificem esse cogites et, quoniam in utramque\npartem vobis licet disputare, hanc potius sumas eamque facultatem disserendi, quam tibi a rhetoricis exercitationibus acceptam amplificavit Academia, potius\nhuc conferas. mala enim et impia consuetudo est contra deos disputandi, sive ex animo id fit sive simulate.â€�\nQuae cum Balbus dixisset, tum adridens Cotta\nSero inquit mihi Balbe praecipis quid defendam. ego\nenim te disputante quid contra dicerem mecum ipse\nmeditabar, neque tam refellendi tui causa quam ea\nquae minus intellegebam requirendi. cum autem suo\ncuique iudicio sit utendum, difficile factu est me id\nsentire quod tu velis.\nHic Velleius Nescis inquit quanta cum expectatione Cotta sim te auditurus. iucundus enim Balbo\nnostro sermo tuus contra Epicurum fuit; praebebo\nigitur ego me tibi vicissim attentum contra Stoicos\nauditorem. spero enim te ut soles bene paratum venire.\nTum Cotta Sic mehercule inquit Vellei;\n\nneque enim\nmihi par ratio cum Lucilio est ac tecum fuit.\n\nQui tandem inquit ille.\nâ€œQuia mihi videtur Epicurus vester de dis immortalibus non magnopere pugnare: tantum modo negare\ndeos esse non audet, ne quid invidiae subeat aut criminis; cum vero deos nihil agere nihil curare confirmat\nmembrisque humanis esse praeditos sed eorum membrorum usum nullum habere, ludere videtur satisque\nputare si dixerit esse quandam beatam naturam et\naeternam.\nA Balbo autem animadvertisti credo quam\nmulta dicta sint quamque etiam si minus vera tamen\napta inter se et cohaerentia. itaque cogito ut dixi non\ntam refellere eius orationem quam ea quae minus intellexi requirere. quare Balbe tibi permitto, responderene mihi malis de singulis rebus quaerenti ex te\nea quae parum accepi an universam audire orationem\nmeam.â€�\nTum Balbus: Ego vero, si quid explanari tibi voles, respondere malo, sin me interrogare non tam intellegendi causa quam refellendi, utrum voles faciam,\nvel ad singula quae requires statim respondebo vel\ncum peroraris ad omnia.\nTum Cotta Optime inquit;\n\n'quam ob rem sic agamus\nut nos ipsa ducit oratio. Sed ante quam de re, pauca\nde me. non enim mediocriter moveor auctoritate tua\nBalbe orationeque ea quae me in perorando cohortabatur ut meminissem me et Cottam esse et pontificem; quod eo credo valebat, ut opiniones, quas a\nmaioribus accepimus de dis immortalibus, sacra caerimonias religionesque defenderem. ego vero eas defendam semper semperque defendi, nec me ex ea\nopinione, quam a maioribus accepi de cultu deorum\ninmortalium, ullius umquam oratio aut docti aut indocti movebit. sed cum de religione agitur, Ti. Coruncanium P. Scipionem P. Scaevolam pontifices maximos, non Zenonem aut Cleanthen aut Chrysippum sequor, habeoque C. Laelium augurem eundemque sapientem quem potius audiam dicentem de religione\nin illa oratione nobili quam quemquam principem Stoicorum. cumque omnis populi Romani religio in sacra\net in auspicia divisa sit, tertium adiunctum sit si quid\npraedictionis causa ex portentis et monstris Sibyllae\ninterpretes haruspicesve monuerunt, harum ego religionum nullam umquam contemnendam putavi mihique ita persuasi, Romulum auspiciis Numam sacris\nconstitutis fundamenta iecisse nostrae civitatis, quae\nnumquam profecto sine summa placatione deorum inmortalium tanta esse potuisset.\nHabes Balbe quid\nCotta quid pontifex sentiat; fac nunc ego intellegam\ntu quid sentias; a te enim philosopho rationem accipere\ndebeo religionis, maioribus autem nostris etiam nulla\nratione reddita credere.'\nTum Balbus Quam igitur a me rationem inquit\nCotta desideras?\n\nEt ille Quadripertita inquit fuit divisio tua, primum\nut velles docere deos esse, deinde quales essent, tum\nab is mundum regi, postremo consulere eos rebus humanis. haec, si recte memini, partitio fuit.\n\nRectissume inquit Balbus; sed expecto quid requiras.\nTum Cotta Primum quidque videamus inquit et\nsi id est primum, quod inter omnis nisi admodum\nimpios convenit, mihi quidem ex animo exuri non potest, esse deos, id tamen ipsum, quod mihi persuasum\nest auctoritate maiorum, cur ita sit nihil tu me doces.\n\nQuid est inquit Balbus, si tibi persuasum est, cur\na me velis discere?\n\nTum Cotta Quia sic adgredior inquit ad hanc disputationem, quasi nihil umquam audierim de dis immortalibus nihil cogitaverim; rudem me et integrum\ndiscipulum accipe et ea quae requiro doce.\nDic igitur inquit quid requiras.\nEgone, primum illud, cur, quom perspicuum in\nistam partem ne egere quidem oratione dixisses, quod\nesset perspicuum et inter omnis constaret deos esse,\nde eo ipso tam multa dixeris.\nQuia te quoque inquit animadverti Cotta saepe\ncum in foro diceres quam plurimis posses argumentis\nonerare iudicem, si modo eam facultatem tibi daret\ncausa. atque hoc idem et philosophi faciunt et ego ut\npotui feci. tu autem quod quaeris similiter facis ac\nsi me roges cur te duobus contuear oculis et non altero\nconiveam, cum idem uno adsequi possim.\n\nTum Cotta Quam simile istud sit inquit â€œtu videris.\nnam ego neque in causis, si quid est evidens de quo\ninter omnis conveniat, argumentari soleo (perspicuitas\nenim argumentatione elevatur) nec si id facerem in\ncausis forensibus idem facerem in hac suptilitate sermonis. cur coniveres autem altero oculo causa non\nesset, cum idem obtutus esset amborum et cum rerum\nnatura, quam tu sapientem esse vis, duo lumina ab\nanimo ad oculos perforata nos habere voluisset. sed\nquia non confidebas tam esse id perspicuum quam tu\nvelis, propterea multis argumentis deos esse docere\nvoluisti. mihi enim unum sat erat, ita nobis maioris\nnostros tradidisse. sed tu auctoritates contemnis, ratione pugnas;\npatere igitur rationem meam cum tua\nratione contendere.\nAdfers haec omnia argumenta cur dii sint, remque\nmea sententia minime dubiam argumentando dubiam\nfacis; mandavi enim memoriae non numerum solum\nsed etiam ordinem argumentorum tuorum. Primum\nfuit, cum caelum suspexissemus statim nos intellegere\nesse aliquod numen quo haec regantur. ex hoc illud\netiam \"aspice hoc sublime candens, quem invocant\nomnes Iovem\": quasi vero quisquam nostrum istum potius quam Capitolinum Iovem appellet, aut hoc perspicuum sit constetque inter omnes, eos esse deos quos\ntibi Velleius multique praeterea ne animantis quidem\nesse concedant. Grave etiam argumentum tibi videbatur, quod opinio de dis inmortalibus et omnium esset\net cottidie cresceret: placet igitur tantas res opinione\nstultorum iudicari, vobis praesertim qui illos insanos\nesse dicatis? \"At enim praesentis videmus deos, ut\napud Regillum Postumius, in Salaria Vatinius\"â€”nescio quid etiam de Locrorum apud Sagram proelio.\nquos igitur tu Tyndaridas appellabas id est homines\nhomine natos, et quos Homerus, qui recens ab illorum\naetate fuit, sepultos esse dicit Lacedaemone, eos tu\ncum cantheriis albis nullis calonibus obviam Vatinio\nvenisse existimas et victoriam populi Romani Vatinio\npotius homini rustico quam M. Catoni qui tum erat\nprinceps nuntiavisse? ergo et illud in silice quod hodie\napparet apud Regillum tamquam vestigium ungulae\nCastoris equi credis esse?\nnonne mavis illud credere,\nquod probari potest, animos praeclarorum hominum,\nquales isti Tyndaridae fuerunt, divinos esse et aeternos, quam eos qui semel cremati essent equitare et in\nacie pugnare potuisse; aut si hoc fieri potuisse dicis,\ndoceas oportet quo modo, nec fabellas aniles proferas.â€�\nTum Lucilius An tibi inquit fabellae videntur?\n\nnonne ab A. Postumio aedem Castori et Polluci in\nforo dedicatam, nonne senatus consultum de Vatinio\nvides? nam de Sagra Graecorum etiam est volgare\nproverbium, qui quae adfirmant certiora esse dicunt\nquam illa quae apud Sagram. his igitur auctoribus\nnonne debes moveri?\n\nTum Cotta Rumoribus inquit â€œmecum pugnas Balbe,\nego autem a te rationes requiro *\n* * *\n* secuntur quae futura sunt;\neffugere enim nemo id\npotest quod futurum est. saepe autem ne utile quidem est scire quid futurum sit; miserum est enim\nnihil proficientem angi nec habere ne spei quidem extremum et tamen commune solacium; praesertim cum\nvos idem fato fieri dicatis omnia, quod autem semper\nex omni aeternitate verum fuerit id esse fatum: quid\nigitur iuvat aut quid adfert ad cavendum scire aliquid\nfuturum, cum id certe futurum sit? Unde porro ista\ndivinatio, quis invenit fissum iecoris, quis cornicis cantum notavit quis sortis? quibus ego credo, nec possum Atti Navi quem commemorabas lituum contemnere, sed qui ista intellecta sint a philosophis debeo discere, praesertim cum plurimis de rebus divini\nisti mentiantur.\n\"At medici quoque\" (ita enim dicebas)\n\"saepe falluntur\". Quid simile medicina, cuius ego rationem video, et divinatio, quae unde oriatur non intellego? Tu autem etiam Deciorum devotionibus placatos deos esse censes. quae fuit eorum tanta iniquitas, ut placari populo Romano non possent nisi viri\ntales occidissent? consilium illud imperatorium fuit,\nquod Graeci strath/ghma appellant, sed eorum imperatorum qui patriae consulerent vitae non parcerent; rebantur enim fore ut exercitus imperatorem equo incitato se in hostem inmittentem persequeretur, id quod\nevenit. Nam Fauni vocem equidem numquam audivi;\ntibi, si audivisse te dicis, credam, etsi Faunus omnino\nquid sit nescio. Non igitur adhuc, quantum quidem in\nte est Balbe, intellego deos esse; quos equidem credo\nesse, sed nil docent Stoici.\nNam Cleanthes ut dicebas quattuor modis informatas in animis hominum putat deorum esse notiones.\nunus is modus est de quo satis dixi, qui est susceptus\nex praesensione rerum futurarum; alter ex perturbationibus tempestatum et reliquis motibus; tertius ex\ncommoditate rerum quas percipimus et copia; quartus\nex astrorum ordine caelique constantia. De praesensione diximus. De perturbationibus caelestibus et maritimis et terrenis non possumus dicere cum ea fiant\nnon esse multos qui illa metuant et a dis inmortalibus\nfieri existument;\nsed non id quaeritur, sintne aliqui\nqui deos esse putent: di utrum sint necne sint quaeritur. Nam reliquae causae quas Cleanthes adfert,\nquarum una est de commodorum quae capimus copia,\naltera de temporum ordine caelique constantia, tum\ntractabuntur a nobis, cum disputabimus de providentia\ndeorum, de qua plurima a te Balbe dicta sunt;\neodemque illa etiam differemus, quod Chrysippum dicere\naiebas, quoniam esset aliquid in rerum natura quod\nab homine effici non posset, esse aliquid homine melius, quaeque in domo pulchra cum pulchritudine mundi comparabas, et cum totius mundi convenientiam\nconsensumque adferebas; Zenonisque brevis et acutulas conclusiones in eam partem sermonis quam modo\ndixi differemus; eodemque tempore illa omnia quae\na te physice dicta sunt de vi ignea deque eo calore\nex quo omnia generari dicebas loco suo quaerentur;\nomniaque quae a te nudius tertius dicta sunt, cum\ndocere velles deos esse, quare et mundus universus et\nsol et luna et stellae sensum ac mentem haberent, in\nidem tempus reservabo.\nA te autem idem illud etiam\natque etiam quaeram, quibus rationibus tibi persuadeas deos esse.â€�\nTum Balbus: Equidem attulisse rationes mihi videor, sed eas tu ita refellis, ut, cum me interrogaturus\nesse videare et ego me ad respondendum compararim,\nrepente avertas orationem nec des respondendi locum.\nitaque maximae res tacitae praeterierunt, de divinatione de fato, quibus de quaestionibus tu quidem strictim nostri autem multa solent dicere, sed ab hac ea\nquaestione quae nunc in manibus est separantur; quare\nsi videtur noli agere confuse, ut hoc explicemus, hac\ndisputatione quod quaeritur.\n\nOptime inquit Cotta.\n'Itaque quoniam quattuor in\npartes totam quaestionem divisisti de primaque diximus, consideremus secundam; quae mihi talis videtur\nfuisse, ut, cum ostendere velles quales di essent, ostenderes nullos esse. A consuetudine oculorum animum\nabducere difficillimum dicebas, sed, cum deo nihil\npraestantius esset, non dubitabas quin mundus esset\ndeus, quo nihil in rerum natura melius esset: modo\npossemus eum animantem cogitare vel potius ut cetera oculis sic animo hoc cernere.\nSed cum mundo\nnegas quicquam esse melius, quid dicis melius? si pulchrius, adsentior; si aptius ad utilitates nostras, id\nquoque adsentior; sin autem id dicis, nihil esse mundo\nsapientius, nullo modo prorsus adsentior, non quod\ndifficile sit mentem ab oculis sevocare, sed quo magis\nsevoco eo minus id quod tu vis possum mente comprendere.\n\n\"Nihil est mundo melius in rerum natura.\"\nNe in terris quidem urbe nostra; num igitur idcirco in\nurbe esse rationem cogitationem mentem putas, aut,\nquoniam non sit, num idcirco existimas formicam anteponendam esse huic pulcherrumae urbi, quod in urbe\nsensus sit nullus, in formica non modo sensus sed\netiam mens ratio memoria? videre oportet Balbe quid\ntibi concedatur, non te ipsum quod velis sumere.\nIstum\nenim locum totum illa vetus Zenonis brevis et ut tibi\nvidebatur acuta conclusio dilatavit * . Zeno enim ita\nconcludit: \"Quod ratione utitur id melius est quam id\nquod ratione non utitur; nihil autem mundo melius;\nratione igitur mundus utitur\". Hoc si placet, iam efficies ut mundus optime librum legere videatur; Zenonis enim vestigiis hoc modo rationem poteris concludere: \"quod litteratum est id est melius quam quod non\nest litteratum; nihil autem mundo melius; litteratus\nigitur est mundus\"â€”isto modo etiam disertus et quidem mathematicus musicus, omni denique doctrina\neruditus, postremo philosophus. Saepe dixisti nihil fieri\nsine deo, nec ullam vim esse naturae ut sui dissimilia\nposset effingere: concedam non modo animantem et\nsapientem esse mundum sed fidicinem etiam et tubicinem, quoniam earum quoque artium homines ex eo\nprocreantur? Nihil igitur adfert pater iste Stoicorum\nquare mundum ratione uti putemus, ne cur animantem\nquidem esse. non est igitur mundus deus; et tamen\nnihil est eo melius: nihil est enim eo pulchrius nihil\nsalutarius nobis, nihil ornatius aspectu motuque constantius.\nQuod si mundus universus non est deus, ne stellae\nquidem, quas tu innumerabilis in deorum numero reponebas.\n\nquarum te cursus aequabiles aeternique delectabant, nec mehercule iniuria, sunt enim admirabili\nincredibilique constantia.\nsed non omnia Balbe quae\ncursus certos et constantis habent ea deo potius tribuenda sunt quam naturae. quid Chalcidico Euripo in\nmotu identidem reciprocando putas fieri posse constantius, quid freto Siciliensi, quid Oceani fervore illis\nin locis, \"Europam Libyamque rapax ubi dividit unda\"?\nquid aestus maritimi vel Hispanienses vel Brittannici\neorumque certis temporibus vel accessus vel recessus\nsine deo fieri nonne possunt? vide quaeso, si omnis\nmotus omniaque quae certis temporibus ordinem suum\nconservant divina dicimus, ne tertianas quoque febres\net quartanas divinas esse dicendum sit, quarum reversione et motu quid potest esse constantius. sed omnium talium rerum ratio reddenda est;\nquod vos cum\nfacere non potestis, tamquam in aram confugitis ad\ndeum.\nEt Chrysippus tibi acute dicere videbatur, homo sine\ndubio versutus et callidus (versutos eos appello quorum celeriter mens versatur, callidos autem quorum\ntamquam manus opere sic animus usu concalluit); is\nigitur \"Si aliquid est\" inquit \"quod homo efficere non\npossit, qui id efficit melior est homine; homo autem\nhaec quae in mundo sunt efficere non potest; qui potuit igitur is praestat homini; homini autem praestare\nquis possit nisi deus; est igitur deus\". Haec omnia in\neodem quo illa Zenonis errore versantur.\nquid enim\nsit melius quid praestabilius, quid inter naturam et\nrationem intersit, non distinguitur. Idemque, si dei non\nsint, negat esse in omni natura quicquam homine\nmelius; id autem putare quemquam hominem, nihil\nhomine esse melius, summae adrogantiae censet esse.\nSit sane adrogantis pluris se putare quam mundum; at\nillud non modo non adrogantis sed potius prudentis,\nintellegere se habere sensum et rationem, haec eadem\nOrionem et Caniculam non habere. Et \"Si domus\npulchra sit, intellegamus eam dominis\" inquit \"aedificatam esse non muribus; sic igitur mundum deorum\ndomum existimare debemus\". Ita prorsus existimarem,\nsi illum aedificatum, non quem ad modum docebo a\nnatura conformatum putarem.\nAt enim quaerit apud\nXenophontem Socrates unde animum arripuerimus si\nnullus fuerit in mundo. Et ego quaero unde orationem\nunde numeros unde cantus; nisi vero loqui solem cum\nluna putamus cum propius accesserit, aut ad harmoniam canere mundum ut Pythagoras existimat. Naturae ista sunt Balbe, naturae non artificiose ambulantis ut ait Zeno, quod quidem quale sit iam videbimus, sed omnia cientis et agitantis motibus et mutationibus suis.\nItaque illa mihi placebat oratio de convenientia consensuque naturae, quam quasi cognatione\ncontinuatam conspirare dicebas, illud non probabam,\nquod negabas id accidere potuisse nisi ea uno divino\nspiritu contineretur. illa vero cohaeret et permanet\nnaturae viribus non deorum, estque in ea iste quasi\nconsensus, quam sunpa/qeian Graeci vocant; sed ea\nquo sua sponte maior est eo minus divina ratione fieri\nexistimanda est.\nIlla autem, quae Carneades adferebat, quem ad\nmodum dissolvitis: si nullum corpus inmortale sit,\nnullum esse corpus sempiternum: corpus autem inmortale nullum esse, ne individuum quidem nec quod\ndirimi distrahive non possit; cumque omne animal\npatibilem naturam habeat, nullum est eorum quod\neffugiat accipiendi aliquid extrinsecus id est quasi\nferendi et patiendi necessitatem, et si omne animal\ntale est inmortale nullum est. Ergo itidem, si omne\nanimal secari ac dividi potest, nullum est eorum individuum nullum aeternum; atqui omne animal ad\naccipiendam vim externam et ferundam paratum est;\nmortale igitur omne animal et dissolubile et dividuum\nsit necesse est.\nUt enim, si omnis cera commutabilis\nesset, nihil esset cereum quod commutari non posset,\nitem nihil argenteum nihil aeneum, si commutabilis\nesset, natura argenti et aerisâ€”similiter igitur, si omnia\nquae sunt * * e quibus cuncta constant mutabilia sunt,\nnullum corpus esse potest non mutabile; mutabilia\nautem sunt illa ex quibus omnia constant, ut vobis\nvidetur; omne igitur corpus mutabile est. at si esset\ncorpus aliquod immortale, non esset omne mutabile;\nita efficitur ut omne corpus mortale sit. Etenim\nomne corpus aut aqua aut aer aut ignis aut terra\nest aut id quod est concretum ex is aut ex aliqua parte\neorum.\nhorum autem nihil est quin intereat; nam et\nterrenum omne dividitur, et umor ita mollis est ut\nfacile premi conlidique possit; ignis vero et aer omni\npulsu facillime pellitur naturaque cedens est maxime\net dissupabilis. praetereaque omnia haec tum intereunt\ncum in naturam aliam convertuntur, quod fit cum terra\nin aquam se vertit et cum ex aqua oritur aer ex aere\naether, cumque eadem vicissim retro commeant. quod\nsi ita est, ut ea intereant e quibus constet omne\nanimal, nullum est animal sempiternum.\nEt ut haec\nomittamus, tamen animal nullum inveniri potest quod\nneque natum umquam sit et semper sit futurum. omne\nenim animal sensus habet; sentit igitur et calida et\nfrigida et dulcia et amara nec potest ullo sensu iucunda accipere non accipere contraria; si igitur voluptatis sensum capit, doloris etiam capit; quod autem\ndolorem accipit id accipiat etiam interitum necesse\nest; omne igitur animal confitendum est esse mortale.\n\nPraeterea, si quid est quod nec voluptatem sentiat nec\ndolorem, id animal esse non potest;\nsin autem quod\nanimal est, id illa necesse est sentiat, et quod ea sentiat\nnon potest esse aeternum; et omne animal sentit; nullum igitur animal aeternum est. Praeterea nullum potest esse animal in quo non et adpetitio sit et declinatio\nnaturalis. adpetuntur autem quae secundum naturam\nsunt, declinantur contraria; et omne animal adpetit\nquaedam et fugit a quibusdam, quod autem refugit\nid contra naturam est, et quod est contra naturam id\nhabet vim interemendi. omne ergo animal intereat\nnecesse est.\nInnumerabilia sunt ex quibus effici cogique possit nihil esse quod sensum habeat quin id\nintereat; etenim ea ipsa quae sentiuntur, ut frigus ut\ncalor ut voluptas ut dolor ut cetera, cum amplificata\nsunt interimunt; nec ullum animal est sine sensu;\nnullum igitur animal aeternum est. Etenim aut simplex est natura animantis, ut vel terrena sit vel ignea\nvel animalis vel umida, quod quale sit ne intellegi\nquidem potest, aut concretum ex pluribus naturis, quarum suum quaeque locum habeat quo naturae vi\nferatur, alia infimum alia summum alia medium.\nhaec ad quoddam tempus cohaerere possunt, semper\nautem nullo modo possunt; necesse est enim in suum\nquaeque locum natura rapiatur. nullum igitur animal\nest sempiternum.\nSed omnia vestri Balbe solent ad igneam vim referre\nHeraclitum ut opinor sequentes, quem ipsum non omnes interpretantur uno modo, †quoniam quid diceret\nquod intellegi noluit† omittamus; vos autem ita dicitis, omnem vim esse ignem, itaque et animantis cum\ncalor defecerit tum interire, et in omni natura rerum\nid vivere id vigere quod caleat. Ego autem non intellego quo modo calore extincto corpora intereant, non\nintereant umore aut spiritu amisso, praesertim cum\nintereant etiam nimio calore.\nquam ob rem id quidem\ncommune est de calido; verum tamen videamus exitum.\nita voltis opinor, nihil esse animal extrinsecus in natura atque mundo praeter ignem: qui magis quam\npraeter animam, unde animantium quoque constet animus, ex quo animal dicitur? quo modo autem hoc\nquasi concedatur sumitis, nihil esse animum nisi\nignem; probabilius enim videtur tale quiddam esse animum, ut sit ex igni atque anima temperatum. \"Quod\nsi ignis ex sese ipse animal est nulla se alia admiscente\nnatura, quoniam is, cum inest in corporibus nostris,\nefficit ut sentiamus, non potest ipse esse sine sensu.\"\nRursus eadem dici possunt: quidquid est enim quod\nsensum habeat, id necesse est sentiat et voluptatem\net dolorem, ad quem autem dolor veniat ad eundem\netiam interitum venire. ita fit ut ne ignem quidem efficere\n\npossitis aeternum.\nQuid enim, non eisdem vobis\nplacet omnem ignem pastus indigere nec permanere\nullo modo posse nisi alatur, ali autem solem lunam reliqua astra aquis, alia dulcibus alia marinis; eamque\ncausam Cleanthes adfert cur se sol referat nec longius\nprogrediatur solstitiali orbi itemque brumali, ne longius\ndiscedat a cibo. Hoc totum quale sit mox; nunc autem\nconcludatur illud: quod interire possit id aeternum\nnon esse natura; ignem autem interiturum esse nisi\nalatur; non esse igitur natura ignem sempiternum.\nQualem autem deum intellegere nos possumus nulla\nvirtute praeditum?\n\nQuid enim, prudentiamne deo tribuemus, quae constat ex scientia rerum bonarum et\nmalarum et nec bonarum nec malarum? cui mali nihil\nest nec esse potest, quid huic opus est dilectu bonorum et malorum, quid autem ratione quid intellegentia: quibus utimur ad eam rem ut apertis obscura adsequamur; at opscurum deo nihil potest esse. Nam\niustitia, quae suum cuique distribuit, quid pertinet ad\ndeos; hominum enim societas et communitas, ut vos\ndicitis, iustitiam procreavit. Temperantia autem constat ex praetermittendis voluptatibus corporis: cui si\nlocus in caelo est, est etiam voluptatibus. Nam fortis\ndeus intellegi qui potest, in dolore an in labore an in\npericulo:\nquorum deum nihil attingit. Nec ratione igitur utentem nec virtute ulla praeditum deum intellegere\nqui possumus?\nNec vero volgi atque imperitorum inscitiam despicere possum, cum ea considero quae dicuntur a Stoicis.\nsunt enim illa imperitorum: piscem Syri venerantur,\nomne fere genus bestiarum Aegyptii consecraverunt;\niam vero in Graecia multos habent ex hominibus deos,\nAlabandum Alabandis, Tenedi Tenen, Leucotheam quae\nfuit Ino et eius Palaemonem filium cuncta Graeciaâ€”\nHerculem Aesculapium Tyndaridas Romulum nostrum\naliosque compluris, quos quasi novos et adscripticios\ncives in caelum receptos putant.\nHaec igitur indocti;\nquid vos philosophi, qui meliora? Omitto illa, sunt\nenim praeclara: sit sane deus ipse mundus. hoc credo\nillud esse \"sublime candens, quem invocant omnes\nIovem\". Quare igitur pluris adiungimus deos? quanta\nautem est eorum multitudo: mihi quidem sane multi\nvidentur; singulas enim stellas numeras deos eosque\naut beluarum nomine appellas, ut Capram ut Nepam\nut Taurum ut Leonem, aut rerum inanimarum, ut Argo\nut Aram ut Coronam.\nSed ut haec concedantur, reliqua qui tandem non modo concedi sed omnino intellegi possunt? Cum fruges Cererem vinum Liberum\ndicimus, genere nos quidem sermonis utimur usitato,\nsed ecquem tam amentem esse putas qui illud quo\nvescatur deum credat esse? Nam quos ab hominibus\npervenisse dicis ad deos, tu reddes rationem quem ad\nmodum id fieri potuerit aut cur fieri desierit, et ego\ndiscam libenter; quo modo nunc quidem est, non video\nquo pacto ille, cui \"in monte Oetaeo inlatae lampades\"\nfuerint ut ait Accius, \"in domum aeternam patris\" ex\nillo ardore pervenerit; quem tamen Homerus apud inferos conveniri facit ab Ulixe sicut ceteros qui excesserant vita.\nQuamquam quem potissimum Herculem colamus\nscire sane velim;\n\npluris enim tradunt nobis i qui interiores\n\nscrutantur et reconditas litteras, antiquissimum\nIove natum—sed item Iove antiquissimo, nam Ioves\nquoque pluris in priscis Graecorum litteris invenimus:\nex eo igitur et Lysithoe est is Hercules quem concertavisse cum Apolline de tripode accepimus. alter traditur Nilo natus Aegyptius, quem aiunt Phrygias litteras\nconscripsisse. tertius est ex Idaeis Digitis, cui inferias\nadferunt †cui. quartus Iovis est et Asteriae Latonae\nsororis, qui Tyri maxime colitur, cuius Carthaginem\nfiliam ferunt, quintus in India qui Belus dicitur, sextus\nhic ex Alcmena quem Iuppiter genuit, sed tertius Iuppiter, quoniam ut iam docebo pluris Ioves etiam accepimus.\nQuando enim me in hunc locum deduxit oratio, docebo meliora me didicisse de colendis diis inmortalibus\niure pontificio et more maiorum capedunculis his, quas\nNuma nobis reliquit, de quibus in illa aureola oratiuncula dicit Laelius, quam rationibus Stoicorum. Si\nenim vos sequar, dic quid ei respondeam qui me sic\nroget: \"Si di sunt * * , suntne etiam Nymphae deae? si\nNymphae, Panisci etiam et Satyri; hi autem non sunt;\nne Nymphae deae quidem igitur. at earum templa\nsunt publice vota et dedicata. ne ceteri quidem ergo\ndi, quorum templa sunt dedicata. Age porro: Iovem\net Neptunum deum numeras; ergo etiam Orcus frater\neorum deus, et illi qui fluere apud inferos dicuntur,\nAcheron Cocytus Pyriphlegethon, tum Charon tum\nCerberus di putandi.\nat id quidem repudiandum; ne\nOrcus quidem igitur; quid dicitis ergo de fratribus?\"\nHaec Carneades aiebat, non ut deos tolleret (quid enim\nphilosopho minus conveniens), sed ut Stoicos nihil de\ndis explicare convinceret; itaque insequebatur: \"Quid\nenim\" aiebat, \"si hi fratres sunt in numero deorum, num\nde patre eorum Saturno negari potest, quem volgo maxime colunt ad occidentem? qui si est deus, patrem\nquoque eius Caelum esse deum confitendum est. quod\nsi ita est, Caeli quoque parentes dii habendi sunt Aether\net Dies eorumque fratres et sorores, qui a genealogis\nantiquis sic nominantur, Amor Dolus â€ modus Labor\nInvidentia Fatum Senectus Mors Tenebrae Miseria\nQuerella Gratia Fraus Pertinacia Parcae Hesperides\nSomnia; quos omnis Erebo et Nocte natos ferunt. aut\nigitur haec monstra probanda sunt aut prima illa tollenda.\n\" Quid Apollinem Volcanum Mercurium ceteros\ndeos esse dices, de Hercule Aesculapio Libero Castore\nPolluce dubitabis? at hi quidem coluntur aeque atque\nilli, apud quosdam etiam multo magis. ergo hi dei sunt\nhabendi mortalibus nati matribus. Quid Aristaeus qui\nolivae dicitur inventor Apollinis filius, Theseus qui\nNeptuni, reliqui quorum patres di, non erunt in deorum\nnumero? quid quorum matres? opinor etiam magis;\nut enim in iure civili qui est matre libera liber est, item\niure naturae qui dea matre est deus sit necesse est. itaque Achillem Astypalenses insulani sanctissume colunt; qui si deus est, et Orpheus et Rhesus di sunt Musa\nmatre nati; nisi forte maritumae nuptiae terrenis anteponuntur. si hi di non sunt, quia nusquam coluntur,\nquo modo illi sunt?\nvide igitur ne virtutibus hominum\nisti honores habeantur non immortalitatibus; quod tu\nquoque Balbe visus es dicere. Quo modo autem potes,\nsi Latonam deam putas, Hecatam non putare, quae matre Asteria est sorore Latonae? an haec quoque dea\nest; vidimus enim eius aras delubraque in Graecia.\nsin haec dea est, cur non Eumenides? quae si deae\nsunt, quarum et Athenis fanumst et apud nos ut ego\ninterpretor lucus Furinae, Furiae deae sunt, speculatrices credo et vindices facinorum et sceleris.\nQuod si\ntales dei sunt ut rebus humanis intersint, Natio quoque\ndea putanda est, cui cum fana circumimus in agro Ardeati rem divinam facere solemus; quae quia partus\nmatronarum tueatur a nascentibus Natio nominata est.\nea si dea est, di omnes illi qui commemorabantur a te,\nHonos Fides Mens Concordia, ergo etiam Spes Moneta omniaque quae cogitatione nobismet ipsis possumus fingere. quod si veri simile non est, ne illud\nquidem est haec unde fluxerunt. Quid autem dicis, si\ndi sunt illi quos colimus et accepimus, cur non eodem\nin genere Serapim Isimque numeremus? quod si facimus, cur barbarorum deos repudiemus? boves igitur et equos, ibis accipitres, aspidas crocodilos pisces,\ncanes lupos faelis, multas praeterea beluas in deorum\nnumerum reponemus. quae si reiciamus, illa quoque\nunde haec nata sunt reiciemus.\nQuid deinde, Ino dea\nducetur et *leukoqe/a a Graecis a nobis Matuta dicetur, cum sit Cadmi filia, Circe autem et Pasiphae et\nAeeta e Perseide Oceani filia natae patre Sole in deorum numero non habebuntur? quamquam Circen quoque coloni nostri Cercienses religiose colunt. ergo hanc\ndeam ducis: quid Medeae respondebis, quae duobus\ndis avis Sole et Oceano Aeeta patre matre Idyia procreata est, quid huius Absyrtio fratri (qui est apud\nPacuvium Aegialeus, sed illud nomen veterum litteris usitatius)? qui si di non sunt, vereor quid agat Ino;\nhaec enim omnia ex eodem fonte fluxerunt.\nAn Amphiaraus erit deus et Trophonius? nostri quidem publicani, cum essent agri in Boeotia deorum inmortalium excepti lege censoria, negabant immortalis esse\nullos qui aliquando homines fuissent. sed si sunt i\ndi, est certe Erectheus, cuius Athenis et delubrum vidimus et sacerdotem. quem si deum facimus, quid aut\nde Codro dubitare possumus aut de ceteris qui pugnantes pro patriae libertate ceciderunt? quod si probabile non est, ne illa quidem superiora unde haec\nmanant probanda sunt.\nAtque in plerisque civitatibus\nintellegi potest augendae virtutis gratia, quo libentius\nrei publicae causa periculum adiret optimus quisque,\nvirorum fortium memoriam honore deorum immortalium consecratam. ob eam enim ipsam causam Erectheus Athenis filiaeque eius in numero deorum sunt,\nitemque Leonaticum est delubrum Athenis quod *lewko/rion nominatur. Alabandenses quidem sanctius Alabandum colunt, a quo est urbs illa condita, quam\nquemquam nobilium deorum; apud quos non inurbane\nStratonicus ut multa, cum quidam ei molestus Alabandum deum esse confirmaret Herculem negaret, \"ergo\"\ninquit \"mihi Alabandus tibi Hercules sit iratus\". Illa\nautem Balbe, quae tu a caelo astrisque ducebas, quam\nlonge serpant non vides: solem deum esse lunamque,\nquorum alterum Apollinem Graeci alteram Dianam putant. quod si luna dea est, ergo etiam Lucifer ceteraeque errantes numerum deorum optinebunt; igitur etiam\ninerrantes. cur autem arqui species non in deorum numero reponatur; est enim pulcher (et ob eam speciem,\nquia causam habeat admirabilem, Thaumante dicitur\nesse nata). cuius si divina natura est, quid facies nubibus; arcus enim ipse e nubibus efficitur quodam modo coloratis; quarum una etiam Centauros peperisse\ndicitur. quod si nubes rettuleris in deos, referendae\ncerte erunt tempestates, quae populi Romani ritibus\nconsecratae sunt. ergo imbres nimbi procellae turbines dei putandi; nostri quidem duces mare ingredientes inmolare hostiam fluctibus consuerunt.\nIam\nsi est Ceres a gerendo (ita enim dicebas), terra ipsa\ndea est (et ita habetur; quae est enim alia Tellus); sin\nterra, mare etiam, quem Neptunum esse dicebas; ergo\net flumina et fontes. itaque et Fontis delubrum Masso\nex Corsica dedicavit, et in augurum precatione Tiberinum Spinonem Anemonem Nodinum alia propinquorum fluminum nomina videmus. Ergo hoc aut in inmensum serpet, aut nihil horum recipiemus; nec illa\ninfinita ratio superstitionis probabitur; nihil ergo horum probandum est.\nDicamus igitur Balbe oportet contra illos etiam, qui\nhos deos ex hominum genere in caelum translatos\nnon re sed opinione esse dicunt, quos auguste omnes\nsancteque veneramur. Principio Ioves tres numerant\ni qui theologi nominantur, ex quibus primum et secundum natos in Arcadia, alterum patre Aethere, ex\nquo etiam Proserpinam natam ferunt et Liberum, alterum patre Caelo, qui genuisse Minervam dicitur,\nquam principem et inventricem belli ferunt, tertium\nCretensem Saturni filium, cuius in illa insula sepulcrum ostenditur. Dioscoroe etiam apud Graios multis modis nominantur: primi tres, qui appellantur\nAnactes Athenis, ex rege Iove antiquissimo et Proserpina nati Tritopatreus Eubuleus Dionysus, secundi\nIove tertio nati et Leda Castor et Pollux; tertii dicuntur a non nullis Alco et Melampus â€ euiolus, Atrei filii,\nqui Pelope natus fuit.\nIam Musae primae quattuor\nnatae Iove altero †nata et Thelxinoe† Aoede Arche\nMelete, secundae Iove tertio et Mnemosyne procreatae\nnovem, tertiae Iove tertio Piero natae et Antiopa,\nquas Pieridas et Pierias solent poetae appellare, isdem\nnominibus et eodem numero quo proxumae superiores.\nCumque tu solem quia solus esset appellatum esse dicas, Soles ipsi quam multi a theologis proferuntur.\nunus eorum Iove natus nepos Aetheris, alter Hyperione,\ntertius Volcano Nili filio, cuius urbem Aegyptii volunt esse eam quae Heliopolis appellatur, quartus is\nquem heroicis temporibus Acantho Rhodi peperisse dicitur, pater Ialysi Camiri Lindi, unde Rhodii, quintus qui Colchis fertur Aeetam et Circam procreavisse.\nVolcani item complures:\nprimus Caelo natus, ex quo\net Minerva Apollinem eum cuius in tutela Athenas antiqui historici esse voluerunt, secundus in Nilo natus\nOpas ut Aegyptii appellant, quem custodem esse Aegypti volunt, tertius ex tertio Iove et Iunone, qui Lemni\nfabricae traditur praefuisse, quartus Maemalio natus,\nqui tenuit insulas propter Siciliam quae Volcaniae nominabantur.\nMercurius unus Caelo patre Die matre\nnatus, cuius obscenius excitata natura traditur quod\naspectu Proserpinae commotus sit, alter Valentis et\nPhoronidis filius is qui sub terris habetur idem Trophonius, tertius Iove tertio natus et Maia, ex quo et\nPenelopa Pana natum ferunt, quartus Nilo patre, quem\nAegyptii nefas habent nominare, quintus quem colunt\nPheneatae, qui Argum dicitur interemisse ob eamque\ncausam Aegyptum profugisse atque Aegyptiis leges\net litteras tradidisse: hunc Aegyptii Theyt appellant,\neodemque nomine anni primus mensis apud eos vocatur.\nAesculapiorum primus Apollinis, quem Arcades\ncolunt, qui specillum invenisse primusque volnus dicitur obligavisse, secundus secundi Mercuri frater: is\nfulmine percussus dicitur humatus esse Cynosuris; tertius Arsippi et Arsinoae, qui primus purgationem alvi\ndentisque evolsionem ut ferunt invenit, cuius in Arcadia non longe a Lusio flumine sepulcrum et lucus\nostenditur. Apollinum antiquissimus is quem paulo\nantea e Volcano natum esse dixi custodem Athenarum,\nalter Corybantis filius natus in Creta, cuius de illa\ninsula cum Iove ipso certamen fuisse traditur, tertius\nIove tertio natus et Latona, quem ex Hyperboreis Delphos ferunt advenisse, quartus in Arcadia, quem Arcades Nomionem appellant quod ab eo se leges ferunt\naccepisse.\nDianae item plures, prima Iovis et Proserpinae, quae pinnatum Cupidinem genuisse dicitur, secunda notior quam Iove tertio et Latona natam accepimus; tertiae pater Upis traditur Glauce mater: eam\nsaepe Graeci Upim paterno nomine appellant. Dionysos multos habemus, primum Iove et Proserpina natum, secundum Nilo, qui Nysam dicitur interemisse,\ntertium Cabiro patre, eumque regem Asiae praefuisse\ndicunt, cui Sabazia sunt instituta, quartum Iove et\nLuna, cui sacra Orphica putantur confici, quintum\nNyso natum et Thyone, a quo trieterides constitutae\nputantur.\nVenus prima Caelo et Die nata, cuius Eli\ndelubrum vidimus, altera spuma procreata, ex qua et\nMercurio Cupidinem secundum natum accepimus, tertia Iove nata et Diona, quae nupsit Volcano, sed ex ea\net Marte natus Anteros dicitur, quarta Syria Cyproque\nconcepta, quae Astarte vocatur, quam Adonidi nupsisse\nproditum est. Minerva prima quam Apollinis matrem\nsupra diximus, secunda orta Nilo, quam Aegyptii Saietae colunt, tertia illa quam a Iove generatam supra diximus, quarta Iove nata et Coryphe Oceani filia, quam\nArcades *kori/an nominant et quadrigarum inventricem\nferunt, quinta Pallantis, quae patrem dicitur interemisse virginitatem suam violare conantem, cui pinnarum talaria adfigunt.\nCupido primus Mercurio et Diana\nprima natus dicitur, secundus Mercurio et Venere secunda, tertius qui idem est Anteros Marte et Venere\ntertia. Atque haec quidem et alia eius modi ex vetere Graeciae fama collecta sunt. quibus intellegis resistendum esse, ne perturbentur religiones; vestri autem non modo haec non refellunt verum etiam confirmant interpretando quorsum quidque pertineat.\nSed eo iam unde huc digressi sumus revertamur.\n\nNum censes igitur subtiliore ratione opus esse ad haec\nrefellenda?\nNam mentem fidem spem virtutem honorem victoriam salutem concordiam ceteraque huius\nmodi rerum vim habere videmus non deorum. aut\nenim in nobismet insunt ipsis, ut mens ut spes ut\nfides ut virtus ut concordia, aut optandae nobis sunt,\nut honos ut salus ut victoria; quarum rerum utilitatem\nvideo, video etiam consecrata simulacra; quare autem in is vis deorum insit tum intellegam cum cognovero. quo in genere vel maxime est fortuna numeranda, quam nemo ab inconstantia et temeritate seiunget,\nquae digna certe non sunt deo.\nIam vero quid vos illa delectat explicatio fabularum\net enodatio nominum?\n\nexsectum a filio Caelum, vinctum itidem a filio Saturnum, haec et alia generis eiusdem ita defenditis, ut i qui ista finxerunt non modo\nnon insani sed etiam fuisse sapientes videantur. in\nenodandis autem nominibus quod miserandum sit laboratis: \"Saturnus quia se saturat annis, Mavors quia\nmagna vertit, Minerva quia minuit aut quia minatur,\nVenus quia venit ad omnia, Ceres a gerendo\". quam\npericulosa consuetudo. in multis enim nominibus haerebitis: quid Veiovi facies quid Volcano? quamquam,\nquoniam Neptunum a nando appellatum putas, nullum\nerit nomen quod non possis una littera explicare unde\nductum sit; in quo quidem magis tu mihi natare visus\nes quam ipse Neptunus.\nMagnam molestiam suscepit\net minime necessariam primus Zeno post Cleanthes\ndeinde Chrysippus, commenticiarum fabularum reddere rationem, vocabulorum cur quidque ita appellatum sit causas explicare. quod cum facitis illud profecto confitemini, longe aliter se rem habere atque hominum opinio sit; eos enim qui di appellantur rerum\nnaturas esse non figuras deorum. Qui tantus error fuit,\nut perniciosis etiam rebus non nomen deorum tribueretur sed etiam sacra constituerentur. Febris enim fanum in Palatio et Orbonae ad aedem Larum et aram\nMalae Fortunae Exquiliis consecratam videmus.\nOmnis igitur talis a philosophia pellatur error, ut, cum\nde dis inmortalibus disputemus, dicamus digna dis\ninmortalibus. de quibus habeo ipse quid sentiam, non\nhabeo autem quid tibi adsentiar. Neptunum esse dicis\nanimum cum intellegentia per mare pertinentem, idem\nde Cerere; istam autem intellegentiam aut maris aut\nterrae non modo comprehendere animo sed ne suspicione quidem possum attingere. itaque aliunde mihi\nquaerendum est et ut esse deos et quales sint dii\ndiscere possim, qualis tu eos esse vis * * .\n* videamus ea quae secuntur, primum deorumne prudentia mundus regatur, deinde consulantne di rebus\nhumanis. haec enim mihi ex tua partitione restant duo;\nde quibus si vobis videtur accuratius disserendum\nputo.'\nMihi vero inquit Velleius valde videtur; nam et\nmaiora exspecto et is quae dicta sunt vehementer adsentior.\n\nTum Balbus Interpellare te inquit Cotta nolo, sed\nsumemus tempus aliud; efficiam profecto ut fateare.\nsed * *\n\n* * *\nPrimum igitur non est probabile eam materiam rerum unde omnia orta sunt esse divina providentia\neffectam, sed et habere et habuisse vim et naturam\nsuam. ut igitur faber cum quid aedificaturus est non\nipse facit materiam sed utitur ea quae sit parata, fictorque item cera, sic isti providentiae divinae materiam\n\npraesto esse oportuit non quam ipse faceret sed\nquam haberet paratam. quod si materia non est a deo\nfacta, ne terra quidem et aqua et aer et ignis a deo factus est.\n* * *\nhomines omnibus bestiis antecedunt\n\nnequaquam istuc istac ibit; magna inest certatio.\n\nnam ut ego illi supplicarem tanta blandiloquentia,ni ob rem:\nparumne ratiocinari videtur et sibi ipsa nefariam pestem machinari?\nillud vero quam callida ratione:\nqui volt quod volt, ita dat se res ut operam dabit,\nqui est versus omnium seminator malorum.\nille traversa mente mihi hodie tradidit repagula, quibus ego iram omnem recludam atque illi perniciem dabo,mihi maerores illi luctum, exitium illi exilium mihi.\nhanc videlicet rationem, quam vos divino beneficio\nhomini solum tributam dicitis, bestiae non habent;\nvidesne igitur quanto munere deorum simus adfecti?\nAtque eadem Medea patrem patriamque fugiens,\npostquam pater adpropinquat iamque paene ut conprehendatur parat,puerum interea obtruncat membraque articulatim dividitperque agros passim dispergit corpus: id ea gratiaut, dum nati dissipatos artus captaret parens,ipsa interea effugeret, illum ut maeror tardaret sequi,sibi salutem ut familiari pareret parricidio.\nhuic ut scelus sic ne ratio quidem defuit.\nQuid ille\nfunestas epulas fratri conparans nonne versat huc et\nilluc cogitatione rationem:\nmaior mihi moles, maius miscendumst malum, qui illius acerbum cor contundam et conprimam.\nNec tamen ille ipse est praetereundus,\nqui non sat habuit coniugem inlexe in stuprum,\nde quo recte et verissume loquitur Atreus:\nquod re in summa summum esse arbitror periclum, matres coinquinari regias,contaminari stirpem, admisceri genus.\nat id ipsum quam callide, qui regnum adulterio quaereret:\naddo\" inquit \"huc, quod mihi portento caelestum pater prodigium misit, regni stabilimen mei,agnum inter pecudes aurea clarum comaquondam Thyestem clepere ausum esse e regia,a qua in re adiutricem coniugem cepit sibi.\nvideturne summa inprobitate usus non sine summa\nesse ratione?\nNec vero scaena solum referta est his\nsceleribus sed multo vita communis paene maioribus.\nsentit domus unius cuiusque sentit forum, sentit curia\ncampus socii provinciae, ut quem ad modum ratione\nrecte fiat sic ratione peccetur, alterumque et a paucis\net raro, alterum et semper et a plurimis, ut satius\nfuerit nullam omnino nobis a dis immortalibus datam\nesse rationem quam tanta cum pernicie datam. ut vinum aegrotis, quia prodest raro nocet saepissime, melius est non adhibere omnino quam spe dubiae salutis\nin apertam perniciem incurrere, sic haud scio an melius\nfuerit humano generi motum istum celerem cogitationis acumen sollertiam, quam rationem vocamus, quoniam pestifera sit multis admodum paucis salutaris,\nnon dari omnino quam tam munifice et tam large dari.\nQuam ob rem si mens voluntasque divina idcirco consuluit hominibus quod is est largita rationem, is solis\nconsuluit quos bona ratione donavit, quos videmus si\nmodo ulli sint esse perpaucos. non placet autem paucis a diis inmortalibus esse consultum; sequitur ergo\nut nemini consultum sit.\nHuic loco sic soletis occurrere: non idcirco non optume nobis a dis esse provisum, quod multi eorum beneficio perverse uterentur; etiam patrimoniis multos\nmale uti, nec ob eam causam eos beneficium a patribus\nnullum habere. Quisquam istuc negat, aut quae est in\ncollatione ista similitudo? nec enim Herculi nocere\nDeianira voluit cum ei tunicam sanguine Centauri tinctam dedit, nec prodesse Pheraeo Iasoni is qui gladio\nvomicam eius aperuit, quam sanare medici non potuerant. multi enim et cum obesse vellent profuerunt et\ncum prodesse offuerunt; ita non fit ex eo quod datur\nut voluntas eius qui dederit appareat, nec si is qui\naccepit bene utitur idcirco is qui dedit amice dedit.\n\nQuae enim libido quae avaritia quod facinus aut suscipitur nisi consilio capto aut sine animi motu et cogitatione di est ratione perficitur;\nnam omnis opinio ratio\nest, et quidem bona ratio si vera, mala autem si falsa\nest opinio. sed a deo tantum rationem habemus, si\nmodo habemus, bonam autem rationem aut non bonam\na nobis. Non enim ut patrimonium relinquitur sic ratio\nest homini beneficio deorum data; quid enim potius\nhominibus dii dedissent si is nocere voluissent, iniustitiae autem intemperantiae timiditatis quae semina essent si is vitiis ratio non subesset?\nMedea modo et Atreus commemorabatur a nobis,\nheroicae personae inita subductaque ratione nefaria\nscelera meditantes.\nquid levitates comicae parumne\nsemper in ratione versantur? parumne subtiliter disputat ille in Eunucho:\nquid igitur faciam?\nexclusit, revocat; redeam? non si me obsecret.\nille vero in Synephebis Academicorum more contra\ncommunem opinionem non dubitat pugnare ratione,\nqui \"in amore summo summaque inopia suave\" esse\ndicit\nparentem habere avarum inlepidum in liberos difficilem, qui te nec amet nec studeat tui,\natque huic incredibili sententiae ratiunculas suggerit:\naut tu illum fructu fallas aut per litteras avertas aliquod nomen aut per servolumpercutias pavidum; postremo a parco patrequod sumas, quanto dissipes libentius;\nidemque facilem et liberalem patrem incommodum esse\namanti filio disputat:\nquem neque quo pacto fallam nec quid inde auferam\nnec quem dolum ad eum aut machinam commoliarscio quicquam: ita omnes meos dolos fallaciaspraestrigias praestrinxit commoditas patris.\nquid ergo isti doli, quid machinae, quid fallaciae\npraestrigiaeque num sine ratione esse potuerunt? o\npraeclarum munus deorum; ut Phormio possit dicere:\ncedo senem; iam instructa sunt mihi in corde consilia omnia.\nSed exeamus e theatro, veniamus in forum.\nsessum\nit praetor. quid ut iudicetur? qui tabularium incenderit. quod facinus occultius: at se Q. Sosius splendidus eques Romanus ex agro Piceno fecisse confessus est. qui transscripserit tabulas publicas: id quoque L. Alenus fecit, cum chirographum sex primorum\nimitatus est; quid hoc homine sollertius? cognosce\nalias quaestiones, auri Tolossani coniurationis Iugurthinae; repete superiora: Tubuli de pecunia capta ob\nrem iudicandam; posteriora: de incestu rogatione Peducaea; tum haec cotidiana: sicae venena peculatus,\ntestamentorum etiam lege nova quaestiones. inde illa\nactio \"ope consilioque tuo furtum aio factum esse\",\ninde tot iudicia de fide mala, tutelae mandati pro socio\nfiduciae, reliqua quae ex empto aut vendito aut conducto aut locato contra fidem fiunt, inde iudicium publicum rei privatae lege Laetoria, inde everriculum\nmalitiarum omnium iudicium de dolo malo, quod\nC. Aquillius familiaris noster protulit, quem dolum\nidem Aquillius tum teneri putat cum aliud sit simulatum aliud actum.\nHanc igitur tantam a dis inmortalibus\n\narbitramur malorum sementim esse factam?\nsi enim rationem hominibus di dederunt, malitiam dederunt; est enim malitia versuta et fallax ratio nocendi; idem etiam di fraudem dederunt facinus ceteraque quorum nihil nec suscipi sine ratione nec effici\npotest. Utinam igitur, ut illa anus optat\nne in nemore Pelio securibus caesae accidissent abiegnae ad terram trabes\nsic istam calliditatem hominibus di ne dedissent, qua\nperpauci bene utuntur, qui tamen ipsi saepe a male\nutentibus opprimuntur, innumerabiles autem improbe\nutuntur, ut donum hoc divinum rationis et consilii ad\nfraudem hominibus non ad bonitatem impertitum esse\nvideatur.\nSed urgetis identidem hominum esse istam culpam\nnon deorum. Ut si medicus gravitatem morbi, gubernator vim tempestatis accuset; etsi hi quidem homunculi, sed tamen ridiculi: \"quis enim te adhibuisset\" dixerit quispiam \"si ista non essent\". contra deum licet\ndisputare liberius: \"in hominum vitiis ais esse culpam:\neam dedisses hominibus rationem quae vitia culpamque excluderet\". Ubi igitur locus fuit errori deorum?\nnam patrimonia spe bene tradendi relinquimus, qua\npossumus falli; deus falli qui potuit? an ut Sol in currum quom Phaethontem filium sustulit, aut Neptunus\ncum Theseus Hippolytum perdidit, cum ter optandi a\nNeptuno patre habuisset potestatem:\npoetarum ista\nsunt, nos autem philosophi esse volumus, rerum auctores non fabularum. atque hi tamen ipsi di poetici,\nsi scissent perniciosa fore illa filiis, peccasse in beneficio putarentur. Et si verum est quod Aristo Chius\ndicere solebat, nocere audientibus philosophos is qui\nbene dicta male interpretarentur (posse enim asotos\nex Aristippi, acerbos e Zenonis schola exire)â€”prorsus, si qui audierunt vitiosi essent discessuri, quod perverse philosophorum disputationem interpretarentur,\ntacere praestaret philosophis quam iis qui se audissent\nnocere;\nsic, si homines rationem bono consilio a dis\nimmortalibus datam in fraudem malitiamque convertunt, non dari illam quam dari humano generi melius\nfuit. Ut si medicus sciat eum aegrotum, qui iussus sit\nvinum sumere, meracius sumpturum statimque periturum, magna sit in culpa, sic vestra ista Providentia\nreprendenda, quae rationem dederit is quos scierit ea\nperverse et inprobe ussuros. Nisi forte dicitis eam\nnescisse. Utinam quidem; sed non audebitis, non enim\nignoro quanti eius nomen putetis.\nSed hic quidem locus concludi iam potest. nam si\nstultitia consensu omnium philosophorum maius est\nmalum quam si omnia mala et fortunae et corporis ex\naltera parte ponantur, sapientiam autem nemo adsequitur, in summis malis omnes sumus, quibus vos optume consultum a dis inmortalibus dicitis. nam ut nihil\ninterest utrum nemo valeat an nemo possit valere, sic\nnon intellego quid intersit utrum nemo sit sapiens an\nnemo esse possit.\nAc nos quidem nimis multa de re apertissuma; Telamo autem uno versu totum locum conficit cur di\nhomines neglegant:\nnam si curent, bene bonis sit, male malis; quod nunc abest.\ndebebant illi quidem omnis bonos efficere, si quidem\nhominum generi consulebant;\nsin id minus, bonis quidem certe consulere debebant. Cur igitur duo Scipiones\nfortissimos et optimos viros in Hispania Poenus oppressit, cur Maximus extulit filium consularem, cur\nMarcellum Annibal interemit, cur Paulum Cannae sustulerunt,\n\ncur Poenorum crudelitati Reguli corpus est\npraebitum, cur Africanum domestici parietes non texerunt? Sed haec vetera et alia permulta; propiora\nvideamus. cur avunculus meus vir innocentissumus\nidemque doctissumus P. Rutilius in exilio est, cur\nsodalis meus interfectus domi suae Drusus, cur\ntemperantiae prudentiaeque specimen ante simulacrum Vestae pontifex maximus est Q. Scaevola trucidatus, cur ante etiam tot civitatis principes a Cinna\ninterempti, cur omnium perfidiosissimus C. Marius Q.\nCatulum praestantissuma dignitate virum mori potuit\niubere?\nDies deficiat si velim numerare quibus bonis\nmale evenerit, nec minus si commemorem quibus improbis optime. Cur enim Marius tam feliciter septimum consul domi suae senex est mortuus, cur omnium\ncrudelissimus tam diu Cinna regnavit? \"At dedit poenas.\" Prohiberi melius fuit impedirique ne tot summos\nviros interficeret quam ipsum aliquando poenas dare.\nSummo cruciatu supplicioque Q. Varius homo importunissumus periit; si quia Drusum ferro Metellum veneno sustulerat, illos conservari melius fuit quam poenas sceleris Varium pendere. Duodequadraginta Dionysius tyrannus annos fuit opulentissumae et beatissumae civitatis;\nquam multos ante hunc in ipso Graeciae\nflore Pisistratus. \"At Phalaris, at Apollodorus poenas\nsustulit.\" Multis quidem ante cruciatis et necatis. Et\npraedones multi saepe poenas dant, nec tamen possumus dicere non pluris captivos acerbe quam praedones\nnecatos. Anaxarchum Democriteum a Cyprio tyranno\nexcarnificatum accepimus, Zenonem Eleatem in tormentis necatum; quid dicam de Socrate, cuius morti\ninlacrimare soleo Platonem legens? Videsne igitur\ndeorum iudicio, si vident res humanas, discrimen esse\nsublatum?\nDiogenes quidem Cynicus dicere solebat\nHarpalum, qui temporibus illis praedo felix habebatur,\ncontra deos testimonium dicere, quod in illa fortuna\ntam diu viveret. Dionysius, de quo ante dixi, cum fanum Proserpinae Locris expilavisset, navigabat Syracusas; isque cum secundissumo vento cursum teneret,\nridens \"videtisne\" inquit \"amici quam bona a dis inmortalibus navigatio sacrilegis detur\". atque homo acutus\ncum bene planeque percepisset, in eadem sententia\nperseverabat. qui quom ad Peloponnesum classem appulisset et in fanum venisset Iovis Olympii, aureum ei\ndetraxit amiculum grandi pondere, quo Iovem ornarat\ne manubiis Carthaginiensium tyrannus Gelo, atque in\neo etiam cavillatus est aestate grave esse aureum amiculum hieme frigidum, eique laneum pallium iniecit,\ncum id esse ad omne anni tempus diceret. idemque\nAesculapi Epidauri barbam auream demi iussit; neque\nenim convenire barbatum esse filium, cum in omnibus\nfanis pater imberbis esset.\niam mensas argenteas de\nomnibus delubris iussit auferri, in quibus quod more\nveteris Graeciae inscriptum esset \"bonorum deorum\",\nuti se eorum bonitate velle dicebat. idem Victoriolas\naureas et pateras coronasque, quae simulacrorum porrectis manibus sustinebantur, sine dubitatione tollebat\n\neaque se accipere non auferre dicebat; esse enim\nstultitiam a quibus bona precaremur ab is porrigentibus et dantibus nolle sumere. eundemque ferunt haec\nquae dixi sublata de fanis in forum protulisse et per\npraeconem vendidisse exactaque pecunia edixisse ut\nquod quisque a sacris haberet id ante diem certam in\nsuum quicque fanum referret: ita ad impietatem in\ndeos in homines adiunxit iniuriam. Hunc igitur nec\nOlympius Iuppiter fulmine percussit nec Aesculapius\nmisero diuturnoque morbo tabescentem interemit, atque in suo lectulo mortuus in â€ tyrannidis rogum inlatus est, eamque potestatem, quam ipse per scelus\nerat nanctus, quasi iustam et legitimam hereditatis\nloco filio tradidit.\nInvita in hoc loco versatur oratio,\nvidetur enim auctoritatem adferre peccandi; recte videretur, nisi et virtutis et vitiorum sine ulla divina ratione grave ipsius conscientiae pondus esset, qua sublata iacent omnia. ut enim nec domus nec res publica\nratione quadam et disciplina dissignata videatur, si\nin ea nec recte factis praemia extent ulla nec supplicia\npeccatis, sic mundi divina in homines moderatio profecto nulla est, si in ea discrimen nullum est bonorum\net malorum.\n\"At enim minora di neglegunt, neque agellos singulorum nec viticulas persequuntur, nec, si uredo aut\ngrando cuipiam nocuit, id Iovi animadvertendum fuit;\nne in regnis quidem reges omnia minima curant\": sic\nenim dicitis. Quasi ego paulo ante de fundo Formiano\nP. Rutili sim questus non de amissa salute. Atque hoc\nquidem omnes mortales sic habent, externas commoditates,\n\nvineta segetes oliveta, ubertatem frugum et\nfructuum, omnem denique commoditatem prosperitatemque vitae a dis se habere; virtutem autem nemo\numquam acceptam deo rettulit.\nnimirum recte; propter\nvirtutem enim iure laudamur et in virtute recte gloriamur; quod non contingeret, si id donum a deo non\na nobis haberemus. at vero aut honoribus aucti aut\nre familiari, aut si aliud quippiam nacti sumus fortuiti boni aut depulimus mali, tum dis gratias agimus,\ntum nihil nostrae laudi adsumptum arbitramur. num\nquis quod bonus vir esset gratias dis egit umquam?\nat quod dives quod honoratus quod incolumis, Iovemque optimum et maximum ob eas res appellant, non\nquod nos iustos temperantes sapientes efficiat, sed\nquod salvos incolumis opulentos copiosos;\nneque Herculi quisquam decumam vovit umquam, si sapiens\nfactus essetâ€”quamquam Pythagoras, cum in geometria quiddam novi invenisset, Musis bovem immolavisse dicitur; sed id quidem non credo, quoniam ille\nne Apollini quidem Deli hostiam immolare voluit, ne\naram sanguine aspergeret. ad rem autem ut redeam,\niudicium hoc omnium mortalium est, fortunam a deo\npetendam, a se ipso sumendam esse sapientiam. quamvis licet Menti delubra et Virtuti et Fidei consecremus,\ntamen haec in nobis ipsis sita videmus; spei salutis\nopis victoriae facultas a dis expetenda est.\nInproborum igitur prosperitates secundaeque res redarguunt, ut Diogenes dicebat, vim omnem deorum\nac potestatem.\n\"At non numquam bonos exitus habent\nboni.\" Eos quidem arripimus adtribuimusque sine ulla\nratione dis inmortalibus. at Diagoras cum Samothracam venisset Atheus ille qui dicitur, atque ei quidam\namicus \"tu, qui deos putas humana neglegere, nonne\nanimadvertis ex tot tabulis pictis, quam multi votis vim\ntempestatis effugerint in portumque salvi pervenerint\",\n\"ita fit\" inquit, \"illi enim nusquam picti sunt qui naufragia fecerunt in marique perierunt\". idemque, cum\nei naviganti vectores adversa tempestate timidi et perterriti dicerent non iniuria sibi illud accidere qui illum\nin eandem navem recepissent, ostendit eis in eodem\ncursu multas alias laborantis quaesivitque num etiam\nin is navibus Diagoram vehi crederent. Sic enim res se\nhabet, ut ad prosperam adversamve fortunam qualis\nsis aut quem ad modum vixeris nihil intersit.\n\"Non animadvertunt\" inquit \"omnia di, ne reges\nquidem\". Quid est simile; reges enim si scientes praetermittunt, magna culpa est; at deo ne excusatio quidem est inscientiae. Quem vos praeclare defenditis,\ncum dicitis eam vim deorum esse, ut etiam si quis\nmorte poenas sceleris effugerit expetantur eae poenae\na liberis a nepotibus a posteris. O miram aequitatem\ndeorum: ferretne civitas ulla latorem istius modi legis, ut condemnaretur filius aut nepos, si pater aut\navus deliquisset?\nquinam Tantalidarum internecioni modus paretur, aut quaenam umquam ob mortem Myrtilipoenis luendis dabitur satias supplici?\nUtrum poetae Stoicos depravarint an Stoici poetis dederint auctoritatem non facile dixerim;\nportenta enim\nab utrisque et flagitia dicuntur. neque enim quem Hipponactis iambus laeserat aut qui erat Archilochi versu\nvolneratus a deo immissum dolorem non conceptum\na se ipso continebat, nec cum Aegisthi libidinem aut\ncum Paridis videmus a deo causam requirimus, cum\nculpae paene vocem audiamus, nec ego multorum\naegrorum salutem non ab Hippocrate potius quam ab\nAesculapio datam iudico, nec Lacedaemoniorum disciplinam dicam umquam ab Apolline potius Spartae\nquam a Lycurgo datam. Critolaus inquam evertit Corinthum, Carthaginem Asdrubal; hi duo illos oculos\norae maritumae effoderunt, non iratus aliqui, quem\nomnino irasci posse negatis, deus.\nAt subvenire certe\npotuit et conservare urbis tantas atque talis; vos enim\nipsi dicere soletis nihil esse quod deus efficere non\npossit, et quidem sine labore ullo; ut enim hominum\nmembra nulla contentione mente ipsa ac voluntate moveantur, sic numine deorum omnia fingi moveri mutarique posse. neque id dicitis superstitiose atque aniliter\nsed physica constantique ratione; materiam enim rerum, ex qua et in qua omnia sint, totam esse flexibilem\net commutabilem, ut nihil sit quod non ex ea quamvis\nsubito fingi convertique possit, eius autem universae\nfictricem et moderatricem divinam esse providentiam;\nhaec igitur quocumque se moveat, efficere posse quicquid velit. Itaque aut nescit quid possit, aut neglegit\nres humanas, aut quid sit optimum non potest iudicare.\n\"Non curat singulos homines.\" Non mirum: ne civitates\nquidem; non eas: ne nationes quidem et gentis. quod\nsi has etiam contemnet, quid mirum est omne ab ea\ngenus humanum esse contemptum?\nSed quo modo idem dicitis non omnia deos persequi,\nidem voltis a diis inmortalibus hominibus dispertiri ac\ndividi somnia (idcirco haec tecum, quia vestra est de\nsomniorum veritate sententia), atque idem etiam vota\nsuscipi dicitis oportere? Nempe singuli vovent, audit\nigitur mens divina etiam de singulis; videtis ergo non\nesse eam tam occupatam quam putabatis. Fac esse\ndistentam, caelum versantem terram tuentem maria\nmoderantem: cur tam multos deos nihil agere et cessare patitur, cur non rebus humanis aliquos otiosos\ndeos praeficit, qui a te Balbe innumerabiles explicati\nsunt?\nHaec fere dicere habui de natura deorum, non ut\neam tollerem sed ut intellegeretis quam esset obscura\net quam difficiles explicatus haberet.'\nQuae cum dixisset, Cotta finem.\nLucilius autem Vehementius inquit Cotta tu quidem invectus es in eam\nStoicorum rationem quae de providentia deorum ab\nillis sanctissume et prudentissume constituta est. sed\nquoniam advesperascit, dabis nobis diem aliquem ut\ncontra ista dicamus. est enim mihi tecum pro aris et\nfocis certamen et pro deorum templis atque delubris\nproque urbis muris, quos vos pontifices sanctos esse\ndicitis diligentiusque urbem religione quam ipsis moenibus cingitis; quae deseri a me, dum quidem spirare\npotero, nefas iudico.\nTum Cotta:\n\n'Ego vero et opto redargui me Balbe,\net ea quae disputavi disserere malui quam iudicare, et\nfacile me a te vinci posse certo scio.'\nQuippe inquit Velleius qui etiam somnia putet ad\nnos mitti ab Iove, quae ipsa tamen tam levia non sunt\nquam est Stoicorum de natura deorum oratio.\n\nHaec cum essent dicta, ita discessimus, ut Velleio\nCottae disputatio verior, mihi Balbi ad veritatis similitudinem videretur esse propensior.\n","locs":[{"loc":"urn:cts:latinLit:phi0474.phi050:1.1","start":0,"length":696},{"loc":"urn:cts:latinLit:phi0474.phi050:1.2","start":696,"length":846},{"loc":"urn:cts:latinLit:phi0474.phi050:1.3","start":1542,"length":777},{"loc":"urn:cts:latinLit:phi0474.phi050:1.4","start":2319,"length":796},{"loc":"urn:cts:latinLit:phi0474.phi050:1.5","start":3115,"length":480},{"loc":"urn:cts:latinLit:phi0474.phi050:1.6","start":3595,"length":876},{"loc":"urn:cts:latinLit:phi0474.phi050:1.7","start":4471,"length":616},{"loc":"urn:cts:latinLit:phi0474.phi050:1.8","start":5087,"length":397},{"loc":"urn:cts:latinLit:phi0474.phi050:1.9","start":5484,"length":573},{"loc":"urn:cts:latinLit:phi0474.phi050:1.10","start":6057,"length":643},{"loc":"urn:cts:latinLit:phi0474.phi050:1.11","start":6700,"length":775},{"loc":"urn:cts:latinLit:phi0474.phi050:1.12","start":7475,"length":681},{"loc":"urn:cts:latinLit:phi0474.phi050:1.13","start":8156,"length":871},{"loc":"urn:cts:latinLit:phi0474.phi050:1.14","start":9027,"length":130},{"loc":"urn:cts:latinLit:phi0474.phi050:1.15","start":9157,"length":621},{"loc":"urn:cts:latinLit:phi0474.phi050:1.16","start":9778,"length":895},{"loc":"urn:cts:latinLit:phi0474.phi050:1.17","start":10673,"length":660},{"loc":"urn:cts:latinLit:phi0474.phi050:1.18","start":11333,"length":527},{"loc":"urn:cts:latinLit:phi0474.phi050:1.19","start":11860,"length":516},{"loc":"urn:cts:latinLit:phi0474.phi050:1.20","start":12376,"length":601},{"loc":"urn:cts:latinLit:phi0474.phi050:1.21","start":12977,"length":487},{"loc":"urn:cts:latinLit:phi0474.phi050:1.22","start":13464,"length":627},{"loc":"urn:cts:latinLit:phi0474.phi050:1.23","start":14091,"length":690},{"loc":"urn:cts:latinLit:phi0474.phi050:1.24","start":14781,"length":872},{"loc":"urn:cts:latinLit:phi0474.phi050:1.25","start":15653,"length":515},{"loc":"urn:cts:latinLit:phi0474.phi050:1.26","start":16168,"length":742},{"loc":"urn:cts:latinLit:phi0474.phi050:1.27","start":16910,"length":601},{"loc":"urn:cts:latinLit:phi0474.phi050:1.28","start":17511,"length":861},{"loc":"urn:cts:latinLit:phi0474.phi050:1.29","start":18372,"length":816},{"loc":"urn:cts:latinLit:phi0474.phi050:1.30","start":19188,"length":627},{"loc":"urn:cts:latinLit:phi0474.phi050:1.31","start":19815,"length":306},{"loc":"urn:cts:latinLit:phi0474.phi050:1.32","start":20121,"length":304},{"loc":"urn:cts:latinLit:phi0474.phi050:1.33","start":20425,"length":730},{"loc":"urn:cts:latinLit:phi0474.phi050:1.34","start":21155,"length":714},{"loc":"urn:cts:latinLit:phi0474.phi050:1.35","start":21869,"length":340},{"loc":"urn:cts:latinLit:phi0474.phi050:1.36","start":22209,"length":902},{"loc":"urn:cts:latinLit:phi0474.phi050:1.37","start":23111,"length":1076},{"loc":"urn:cts:latinLit:phi0474.phi050:1.38","start":24187,"length":171},{"loc":"urn:cts:latinLit:phi0474.phi050:1.39","start":24358,"length":830},{"loc":"urn:cts:latinLit:phi0474.phi050:1.40","start":25188,"length":465},{"loc":"urn:cts:latinLit:phi0474.phi050:1.41","start":25653,"length":419},{"loc":"urn:cts:latinLit:phi0474.phi050:1.42","start":26072,"length":475},{"loc":"urn:cts:latinLit:phi0474.phi050:1.43","start":26547,"length":786},{"loc":"urn:cts:latinLit:phi0474.phi050:1.44","start":27333,"length":651},{"loc":"urn:cts:latinLit:phi0474.phi050:1.45","start":27984,"length":997},{"loc":"urn:cts:latinLit:phi0474.phi050:1.46","start":28981,"length":297},{"loc":"urn:cts:latinLit:phi0474.phi050:1.47","start":29278,"length":439},{"loc":"urn:cts:latinLit:phi0474.phi050:1.48","start":29717,"length":338},{"loc":"urn:cts:latinLit:phi0474.phi050:1.49","start":30055,"length":834},{"loc":"urn:cts:latinLit:phi0474.phi050:1.50","start":30889,"length":504},{"loc":"urn:cts:latinLit:phi0474.phi050:1.51","start":31393,"length":266},{"loc":"urn:cts:latinLit:phi0474.phi050:1.52","start":31659,"length":511},{"loc":"urn:cts:latinLit:phi0474.phi050:1.53","start":32170,"length":479},{"loc":"urn:cts:latinLit:phi0474.phi050:1.54","start":32649,"length":796},{"loc":"urn:cts:latinLit:phi0474.phi050:1.55","start":33445,"length":469},{"loc":"urn:cts:latinLit:phi0474.phi050:1.56","start":33914,"length":396},{"loc":"urn:cts:latinLit:phi0474.phi050:1.57","start":34310,"length":513},{"loc":"urn:cts:latinLit:phi0474.phi050:1.58","start":34823,"length":447},{"loc":"urn:cts:latinLit:phi0474.phi050:1.59","start":35270,"length":530},{"loc":"urn:cts:latinLit:phi0474.phi050:1.60","start":35800,"length":728},{"loc":"urn:cts:latinLit:phi0474.phi050:1.61","start":36528,"length":610},{"loc":"urn:cts:latinLit:phi0474.phi050:1.62","start":37138,"length":579},{"loc":"urn:cts:latinLit:phi0474.phi050:1.63","start":37717,"length":727},{"loc":"urn:cts:latinLit:phi0474.phi050:1.64","start":38444,"length":202},{"loc":"urn:cts:latinLit:phi0474.phi050:1.65","start":38646,"length":378},{"loc":"urn:cts:latinLit:phi0474.phi050:1.66","start":39024,"length":675},{"loc":"urn:cts:latinLit:phi0474.phi050:1.67","start":39699,"length":603},{"loc":"urn:cts:latinLit:phi0474.phi050:1.68","start":40302,"length":480},{"loc":"urn:cts:latinLit:phi0474.phi050:1.69","start":40782,"length":560},{"loc":"urn:cts:latinLit:phi0474.phi050:1.70","start":41342,"length":749},{"loc":"urn:cts:latinLit:phi0474.phi050:1.71","start":42091,"length":555},{"loc":"urn:cts:latinLit:phi0474.phi050:1.72","start":42646,"length":723},{"loc":"urn:cts:latinLit:phi0474.phi050:1.73","start":43369,"length":602},{"loc":"urn:cts:latinLit:phi0474.phi050:1.74","start":43971,"length":438},{"loc":"urn:cts:latinLit:phi0474.phi050:1.75","start":44409,"length":504},{"loc":"urn:cts:latinLit:phi0474.phi050:1.76","start":44913,"length":420},{"loc":"urn:cts:latinLit:phi0474.phi050:1.77","start":45333,"length":1243},{"loc":"urn:cts:latinLit:phi0474.phi050:1.78","start":46576,"length":522},{"loc":"urn:cts:latinLit:phi0474.phi050:1.79","start":47098,"length":804},{"loc":"urn:cts:latinLit:phi0474.phi050:1.80","start":47902,"length":482},{"loc":"urn:cts:latinLit:phi0474.phi050:1.81","start":48384,"length":552},{"loc":"urn:cts:latinLit:phi0474.phi050:1.82","start":48936,"length":571},{"loc":"urn:cts:latinLit:phi0474.phi050:1.83","start":49507,"length":525},{"loc":"urn:cts:latinLit:phi0474.phi050:1.84","start":50032,"length":722},{"loc":"urn:cts:latinLit:phi0474.phi050:1.85","start":50754,"length":689},{"loc":"urn:cts:latinLit:phi0474.phi050:1.86","start":51443,"length":793},{"loc":"urn:cts:latinLit:phi0474.phi050:1.87","start":52236,"length":512},{"loc":"urn:cts:latinLit:phi0474.phi050:1.88","start":52748,"length":539},{"loc":"urn:cts:latinLit:phi0474.phi050:1.89","start":53287,"length":704},{"loc":"urn:cts:latinLit:phi0474.phi050:1.90","start":53991,"length":559},{"loc":"urn:cts:latinLit:phi0474.phi050:1.91","start":54550,"length":655},{"loc":"urn:cts:latinLit:phi0474.phi050:1.92","start":55205,"length":825},{"loc":"urn:cts:latinLit:phi0474.phi050:1.93","start":56030,"length":1010},{"loc":"urn:cts:latinLit:phi0474.phi050:1.94","start":57040,"length":577},{"loc":"urn:cts:latinLit:phi0474.phi050:1.95","start":57617,"length":555},{"loc":"urn:cts:latinLit:phi0474.phi050:1.96","start":58172,"length":568},{"loc":"urn:cts:latinLit:phi0474.phi050:1.97","start":58740,"length":571},{"loc":"urn:cts:latinLit:phi0474.phi050:1.98","start":59311,"length":787},{"loc":"urn:cts:latinLit:phi0474.phi050:1.99","start":60098,"length":577},{"loc":"urn:cts:latinLit:phi0474.phi050:1.100","start":60675,"length":672},{"loc":"urn:cts:latinLit:phi0474.phi050:1.101","start":61347,"length":896},{"loc":"urn:cts:latinLit:phi0474.phi050:1.102","start":62243,"length":442},{"loc":"urn:cts:latinLit:phi0474.phi050:1.103","start":62685,"length":629},{"loc":"urn:cts:latinLit:phi0474.phi050:1.104","start":63314,"length":410},{"loc":"urn:cts:latinLit:phi0474.phi050:1.105","start":63724,"length":690},{"loc":"urn:cts:latinLit:phi0474.phi050:1.106","start":64414,"length":363},{"loc":"urn:cts:latinLit:phi0474.phi050:1.107","start":64777,"length":682},{"loc":"urn:cts:latinLit:phi0474.phi050:1.108","start":65459,"length":464},{"loc":"urn:cts:latinLit:phi0474.phi050:1.109","start":65923,"length":723},{"loc":"urn:cts:latinLit:phi0474.phi050:1.110","start":66646,"length":395},{"loc":"urn:cts:latinLit:phi0474.phi050:1.111","start":67041,"length":522},{"loc":"urn:cts:latinLit:phi0474.phi050:1.112","start":67563,"length":463},{"loc":"urn:cts:latinLit:phi0474.phi050:1.113","start":68026,"length":803},{"loc":"urn:cts:latinLit:phi0474.phi050:1.114","start":68829,"length":526},{"loc":"urn:cts:latinLit:phi0474.phi050:1.115","start":69355,"length":433},{"loc":"urn:cts:latinLit:phi0474.phi050:1.116","start":69788,"length":603},{"loc":"urn:cts:latinLit:phi0474.phi050:1.117","start":70391,"length":527},{"loc":"urn:cts:latinLit:phi0474.phi050:1.118","start":70918,"length":342},{"loc":"urn:cts:latinLit:phi0474.phi050:1.119","start":71260,"length":720},{"loc":"urn:cts:latinLit:phi0474.phi050:1.120","start":71980,"length":1},{"loc":"urn:cts:latinLit:phi0474.phi050:1.121","start":71981,"length":1357},{"loc":"urn:cts:latinLit:phi0474.phi050:1.122","start":73338,"length":883},{"loc":"urn:cts:latinLit:phi0474.phi050:1.123","start":74221,"length":790},{"loc":"urn:cts:latinLit:phi0474.phi050:1.124","start":75011,"length":226},{"loc":"urn:cts:latinLit:phi0474.phi050:2.1","start":75237,"length":457},{"loc":"urn:cts:latinLit:phi0474.phi050:2.2","start":75694,"length":595},{"loc":"urn:cts:latinLit:phi0474.phi050:2.3","start":76289,"length":582},{"loc":"urn:cts:latinLit:phi0474.phi050:2.4","start":76871,"length":597},{"loc":"urn:cts:latinLit:phi0474.phi050:2.5","start":77468,"length":526},{"loc":"urn:cts:latinLit:phi0474.phi050:2.6","start":77994,"length":1089},{"loc":"urn:cts:latinLit:phi0474.phi050:2.7","start":79083,"length":894},{"loc":"urn:cts:latinLit:phi0474.phi050:2.8","start":79977,"length":357},{"loc":"urn:cts:latinLit:phi0474.phi050:2.9","start":80334,"length":572},{"loc":"urn:cts:latinLit:phi0474.phi050:2.10","start":80906,"length":808},{"loc":"urn:cts:latinLit:phi0474.phi050:2.11","start":81714,"length":861},{"loc":"urn:cts:latinLit:phi0474.phi050:2.12","start":82575,"length":667},{"loc":"urn:cts:latinLit:phi0474.phi050:2.13","start":83242,"length":335},{"loc":"urn:cts:latinLit:phi0474.phi050:2.14","start":83577,"length":666},{"loc":"urn:cts:latinLit:phi0474.phi050:2.15","start":84243,"length":701},{"loc":"urn:cts:latinLit:phi0474.phi050:2.16","start":84944,"length":766},{"loc":"urn:cts:latinLit:phi0474.phi050:2.17","start":85710,"length":737},{"loc":"urn:cts:latinLit:phi0474.phi050:2.18","start":86447,"length":922},{"loc":"urn:cts:latinLit:phi0474.phi050:2.19","start":87369,"length":552},{"loc":"urn:cts:latinLit:phi0474.phi050:2.20","start":87921,"length":474},{"loc":"urn:cts:latinLit:phi0474.phi050:2.21","start":88395,"length":334},{"loc":"urn:cts:latinLit:phi0474.phi050:2.22","start":88729,"length":775},{"loc":"urn:cts:latinLit:phi0474.phi050:2.23","start":89504,"length":607},{"loc":"urn:cts:latinLit:phi0474.phi050:2.24","start":90111,"length":615},{"loc":"urn:cts:latinLit:phi0474.phi050:2.25","start":90726,"length":540},{"loc":"urn:cts:latinLit:phi0474.phi050:2.26","start":91266,"length":927},{"loc":"urn:cts:latinLit:phi0474.phi050:2.27","start":92193,"length":417},{"loc":"urn:cts:latinLit:phi0474.phi050:2.28","start":92610,"length":375},{"loc":"urn:cts:latinLit:phi0474.phi050:2.29","start":92985,"length":681},{"loc":"urn:cts:latinLit:phi0474.phi050:2.30","start":93666,"length":604},{"loc":"urn:cts:latinLit:phi0474.phi050:2.31","start":94270,"length":426},{"loc":"urn:cts:latinLit:phi0474.phi050:2.32","start":94696,"length":914},{"loc":"urn:cts:latinLit:phi0474.phi050:2.33","start":95610,"length":281},{"loc":"urn:cts:latinLit:phi0474.phi050:2.34","start":95891,"length":495},{"loc":"urn:cts:latinLit:phi0474.phi050:2.35","start":96386,"length":646},{"loc":"urn:cts:latinLit:phi0474.phi050:2.36","start":97032,"length":900},{"loc":"urn:cts:latinLit:phi0474.phi050:2.37","start":97932,"length":559},{"loc":"urn:cts:latinLit:phi0474.phi050:2.38","start":98491,"length":493},{"loc":"urn:cts:latinLit:phi0474.phi050:2.39","start":98984,"length":553},{"loc":"urn:cts:latinLit:phi0474.phi050:2.40","start":99537,"length":570},{"loc":"urn:cts:latinLit:phi0474.phi050:2.41","start":100107,"length":583},{"loc":"urn:cts:latinLit:phi0474.phi050:2.42","start":100690,"length":714},{"loc":"urn:cts:latinLit:phi0474.phi050:2.43","start":101404,"length":688},{"loc":"urn:cts:latinLit:phi0474.phi050:2.44","start":102092,"length":795},{"loc":"urn:cts:latinLit:phi0474.phi050:2.45","start":102887,"length":673},{"loc":"urn:cts:latinLit:phi0474.phi050:2.46","start":103560,"length":471},{"loc":"urn:cts:latinLit:phi0474.phi050:2.47","start":104031,"length":953},{"loc":"urn:cts:latinLit:phi0474.phi050:2.48","start":104984,"length":451},{"loc":"urn:cts:latinLit:phi0474.phi050:2.49","start":105435,"length":1259},{"loc":"urn:cts:latinLit:phi0474.phi050:2.50","start":106694,"length":520},{"loc":"urn:cts:latinLit:phi0474.phi050:2.51","start":107214,"length":671},{"loc":"urn:cts:latinLit:phi0474.phi050:2.52","start":107885,"length":645},{"loc":"urn:cts:latinLit:phi0474.phi050:2.53","start":108530,"length":787},{"loc":"urn:cts:latinLit:phi0474.phi050:2.54","start":109317,"length":681},{"loc":"urn:cts:latinLit:phi0474.phi050:2.55","start":109998,"length":309},{"loc":"urn:cts:latinLit:phi0474.phi050:2.56","start":110307,"length":430},{"loc":"urn:cts:latinLit:phi0474.phi050:2.57","start":110737,"length":532},{"loc":"urn:cts:latinLit:phi0474.phi050:2.58","start":111269,"length":799},{"loc":"urn:cts:latinLit:phi0474.phi050:2.59","start":112068,"length":497},{"loc":"urn:cts:latinLit:phi0474.phi050:2.60","start":112565,"length":588},{"loc":"urn:cts:latinLit:phi0474.phi050:2.61","start":113153,"length":788},{"loc":"urn:cts:latinLit:phi0474.phi050:2.62","start":113941,"length":854},{"loc":"urn:cts:latinLit:phi0474.phi050:2.63","start":114795,"length":399},{"loc":"urn:cts:latinLit:phi0474.phi050:2.64","start":115194,"length":1018},{"loc":"urn:cts:latinLit:phi0474.phi050:2.65","start":116212,"length":501},{"loc":"urn:cts:latinLit:phi0474.phi050:2.66","start":116713,"length":856},{"loc":"urn:cts:latinLit:phi0474.phi050:2.67","start":117569,"length":697},{"loc":"urn:cts:latinLit:phi0474.phi050:2.68","start":118266,"length":660},{"loc":"urn:cts:latinLit:phi0474.phi050:2.69","start":118926,"length":561},{"loc":"urn:cts:latinLit:phi0474.phi050:2.70","start":119487,"length":783},{"loc":"urn:cts:latinLit:phi0474.phi050:2.71","start":120270,"length":514},{"loc":"urn:cts:latinLit:phi0474.phi050:2.72","start":120784,"length":591},{"loc":"urn:cts:latinLit:phi0474.phi050:2.73","start":121375,"length":526},{"loc":"urn:cts:latinLit:phi0474.phi050:2.74","start":121901,"length":699},{"loc":"urn:cts:latinLit:phi0474.phi050:2.75","start":122600,"length":567},{"loc":"urn:cts:latinLit:phi0474.phi050:2.76","start":123167,"length":507},{"loc":"urn:cts:latinLit:phi0474.phi050:2.77","start":123674,"length":760},{"loc":"urn:cts:latinLit:phi0474.phi050:2.78","start":124434,"length":258},{"loc":"urn:cts:latinLit:phi0474.phi050:2.79","start":124692,"length":689},{"loc":"urn:cts:latinLit:phi0474.phi050:2.80","start":125381,"length":465},{"loc":"urn:cts:latinLit:phi0474.phi050:2.81","start":125846,"length":855},{"loc":"urn:cts:latinLit:phi0474.phi050:2.82","start":126701,"length":399},{"loc":"urn:cts:latinLit:phi0474.phi050:2.83","start":127100,"length":695},{"loc":"urn:cts:latinLit:phi0474.phi050:2.84","start":127795,"length":505},{"loc":"urn:cts:latinLit:phi0474.phi050:2.85","start":128300,"length":540},{"loc":"urn:cts:latinLit:phi0474.phi050:2.86","start":128840,"length":737},{"loc":"urn:cts:latinLit:phi0474.phi050:2.87","start":129577,"length":964},{"loc":"urn:cts:latinLit:phi0474.phi050:2.88","start":130541,"length":660},{"loc":"urn:cts:latinLit:phi0474.phi050:2.89","start":131201,"length":892},{"loc":"urn:cts:latinLit:phi0474.phi050:2.90","start":132093,"length":622},{"loc":"urn:cts:latinLit:phi0474.phi050:2.91","start":132715,"length":573},{"loc":"urn:cts:latinLit:phi0474.phi050:2.92","start":133288,"length":498},{"loc":"urn:cts:latinLit:phi0474.phi050:2.93","start":133786,"length":511},{"loc":"urn:cts:latinLit:phi0474.phi050:2.94","start":134297,"length":570},{"loc":"urn:cts:latinLit:phi0474.phi050:2.95","start":134867,"length":1017},{"loc":"urn:cts:latinLit:phi0474.phi050:2.96","start":135884,"length":636},{"loc":"urn:cts:latinLit:phi0474.phi050:2.97","start":136520,"length":657},{"loc":"urn:cts:latinLit:phi0474.phi050:2.98","start":137177,"length":680},{"loc":"urn:cts:latinLit:phi0474.phi050:2.99","start":137857,"length":484},{"loc":"urn:cts:latinLit:phi0474.phi050:2.100","start":138341,"length":367},{"loc":"urn:cts:latinLit:phi0474.phi050:2.101","start":138708,"length":579},{"loc":"urn:cts:latinLit:phi0474.phi050:2.102","start":139287,"length":363},{"loc":"urn:cts:latinLit:phi0474.phi050:2.103","start":139650,"length":586},{"loc":"urn:cts:latinLit:phi0474.phi050:2.104","start":140236,"length":547},{"loc":"urn:cts:latinLit:phi0474.phi050:2.105","start":140783,"length":381},{"loc":"urn:cts:latinLit:phi0474.phi050:2.106","start":141164,"length":490},{"loc":"urn:cts:latinLit:phi0474.phi050:2.107","start":141654,"length":360},{"loc":"urn:cts:latinLit:phi0474.phi050:2.108","start":142014,"length":432},{"loc":"urn:cts:latinLit:phi0474.phi050:2.109","start":142446,"length":368},{"loc":"urn:cts:latinLit:phi0474.phi050:2.110","start":142814,"length":759},{"loc":"urn:cts:latinLit:phi0474.phi050:2.111","start":143573,"length":739},{"loc":"urn:cts:latinLit:phi0474.phi050:2.112","start":144312,"length":483},{"loc":"urn:cts:latinLit:phi0474.phi050:2.113","start":144795,"length":251},{"loc":"urn:cts:latinLit:phi0474.phi050:2.114","start":145046,"length":873},{"loc":"urn:cts:latinLit:phi0474.phi050:2.115","start":145919,"length":795},{"loc":"urn:cts:latinLit:phi0474.phi050:2.116","start":146714,"length":486},{"loc":"urn:cts:latinLit:phi0474.phi050:2.117","start":147200,"length":619},{"loc":"urn:cts:latinLit:phi0474.phi050:2.118","start":147819,"length":682},{"loc":"urn:cts:latinLit:phi0474.phi050:2.119","start":148501,"length":548},{"loc":"urn:cts:latinLit:phi0474.phi050:2.120","start":149049,"length":600},{"loc":"urn:cts:latinLit:phi0474.phi050:2.121","start":149649,"length":692},{"loc":"urn:cts:latinLit:phi0474.phi050:2.122","start":150341,"length":605},{"loc":"urn:cts:latinLit:phi0474.phi050:2.123","start":150946,"length":731},{"loc":"urn:cts:latinLit:phi0474.phi050:2.124","start":151677,"length":1036},{"loc":"urn:cts:latinLit:phi0474.phi050:2.125","start":152713,"length":883},{"loc":"urn:cts:latinLit:phi0474.phi050:2.126","start":153596,"length":641},{"loc":"urn:cts:latinLit:phi0474.phi050:2.127","start":154237,"length":812},{"loc":"urn:cts:latinLit:phi0474.phi050:2.128","start":155049,"length":875},{"loc":"urn:cts:latinLit:phi0474.phi050:2.129","start":155924,"length":800},{"loc":"urn:cts:latinLit:phi0474.phi050:2.130","start":156724,"length":734},{"loc":"urn:cts:latinLit:phi0474.phi050:2.131","start":157458,"length":565},{"loc":"urn:cts:latinLit:phi0474.phi050:2.132","start":158023,"length":526},{"loc":"urn:cts:latinLit:phi0474.phi050:2.133","start":158549,"length":723},{"loc":"urn:cts:latinLit:phi0474.phi050:2.134","start":159272,"length":374},{"loc":"urn:cts:latinLit:phi0474.phi050:2.135","start":159646,"length":383},{"loc":"urn:cts:latinLit:phi0474.phi050:2.136","start":160029,"length":1177},{"loc":"urn:cts:latinLit:phi0474.phi050:2.137","start":161206,"length":736},{"loc":"urn:cts:latinLit:phi0474.phi050:2.138","start":161942,"length":772},{"loc":"urn:cts:latinLit:phi0474.phi050:2.139","start":162714,"length":353},{"loc":"urn:cts:latinLit:phi0474.phi050:2.140","start":163067,"length":692},{"loc":"urn:cts:latinLit:phi0474.phi050:2.141","start":163759,"length":749},{"loc":"urn:cts:latinLit:phi0474.phi050:2.142","start":164508,"length":708},{"loc":"urn:cts:latinLit:phi0474.phi050:2.143","start":165216,"length":508},{"loc":"urn:cts:latinLit:phi0474.phi050:2.144","start":165724,"length":710},{"loc":"urn:cts:latinLit:phi0474.phi050:2.145","start":166434,"length":793},{"loc":"urn:cts:latinLit:phi0474.phi050:2.146","start":167227,"length":559},{"loc":"urn:cts:latinLit:phi0474.phi050:2.147","start":167786,"length":755},{"loc":"urn:cts:latinLit:phi0474.phi050:2.148","start":168541,"length":569},{"loc":"urn:cts:latinLit:phi0474.phi050:2.149","start":169110,"length":543},{"loc":"urn:cts:latinLit:phi0474.phi050:2.150","start":169653,"length":667},{"loc":"urn:cts:latinLit:phi0474.phi050:2.151","start":170320,"length":921},{"loc":"urn:cts:latinLit:phi0474.phi050:2.152","start":171241,"length":622},{"loc":"urn:cts:latinLit:phi0474.phi050:2.153","start":171863,"length":757},{"loc":"urn:cts:latinLit:phi0474.phi050:2.154","start":172620,"length":621},{"loc":"urn:cts:latinLit:phi0474.phi050:2.155","start":173241,"length":408},{"loc":"urn:cts:latinLit:phi0474.phi050:2.156","start":173649,"length":428},{"loc":"urn:cts:latinLit:phi0474.phi050:2.157","start":174077,"length":424},{"loc":"urn:cts:latinLit:phi0474.phi050:2.158","start":174501,"length":806},{"loc":"urn:cts:latinLit:phi0474.phi050:2.159","start":175307,"length":610},{"loc":"urn:cts:latinLit:phi0474.phi050:2.160","start":175917,"length":530},{"loc":"urn:cts:latinLit:phi0474.phi050:2.161","start":176447,"length":576},{"loc":"urn:cts:latinLit:phi0474.phi050:2.162","start":177023,"length":529},{"loc":"urn:cts:latinLit:phi0474.phi050:2.163","start":177552,"length":484},{"loc":"urn:cts:latinLit:phi0474.phi050:2.164","start":178036,"length":501},{"loc":"urn:cts:latinLit:phi0474.phi050:2.165","start":178537,"length":629},{"loc":"urn:cts:latinLit:phi0474.phi050:2.166","start":179166,"length":551},{"loc":"urn:cts:latinLit:phi0474.phi050:2.167","start":179717,"length":462},{"loc":"urn:cts:latinLit:phi0474.phi050:2.168","start":180179,"length":465},{"loc":"urn:cts:latinLit:phi0474.phi050:3.1","start":180644,"length":324},{"loc":"urn:cts:latinLit:phi0474.phi050:3.2","start":180968,"length":251},{"loc":"urn:cts:latinLit:phi0474.phi050:3.3","start":181219,"length":486},{"loc":"urn:cts:latinLit:phi0474.phi050:3.4","start":181705,"length":588},{"loc":"urn:cts:latinLit:phi0474.phi050:3.5","start":182293,"length":1283},{"loc":"urn:cts:latinLit:phi0474.phi050:3.6","start":183576,"length":525},{"loc":"urn:cts:latinLit:phi0474.phi050:3.7","start":184101,"length":514},{"loc":"urn:cts:latinLit:phi0474.phi050:3.8","start":184615,"length":620},{"loc":"urn:cts:latinLit:phi0474.phi050:3.9","start":185235,"length":637},{"loc":"urn:cts:latinLit:phi0474.phi050:3.10","start":185872,"length":400},{"loc":"urn:cts:latinLit:phi0474.phi050:3.11","start":186272,"length":1018},{"loc":"urn:cts:latinLit:phi0474.phi050:3.12","start":187290,"length":298},{"loc":"urn:cts:latinLit:phi0474.phi050:3.13","start":187588,"length":438},{"loc":"urn:cts:latinLit:phi0474.phi050:3.14","start":188026,"length":706},{"loc":"urn:cts:latinLit:phi0474.phi050:3.15","start":188732,"length":798},{"loc":"urn:cts:latinLit:phi0474.phi050:3.16","start":189530,"length":535},{"loc":"urn:cts:latinLit:phi0474.phi050:3.17","start":190065,"length":337},{"loc":"urn:cts:latinLit:phi0474.phi050:3.18","start":190402,"length":690},{"loc":"urn:cts:latinLit:phi0474.phi050:3.19","start":191092,"length":620},{"loc":"urn:cts:latinLit:phi0474.phi050:3.20","start":191712,"length":474},{"loc":"urn:cts:latinLit:phi0474.phi050:3.21","start":192186,"length":743},{"loc":"urn:cts:latinLit:phi0474.phi050:3.22","start":192929,"length":219},{"loc":"urn:cts:latinLit:phi0474.phi050:3.23","start":193148,"length":1127},{"loc":"urn:cts:latinLit:phi0474.phi050:3.24","start":194275,"length":695},{"loc":"urn:cts:latinLit:phi0474.phi050:3.25","start":194970,"length":587},{"loc":"urn:cts:latinLit:phi0474.phi050:3.26","start":195557,"length":703},{"loc":"urn:cts:latinLit:phi0474.phi050:3.27","start":196260,"length":439},{"loc":"urn:cts:latinLit:phi0474.phi050:3.28","start":196699,"length":424},{"loc":"urn:cts:latinLit:phi0474.phi050:3.29","start":197123,"length":668},{"loc":"urn:cts:latinLit:phi0474.phi050:3.30","start":197791,"length":622},{"loc":"urn:cts:latinLit:phi0474.phi050:3.31","start":198413,"length":505},{"loc":"urn:cts:latinLit:phi0474.phi050:3.32","start":198918,"length":522},{"loc":"urn:cts:latinLit:phi0474.phi050:3.33","start":199440,"length":503},{"loc":"urn:cts:latinLit:phi0474.phi050:3.34","start":199943,"length":719},{"loc":"urn:cts:latinLit:phi0474.phi050:3.35","start":200662,"length":495},{"loc":"urn:cts:latinLit:phi0474.phi050:3.36","start":201157,"length":822},{"loc":"urn:cts:latinLit:phi0474.phi050:3.37","start":201979,"length":503},{"loc":"urn:cts:latinLit:phi0474.phi050:3.38","start":202482,"length":737},{"loc":"urn:cts:latinLit:phi0474.phi050:3.39","start":203219,"length":611},{"loc":"urn:cts:latinLit:phi0474.phi050:3.40","start":203830,"length":449},{"loc":"urn:cts:latinLit:phi0474.phi050:3.41","start":204279,"length":659},{"loc":"urn:cts:latinLit:phi0474.phi050:3.42","start":204938,"length":752},{"loc":"urn:cts:latinLit:phi0474.phi050:3.43","start":205690,"length":743},{"loc":"urn:cts:latinLit:phi0474.phi050:3.44","start":206433,"length":828},{"loc":"urn:cts:latinLit:phi0474.phi050:3.45","start":207261,"length":764},{"loc":"urn:cts:latinLit:phi0474.phi050:3.46","start":208025,"length":492},{"loc":"urn:cts:latinLit:phi0474.phi050:3.47","start":208517,"length":817},{"loc":"urn:cts:latinLit:phi0474.phi050:3.48","start":209334,"length":583},{"loc":"urn:cts:latinLit:phi0474.phi050:3.49","start":209917,"length":489},{"loc":"urn:cts:latinLit:phi0474.phi050:3.50","start":210406,"length":586},{"loc":"urn:cts:latinLit:phi0474.phi050:3.51","start":210992,"length":878},{"loc":"urn:cts:latinLit:phi0474.phi050:3.52","start":211870,"length":491},{"loc":"urn:cts:latinLit:phi0474.phi050:3.53","start":212361,"length":844},{"loc":"urn:cts:latinLit:phi0474.phi050:3.54","start":213205,"length":729},{"loc":"urn:cts:latinLit:phi0474.phi050:3.55","start":213934,"length":359},{"loc":"urn:cts:latinLit:phi0474.phi050:3.56","start":214293,"length":561},{"loc":"urn:cts:latinLit:phi0474.phi050:3.57","start":214854,"length":736},{"loc":"urn:cts:latinLit:phi0474.phi050:3.58","start":215590,"length":559},{"loc":"urn:cts:latinLit:phi0474.phi050:3.59","start":216149,"length":692},{"loc":"urn:cts:latinLit:phi0474.phi050:3.60","start":216841,"length":502},{"loc":"urn:cts:latinLit:phi0474.phi050:3.61","start":217343,"length":525},{"loc":"urn:cts:latinLit:phi0474.phi050:3.62","start":217868,"length":750},{"loc":"urn:cts:latinLit:phi0474.phi050:3.63","start":218618,"length":584},{"loc":"urn:cts:latinLit:phi0474.phi050:3.64","start":219202,"length":511},{"loc":"urn:cts:latinLit:phi0474.phi050:3.65","start":219713,"length":1136},{"loc":"urn:cts:latinLit:phi0474.phi050:3.66","start":220849,"length":440},{"loc":"urn:cts:latinLit:phi0474.phi050:3.67","start":221289,"length":404},{"loc":"urn:cts:latinLit:phi0474.phi050:3.68","start":221693,"length":759},{"loc":"urn:cts:latinLit:phi0474.phi050:3.69","start":222452,"length":770},{"loc":"urn:cts:latinLit:phi0474.phi050:3.70","start":223222,"length":1114},{"loc":"urn:cts:latinLit:phi0474.phi050:3.71","start":224336,"length":546},{"loc":"urn:cts:latinLit:phi0474.phi050:3.72","start":224882,"length":468},{"loc":"urn:cts:latinLit:phi0474.phi050:3.73","start":225350,"length":677},{"loc":"urn:cts:latinLit:phi0474.phi050:3.74","start":226027,"length":1008},{"loc":"urn:cts:latinLit:phi0474.phi050:3.75","start":227035,"length":674},{"loc":"urn:cts:latinLit:phi0474.phi050:3.76","start":227709,"length":660},{"loc":"urn:cts:latinLit:phi0474.phi050:3.77","start":228369,"length":557},{"loc":"urn:cts:latinLit:phi0474.phi050:3.78","start":228926,"length":495},{"loc":"urn:cts:latinLit:phi0474.phi050:3.79","start":229421,"length":688},{"loc":"urn:cts:latinLit:phi0474.phi050:3.80","start":230109,"length":796},{"loc":"urn:cts:latinLit:phi0474.phi050:3.81","start":230905,"length":622},{"loc":"urn:cts:latinLit:phi0474.phi050:3.82","start":231527,"length":514},{"loc":"urn:cts:latinLit:phi0474.phi050:3.83","start":232041,"length":955},{"loc":"urn:cts:latinLit:phi0474.phi050:3.84","start":232996,"length":981},{"loc":"urn:cts:latinLit:phi0474.phi050:3.85","start":233977,"length":479},{"loc":"urn:cts:latinLit:phi0474.phi050:3.86","start":234456,"length":542},{"loc":"urn:cts:latinLit:phi0474.phi050:3.87","start":234998,"length":577},{"loc":"urn:cts:latinLit:phi0474.phi050:3.88","start":235575,"length":675},{"loc":"urn:cts:latinLit:phi0474.phi050:3.89","start":236250,"length":832},{"loc":"urn:cts:latinLit:phi0474.phi050:3.90","start":237082,"length":700},{"loc":"urn:cts:latinLit:phi0474.phi050:3.91","start":237782,"length":651},{"loc":"urn:cts:latinLit:phi0474.phi050:3.92","start":238433,"length":770},{"loc":"urn:cts:latinLit:phi0474.phi050:3.93","start":239203,"length":944},{"loc":"urn:cts:latinLit:phi0474.phi050:3.94","start":240147,"length":510},{"loc":"urn:cts:latinLit:phi0474.phi050:3.95","start":240657,"length":434}]}
{"id":"urn:cts:latinLit:phi0474.phi051.perseus-lat1","text":"O Tite, si quid ego adiuero curamve levassoquae nunc te coquit et versat in pectore fixa,ecquid erit praemi?licet enim mihi versibus isdem affari te, Attice,\nquibus affatur Flamininum\n\nille vir haud magna cum re, sed plenus fidei,\n\nquamquam certo scio non, ut Flamininum,\n\nsollicitari te, Tite, sic noctesque diesque,\n\nnovi enim moderationem animi tui et aequitatem,\nteque non cognomen solum Athenis deportasse, sed\nhumanitatem et prudentiam intellego. et tamen\nte suspicor isdem rebus quibus me ipsum interdum\ngravius commoveri, quarum consolatio et maior est\net in aliud tempus differenda.\nnunc autem visum est mihi de senectute aliquid\nad te conscribere,\nhoc enim onere, quod mihi\ncommune tecum est, aut iam urgentis aut certe\nadventantis senectutis et te et me ipsum levari\nvolo; etsi te quidem id modice ac sapienter, sicut\nomnia, et ferre et laturum esse certo scio. sed\nmihi, cum de senectute vellem aliquid scribere, tu\noccurrebas dignus eo munere, quo uterque nostrum\ncommuniter uteretur. mihi quidem ita iucunda\nhuius libri confectio fuit, ut non modo omnis absterserit senectutis molestias, sed effecerit mollem etiam\net iucundam senectutem. numquam igitur laudari\nsatis digne philosophia poterit, cui qui pareat omne\ntempus aetatis sine molestia possit degere.\nsed de ceteris et diximus multa et saepe dicemus:\nhunc librum ad te de senectute misimus. omnem\nautem sermonem tribuimus non Tithono, ut Aristo\nCius, parum enim esset auctoritatis in fabula, sed\nM. Catoni seni, quo maiorem auctoritatem haberet\noratio; apud quem Laelium et Scipionem facimus\nadmirantis, quod is tam facile senectutem ferat,\neisque eum respondentem; qui si eruditius videbitur disputare quam consuevit ipse in suis libris,\nattribuito litteris Graecis, quarum constat eum perstudiosum fuisse in senectute. sed quid opus est\nplura? iam enim ipsius Catonis sermo explicabit\nnostram omnem de senectute sententiam.\nSCIPIO. Saepe numero admirari soleo cum hoc\nC. Laelio cum ceterarum rerum tuam excellentem,\nM. Cato, perfectamque sapientiam, tum vel maxime\nquod numquam tibi senectutem gravem esse senserim, quae plerisque senibus sic odiosa est, ut onus\nse Aetna gravius dicant sustinere.\nCATO. Rem haud sane, Scipio et Laeli, difficilem\nadmirari videmini. quibus enim nihil est in ipsis\nopis ad bene beateque vivendum, eis omnis aetas\ngravis est; qui autem omnia bona a se ipsi petunt,\neis nihil potest malum videri quod naturae necessitas\nafferat. quo in genere est in primis senectus, quam\nut adipiscantur omnes optant, eandem accusant\nadeptam ; tanta est stultitiae inconstantia atque\nperversitas. obrepere aiunt eam citius quam putassent. primum quis coegit eos falsum putare? qui\nenim citius adulescentiae senectus quam pueritiae\nadulescentia obrepit? deinde qui minus gravis\nesset eis senectus, si octingentesimum annum agerent,\nquam si octogesimum? praeterita enim aetas\nquamvis longa, cum effluxisset, nulla consolatione\npermulcere posset stultam senectutem.\nquocirca si sapientiam meam admirari soletis,\nquae utinam digna esset opinione vestra nostroque\ncognomine, in hoc sumus sapientes, quod naturam\noptimam ducem tamquam deum sequimur eique\nparemus; a qua non veri simile est, cum ceterae\npartes aetatis bene discriptae sint, extremum actum\n\n\n\ntamquam ab inerti poeta esse neglectum. sed\ntamen necesse fuit esse aliquid extremum et,\ntamquam in arborum bacis terraeque fructibus,\nmaturitate tempestiva quasi vietum et caducum,\nquod ferendum est molliter sapienti. quid est enim\naliud gigantum modo bellare cum dis nisi naturae\nrepugnare?\nLAELIUS. Atqui, Cato, gratissimum nobis, ut\netiam pro Scipione pollicear, feceris, si, quoniam\nsperamus, volumus quidem certe, senes fieri, multo\nante a te didicerimus quibus facillime rationibus\ningravescentem aetatem ferre possimus.\nCATO. Faciam vero, Laeli, praesertim si utrique\nvestrum, ut dicis, gratum futurum est.\nLAELIUS. Volumus sane, nisi molestum est, Cato,\ntamquam longam aliquam viam confeceris, quam\nnobis quoque ingrediendum sit, istuc, quo pervenisti,\nvidere quale sit.\nCATO. Faciam ut potero, Laeli. saepe enim\ninterfui querellis aequalium meorum, pares autem\nvetere proverbio cum paribus facillime congregantur,\nquae C. Salinator, quae Sp. Albinus, homines consulares, nostri fere aequales, deplorare solebant,\ntum quod voluptatibus carerent, sine quibus vitam\nnullam putarent, tum quod spernerentur ab eis, a\nquibus essent coli soliti; qui mihi non id videbantur\n\n\n\naccusare, quod esset accusandum. nam si id culpa\nsenectutis accideret, eadem mihi usu venirent reliquisque omnibus maioribus natu, quorum ego\nmultorum cognovi senectutem sine querella, qui se\net libidinum vinculis laxatos esse non moleste ferrent\nnec a suis despicerentur. sed omnium istius modi\nquerellarum in moribus est culpa, non in aetate.\nmoderati enim et nec difficiles nec inhumani senes\ntolerabilem senectutem agunt, importunitas autem\net inhumanitas omni aetati molesta est.\nLAELIUS. Est, ut dicis, Cato; sed fortasse dixerit\nquispiam tibi propter opes et copias et dignitatem\ntuam tolerabiliorem senectutem videri, id autem non\nposse multis contingere.\nCATO. Est istuc quidem, Laeli, aliquid, sed\nnequaquam in isto sunt omnia; ut Themistocles\nfertur Seriphio cuidam in iurgio respondisse, cum\nille dixisset non eum sua, sed patriae gloria splendorem assecutum: nec hercule, inquit, si ego\nSeriphius essem, nec tu, si Atheniensis, clarus\numquam fuisses.\nquod eodem modo de senectute\ndici potest; nec enim in summa inopia levis esse\nsenectus potest, ne sapienti quidem, nec insipienti\netiam in summa copia non gravis.\naptissima omnino sunt, Scipio et Laeli, arma\nsenectutis artes exercitationesque virtutum, quae\nin omni aetate cultae, cum diu multumque vixeris,\n\n\n\nmirificos ecferunt fructus, non solum quia numquam\ndeserunt, ne extremo quidem tempore aetatis, quamquam id quidem maximum est, verum etiam quia\nconscientia bene actae vitae multorumque bene\nfactorum recordatio iucundissima est.\nego Q. Maximum, eum qui Tarentum recepit,\nsenem adulescens ita dilexi, ut aequalem. erat\nenim in illo viro comitate condita gravitas, nec\nsenectus mores mutaverat. quamquam eum colere\ncoepi non admodum grandem natu, sed tamen iam\naetate provectum. anno enim post consul primum\nfuerat quam ego natus sum, cumque eo quartum\nconsule adulescentulus miles ad Capuam profectus\nsum quintoque anno post ad Tarentum. quaestor\ndeinde quadriennio post factus sum, quem magistratum gessi consulibus Tuditano et Cethego, cum\nquidem ille admodum senex suasor legis Cinciae de\ndonis et muneribus fuit. hic et bella gerebat ut\nadulescens, cum plane grandis esset, et Hannibalem\niuveniliter exsultantem patientia sua molliebat;\nde quo praeclare familiaris noster Ennius:\n\nunus homo nobis cunctando restituit rem;noenum rumores ponebat ante salutem;ergo plusque magisque viri nunc gloria claret.\nTarentum vero qua vigilantia, quo consilio recepit!\ncum quidem me audiente Salinatori, qui amisso\n\n\n\noppido fugerat in arcem, glorianti atque ita dicenti,\nmea opera, Q. Fabi, Tarentum recepisti; certe,\ninquit ridens, nam nisi tu amisisses, numquam\nrecepissem.\nnec vero in armis praestantior quam\nin toga; qui consul iterum, Sp. Carvilio collega\nquiescente, C. Flaminio tribuno plebis, quoad potuit,\nrestitit agrum Picentem et Gallicum viritim contra\nsenatus auctoritatem dividenti; augurque cum esset,\ndicere ausus est optimis auspiciis ea geri, quae pro\nrei publicae salute gererentur; quae contra rem\npublicam ferrentur, contra auspicia ferri.\nmulta in eo viro praeclara cognovi, sed nihil\nadmirabilius quam quo modo ille mortem fili tulit,\nclari viri et consularis. est in manibus laudatio,\nquam cum legimus, quem philosophum non contemnimus? nec vero ille in luce modo atque in oculis\ncivium magnus, sed intus domique praestantior.\nqui sermo, quae praecepta! quanta notitia antiquitatis, scientia iuris auguri! multae etiam, ut in\nhomine Romano, litterae: omnia memoria tenebat\nnon domestica solum, sed etiam externa bella. cuius\nsermone ita tum cupide fruebar, quasi iam divinarem, id quod evenit, illo exstincto fore unde discerem neminem.\nquorsum igitur haec tam multa de Maximo?\n\n\n\nQuia profecto videtis nefas esse dictu miseram fuisse\ntalem senectutem. nec tamen omnes possunt esse\nScipiones aut Maximi, ut urbium expugnationes, ut\npedestris navalisve pugnas, ut bella a se gesta, ut\ntriumphos recordentur. est etiam quiete et pure\natque eleganter actae aetatis placida ac lenis senectus,\nqualem accepimus Platonis, qui uno et octogesimo\nanno scribens est mortuus, qualem Isocratis, qui\neum librum, qui Panathenaicus inscribitur, quarto\nnonagesimo anno scripsisse dicit vixitque quinquennium postea; cuius magister Leontinus Gorgias\ncentum et septem complevit annos, neque umquam\nin suo studio atque opere cessavit. qui, cum ex\neo quaereretur cur tam diu vellet esse in vita, nihil\nhabeo, inquit, quod accusem senectutem.\npraeclarum responsum et docto homine dignum!\nsua enim vitia insipientes et suam culpam in\nsenectutem conferunt, quod non faciebat is, cuius\nmodo mentionem feci, Ennius:\n\nsic ut fortis equus, spatio qui saepe supremovicit Olympia, nunc senio confectus quiescit.\n\nequi fortis et victoris senectuti comparat suam;\nquem quidem probe meminisse potestis; anno enim\nundevicesimo post eius mortem hi consules, T.\nFlamininus et M'. Acilius, facti sunt; ille autem\nCaepione et Philippo iterum consulibus mortuus est,\ncum ego quinque et sexaginta annos natus legem\n\n\n\nVoconiam magna voce et bonis lateribus suasissem.\nAnnos septuaginta natus, tot enim vixit Ennius,\nita ferebat duo quae maxima putantur onera, paupertatem et senectutem, ut eis paene delectari videretur.\netenim, cum complector animo, quattuor reperio\ncausas cur senectus misera videatur: unam, quod\navocet a rebus gerendis; alteram, quod corpus faciat\ninfirmius; tertiam, quod privet omnibus fere voluptatibus; quartam, quod haud procul absit a morte.\nearum, si placet, causarum quanta quamque sit\niusta una quaeque videamus.\nA rebus gerendis senectus abstrahit. quibus?\nAn eis, quae iuventute geruntur et viribus? nullaene igitur res sunt seniles, quae vel infirmis corporibus animo et mente administrentur? nihil ergo\nagebat Q. Maximus, nihil L. Paulus, pater tuus, socer\noptimi viri fili mei? ceteri senes, Fabricii Curii\nCoruncanii, cum rem publicam consilio et auctoritate\ndefendebant, nihil agebant?\nad Appi Claudi senectutem accedebat etiam ut\ncaecus esset;\ntamen is, cum sententia senatus\ninclinaret ad pacem cum Pyrrho foedusque faciendum,\nnon dubitavit dicere illa, quae versibus persecutus\nest Ennius:\n\nquo vobis mentes, rectae quae stare solebantantehac, dementis sese flexere viai?\n\nceteraque gravissime, notum enim vobis carmen est,\n\n\n\net tamen ipsius Appi exstat oratio. atque haec ille\negit septemdecim annis post alterum consulatum,\ncum inter duos consulatus anni decem interfuissent\ncensorque ante superiorem consulatum fuisset, ex\nquo intellegitur Pyrrhi bello grandem sane fuisse,\net tamen sic a patribus accepimus.\nnihil igitur afferunt qui in re gerenda versari\nsenectutem negant, similesque sunt ut si qui\ngubernatorem in navigando nihil agere dicant,\ncum alii malos scandant, alii per foros cursent, alii\nsentinam exhauriant, ille clavum tenens quietus\nsedeat in puppi; non faciat ea, quae iuvenes; at\nvero multo maiora et meliora facit. non viribus\naut velocitate aut celeritate corporum res magnae\ngeruntur, sed consilio auctoritate sententia, quibus\nnon modo non orbari, sed etiam augeri senectus\nsolet.\nnisi forte ego vobis, qui et miles et tribunus et\nlegatus et consul versatus sum in vario genere bellorum, cessare nunc videor, cum bella non gero.\nAt senatui quae sint gerenda praescribo et quo\nmodo; Carthagini male iam diu cogitanti bellum\nmulto ante denuntio, de qua vereri non ante desinam\nquam illam excisam esse cognovero. quam palmam\nutinam di immortales,\nScipio, tibi reservent, ut avi\nrelliquias persequare, cuius a morte tertius hic et\ntricesimus annus est, sed memoriam illius viri omnes\n\n\n\nexcipient anni consequentes. anno ante me censorem mortuus est, novem annis post meum consulatum, cum consul iterum me consule creatus esset.\nnum igitur, si ad centesimum annum vixisset,\nsenectutis eum suae paeniteret? nec enim excursione nec saltu, nec eminus hastis aut comminus\ngladiis uteretur, sed consilio ratione sententia, quae\nnisi essent in senibus, non summum consilium\nmaiores nostri appellassent senatum. apud Lacedaemonios quidem ei,\nqui amplissimum magistratum\ngerunt, ut sunt, sic etiam nominantur, senes. quod\nsi legere aut audire voletis externa, maximas res\npublicas ab adulescentibus labefactatas, a senibus\nsustentatas et restitutas reperietis.\n\ncedo qui vestram rem publicam tantam amisistis tam cito?\n\nsic enim percontantur in Naevi poetae Lupo.\nRespondentur et alia et hoc in primis:\n\nproveniebant oratores novi, stulti adulescentuli.\n\ntemeritas est videlicet florentis aetatis, prudentia\nsenescentis.\nAt memoria minuitur. credo, nisi eam exerceas, aut etiam si sis natura tardior. Themistocles\nomnium civium perceperat nomina; num igitur\n\n\n\ncensetis eum, cum aetate processisset, qui Aristides\nesset Lysimachum salutare solitum? equidem non\nmodo eos novi qui sunt, sed eorum patres etiam et\navos, nec sepulcra legens vereor, quod aiunt, ne\nmemoriam perdam; his enim ipsis legendis in\nmemoriam redeo mortuorum. nec vero quemquam\nsenem audivi oblitum, quo loco thesaurum obruisset.\nomnia quae curant meminerunt, vadimonia constituta, quis sibi, cui ipsi debeant.\nquid iuris consulti, quid pontifices, quid augures,\nquid philosophi senes? quam multa meminerunt!\nmanent ingenia senibus, modo permaneat studium\net industria, neque ea solum claris et honoratis viris,\nsed in vita etiam privata et quieta. Sophocles ad\nsummam senectutem tragoedias fecit; quod propter\nstudium cum rem neglegere familiarem videretur,\na filiis in iudicium vocatus est, ut, quem ad modum\nnostro more male rem gerentibus patribus bonis\ninterdici solet, sic illum quasi desipientem a re\nfamiliari removerent iudices. tum senex dicitur\neam fabulam quam in manibus habebat et proxime\nscripserat, Oedipum Coloneum, recitasse iudicibus\nquaesisseque num illud carmen desipientis videretur,\nquo recitato sententiis iudicum est liberatus.\nnum igitur hunc, num Homerum Hesiodum Simo-\n\n\n\nniden Stesichorum, num quos ante dixi Isocraten\nGorgian, num philosophorum principes, Pythagoram\nDemocritum, num Platonem Xenocraten, num postea\nZenonem Cleanthem, aut eum, quem vos etiam\nvidistis Romae, Diogenem Stoicum coegit in suis\nstudiis obmutescere senectus? An in omnibus\nstudiorum agitatio vitae aequalis fuit?\nAge, ut ista divina studia omittamus, possum\nnominare ex agro Sabino rusticos Romanos, vicinos\net familiaris meos, quibus absentibus numquam fere\nulla in agro maiora opera fiunt, non serendis, non\npercipiendis, non condendis fructibus. quamquam\nin aliis minus hoc mirum est, nemo enim est tam\nsenex qui se annum non putet posse vivere; sed\nidem in eis elaborant, quae sciunt nihil ad se omnino\npertinere:\n\nserit arbores, quae alteri saeclo prosint,\n\nut ait Statius noster in Synephebis.\nnec vero\ndubitat agricola, quamvis sit senex, quaerenti cui\nserat respondere: dis immortalibus, qui me non\naccipere modo haec a maioribus voluerunt, sed etiam\nposteris prodere.\n\net melius Caecilius de sene alteri saeculo\nprospiciente, quam illud idem:\n\nedepol, senectus, si nil quicquam aliud vitiadportes tecum, cum advenis, unum id sat est,quod diu vivendo multa quae non volt videt.\n\n\n\nEt multa fortasse quae volt, atque in ea, quae non\nvolt, saepe etiam adulescentia incurrit. illud vero\nidem Caecilius vitiosius:\n\ntum equidem in senecta hoc deputo miserrimum,sentire ea aetate eumpse esse odiosum alteri.\n\niucundum potius quam odiosum!\nut enim adulescentibus bona indole praeditis sapientes senes\ndelectantur, leviorque fit senectus eorum qui a\niuventute coluntur et diliguntur, sic adulescentes\nsenum praeceptis gaudent, quibus ad virtutum\nstudia ducuntur; nec minus intellego me vobis quam\nmihi vos esse iucundos. sed videtis, ut senectus\nnon modo languida atque iners non sit, verum etiam\nsit operosa et semper agens aliquid et moliens, tale\nscilicet, quale cuiusque studium in superiore vita\nfuit. quid, qui etiam addiscunt aliquid, ut et\nSolonem versibus gloriantem videmus, qui se cotidie\naliquid addiscentem dicit senem fieri. et ego feci,\nqui litteras Graecas senex didici, quas quidem sic\navide arripui quasi diuturnam sitim explere cupiens,\nut ea ipsa mihi nota essent, quibus me nunc exemplis\nuti videtis. quod cum fecisse Socratem in fidibus\naudirem, vellem equidem etiam illud, discebant enim\nfidibus antiqui, sed in litteris certe elaboravi.\nne nunc quidem viris desidero adulescentis,\n\n\n\nis enim erat locus alter de vitiis senectutis, non plus\nquam adulescens tauri aut elephanti desiderabam.\nquod est, eo decet uti et quidquid agis agere pro\nviribus. quae enim vox potest esse contemptior\nquam Milonis Crotoniatae? qui cum iam senex\nesset athletasque se exercentis in curriculo videret,\naspexisse lacertos suos dicitur illacrimansque dixisse,\nat hi quidem mortui iam sunt.\nnon vero tam isti,\nquam tu ipse, nugator, neque enim ex te umquam\nes nobilitatus, sed ex lateribus et lacertis tuis. nihil\nSex. Aelius tale, nihil multis annis ante Ti. Coruncanius, nihil modo P. Crassus, a quibus iura civibus\npraescribebantur, quorum usque ad extremum\nspiritum est provecta prudentia.\nOrator metuo ne languescat senectute, est enim\nmunus eius non ingeni solum, sed laterum etiam et\nvirium. omnino canorum illud in voce splendescit\netiam nescio quo pacto in senectute, quod equidem\nadhuc non amisi, et videtis annos. sed tamen est\ndecorus seni sermo quietus et remissus, facitque persaepe ipsa sibi audientiam diserti senis composita\net mitis oratio, quam si ipse exsequi nequeas, possis\ntamen Scipioni praecipere et Laelio. quid enim est\niucundius senectute stipata studiis iuventutis?\nAn\nne illas quidem viris senectuti relinquimus, ut\n\n\n\nadulescentis doceat, instituat, ad omne offici munus\ninstruat? quo quidem opere quid potest esse praeclarius? mihi vero et Cn. et P. Scipiones et avi tui\nduo L. Aemilius et P. Africanus comitatu nobilium\niuvenum fortunati videbantur, nec ulli bonarum\nartium magistri non beati putandi, quamvis consenuerint vires atque defecerint.\netsi ipsa ista defectio virium adulescentiae vitiis\nefficitur saepius quam senectute; libidinosa enim\net intemperans adulescentia effetum corpus tradit\nsenectuti.\nCyrus quidem apud Xenophontem eo\nsermone, quem moriens habuit, cum admodum senex\nesset, negat se umquam sensisse senectutem suam\nimbecilliorem factam quam adulescentia fuisset.\nego L. Metellum memini puer, qui, cum quadriennio post alterum consulatum pontifex maximus\nfactus esset, viginti et duos annos ei sacerdotio praefuit, ita bonis esse viribus extremo tempore aetatis,\nut adulescentiam non requireret. nihil necesse est\nmihi de me ipso dicere, quamquam est id quidem\nsenile aetatique nostrae conceditur.\nvidetisne,\nut apud Homerum saepissime Nestor de virtutibus\nsuis praedicet? Tertiam enim aetatem hominum\nvidebat, nec erat ei verendum ne vera praedicans de\nse nimis videretur aut insolens aut loquax. etenim,\nut ait Homerus, ex eius lingua melle dulcior fluebat\noratio; quam ad suavitatem nullis egebat corporis\n\n\n\nviribus. et tamen dux ille Graeciae nusquam optat\nut Aiacis similis habeat decem, sed ut Nestoris, quod\nsi sibi acciderit, non dubitat quin brevi sit Troia\nperitura.\nsed redeo ad me. quartum ago annum et octogesimum: vellem equidem idem posse gloriari quod\nCyrus, sed tamen hoc queo dicere, non me quidem\neis esse viribus, quibus aut miles bello Punico aut\nquaestor eodem bello aut consul in Hispania fuerim\naut quadriennio post, cum tribunus militaris depugnavi apud Thermopylas M'. Glabrione consule; sed\ntamen, ut vos videtis, non plane me enervavit, non\nafflixit senectus: non curia viris meas desiderat, non\nrostra, non amici, non clientes, non hospites. nec\nenim umquam sum assensus veteri illi laudatoque\nproverbio, quod monet mature fieri senem, si diu\nvelis senex esse. ego vero me minus diu senem\nesse mallem quam esse senem ante quam essem.\nitaque nemo adhuc convenire me voluit cui fuerim\noccupatus.\nAt minus habeo virium quam vestrum utervis.\nne vos quidem T. Ponti centurionis viris habetis:\nnum idcirco est ille praestantior? moderatio modo\nvirium adsit et tantum quantum potest quisque\nnitatur, ne ille non magno desiderio tenebitur virium.\nolympiae per stadium ingressus esse Milo dicitur,\ncum umeris sustineret bovem: utrum igitur has\ncorporis an Pythagorae tibi malis viris ingeni dari?\n\n\n\nDenique isto bono utare, dum adsit, cum absit, ne\nrequiras: nisi forte adulescentes pueritiam, paulum\naetate progressi adulescentiam debent requirere.\ncursus est certus aetatis et una via naturae eaque\nsimplex, suaque cuique parti aetatis tempestivitas\nest data, ut et infirmitas puerorum et ferocitas\niuvenum et gravitas iam constantis aetatis et senectutis maturitas naturale quiddam habet, quod suo tempore percipi debeat.\naudire te arbitror, Scipio, hospes tuus avitus\nMasinissa quae faciat hodie nonaginta natus annos:\ncum ingressus iter pedibus sit, in equum omnino\nnon ascendere; cum autem equo, ex equo non\ndescendere; nullo imbri, nullo frigore adduci ut\ncapite operto sit; summam esse in eo corporis\nsiccitatem, itaque omnia exsequi regis officia et\nmunera. Potest igitur exercitatio et temperantia\netiam in senectute conservare aliquid pristini roboris.\nne sint in senectute vires: ne postulantur\nquidem vires a senectute. ergo et legibus et\ninstitutis vacat aetas nostra muneribus eis quae non\npossunt sine viribus sustineri. itaque non modo\nquod non possumus, sed ne quantum possumus\nquidem cogimur.\nAt multi ita sunt imbecilli senes,\nut nullum offici aut omnino vitae munus exsequi\n\n\n\npossint. At id quidem non proprium senectutis\nvitium est, sed commune valetudinis. quam fuit\nimbecillus P. Africani filius, is qui te adoptavit, quam\ntenui aut nulla potius valetudine! quod ni ita\nfuisset, alterum illud exstitisset lumen civitatis; ad\npaternam enim magnitudinem animi doctrina uberior\naccesserat. quid mirum igitur in senibus, si infirmi\nsunt aliquando, cum id ne adulescentes quidem\neffugere possint?\nresistendum, Laeli et Scipio, senectuti est eiusque\nvitia diligentia compensanda sunt, pugnandum tamquam contra morbum sic contra senectutem, habenda\nratio valetudinis,\nutendum exercitationibus modicis,\ntantum cibi et potionis adhibendum, ut reficiantur\nvires, non opprimantur. nec vero corpori solum\nsubveniendum est, sed menti atque animo multo\nmagis. nam haec quoque, nisi tamquam lumini\noleum instilles, exstinguuntur senectute. et corpora\nquidem exercitationum defetigatione ingravescunt,\nanimi autem exercitando levantur. nam quos ait\nCaecilius comicos stultos senes, hos significat\ncredulos obliviosos dissolutos, quae vitia sunt non\nsenectutis, sed inertis ignavae somniculosae senectutis. ut petulantia, ut libido magis est adulescentium quam senum, nec tamen omnium adulescentium, sed non proborum, sic ista senilis stultitia,\nquae deliratio appellari solet, senum levium est, non\nomnium.\nquattuor robustos filios, quinque filias, tantam\n\n\n\ndomum, tantas clientelas Appius regebat et caecus et\nsenex; intentum enim animum tamquam arcum habebat nec languescens succumbebat senectuti. tenebat\nnon modo auctoritatem, sed etiam imperium in suos:\nmetuebant servi, verebantur liberi, carum omnes\nhabebant; vigebat in illa domo mos patrius et\ndisciplina.\nIta enim senectus honesta est, si se ipsa\ndefendit, si ius suum retinet, si nemini emancipata\nest, si usque ad ultimum spiritum dominatur in suos.\nut enim adulescentem in quo est senile aliquid, sic\nsenem in quo est aliquid adulescentis probo, quod\nqui sequitur, corpore senex esse poterit, animo\nnumquam erit.\nseptimus mihi liber Originum est in manibus;\nomnia antiquitatis monumenta colligo; causarum\nillustrium, quascunque defendi, nunc cum maxime\nconficio orationes; ius augurium pontificium civile\ntracto; multum etiam Graecis litteris utor; Pythagoriorumque more, exercendae memoriae gratia,\nquid quoque die dixerim audierim egerim commemoro\nvesperi. hae sunt exercitationes ingeni, haec curricula mentis; in his desudans atque elaborans\ncorporis viris non magno opere desidero. adsum\namicis, venio in senatum frequens ultroque affero res\nmultum et diu cogitatas easque tueor animi, non\n\n\n\ncorporis viribus. quas si exsequi nequirem, tamen\nme lectulus meus oblectaret ea ipsa cogitantem,\nquae iam agere non possem; sed ut possim facit\nacta vita. Semper enim in his studiis laboribusque\nviventi non intellegitur quando obrepat senectus:\nita sensim sine sensu aetas senescit nec subito frangitur, sed diuturnitate exstinguitur.\nsequitur tertia vituperatio senectutis, quod\neam carere dicunt voluptatibus. O praeclarum munus\naetatis, si quidem id aufert a nobis, quod est in\nadulescentia vitiosissimum! accipite enim, optimi\nadulescentes, veterem orationem Archytae Tarentini,\nmagni in primis et praeclari viri, quae mihi tradita\nest cum essem adulescens Tarenti cum Q. Maximo.\nnullam capitaliorem pestem quam voluptatem corporis hominibus dicebat a natura datam, cuius\nvoluptatis avidae libidines temere et effrenate ad\npotiendum incitarentur.\nhinc patriae proditiones,\nhinc rerum publicarum eversiones, hinc cum hostibus\nclandestina colloquia nasci; nullum denique scelus,\nnullum malum facinus esse, ad quod suscipiendum\nnon libido voluptatis impelleret; stupra vero et\nadulteria et omne tale flagitium nullis excitari aliis\nillecebris nisi voluptatis; cumque homini sive natura\nsive quis deus nihil mente praestabilius dedisset,\nhuic divino muneri ac dono nihil tam esse inimicum\n\n\n\nquam voluptatem.\nnec enim lubidine dominante\ntemperantiae locum esse, neque omnino in voluptatis regno virtutem posse consistere.\nquod quo magis intellegi posset, fingere animo\niubebat tanta incitatum aliquem voluptate corporis,\nquanta percipi posset maxima; nemini censebat\nfore dubium quin tam diu, dum ita gauderet, nihil\nagitare mente, nihil ratione, nihil cogitatione consequi posset. quocirca nihil esse tam detestabile\ntamque pestiferum quam voluptatem, si quidem ea,\ncum maior esset atque longior, omne animi lumen\nexstingueret. haec cum C. Pontio Samnite, patre\neius, a quo Caudino proelio Sp. Postumius T. Veturius\nconsules superati sunt, locutum Archytam Nearchus\nTarentinus hospes noster, qui in amicitia populi\nRomani permanserat, se a maioribus natu accepisse\ndicebat, cum quidem ei sermoni interfuisset Plato\nAtheniensis, quem Tarentum venisse L. Camillo Ap.\nClaudio consulibus reperio.\nquorsus hoc? ut intellegeretis, si voluptatem\naspernari ratione et sapientia non possemus, magnam\nesse habendam senectuti gratiam, quae efficeret ut\nid non liberet quod non oporteret. impedit enim\nconsilium voluptas, rationi inimica est, mentis ut\nita dicam praestringit oculos, nec habet ullum cum\nvirtute commercium.\ninvitus feci ut fortissimi viri T. Flaminini fratrem\nL. Flamininum e senatu eicerem septem annis post\n\n\n\nquam consul fuisset, sed notandam putavi libidinem.\nille enim cum esset consul in Gallia exoratus in\nconvivio a scorto est ut securi feriret aliquem eorum\nqui in vinculis essent, damnati rei capitalis. hic\nTito fratre suo censore, qui proximus ante me fuerat,\nelapsus est, mihi vero et Flacco neutiquam probari\npotuit tam flagitiosa et tam perdita libido, quae cum\nprobro privato coniungeret imperi dedecus.\nsaepe audivi e maioribus natu, qui se porro\npueros a senibus audisse dicebant, mirari solitum C.\nFabricium quod, cum apud regem Pyrrhum legatus\nesset, audisset a Thessalo Cinea esse quendam\nAthenis qui se sapientem profiteretur, eumque dicere\nomnia quae faceremus ad voluptatem esse referenda.\nquod ex eo audientis M'. Curium et Ti. Coruncanium optare solitos ut id Samnitibus ipsique Pyrrho\npersuaderetur, quo facilius vinci possent cum se\nvoluptatibus dedissent. vixerat M'. Curius cum\nP. Decio, qui quinquennio ante eum consulem se\npro re publica quarto consulatu devoverat: norat\neundem Fabricius, norat Coruncanius, qui cum ex\nsua vita tum ex eius quem dico Deci facto iudicabant esse profecto aliquid natura pulchrum atque\npraeclarum, quod sua sponte expeteretur quodque\n\n\n\nspreta et contempta voluptate optimus quisque\nsequeretur.\nquorsum igitur tam multa de voluptate? quia\nnon modo vituperatio nulla, sed etiam summa laus\nsenectutis est, quod ea voluptates nullas magno\nopere desiderat. caret epulis exstructisque mensis\net frequentibus poculis. caret ergo etiam vinulentia\net cruditate et insomniis. sed si aliquid dandum\nest voluptati, quoniam eius blanditiis non facile\nobsistimus, divine enim Plato escam malorum\nappellat voluptatem quod ea videlicet homines capiantur ut pisces, quamquam immoderatis epulis caret\nsenectus, modicis tamen conviviis delectari potest.\nC. Duellium M. F., qui Poenos classe primus devicerat,\nredeuntem a cena senem saepe videbam puer;\ndelectabatur cereo funali et tibicine, quae sibi nullo\nexemplo privatus sumpserat: tantum licentiae dabat\ngloria.\nsed quid ego alios? ad me ipsum iam revertar.\nprimum habui semper sodalis—sodalitates autem\nme quaestore constitutae sunt sacris Idaeis Magnae\nMatris acceptis—epulabar igitur cum sodalibus,\nomnino modice, sed erat quidam fervor aetatis,\nqua progrediente omnia fiunt in dies mitiora. neque\nenim ipsorum conviviorum delectationem volup-\n\n\n\ntatibus corporis magis quam coetu amicorum et\nsermonibus metiebar; bene enim maiores accubitionem epularem amicorum, quia vitae coniunctionem\nhaberet, convivium nominaverunt, melius quam\nGraeci, qui hoc idem tum compotationem, tum\nconcenationem vocant, ut, quod in eo genere\nminimum est, id maxime probare videantur.\nego vero propter sermonis delectationem\ntempestivis quoque conviviis delector, nec cum\naequalibus solum, qui pauci admodum restant, sed\ncum vestra etiam aetate atque vobiscum, habeoque\nsenectuti magnam gratiam, quae mihi sermonis\naviditatem auxit, potionis et cibi sustulit. quod si\nquem etiam ista delectant, ne omnino bellum indixisse videar voluptati, cuius est fortasse quidam\nnaturalis modus, non intellego ne in istis quidem\nipsis voluptatibus carere sensu senectutem. me\nvero et magisteria delectant a maioribus instituta\net is sermo, qui more maiorum a summo adhibetur\nin poculo, et pocula, sicut in Symposio Xenophontis\nest, minuta atque rorantia, et refrigeratio aestate\net vicissim aut sol aut ignis hibernus. quae quidem\netiam in Sabinis persequi soleo conviviumque vicinorum cotidie compleo, quod ad multam noctem quam\nmaxime possumus vario sermone producimus.\nAt non est voluptatum tanta quasi titillatio in\nsenibus. credo, sed ne desideratio quidem; nihil\nautem est molestum quod non desideres. bene\nSophocles, cum ex eo quidam iam affecto aetate\nquaereret, utereturne rebus veneriis, di meliora!\ninquit; ego vero istinc sicut a domino agresti ac\nfurioso profugi.\ncupidis enim rerum talium odiosum\nfortasse et molestum est carere, satiatis vero et\nexpletis iucundius est carere quam frui; quamquam\nnon caret is, qui non desiderat; ergo hoc non\ndesiderare dico esse iucundius.\nquod si istis ipsis voluptatibus bona aetas fruitur\nlibentius, primum parvulis fruitur rebus, ut diximus,\ndeinde eis, quibus senectus, etiam si non abunde\npotitur, non omnino caret. ut Turpione Ambivio\nmagis delectatur qui in prima cavea spectat, delectatur tamen etiam qui in ultima, sic adulescentia\nvoluptates propter intuens magis fortasse laetatur,\nsed delectatur etiam senectus, procul eas spectans,\ntantum quantum sat est.\nAt illa quanti sunt, animum tamquam emeritis\nstipendiis libidinis ambitionis, contentionum inimicitiarum, cupiditatum omnium secum esse secumque,\nut dicitur, vivere! si vero habet aliquod tamquam\n\n\n\npabulum studi atque doctrinae, nihil est otiosa\nsenectute iucundius. videbamus\nin studio dimetiendi paene caeli atque terrae Gallum familiarem\npatris tui, Scipio. quotiens illum lux noctu aliquid\ndescribere ingressum, quotiens nox oppressit cum\nmane coepisset! quam delectabat eum defectiones\nsolis et lunae multo ante nobis praedicere!\nquid\nin levioribus studiis, sed tamen acutis? quam\ngaudebat Bello suo Punico Naevius, quam Truculento\nPlautus, quam Pseudolo! vidi etiam senem Livium,\nqui, cum sex annis ante quam ego natus sum fabulam\ndocuisset Centone Tuditanoque consulibus, usque ad\nadulescentiam meam processit aetate.\nquid de P. Licini Crassi et pontifici et civilis iuris\nstudio loquar aut de huius P. Scipionis, qui his paucis\ndiebus pontifex maximus factus est? atque eos\nomnis, quos commemoravi, his studiis flagrantis\nsenes vidimus. M. vero Cethegum, quem recte\nsuadae medullam dixit Ennius, quanto studio exerceri in dicendo videbamus etiam senem! quae sunt\nigitur epularum aut ludorum aut scortorum voluptates cum his voluptatibus comparandae? atque\nhaec quidem studia doctrinae, quae quidem prudentibus et bene institutis pariter cum aetate crescunt,\nut honestum illud Solonis sit, quod ait versiculo\n\n\n\nquodam, ut ante dixi, senescere se multa in dies\naddiscentem, qua voluptate animi nulla certe potest\nesse maior.\nvenio nunc ad voluptates agricolarum, quibus\nego incredibiliter delector, quae nec ulla impediuntur senectute et mihi ad sapientis vitam proxime\nvidentur accedere. habent enim rationem cum\nterra, quae numquam recusat imperium nec umquam\nsine usura reddit quod accepit, sed alias minore,\nplerumque maiore cum faenore; quamquam me\nquidem non fructus modo, sed etiam ipsius terrae\nvis ac natura delectat. quae cum gremio mollito\nac subacto sparsum semen excepit, primum id\noccaecatum cohibet, ex quo occatio quae hoc efficit\nnominata est; deinde tepefactum vapore et compressu suo diffundit et elicit herbescentem ex eo\nviriditatem, quae nixa fibris stirpium sensim adolescit\nculmoque erecta geniculato vaginis iam quasi pubescens includitur; e quibus cum emersit, fundit\nfrugem spici ordine structam et contra avium minorum\nmorsus munitur vallo aristarum.\nquid ego vitium ortus satus incrementa commemorem? satiari delectatione non possum, ut meae\nsenectutis requietem oblectamentumque noscatis.\nomitto enim vim ipsam omnium quae generantur\ne terra, quae ex fici tantulo grano aut ex acini vinaceo\n\n\n\naut ex ceterarum frugum aut stirpium minutissimis\nseminibus tantos truncos ramosque procreet; malleoli plantae sarmenta viviradices propagines nonne\nefficiunt ut quemvis cum admiratione delectent?\nvitis quidem quae natura caduca est et, nisi fulta\nest, fertur ad terram, eadem, ut se erigat, claviculis\nsuis quasi manibus quidquid est nacta complectitur,\nquam serpentem multiplici lapsu et erratico, ferro\namputans coercet ars agricolarum, ne silvescat sarmentis et in omnis partis nimia fundatur.\nitaque\nineunte vere in eis quae relicta sunt exsistit tamquam\nad articulos sarmentorum ea quae gemma dicitur, a\nqua oriens uva se ostendit, quae et suco terrae et\ncalore solis augescens primo est peracerba gustatu,\ndein maturata dulcescit vestitaque pampinis nec\nmodico tepore caret et nimios solis defendit ardores.\nqua quid potest esse cum fructu laetius, tum aspectu\npulchrius?\ncuius quidem non utilitas me solum, ut ante dixi,\nsed etiam cultura et natura ipsa delectat: adminiculorum ordines, capitum iugatio, religatio et propagatio vitium, sarmentorum ea, quam dixi, aliorum\namputatio, aliorum immissio.\nquid ego irrigationes, quid fossiones agri repastinationesque proferam, quibus fit multo terra\nfecundior? quid de utilitate loquar stercorandi?\ndixi in eo libro, quem de rebus rusticis scripsi.\nDe\nqua doctus Hesiodus ne verbum quidem fecit, cum\n\n\n\nde cultura agri scriberet. At Homerus, qui multis\nut mihi videtur, ante saeculis fuit, Laertam lenientem\ndesiderium, quod capiebat e filio, colentem agrum\net eum stercorantem facit. nec vero segetibus\nsolum et pratis et vineis et arbustis res rusticae laetae\nsunt, sed hortis etiam et pomariis, tum pecudum\npastu, apium examinibus, florum omnium varietate.\nnec consitiones modo delectant, sed etiam insitiones,\nquibus nihil invenit agri cultura sollertius.\npossum persequi permulta oblectamenta\nrerum rusticarum, sed ea ipsa quae dixi sentio fuisse\nlongiora. ignoscetis autem, nam et studio rerum\nrusticarum provectus sum, et senectus est natura\nloquacior, ne ab omnibus eam vitiis videar vindicare.\nergo in hac vita M'. Curius, cum de Samnitibus, de\nSabinis, de Pyrrho triumphavisset, consumpsit extremum tempus aetatis; cuius quidem ego villam\ncontemplans, abest enim non longe a me, admirari\nsatis non possum vel hominis ipsius continentiam\nvel temporum disciplinam.\ncurio ad focum sedenti\nmagnum auri pondus Samnites cum attulissent,\nrepudiati sunt; non enim aurum habere praeclarum\nsibi videri dixit, sed eis qui haberent aurum imperare.\npoteratne tantus animus efficere non iucundam\nsenectutem?\nsed venio ad agricolas, ne a me ipso recedam. in\nagris erant tum senatores, id est senesâ€”si quidem\naranti L. Quinctio Cincinnato nuntiatum est eum\ndictatorem esse factum, cuius dictatoris iussu magister\n\n\n\nequitum C. Servilius Ahala Sp. Maelium regnum\nappetentem occupatum interemit. A villa in senatum arcessebatur et Curius et ceteri senes, ex quo\nqui eos arcessebant viatores nominati sunt. num\nigitur horum senectus miserabilis fuit, qui se agri\ncultione oblectabant? mea quidem sententia haud\nscio an nulla beatior possit esse, neque solum officio,\nquod hominum generi universo cultura agrorum est\nsalutaris, sed et delectatione quam dixi, et saturitate\ncopiaque rerum omnium, quae ad victum hominum,\nad cultum etiam deorum pertinent, ut, quoniam haec\nquidam desiderant, in gratiam iam cum voluptate\nredeamus. Semper enim boni assiduique domini\nreferta cella vinaria, olearia, etiam penaria est,\nvillaque tota locuples est, abundat porco haedo agno\ngallina, lacte caseo melle. iam hortum ipsi agricolae\nsuccidiam alteram appellant. conditiora facit\nhaec supervacaneis etiam operis aucupium atque\nvenatio.\nquid de pratorum viriditate aut arborum ordinibus\naut vinearum olivetorumve specie plura dicam?\nbrevi praecidam. agro bene culto nihil potest esse\nnec usu uberius nec specie ornatius, ad quem fruendum non modo non retardat, verum etiam invitat\natque allectat senectus. ubi enim potest illa aetas\n\n\n\naut calescere vel apricatione melius vel igni, aut\nvicissim umbris aquisve refrigerari salubrius? sibi\nhabeant igitur arma,\nsibi equos, sibi hastas, sibi\nclavam et pilam, sibi natationes atque cursus; nobis\nsenibus ex lusionibus multis talos relinquant et\ntesseras; id ipsum ut lubebit, quoniam sine eis\nbeata esse senectus potest.\nmultas ad res perutiles Xenophontis libri\nsunt, quos legite, quaeso, studiose, ut facitis. quam\ncopiose ab eo agri cultura laudatur in eo libro, qui\nest de tuenda re familiari, qui Oeconomicus inscribitur! atque ut intellegatis nihil ei tam regale\nvideri quam studium agri colendi, Socrates in eo\nlibro loquitur cum Critobulo Cyrum minorem, Persarum regem, praestantem ingenio atque imperi\ngloria, cum Lysander Lacedaemonius, vir summae\nvirtutis, venisset ad eum Sardis eique dona a sociis\nattulisset, et ceteris in rebus communem erga\nLysandrum atque humanum fuisse et ei quendam\nconsaeptum agrum diligenter consitum ostendisse.\ncum autem admiraretur Lysander et proceritates\narborum et directos in quincuncem ordines et humum\nsubactam atque puram et suavitatem odorum qui\nafflarentur ex floribus, tum eum dixisse mirari se\nnon modo diligentiam sed etiam sollertiam eius a\nquo essent illa dimensa atque discripta; et Cyrum\nrespondisse: atqui ego ista sum omnia dimensus,\nmei sunt ordines, mea discriptio; multae etiam\nistarum arborum mea manu sunt satae.\ntum\n\n\n\nLysandrum, intuentem purpuram eius et nitorem\ncorporis ornatumque Persicum multo auro multisque\ngemmis, dixisse: recte vero te, Cyre, beatum ferunt,\nquoniam virtuti tuae fortuna coniuncta est!\nhac igitur fortuna frui licet senibus, nec aetas\nimpedit quo minus et ceterarum rerum et in primis\nagri colendi studia teneamus usque ad ultimum\ntempus senectutis. M. quidem Valerium Corvinum\naccepimus ad centesimum annum perduxisse, cum\nesset acta iam aetate in agris eosque coleret, cuius\ninter primum et sextum consulatum sex et quadraginta anni interfuerunt. ita quantum spatium\naetatis maiores ad senectutis initium esse voluerunt,\ntantus illi cursus honorum fuit; atque huius extrema\naetas hoc beatior quam media, quod auctoritatis\nhabebat plus, laboris minus.\napex est autem senectutis auctoritas. quanta\nfuit in L. Caecilio Metello, quanta in A. Atilio\nCalatino! in quem illud elogium:\n\nhunc unum plurimae consentiunt gentespopuli primarium fuisse virum.\n\nnotum est totum carmen incisum in sepulcro. iure\nigitur gravis, cuius de laudibus omnium esset fama\nconsentiens. quem virum nuper P. Crassum, pontificem maximum, quem postea M. Lepidum eodem\nsacerdotio praeditum vidimus! quid de Paulo aut\n\n\n\nAfricano loquar, aut, ut iam ante, de Maximo?\nquorum non in sententia solum, sed etiam in nutu\nresidebat auctoritas. habet senectus, honorata\npraesertim, tantam auctoritatem, ut ea pluris sit\nquam omnes adulescentiae voluptates.\nsed in omni orationemementote eam me\nsenectutem laudare, quae fundamentis adulescentiae\nconstituta sit. ex quo efficitur id, quod ego magno\nquondam cum assensu omnium dixi, miseram esse\nsenectutem quae se oratione defenderet. non cani\nnec rugae repente auctoritatem arripere possunt, sed\nhoneste acta superior actas fructus capit auctoritatis\nextremos.\nhaec enim ipsa sunt honorabilia, quae\nvidentur levia atque communiaâ€”salutari appeti\ndecedi assurgi deduci reduci consuli, quae et apud\nnos et in aliis civitatibus, ut quaeque optime morata\nest, ita diligentissime observantur. Lysandrum Lacedaemonium, cuius modo feci mentionem, dicere aiunt\nsolitum Lacedaemonem esse honestissimum domicilium senectutis; nusquam enim tantum tribuitur\naetati, nusquam est senectus honoratior. quin\netiam memoriae proditum est, cum Athenis ludis\nquidam in theatrum grandis natu venisset, magno\nconsessu locum nusquam ei datum a suis civibus,\ncum autem ad Lacedaemonios accessisset, qui, legati\ncum essent, certo in loco considerant, consurrexisse\nomnes illi dicuntur et senem sessum recepisse;\nquibus cum a cuncto consessu plausus esset multiplex\ndatus, dixisse ex eis quendam Atheniensis scire quae\nrecta essent, sed facere nolle.\nmulta in nostro collegio praeclara, sed hoc, de\nquo agimus, in primis, quod, ut quisque aetate\nantecedit, ita sententiae principatum tenet, neque\nsolum honore antecedentibus, sed eis etiam, qui\ncum imperio sunt, maiores natu augures anteponuntur. quae sunt igitur voluptates corporis cum\nauctoritatis praemiis comparandae? quibus qui\nsplendide usi sunt, ei mihi videntur fabulam aetatis\nperegisse nec tamquam inexercitati histriones in\nextremo actu corruisse.\nAt sunt morosi et anxii et iracundi et difficiles\nsenes. si quaerimus, etiam avari; sed haec morum\nvitia sunt, non senectutis. ac morositas tamen et\nea vitia, quae dixi, habent aliquid excusationis, non\nillius quidem iustae, sed quae probari posse videatur:\ncontemni se putant, despici, illudi; praeterea in\nfragili corpore odiosa omnis offensio est; quae tamen\nomnia dulciora fiunt et moribus bonis et artibus,\nidque cum in vita tum in scaena intellegi potest ex\neis fratribus qui in Adelphis sunt. quanta in altero\ndiritas, in altero comitas! Sic se res habet: ut\nenim non omne vinum, sic non omnis natura vetustate coacescit. severitatem in senectute probo, sed\n\n\n\neam, sicut alia, modicam; acerbitatem nullo modo;\navaritia vero senilis quid sibi velit, non intellego.\nPotest enim quicquam esse absurdius quam, quo\nviae minus restet, eo plus viatici quaerere?\nquarta restat causa, quae maxime angere\natque sollicitam habere nostram aetatem videtur,\nappropinquatio mortis, quae certe a senectute non\npotest esse longe. O miserum senem, qui mortem\ncontemnendam esse in tam longa aetate non viderit!\nquae aut plane neglegenda est, si omnino exstinguit\nanimum, aut etiam optanda, si aliquo eum deducit\nubi sit futurus aeternus. atqui tertium certe nihil\ninveniri potest.\nquid igitur timeam, si aut non\nmiser post mortem, aut beatus etiam futurus sum?\nquamquam quis est tam stultus, quamvis sit adulescens, cui sit exploratum se ad vesperum esse victurum? quin etiam aetas illa multo pluris quam\nnostra casus mortis habet: facilius in morbos incidunt adulescentes, gravius aegrotant, tristius curantur. itaque pauci veniunt ad senectutem; quod ni\nita accideret, melius et prudentius viveretur. mens\nenim et ratio et consilium in senibus est, qui si nulli\nfuissent, nullae omnino civitates fuissent.\nsed redeo ad mortem impendentem. quod est\nistud crimen senectutis, cum id ei videatis cum\nadulescentia esse commune?\nsensi ego in optimo\n\n\n\nfilio, tu in exspectatis ad amplissimam dignitatem\nfratribus, Scipio, mortem omni aetati esse communem. At sperat adulescens diu se victurum,\nquod sperare idem senex non potest. insipienter\nsperat; quid enim stultius quam incerta pro certis\nhabere, falsa pro veris? At senex ne quod speret\nquidem habet. At est eo meliore condicione quam\nadulescens, quioniam id quod ille sperat hic consecutus est: ille volt diu vivere, hic diu vixit.\nquamquam, o di boni, quid est in hominis natura\ndiu? da enim supremum tempus; exspectemus\nTartessiorum regis aetatem—fuit enim, ut scriptum\nvideo, Arganthonius quidam Gadibus, qui octoginta\nregnaverat annos, centum viginti vixerat—sed mihi\nne diuturnum quidem quicquam videtur, in quo est\naliquid extremum; cum enim id advenit, tum illud,\nquod praeteriit, effluxit; tantum remanet, quod\nvirtute et recte factis consecutus sis. horae quidem\ncedunt et dies et menses et anni, nec praeteritum\ntempus umquam revertitur nec quid sequatur sciri\npotest. quod cuique temporis ad vivendum datur,\neo debet esse contentus.\nneque enim histrioni, ut placeat, peragenda\nfabula est, modo in quocunque fuerit actu probetur;\nneque sapientibus usque ad plaudite veniendum\nest, breve enim tempus aetatis satis longum est ad\n\n\n\nbene honesteque vivendum; sin processerit longius,\nnon magis dolendum est, quam agricolae dolent\npraeterita verni temporis suavitate aestatem autumnumque venisse. ver enim tamquam adulescentia\nsignificat ostenditque fructus futuros; reliqua autem\ntempora demetendis fructibus et percipiendis accommodata sunt.\nfructus autem senectutis est, ut saepe dixi, ante\npartorum bonorum memoria et copia. omnia autem,\nquae secundum naturam fiunt, sunt habenda in bonis;\nquid est autem tam secundum naturam quam senibus\nemori? quod idem contingit adulescentibus adversante et repugnante natura. itaque adulescentes\nmihi mori sic videntur, ut cum aquae multitudine\nflammae vis opprimitur, senes autem sic, ut cum sua\nsponte, nulla adhibita vi, consumptus ignis exstinguitur, et quasi poma ex arboribus, cruda si sunt, vix\nevelluntur, si matura et cocta, decidunt, sic vitam\nadulescentibus vis aufert, senibus maturitas; quae\nquidem mihi tam iucunda est, ut, quo propius ad\nmortem accedam, quasi terram videre videar aliquandoque in portum ex longa navigatione esse\nventurus.\nsenectutis autem nullus est certus terminus,\nrecteque in ea vivitur, quoad munus offici exsequi\net tueri possit mortemque contemnere, ex quo fit ut\nanimosior etiam senectus sit quam adulescentia et\nfortior. hoc illud est, quod Pisistrato tyranno a\n\n\n\nSolone responsum est, cum illi quaerenti qua tandem\nre fretus sibi tam audaciter obsisteret respondisse\ndicitur senectute.\nsed vivendi est finis optimus,\ncum integra mente certisque sensibus opus ipsa\nsuum eadem quae coagmentavit natura dissolvit.\nut navem, ut aedificium idem destruit facillime qui\nconstruxit, sic hominem eadem optime quae conglutinavit natura dissolvit. iam omnis conglutinatio\nrecens aegre, inveterata facile divellitur.\nita fit ut illud breve vitae reliquum nec avide appetendum senibus nec sine causa deserendum sit;\nvetatque Pythagoras iniussu imperatoris, id est dei,\nde praesidio et statione vitae decedere. Solonis\nquidem sapientis est elogium, quo se negat velle\nsuam mortem dolore amicorum et lamentis vacare.\nvolt, credo, se esse carum suis. sed haud scio an\nmelius Ennius:\n\nnemo me lacrumis decoret, neque funera fletu faxit.\n\nnon censet lugendam esse mortem, quam immortalitas\nconsequatur.\niam sensus moriendi aliquis esse potest, isque ad\nexiguum tempus, praesertim seni: post mortem\nquidem sensus aut optandus aut nullus est. sed\nhoc meditatum ab adulescentia debet esse, mortem\n\n\n\nut neglegamus; sine qua meditatione tranquillo\nanimo esse nemo potest. moriendum enim certe\nest, et incertum an hoc ipso die. mortem igitur\nomnibus horis impendentem timens qui poterit\nanimo consistere?\nDe qua non ita longa disputatione opus esse videtur, cum recordor non L. Brutum,\nqui in liberanda patria est interfectus, non duos\nDecios, qui ad voluntariam mortem cursum equorum\nincitaverunt, non M. Atilium, qui ad supplicium est\nprofectus ut fidem hosti datam conservaret, non\nduos Scipiones, qui iter Poenis vel corporibus suis\nobstruere voluerunt, non avum tuum L. Paulum,\nqui morte luit collegae in Cannensi ignominia temeritatem, non M. Marcellum, cuius interitum ne\ncrudelissimus quidem hostis honore sepulturae carere\npassus est, sed legiones nostras, quod scripsi in\nOriginibus, in eum locum saepe profectas alacri\nanimo et erecto, unde se redituras numquam arbitrarentur. quod igitur adulescentes, et ei quidem non\nsolum indocti sed etiam rustici contemnunt, id docti\nsenes extimescent?\nomnino, ut mihi quidem videtur studiorum\nomnium satietas vitae facit satietatem. sunt pueritiae studia certa: num igitur ea desiderant adulescentes? sunt ineuntis adulescentiae: num ea constans iam requirit aetas, quae media dicitur? sunt\netiam eius aetatis: ne ea quidem quaeruntur in\nsenectute. sunt extrema quaedam studia senectutis: ergo, ut superiorum aetatum studia occidunt,\n\n\n\nsic occidunt etiam senectutis; quod cum evenit,\nsatietas vitae tempus maturum mortis affert.\nnon enim video, cur, quid ipse sentiam de\nmorte, non audeam vobis dicere, quod eo cernere\nmihi melius videor, quo ab ea propius absum. ego\nvestros patres, P. Scipio tuque, C. Laeli, viros clarissimos mihique amicissimos, vivere arbitror et eam\nquidem vitam, quae est sola vita nominanda. nam\ndum sumus inclusi in his compagibus corporis, munere\nquodam necessitatis et gravi opere perfungimur;\nest enim animus caelestis ex altissimo domicilio\ndepressus et quasi demersus in terram, locum divinae\nnaturae aeternitatique contrarium. sed credo deos\nimmortalis sparsisse animos in corpora humana, ut\nessent qui terras tuerentur quique caelestium\nordinem contemplantes imitarentur eum vitae modo\natque constantia. nec me solum ratio ac disputatio\nimpulit ut ita crederem, sed nobilitas etiam summorum philosophorum et auctoritas.\naudiebam Pythagoram Pythagoriosque, incolas\npaene nostros, qui essent Italici philosophi quondam\nnominati, numquam dubitasse quin ex universa mente\ndivina delibatos animos haberemus. demonstrabantur mihi praeterea quae Socrates supremo vitae\ndie de immortalitate animorum disseruisset, is qui\nesset omnium sapientissimus oraculo Apollinis iudicatus. quid multa? Sic mihi persuasi, sic sentio,\ncum tanta celeritas animorum sit, tanta memoria\n\n\n\npraeteritorum futurorumque prudentia, tot artes,\ntantae scientiae, tot inventa, non posse eam naturam,\nquae res eas contineat, esse mortalem; cumque\nsemper agitetur animus nec principium motus habeat,\nquia se ipse moveat, ne finem quidem habiturum\nesse motus, quia numquam se ipse sit relicturus;\net cum simplex animi natura esset neque haberet in\nse quicquam admixtum dispar sui atque dissimile,\nnon posse eum dividi, quod si non posset, non posse\ninterire; magnoque esse argumento homines scire\npleraque ante quam nati sint, quod iam pueri, cum\nartis difficilis discant, ita celeriter res innumerabilis\narripiant, ut eas non tum primum accipere videantur,\nsed reminisci et recordari. haec Platonis fere.\napud Xenophontem autem moriens Cyrus\nmaior haec dicit: â€œnolite arbitrari, o mihi carissimi\nfilii, me, cum a vobis discessero, nusquam aut nullum\nfore. nec enim, dum eram vobiscum, animum meum\nvidebatis, sed eum esse in hoc corpore ex eis rebus\nquas gerebam intellegebatis. eundem igitur esse\ncreditote, etiam si nullum videbitis.\nnec vero\nclarorum virorum post mortem honores permanerent, si nihil eorum ipsorum animi efficerent, quo\ndiutius memoriam sui teneremus. mihi quidem\nnumquam persuaderi potuit animos dum in corporibus essent mortalibus vivere, cum excessissent ex\neis emori; nec vero tum animum esse insipientem\ncum ex insipienti corpore evasisset, sed cum omni\n\n\n\nadmixtione corporis liberatus purus et integer esse\ncoepisset, tum esse sapientem. atque etiam, cum\nhominis natura morte dissolvitur, ceterarum rerum\nperspicuum est quo quaeque discedat, abeunt enim\nilluc omnia, unde orta sunt; animus autem solus nec\ncum adest nec cum discessit apparet. iam vero\nvidetis nihil esse morti tam simile quam somnum.\natqui dormientium animi maxime declarant divinitatem suam; multa enim, cum remissi et liberi sunt,\nfutura prospiciunt; ex quo intellegitur quales\nfuturi sint, cum se plane corporis vinculis relaxaverint. qua re, si haec ita sunt, sic me colitote,â€�\ninquit, ut deum, sin una est interiturus animus cum\ncorpore, vos tamen, deos verentes, qui hanc omnem\npulchritudinem tuentur et regunt, memoriam nostri\npie inviolateque servabitis.\nCyrus quidem\nhaec moriens; nos, si placet, nostra videamus.\nnemo umquam mihi, Scipio,persuadebit aut patrem\ntuum Paulum, aut duos avos Paulum et Africanum,\naut Africani patrem aut patruum, aut multos praestantis viros, quos enumerare non est necesse, tanta\nesse conatos quae ad posteritatis memoriam pertinerent, nisi animo cernerent posteritatem ad ipsos\npertinere. anne censes, ut de me ipse aliquid more\nsenum glorier, me tantos labores diurnos nocturnosque domi militiaeque suscepturum fuisse, si isdem\nfinibus gloriam meam quibus vitam essem termina-\n\n\n\nturus? nonne melius multo fuisset otiosam et\nquietam aetatem sine ullo labore et contentione\ntraducere? sed nescio quo modo animus erigens se\nposteritatem ita semper prospiciebat, quasi, cum\nexcessisset e vita, tum denique victurus esset. quod\nquidem ni ita se haberet ut animi immortales essent,\nhaud optimi cuiusque animus maxime ad immortalitatis gloriam niteretur. quid quod sapientissimus quisque aequissimo animo moritur,\nstultissimus\niniquissimo, nonne vobis videtur is animus, qui plus\ncernat et longius, videre se ad meliora proficisci,\nille autem, cuius obtusior sit acies, non videre?\nequidem efferor studio patres vestros quos colui\net dilexi videndi, neque vero eos solum convenire\naveo, quos ipse cognovi, sed illos etiam, de quibus\naudivi et legi et ipse conscripsi; quo quidem me\nproficiscentem haud sane quid facile retraxerit, nec\ntamquam Peliam recoxerit. et si quis deus mihi\nlargiatur ut ex hac aetate repuerascam et in cunis\nvagiam, valde recusem, nec vero velim quasi decurso\nspatio ad carceres a calce revocari.\nquid habet\nenim vita commodi? quid non potius laboris? sed\nhabeat sane; habet certe tamen aut satietatem\naut modum. non libet enim mihi deplorare vitam,\nquod multi et ei docti saepe fecerunt, neque me\nvixisse paenitet, quoniam ita vixi, ut non frustra\n\n\n\nme natum existimem, et ex vita ita discedo tamquam\nex hospitio, non tamquam e domo; commorandi\nenim natura devorsorium nobis, non habitandi dedit.\nO praeclarum diem cum in illud divinum animorum\nconcilium coetumque proficiscar cumque ex hac\nturba et colluvione discedam! proficiscar enim non\nad eos solum viros, de quibus ante dixi, verum etiam\nad Catonem meum, quo nemo vir melior natus est,\nnemo pietate praestantior, cuius a me corpus est\ncrematum, quod contra decuit ab illo meum, animus\nvero non me deserens sed respectans, in ea profecto\nloca discessit quo mihi ipsi cernebat esse veniendum.\nquem ego meum casum fortiter ferre visus sum, non\nquo aequo animo ferrem, sed me ipse consolabar\nexistimans non longinquum inter nos digressum et\ndiscessum fore.\nHis mihi rebus, Scipio, id enim te cum Laelio\nadmirari solere dixisti, levis est senectus, nec solum\nnon molesta, sed etiam iucunda. quod si in hoc\nerro, qui animos hominum immortalis esse credam,\nlibenter erro nec mihi hunc errorem, quo delector,\ndum vivo, extorqueri volo; sin mortuus, ut quidam\nminuti philosophi censent, nihil sentiam, non vereor\nne hunc errorem meum philosophi mortui irrideant.\nquod si non sumus immortales futuri, tamen exstingui\nhomini suo tempore optabile est. nam habet natura,\nut aliarum omnium rerum, sic vivendi modum.\nsenectus autem aetatis est peractio tamquam fabulae,\n\n\n\ncuius defetigationem fugere debemus, praesertim\nadiuncta satietate.\nhaec habui de senectute quae dicerem, ad quam\nutinam veniatis, ut ea, quae ex me audistis, re\nexperti probare possitis!\n","locs":[{"loc":"urn:cts:latinLit:phi0474.phi051:1","start":0,"length":658},{"loc":"urn:cts:latinLit:phi0474.phi051:2","start":658,"length":615},{"loc":"urn:cts:latinLit:phi0474.phi051:3","start":1273,"length":625},{"loc":"urn:cts:latinLit:phi0474.phi051:4","start":1898,"length":1053},{"loc":"urn:cts:latinLit:phi0474.phi051:5","start":2951,"length":582},{"loc":"urn:cts:latinLit:phi0474.phi051:6","start":3533,"length":487},{"loc":"urn:cts:latinLit:phi0474.phi051:7","start":4020,"length":884},{"loc":"urn:cts:latinLit:phi0474.phi051:8","start":4904,"length":642},{"loc":"urn:cts:latinLit:phi0474.phi051:9","start":5546,"length":377},{"loc":"urn:cts:latinLit:phi0474.phi051:10","start":5923,"length":878},{"loc":"urn:cts:latinLit:phi0474.phi051:11","start":6801,"length":646},{"loc":"urn:cts:latinLit:phi0474.phi051:12","start":7447,"length":600},{"loc":"urn:cts:latinLit:phi0474.phi051:13","start":8047,"length":785},{"loc":"urn:cts:latinLit:phi0474.phi051:14","start":8832,"length":760},{"loc":"urn:cts:latinLit:phi0474.phi051:15","start":9592,"length":761},{"loc":"urn:cts:latinLit:phi0474.phi051:16","start":10353,"length":571},{"loc":"urn:cts:latinLit:phi0474.phi051:17","start":10924,"length":495},{"loc":"urn:cts:latinLit:phi0474.phi051:18","start":11419,"length":363},{"loc":"urn:cts:latinLit:phi0474.phi051:19","start":11782,"length":587},{"loc":"urn:cts:latinLit:phi0474.phi051:20","start":12369,"length":478},{"loc":"urn:cts:latinLit:phi0474.phi051:21","start":12847,"length":560},{"loc":"urn:cts:latinLit:phi0474.phi051:22","start":13407,"length":695},{"loc":"urn:cts:latinLit:phi0474.phi051:23","start":14102,"length":414},{"loc":"urn:cts:latinLit:phi0474.phi051:24","start":14516,"length":487},{"loc":"urn:cts:latinLit:phi0474.phi051:25","start":15003,"length":641},{"loc":"urn:cts:latinLit:phi0474.phi051:26","start":15644,"length":920},{"loc":"urn:cts:latinLit:phi0474.phi051:27","start":16564,"length":736},{"loc":"urn:cts:latinLit:phi0474.phi051:28","start":17300,"length":501},{"loc":"urn:cts:latinLit:phi0474.phi051:29","start":17801,"length":548},{"loc":"urn:cts:latinLit:phi0474.phi051:30","start":18349,"length":511},{"loc":"urn:cts:latinLit:phi0474.phi051:31","start":18860,"length":480},{"loc":"urn:cts:latinLit:phi0474.phi051:32","start":19340,"length":746},{"loc":"urn:cts:latinLit:phi0474.phi051:33","start":20086,"length":823},{"loc":"urn:cts:latinLit:phi0474.phi051:34","start":20909,"length":687},{"loc":"urn:cts:latinLit:phi0474.phi051:35","start":21596,"length":674},{"loc":"urn:cts:latinLit:phi0474.phi051:36","start":22270,"length":730},{"loc":"urn:cts:latinLit:phi0474.phi051:37","start":23000,"length":359},{"loc":"urn:cts:latinLit:phi0474.phi051:38","start":23359,"length":1232},{"loc":"urn:cts:latinLit:phi0474.phi051:39","start":24591,"length":516},{"loc":"urn:cts:latinLit:phi0474.phi051:40","start":25107,"length":458},{"loc":"urn:cts:latinLit:phi0474.phi051:41","start":25565,"length":885},{"loc":"urn:cts:latinLit:phi0474.phi051:42","start":26450,"length":832},{"loc":"urn:cts:latinLit:phi0474.phi051:43","start":27282,"length":838},{"loc":"urn:cts:latinLit:phi0474.phi051:44","start":28120,"length":753},{"loc":"urn:cts:latinLit:phi0474.phi051:45","start":28873,"length":655},{"loc":"urn:cts:latinLit:phi0474.phi051:46","start":29528,"length":874},{"loc":"urn:cts:latinLit:phi0474.phi051:47","start":30402,"length":517},{"loc":"urn:cts:latinLit:phi0474.phi051:48","start":30919,"length":430},{"loc":"urn:cts:latinLit:phi0474.phi051:49","start":31349,"length":536},{"loc":"urn:cts:latinLit:phi0474.phi051:50","start":31885,"length":997},{"loc":"urn:cts:latinLit:phi0474.phi051:51","start":32882,"length":854},{"loc":"urn:cts:latinLit:phi0474.phi051:52","start":33736,"length":743},{"loc":"urn:cts:latinLit:phi0474.phi051:53","start":34479,"length":804},{"loc":"urn:cts:latinLit:phi0474.phi051:54","start":35283,"length":511},{"loc":"urn:cts:latinLit:phi0474.phi051:55","start":35794,"length":513},{"loc":"urn:cts:latinLit:phi0474.phi051:56","start":36307,"length":1343},{"loc":"urn:cts:latinLit:phi0474.phi051:57","start":37650,"length":423},{"loc":"urn:cts:latinLit:phi0474.phi051:58","start":38073,"length":208},{"loc":"urn:cts:latinLit:phi0474.phi051:59","start":38281,"length":1256},{"loc":"urn:cts:latinLit:phi0474.phi051:60","start":39537,"length":567},{"loc":"urn:cts:latinLit:phi0474.phi051:61","start":40104,"length":668},{"loc":"urn:cts:latinLit:phi0474.phi051:62","start":40772,"length":353},{"loc":"urn:cts:latinLit:phi0474.phi051:63","start":41125,"length":727},{"loc":"urn:cts:latinLit:phi0474.phi051:64","start":41852,"length":598},{"loc":"urn:cts:latinLit:phi0474.phi051:65","start":42450,"length":772},{"loc":"urn:cts:latinLit:phi0474.phi051:66","start":43222,"length":498},{"loc":"urn:cts:latinLit:phi0474.phi051:67","start":43720,"length":644},{"loc":"urn:cts:latinLit:phi0474.phi051:68","start":44364,"length":459},{"loc":"urn:cts:latinLit:phi0474.phi051:69","start":44823,"length":612},{"loc":"urn:cts:latinLit:phi0474.phi051:70","start":45435,"length":506},{"loc":"urn:cts:latinLit:phi0474.phi051:71","start":45941,"length":753},{"loc":"urn:cts:latinLit:phi0474.phi051:72","start":46694,"length":791},{"loc":"urn:cts:latinLit:phi0474.phi051:73","start":47485,"length":382},{"loc":"urn:cts:latinLit:phi0474.phi051:74","start":47867,"length":397},{"loc":"urn:cts:latinLit:phi0474.phi051:75","start":48264,"length":798},{"loc":"urn:cts:latinLit:phi0474.phi051:76","start":49062,"length":478},{"loc":"urn:cts:latinLit:phi0474.phi051:77","start":49540,"length":824},{"loc":"urn:cts:latinLit:phi0474.phi051:78","start":50364,"length":1150},{"loc":"urn:cts:latinLit:phi0474.phi051:79","start":51514,"length":332},{"loc":"urn:cts:latinLit:phi0474.phi051:80","start":51846,"length":692},{"loc":"urn:cts:latinLit:phi0474.phi051:81","start":52538,"length":491},{"loc":"urn:cts:latinLit:phi0474.phi051:82","start":53029,"length":927},{"loc":"urn:cts:latinLit:phi0474.phi051:83","start":53956,"length":608},{"loc":"urn:cts:latinLit:phi0474.phi051:84","start":54564,"length":1015},{"loc":"urn:cts:latinLit:phi0474.phi051:85","start":55579,"length":793}]}
{"id":"urn:cts:latinLit:phi0474.phi052.perseus-lat2","text":"Q. Mucius augur multa narrare de C. Laelio socero suo memoriter et iucunde solebat nec dubitare illum in omni sermone appellare sapientem. ego autem a patre ita eram deductus ad Scaevolam sumpta virili toga, ut, quoad possem et liceret, a senis latere numquam discederem. itaque multa ab eo prudenter disputata, multa etiam breviter et commode dicta memoriae mandabam, fierique studebam eius prudentia doctior. quo mortuo me ad pontificem Scaevolam contuli, quem unum nostrae civitatis et ingenio et iustitia praestantissimum audeo dicere. sed de hoc alias, nunc redeo ad augurem.\ncum saepe multa, tum memini domi in hemicyclio sedentem, ut solebat, cum et ego essem una et pauci admodum familiares, in eum sermonem illum incidere, qui tum fere multis erat in ore. meministi enim profecto, Attice, et eo magis, quod P. Sulpicio utebare multum, cum is tribunus plebis capitali odio a Q. Pompeio, qui tum erat consul, dissideret, quocum coniunctissime et amantissime vixerat, quanta esset hominum vel admiratio vel querella.\nitaque tum Scaevola, cum in eam ipsam mentionem incidisset, exposuit nobis sermonem Laeli de amicitia habitum ab illo secum et cum altero genero C. Fannio, Marci filio, paucis diebus post mortem Africani. eius disputationis sententias memoriae mandavi, quas hoc libro exposui arbitratu meo; quasi enim ipsos induxi loquentis, ne inquam et inquit saepius interponeretur atque ut tamquam a praesentibus coram haberi sermo videretur.\ncum enim saepe mecum ageres, ut de amicitia scriberem aliquid, digna mihi res cum omnium cognitione tum nostra familiaritate visa est; itaque feci non invitus ut prodessem multis rogatu tuo. sed ut in Catone maiore, qui est scriptus ad te de senectute, Catonem induxi senem disputantem, quia nulla videbatur aptior persona quae de illa aetate loqueretur, quam eius, qui et diutissime senex fuisset et in ipsa senectute praeter ceteros floruisset; sic, cum accepissemus a patribus maxime memorabilem C. Laeli et P. Scipionis familiaritatem fuisse, idonea mihi Laeli persona visa est quae de amicitia ea ipsa dissereret, quae disputata ab eo meminisset Scaevola. genus autem hoc sermonum positum in hominum veterum auctoritate et eorum illustrium plus nescio quo pacto videtur habere gravitatis: itaque ipse mea legens sic afficior interdum, ut Catonem, non me, loqui existimem.\nsed ut tum ad senem senex de senectute, sic hoc libro ad amicum amicissimus scripsi de amicitia. tum est Cato locutus, quo erat nemo fere senior temporibus illis, nemo prudentior; nunc Laelius et sapiens, sic enim est habitus, et amicitiae gloria excellens de amicitia loquetur. tu velim a me animum parumper avertas, Laelium loqui ipsum putes. C. Fannius et Q. Mucius ad socerum veniunt post mortem Africani; ab his sermo oritur, respondet Laelius, cuius tota disputatio est de amicitia, quam legens te ipse cognosces\nFANNIUS. Sunt ista, Laeli; nec enim melior vir fuit Africano quisquam nec clarior. sed existimare debes omnium oculos in te esse coniectos unum; te sapientem et appellant et existimant Tribuebatur hoc modo M. Catoni, scimus L. Acilium apud patres nostros appellatum esse sapientem, sed uterque alio quodam modo: Acilius quia prudens esse in iure civili putabatur, Cato quia multarum rerum usum habebat et multa eius et in senatu et in foro vel provisa prudenter vel acta constanter vel responsa acute ferebantur; propterea quasi cognomen iam habebat in senectute sapientis.\nTe autem alio quodam modo non solum natura et moribus, verum etiam studio et doctrina esse sapientem, nec sicut volgus, sed ut eruditi solent appellare sapientem, qualem in Graecia reliqua neminem—nam qui septem appellantur, eos qui ista subtilius quaerunt in numero sapientium non habent—Athenis unum accepimus et eum quidem etiam Apollinis oraculo sapientissimum iudicatum. hanc esse in te sapientiam existimant, ut omnia tua in te posita esse ducas humanosque casus virtute inferiores putes. itaque ex me quaerunt, credo ex hoc item Scaevola, quonam pacto mortem Africani feras, eoque magis quod proximis Nonis, cum in hortos D. Bruti auguris commentandi causa, ut assolet, venissemus, tu non affuisti, qui diligentissime semper ilium diem et illud munus solitus esses obire.\nSCAEVOLA. Quaerunt quidem, C. Laeli, multum, ut est a Fannio dictum, sed ego id respondeo, quod animum adverti, te dolorem quem acceperis cum summi viri tum amicissimi morte ferre moderate; nec potuisse non commoveri, nec fuisse id humanitatis tuae: quod autem Nonis in collegio nostro non affuisses, valetudinem respondeo causam, non maestitiam fuisse.\nLAELIUS. Recte tu quidem, Scaevola, et vere; nec enim ab isto officio, quod semper usurpavi cum valerem, abduci incommodo meo debui, nec ullo casu arbitror hoc constanti homini posse contingere, ut ulla intermissio fiat offici.\ntu autem, Fanni, quod mihi tantum tribui dicis, quantum ego nec agnosco nec postulo, facis amice, sed, ut mihi videris, non recte iudicas de Catone. aut enim nemo, quod quidem magis credo, aut, si quisquam, ille sapiens fuit. quo modo, ut alia omittam, mortem fili tulit! memineram Paulum, videram Gallum; sed hi in pueris, Cato in perfecto et spectato viro.\nquam ob rem cave Catoni anteponas ne istum quidem ipsum, quem Apollo, ut ais, sapientissimum iudicavit; huius enim facta, illius dicta laudantur.\nDe me autem, ut iam cum utroque vestrum loquar, sic habetote: ego si Scipionis desiderio me moveri negem, quam id recte faciam viderint sapientes, sed certe mentiar. moveor enim tali amico orbatus, qualis, ut arbitror, nemo umquam erit, ut confirmare possum, nemo certe fuit. sed non egeo medicina: me ipse consolor et maxime illo solacio, quod eo errore careo, quo amicorum decessu plerique angi solent. nihil mali accidisse Scipioni puto; mihi accidit, si quid accidit; suis autem incommodis graviter angi non amicum, sed se ipsum amantis est.\ncum illo vero quis neget actum esse praeclare? nisi enim, quod ille minime putabat, immortalitatem optare vellet, quid non adeptus est, quod homini fas esset optare, qui summam spem civium, quam de eo iam puero habuerant, continuo adulescens incredibili virtute superavit; qui consulatum petivit numquam, factus consul est bis, primum ante tempus, iterum sibi suo tempore, rei publicae paene sero; qui duabus urbibus eversis inimicissimis huic imperio non modo praesentia, verum etiam futura bella delevit? quid dicam de moribus facillimis, de pietate in matrem, liberalitate in sorores, bonitate in suos, iustitia in omnis? nota sunt vobis. quam autem civitati carus fuerit, maerore funeris indicatum est. quid igitur hunc paucorum annorum accessio iuvare potuisset? senectus enim quamvis non sit gravis, ut memini Catonem anno ante quam est mortuus, mecum et cum Scipione disserere, tamen aufert eam viriditatem, in qua etiam nunc erat Scipio.\nquam ob rem vita quidem talis fuit vel fortuna vel gloria, ut nihil posset accedere; moriendi autem sensum celeritas abstulit. quo de genere mortis difficile dictu est; quid homines suspicentur videtis: hoc vere tamen licet dicere, P. Scipioni ex multis diebus, quos in vita celeberrimos laetissimosque viderit, illum diem clarissimum fuisse, cum senatu dimisso domum reductus ad vesperum est a patribus conscriptis, populo Romano, sociis et Latinis, pridie quam excessit e vita, ut ex tam alto dignitatis gradu ad superos videatur deos potius quam ad inferos pervenisse.\nneque enim adsentior eis, qui nuper haec disserere coeperunt, cum corporibus simul animos interire atque omnia morte deleri. plus apud me antiquorum auctoritas valet, vel nostrorum maiorum, qui mortuis tam religiosa iura tribuerunt, quod non fecissent, profecto, si nihil ad eos pertinere arbitrarentur, vel eorum qui in hac terra fuerunt magnamque Graeciam, quae nunc quidem deleta est, tum florebat, institutis et praeceptis suis erudierunt, vel eius, qui Apollinis oraculo sapientissimus est iudicatus, qui non tum hoc tum illud, ut in plerisque, sed idem semper, animos hominum esse divinos eisque, cum ex corpore excessissent, reditum in caelum patere optimoque et iustissimo cuique expeditissimum.\nquod idem Scipioni videbatur, qui quidem, quasi praesagiret, perpaucis ante mortem diebus, cum et Philus et Manilius adesset et alii plures, tuque etiam Scaevola, mecum venisses, triduum disseruit de re publica, cuius disputationis fuit extremum fere de immortalitate animorum, quae se in quiete per visum ex Africano audisse dicebat. id si ita est, ut optimi cuiusque animus in morte facillime evolet tanquam e custodia vinclisque corporis, cui censemus cursum ad deos faciliorem fuisse quam Scipioni? quocirca maerere hoc eius eventu vereor ne invidi magis quam amici sit. sin autem illa veriora, ut idem interitus sit animorum et corporum nec ullus sensus maneat, ut nihil boni est in morte, sic certe nihil mali. sensu enim amisso fit idem, quasi natus non esset omnino, quem tamen osse natum et nos gaudemus et haec civitas, dum erit, laetabitur.\nquam ob rem cum illo quidem, ut supra dixi, actum optime est, mecum incommodius, quem fuerat aequius, ut prius introieram, sic prius exire de vita. sed tamen recordatione nostrae amicitiae sic fruor, ut beate vixisse videar, quia cum Scipione vixerim, quocum mihi coniuncta cura de publica re et de privata fuit, quocum et domus fuit et militia communis et, id in quo omnis vis est amicitiae, voluntatum studiorum sententiarum summa consensio. itaque non tam ista me sapientiae, quam modo Fannius commemoravit, fama delectat, falsa praesertim, quam quod amicitiae nostrae memoriam spero sempiternam fore, idque eo mihi magis est cordi, quod ex omnibus saeculis vix tria aut quattuor nominantur paria amicorum, quo in genere sperare videor Scipionis et Laeli amicitiam notam posteritati fore.\nFANNIUS. Istuc quidem, Laeli, ita necesse est. sed quoniam amicitiae mentionem fecisti et sumus otiosi, pergratum mihi feceris—spero item Scaevolae —si, quem ad modum soles de ceteris rebus, cum ex te quaeruntur, sic de amicitia disputaris quid sentias, qualem existimes, quae praecepta des.\nSCAEVOLA. Mihi vero erit gratum, atque id ipsum cum tecum agere conarer, Fannius antevertit. quam ob rem utrique nostrum gratum admodum feceris.\nLAELIUS. Ego vero non gravarer, si mihi ipse confiderem, nam et praeclara res est et sumus, ut dixit Fannius, otiosi. sed quis ego sum aut quae est in me facultas? doctorum est ista consuetudo eaque. Graecorum, ut eis ponatur de quo disputent quamvis subito. magnum opus est egetque exercitatione non parva. quam ob rem quae disputari de amicitia possunt, ab eis censeo petatis, qui ista profitentur; ego vos hortari tantum possum, ut amicitiam omnibus rebus humanis anteponatis; nihil est enim tam naturae aptum, tam conveniens ad res vel secundas vel adversas.\nsed hoc primum sentio, nisi in bonis amicitiam esse non posse; neque id ad vivum reseco, ut illi, qui haec subtilius disserunt, fortasse vere, sed ad communem utilitatem parum; negant enim quemquam esse virum bonum nisi sapientem. sit ita sane: sed eam sapientiam interpretantur, quam adhuc mortalis nemo est consecutus. nos autem ea quae sunt in usu vitaque communi, non ea quae finguntur aut optantur, spectare debemus. numquam ego dicam C. Fabricium, Mâ€™. Curium, Ti. Coruncanium, quos sapientis nostri maiores iudicabant, ad istorum normam fuisse sapientis. qua re sibi habeant sapientiae nomen et invidiosum et obscurum, concedant ut viri boni fuerint. ne id quidem facient; negabunt id nisi sapienti posse concedi.\nagamus igitur pingui, ut aiunt, Minerva. qui ita se gerunt, ita vivunt, ut eorum probetur fides integritas aequitas liberalitas, nec sit in eis ulla cupiditas libido audacia, sintque magna constantia, ut ei fuerunt, modo quos nominavi, hos viros bonos, ut habiti sunt, sic etiam appellandos putemus, quia sequantur, quantum homines possunt, naturam optimam bene vivendi ducem.\nSic enim mihi perspicere videor, ita natos esse nos, ut inter omnis esset societas quaedam, maior autem, ut quisque proxime accederet. itaque cives potiores quam peregrini, propinqui quam alieni; cum his enim amicitiam natura ipsa peperit, sed ea non satis habet firmitatis. namque hoc praestat amicitia propinquitati, quod ex propinquitate benevolentia tolli potest, ex amicitia non potest; sublata enim benevolentia amicitiae nomen tollitur, propinquitatis manet.\nquanta autem vis amicitiae sit ex hoc intellegi maxime potest, quod ex infinita societate generis humani, quam conciliavit ipsa natura, ita contracta res est et adducta in angustum, ut omnis caritas aut inter duos aut inter paucos iungeretur.\nest enim amicitia nihil aliud nisi omnium divinarum humanarumque rerum cum benevolentia et caritate consensio, qua quidem haud scio an excepta sapientia nil quicquam melius homini sit a dis immortalibus datum. divitias alii praeponunt, bonam alii valetudinem, alii potentiam, alii honores, multi etiam voluptates. beluarum hoc quidem extremum, illa autem superiora caduca et incerta, posita non tam in consiliis nostris quam in fortunae temeritate. qui autem in virtute summum bonum ponunt, praeclare illi quidem, sed haec ipsa virtus amicitiam et gignit et continet, nec sine virtute amicitia esse ullo pacto potest.\niam virtutem ex consuetudine vitae nostrae sermonisque nostri interpretemur nec eam, ut quidam docti, verborum magnificentia metiamur, virosque bonos eos qui habentur numeremus—Paulos Catones Gallos Scipiones Philos—his communis vita contenta est; eos autem omittamus, qui omnino nusquam reperiuntur.\ntalis igitur inter viros amicitia tantas opportunitates habet, quantas vix queo dicere. principio qui potest esse vita vitalis, ut ait Ennius, quae non in amici mutua benevolentia conquiescit? quid dulcius quam habere quicum omnia audeas sic loqui ut tecum? qui esset tantus fructus in prosperis rebus, nisi haberes qui illis aeque ac tu ipse gauderet? Adversas vero ferre difficile esset sine eo, qui illas gravius etiam quam tu ferret. denique ceterae res, quae expetuntur, opportunae sunt singulae rebus fere singulisâ€”divitiae, ut utare; opes, ut colare; honores, ut laudere; voluptates, ut gaudeas; valetudo, ut dolore careas et muneribus fungare corporis; amicitia res plurimas continet: quoquo te verteris praesto est, nullo loco excluditur, numquam intempestiva, numquam molesta est. itaque non aqua, non igni, ut aiunt, pluribus locis utimur quam amicitia. neque ego nunc de volgari aut de mediocri, quae tamen ipsa et delectat et prodest, sed de vera et perfecta loquor, qualis eorum, qui pauci nominantur, fuit. nam et secundas res splendidiores facit amicitia, et adversas, partiens communicansque, leviores.\ncumque plurimas et maximas commoditates amicitia contineat, tum illa nimirum praestat omnibus, quod bonam spem praelucet in posterum, nec debilitari animos aut cadere patitur. verum etiam amicum qui intuetur, tamquam exemplar aliquod intuetur sui. quocirca et absentes adsunt et egentes abundant et imbecilli valent et, quod difficilius dictu est, mortui vivunt; tantus eos honos memoria desiderium prosequitur amicorum, ex quo illorum beata mors videtur, horum vita laudabilis. quod si exemeris ex rerum natura benevolentiae coniunctionem, nec domus ulla nec urbs stare poterit, ne agri quidem cultus permanebit. id si minus intellegitur, quanta vis amicitiae concordiaeque sit, ex dissensionibus atque discordiis percipi potest. quae enim domus tam stabilis, quae tam firma civitas est, quae non odiis et discidiis funditus possit everti?\nex quo, quantum boni sit in amicitia, iudicari potest.\nagrigentinum quidem doctum quendam virum carminibus Graecis vaticinatum ferunt, quae in rerum natura totoque mundo constarent quaeque moverentur, ea contrahere amicitiam, dissipare discordiam. atque hoc quidem omnes mortales et intellegunt et re probant. itaque, si quando aliquod officium exstitit amici in periculis aut adeundis aut communicandis, quis est qui id non maximis efferat laudibus? qui clamores tota cavea nuper in hospitis et amici mei M. Pacuvi nova fabula, cum ignorante rege uter Orestes esset, Pylades Orestem se esse diceret, ut pro illo necaretur, Orestes autem, ita ut erat, Orestem se esse perseveraret! stantes plaudebant in re ficta; quid arbitramur in vera facturos fuisse? facile indicabat ipsa natura vim suam, cum homines, quod facere ipsi non possent, id recte fieri in altero iudicarent.\nhactenus mihi videor de amicitia quid sentirem potuisse dicere; si quae praeterea sunt—credo autem esse multa—ab eis, si videbitur, qui ista disputant, quaeritote.\nFANNIUS. Nos autem a te potius. quamquam etiam ab istis saepe quaesivi et audivi non invitus equidem, sed aliud quoddam filum orationis tuae.\nSCAEVOLA. Tum magis id diceres, Fanni, si nuper in hortis Scipionis, cum est de re publica disputatum, affuisses. qualis tum patronus iustitiae fuit contra accuratam orationem Phili!\nFANNIUS. Facile id quidem fuit iustitiam iustissimo viro defendere.\nSCAEVOLA. Quid? amicitiam nonne facile ei, qui ob eam summa fide, constantia iustitiaque servatam maximam gloriam ceperit?\nLAELIUS. Vim hoc quidem est afferre; quid enim refert qua me ratione cogatis? cogitis certe. studiis enim generorum, praesertim in re bona, cum difficile est tum ne aequum quidem obsistere.\nsaepissime igitur mihi de amicitia cogitanti maxime illud considerandum videri solet, utrum propter imbecillitatem atque inopiam desiderata sit amicitia, ut dandis recipiendisque meritis, quod quisque minus per se ipse posset, id acciperet ab alio vicissimque redderet, an esset hoc quidem proprium amicitiae, sed antiquior et pulchrior et magis a natura ipsa profecta alia causa. amor enim, ex quo amicitia nominata est, princeps est ad benevolentiam coniungendam. nam utilitates quidem etiam ab eis percipiuntur saepe, qui simulatione amicitiae coluntur et observantur temporis causa; in amicitia autem nihil fictum, nihil simulatum est et, quidquid est, id est verum et voluntarium.\nquapropter a natura mihi videtur potius quam indigentia orta amicitia, applicatione magis animi cum quodam sensu amandi, quam cogitatione quantum illa res utilitatis esset habitura. quod quidem quale sit, etiam in bestiis quibusdam animadverti potest, quae ex se natos ita amant ad quoddam tempus et ab eis ita amantur, ut facile earum sensus appareat. quod in homine multo est evidentius, primum ex ea caritate quae est inter natos et parentis, quae dirimi nisi detestabili scelere non potest, deinde cum similis sensus exstitit amoris, si aliquem nacti sumus, cuius cum moribus et natura congruamus, quod in eo quasi lumen aliquod probitatis et virtutis perspicere videamur.\nnihil est enim virtute amabilius, nihil quod magis alliciat ad diligendum, quippe cum propter virtutem et probitatem etiam eos, quos numquam vidimus, quodam modo diligamus. quis est qui C. Fabrici, Mâ€™. Curi non cum caritate aliqua benevola memoriam usurpet, quos numquam viderit? quis autem est qui Tarquinium Superbum, qui Sp. Cassium, Sp. Maelium non oderit? cum duobus ducibus de imperio in Italia est decertatum, Pyrrho et Hannibale; ab altero propter probitatem eius non nimis alienos animos habemus; alterum propter crudelitatem semper haec civitas oderit.\nquod si tanta vis probitatis est, ut eam vel in eis, quos numquam vidimus, et, quod maius est, in hoste etiam diligamus, quid mirum est, si animi hominum moveantur, cum eorum, quibuscum usu coniuncti esse possunt, virtutem et bonitatem perspicere videantur? quamquam confirmatur amor et beneficio accepto et studio perspecto et consuetudine adiuncta, quibus rebus ad illum primum motum animi et amoris adhibitis admirabilis quaedam exardescit benevolentiae magnitudo.\nquam si qui putant ab imbecillitate proficisci, ut sit per quem adsequatur quod quisque desideret, humilem sane relinquunt et minime generosum, ut ita dicam, ortum amicitiae, quam ex inopia atque indigentia natam volunt. quod si ita esset, ut quisque minimum esse in se arbitraretur, ita ad amicitiam esset aptissimus; quod longe secus est.\nut enim quisque sibi plurimum confidit et ut quisque maxime virtute et sapientia sic munitus est, ut nullo egeat suaque omnia in se ipso posita iudicet, ita in amicitiis expetendis colendisque maxime excellit. quid enim? Africanus indigens mei? minime hercule! ac ne ego quidem illius, sed ego admiratione quadam virtutis eius, ille vicissim opinione fortasse non nulla quam de meis moribus habebat, me dilexit; auxit benevolentiam consuetudo. sed quamquam utilitates multae et magnae consecutae sunt, non sunt tamen ab earum spe causae diligendi profectae.\nut enim benefici liberalesque sumus, non ut exigamus gratiam—neque enim beneficium faeneramur, sed natura propensi ad liberalitatem sumus—sic amicitiam non spe mercedis adducti, sed quod omnis eius fructus in ipso amore inest, expetendam putamus.\nab his, qui pecudum ritu ad voluptatem omnia referunt, longe dissentiunt; nec mirum; nihil enim altum, nihil magnificum ac divinum suspicere possunt, qui suas omnis cogitationes abiecerunt in rem tam humilem tamque contemptam. quam ob rem hos quidem ab hoc sermone removeamus, ipsi autem intellegamus natura gigni sensum diligendi et benevolentiae caritatem facta significatione probitatis, quam qui appetiverunt, applicant sese et propius admovent, ut et usu eius, quem diligere coeperunt, fruantur et moribus, sintque pares in amore et aequales propensioresque ad bene merendum quam ad reposcendum, atque haec inter eos sit honesta certatio. Sic et utilitates ex amicitia maximae capientur, et erit eius ortus a natura quam ab imbecillitate gravior et verior. nam si utilitas conglutinaret amicitias, eadem commutata dissolveret; sed quia natura mutari non potest, idcirco verae amicitiae sempiternae sunt.\nortum quidem amicitiae videtis, nisi quid ad haec forte vultis.\nFANNIUS. Tu vero perge, Laeli! pro hoc enim, qui minor est natu, meo iure respondeo.\nSCAEVOLA. Recte tu quidem: quam ob rem audiamus.\nLAELIUS. Audite vero, optimi viri, ea quae saepissime inter me et Scipionem de amicitia disserebantur. quamquam ille quidem nihil difficilius esse dicebat quam amicitiam usque ad extremum vitae diem permanere: nam vel ut non idem expediret incidere saepe, vel ut de re publica non idem sentiretur; mutari etiam mores hominum saepe dicebat, alias adversis rebus, alias aetate ingravescente. atque earum rerum exemplum ex similitudine capiebat ineuntis aetatis, quod summi puerorum amores saepe una cum praetexta toga deponerentur;\nsin autem ad adulescentiam perduxissent, dirimi tamen interdum contentione vel uxoriae condicionis vel commodi alicuius, quod idem adipisci uterque non posset. quod si qui longius in amicitia provecti essent, tamen saepe labefactari, si in honoris contentionem incidissent; pestem enim nullam maiorem esse amicitiis quam in plerisque pecuniae cupiditatem, in optimis quibusque honoris certamen et gloriae, ex quo inimicitias maximas saepe inter amicissimos exstitisse.\nmagna etiam discidia et plerumque iusta nasci, cum aliquid ab amicis quod rectum non esset postularetur, ut aut libidinis ministri aut adiutores essent ad iniuriam, quod qui recusarent, quamvis honeste id facerent, ius tamen amicitiae deserere arguerentur ab eis, quibus obsequi nollent; illos autem, qui quidvis ab amico auderent postulare, postulatione ipsa profiteri omnia se amici causa esse facturos. eorum querella inveterata non modo familiaritates exstingui solere, sed odia etiam gigni sempiterna. haec ita multa quasi fata impendere amicitiis, ut omnia subterfugere non modo sapientiae, sed etiam felicitatis diceret sibi videri.\nquam ob rem id primum videamus, si placet, quatenus amor in amicitia progredi debeat. numne, si Coriolanus habuit amicos, ferre contra patriam arma illi cum Coriolano debuerunt? num Vecellinum amici regnum appetentem, num Maelium debuerunt iuvare?\ntiberium quidem Gracchum rem publicam vexantem a Q. Tuberone aequalibusque amicis derelictum videbamus. At C. Blossius Cumanus, hospes familiae vestrae, Scaevola, cum ad me, quod aderam Laenati et Rupilio consulibus in consilio, deprecatum venisset, hanc ut sibi ignoscerem causam afferebat, quod tanti Tib. Gracchum fecisset, ut quidquid ille vellet sibi faciendum putaret. tum ego, etiamne, inquam, si te in Capitolium faces ferre vellet? numquam voluisset id quidem, sed, si voluisset, paruissem. videtis, quam nefaria vox. et hercule ita fecit, vel plus etiam quam dixit; non enim paruit ille Tib. Gracchi temeritati, sed praefuit, nec se comitem illius furoris, sed ducem praebuit. itaque hac amentia, quaestione nova perterritus, in Asiam profugit, ad hostis se contulit, poenas rei publicae gravis iustasque persolvit.\nnulla est igitur excusatio peccati, si amici causa peccaveris; nam, cum conciliatrix amicitiae virtutis opinio fuerit, difficile est amicitiam manere, si a virtute defeceris.\nquod si rectum statuerimus vel concedere amicis quidquid velint vel impetrare ab eis quidquid velimus, perfecta quidem sapientia si simus, nihil habeat res viti; sed loquimur de eis amicis qui ante oculos sunt, quos videmus aut de quibus memoriam accepimus, quos novit vita communis. ex hoc numero nobis exempla sumenda sunt, et eorum quidem maxime, qui ad sapientiam proxime accedunt.\nvidemus Papum Aemilium C. Luscino familiarem fuisse (sic a patribus accepimus) bis una consules, collegas in censura; tum et cum eis et inter se coniunctissimos fuisse Mâ€™. Curium, Tib. Coruncanium memoriae proditum est. igitur ne suspicari quidem possumus quemquam horum ab amico quidpiam contendisse, quod contra fidem. contra ius iurandum, contra rem publicam esset. nam hoc quidem in talibus viris quid attinet dicere, si contendisset impetraturum non fuisse, cum illi sanctissimi viri fuerint, aeque autem nefas sit tale aliquid et facere rogatum et rogare? At vero Tib. Gracchum sequebantur C. Carbo, C. Cato, et minime tum quidem Gaius frater, nunc idem acerrimus.\nhaec igitur lex in amicitia sanciatur, ut neque rogemus res turpis nec faciamus rogati. turpis enim excusatio est et minime accipienda cum in ceteris peccatis, tum si quis contra rem publicam se amici causa fecisse fateatur. etenim eo loco, Fanni et Scaevola, locati sumus, ut nos longe prospicere oporteat futuros casus rei publicae. deflexit iam aliquantulum de spatio curriculoque consuetudo maiorum.\nTib. Gracchus regnum occupare conatus est, vel regnavit is quidem paucos menses. num quid simile populus Romanus audierat aut viderat? hunc etiam post mortem secuti amici et propinqui quid in P. Scipione effecerint, sine lacrimis non queo dicere. nam Carbonem, quocumque modo potuimus, propter recentem poenam Tib. Gracchi sustinuimus. De C. Gracchi autem tribunatu quid exspectem non libet augurari; serpit deinde res, quae proclivis ad perniciem, cum semel coepit, labitur. videtis in tabella iam ante quanta sit facta labes, primo Gabinia lege, biennio autem post Cassia. videre iam videor populum a senatu disiunctum, multitudinis arbitrio res maximas agi. plures enim discent quem ad modum haec fiant, quam quem ad modum his resistatur.\nquorsum haec? quia sine sociis nemo quicquam tale conatur. praecipiendum est igitur bonis, ut; si in eius modi amicitias ignari casu aliquo inciderint, ne existiment ita se alligatos, ut ab amicis in magna aliqua re publica peccantibus non discedant; improbis autem poena statuenda est, nec vero minor eis qui secuti erunt alterum, quam eis qui ipsi fuerint impietatis duces. quis clarior in Graecia Themistocle, quis potentior? qui cum imperator bello Persico servitute Graeciam liberavisset propterque invidiam in exsilium expulsus esset, ingratae patriae iniuriam non tulit, quam ferre debuit: fecit idem quod viginti annis ante apud nos fecerat Coriolanus. His adiutor contra patriam inventus est nemo; itaque mortem sibi uterque conscivit.\nqua re talis improborum consensio non modo excusatione amicitiae tegenda non est, sed potius supplicio omni vindicanda est, ut ne quis concessum putet amicum vel bellum patriae inferentem sequi. quod quidem, ut res ire coepit, haud scio an aliquando futurum sit; mihi autem non minori curae est, qualis res publica post mortem meam futura sit, quam qualis hodie sit.\nhaec igitur prima lex amicitiae sanciatur, ut ab amicis honesta petamus, amicorum causa honesta faciamus, ne exspectemus quidem dum rogemur, studium semper adsit, cunctatio absit, consilium verum dare audeamus libere, plurimum in amicitia amicorum bene suadentium valeat auctoritas, eaque et adhibeatur ad monendum non modo aperte, sed etiam acriter, si res postulabit, et adhibitae pareatur.\nnam quibusdam, quos audio sapientes habitos in Graecia, placuisse opinor mirabilia quaedam—sed nihil est, quod illi non persequantur argutiis—partim fugiendas esse nimias amicitias, ne necesse sit unum sollicitum esse pro pluribus; satis superque esse sibi suarum cuique rerum; alienis nimis implicari molestum esse; commodissimum esse quam laxissimas habenas habere amicitiae, quas vel adducas cum velis vel remittas; caput enim esse ad beate vivendum securitatem, qua frui non possit animus, si tamquam parturiat unus pro pluribus.\nalios autem dicere aiunt multo etiam inhumanius, quem locum breviter paulo ante perstrinxi, praesidi adiumentique causa, non benevolentiae neque caritatis amicitias esse expetendas; itaque ut quisque minimum firmitatis haberet minimumque virium, ita amicitias appetere maxime: ex eo fieri ut mulierculae magis amicitiarum praesidia quaerant quam viri, et inopes quam opulenti, et calamitosi quam ei qui putentur beati.\nO praeclaram sapientiam! solem enim e mundo tollere videntur ei, qui amicitiam e vita tollunt, qua nihil a dis immortalibus melius habemus, nihil iucundius. quae est enim ista securitas? specie quidem blanda, sed reapse multis locis repudianda. neque enim est consentaneum ullam honestam rem actionemve, ne sollicitus sis, aut non suscipere aut susceptam deponere. quod si curam fugimus, virtus fugienda est, quae necesse est cum aliqua cura res sibi contrarias aspernetur atque oderit, ut bonitas malitiam, temperantia libidinem, ignaviam fortitudo. itaque videas rebus iniustis iustos maxime dolere, imbellibus fortis, flagitiosis modestos. ergo hoc proprium est animi bene constituti, et laetari bonis rebus et dolere contrariis.\nquam ob rem si cadit in sapientem animi dolor, qui profecto cadit, nisi ex eius animo exstirpatam humanitatem arbitramur, quae causa est cur amicitiam funditus tollamus e vita, ne aliquas propter eam suscipiamus molestias? quid enim interest motu animi sublato, non dico inter pecudem et hominem, sed inter hominem et truncum aut saxum aut quidvis generis eiusdem? neque enim sunt isti audiendi, qui virtutem duram et quasi ferream esse quandam volunt; quae quidem est cum multis in rebus tum in amicitia tenera atque tractabilis, ut et bonis amici quasi diffundatur et incommodis contrahatur. quam ob rem angor iste, qui pro amico saepe capiendus est, non tantum valet, ut tollat e vita amicitiam, non plus quam ut virtutes, quia non nullas curas et molestias afferunt, repudientur.\ncum autem contrahat amicitiam, ut supra dixi, si qua significatio virtutis eluceat, ad quam se similis animus applicet et adiungat, id cum contigit, amor exoriatur necesse est.\nquid enim tam absurdum quam delectari multis inanibus rebus, ut honore, ut gloria, ut aedificio, ut vestitu cultuque corporis, animante virtute praedito, eo qui vel amare vel, ut ita dicam, redamare possit, non admodum delectari? nihil est enim remuneratione benevolentiae, nihil vicissitudine studiorum officiorumque iucundius.\nquid? si illud etiam addimus, quod recte addi potest, nihil esse quod ad se rem ullam tam illiciat et tam trahat quam ad amicitiam similitudo, concedetur profecto verum esse, ut bonos boni diligant asciscantque sibi quasi propinquitate coniunctos atque natura. nihil est enim appetentius similium sui nec rapacius quam natura. quam ob rem hoc quidem, Fanni et Scaevola, constet, ut opinor, bonis inter bonos quasi necessariam benevolentiam, qui est amicitiae fons a natura constitutus. sed eadem bonitas etiam ad multitudinem pertinet. non enim est inhumana virtus neque immunis neque superba, quae etiam populos universos tueri eisque optime consulere soleat, quod non faceret profecto, si a caritate volgi abhorreret.\natque etiam mihi quidem videntur, qui utilitatis causa fingunt amicitias, amabilissimum nodum amicitiae tollere. non enim tam utilitas parta per amicum quam amici amor ipse delectat, tumque illud fit, quod ab amico est profectum, iucundum, si cum studio est profectum. tantumque abest ut amicitiae propter indigentiam colantur, ut ei, qui opibus et copiis maximeque virtute, in qua plurimum est praesidi, minime alterius indigeant, liberalis simi sint et beneficentissimi. atque haud sciam an ne opus sit quidem nihil umquam omnino deesse amicis. ubi enim studia nostra viguissent, si numquam consilio, numquam opera nostra nec domi nec militiae Scipio eguisset? non igitur utilitatem amicitia, sed utilitas amicitiam secuta est.\nnon ergo erunt homines deliciis diffluentes audiendi, si quando de amicitia, quam nec usu nec ratione habent cognitam, disputabunt. nam quis est, pro deorum fidem atque hominum! qui velit, ut neque diligat quemquam nec ipse ab ullo diligatur, circumfluere omnibus copiis atque in omnium rerum abundantia vivere? haec enim est tyrannorum vita, nimirum in qua nulla fides, nulla caritas, nulla stabilis benevolentiae potest esse fiducia, omnia semper suspecta atque sollicita, nullus locus amicitiae.\nquis enim aut eum diligat, quem metuat, aut eum, a quo se metui putet? coluntur tamen simulatione dumtaxat ad tempus. quod si forte, ut fit plerumque, ceciderint, tum intellegitur quam fuerint inopes amicorum. quod Tarquinium dixisse ferunt exulantem, tum se intellexisse, quos fidos amicos habuisset, quos infidos, cum iam neutris gratiam referre posset.\nquamquam miror, illa superbia et importunitate, si quemquam amicum habere potuit. atque ut huius, quem dixi, mores veros amicos parare non potuerunt, sic multorum opes praepotentium excludunt amicitias fidelis. non enim solum ipsa fortuna caeca est, sed eos etiam plerumque efficit caecos, quos complexa est; itaque efferuntur fere fastidio et contumacia, nec quicquam insipiente fortunato intolerabilius fieri potest. atque hoc quidem videre licet, eos, qui antea commodis fuerint moribus, imperio potestate prosperis rebus immutari, sperni ab eis veteres amicitias, indulgeri novis.\nquid autem stultius quam, cum plurimum copiis facultatibus opibus possint, cetera parare, quae parantur pecunia, equos famulos vestem egregiam vasa pretiosa, amicos non parare, optimam et pulcherrimam vitae, ut ita dicam, supellectilem? etenim cetera cum parant, cui parent nesciunt nec cuius causa laborent; eius enim est istorum quidque qui vicit viribus; amicitiarum sua cuique permanet stabilis et certa possessio, ut etiam si illa maneant, quae sunt quasi dona fortunae, tamen vita inculta et deserta ab amicis non possit esse iucunda. sed haec hactenus.\nconstituendi autem sunt, qui sint in amicitia fines et quasi termini diligendi. De quibus tris video sententias ferri, quarum nullam probo: unam, ut eodem modo erga amicum affecti simus quo erga nosmet ipsos; alteram, ut nostra in amicos benevolentia illorum erga nos benevolentiae pariter aequaliterque respondeat; tertiam, ut, quanti quisque se ipse facit, tanti fiat ab amicis.\nharum trium sententiarum nulli prorsus assentior. nec enim illa prima vera est, ut, quem ad modum in se quisque, sic in amicum sit animatus. quam multa enim, quae nostra causa numquam faceremus, facimus causa amicorum! precari ab indigno, supplicare, tum acerbius in aliquem invehi insectarique vehementius, quae in nostris rebus non satis honeste, in amicorum fiunt honestissime; multaeque res sunt, in quibus de suis commodis viri boni multa detrahunt detrahique patiuntur, ut eis amici potius quam ipsi fruantur.\naltera sententia est quae definit amicitiam paribus officiis ac voluntatibus. hoc quidem est nimis exigue et exiliter ad calculos vocare amicitiam, ut par sit ratio acceptorum et datorum. divitior mihi et affluentior videtur esse vera amicitia nec observare restricte ne plus reddat quam acceperit: neque enim verendum est ne quid excidat aut ne quid in terram defluat aut ne plus aequo quid in amicitiam congeratur.\ntertius vero ille finis deterrimus, ut, quanti quisque se ipse faciat, tanti fiat ab amicis. saepe enim in quibusdam aut animus abiectior est aut spes amplificandae fortunae fractior. non est igitur amici talem esse in eum, qualis ille in se est, sed potius eniti et efficere ut amici iacentem animum excitet inducatque spem cogitationemque meliorem. alius igitur finis verae amicitiae constituendus est, si prius, quid maxime reprehendere Scipio solitus sit, dixero. negabat ullam vocem inimiciorem amicitiae potuisse reperiri quam eius qui dixisset ita amare oportere ut si aliquando esset osurus; nec vero se adduci posse ut hoc, quem ad modum putaretur, a Biante esse dictum crederet, qui sapiens habitus esset unus e septem; impuri cuiusdam aut ambitiosi aut omnia ad suam potentiam revocantis esse sententiam. quonam enim modo quisquam amicus esse poterit ei, cui se putabit inimicum esse posse? quin etiam necesse erit cupere et optare ut quam saepissime peccet amicus, quo pluris det sibi tamquam ansas ad reprehendendum: rursum autem recte factis commodisque amicorum necesse erit angi dolere invidere.\nqua re hoc quidem praeceptum, cuiuscumque est, ad tollendam amicitiam valet: illud potius praecipiendum fuit, ut eam diligentiam adhiberemus in amicitiis comparandis, ut ne quando amare inciperemus eum, quem aliquando odisse possemus. quin etiam si minus felices in deligendo fuissemus, ferendum id Scipio potius quam inimicitiarum tempus cogitandum putabat.\nHis igitur finibus utendum arbitror, ut, cum emendati mores amicorum sint, tum sit inter eos omnium rerum consiliorum voluntatum sine ulla exceptione communitas, ut etiam si qua fortuna accident ut minus iustae amicorum voluntates adiuvandae sint, in quibus eorum aut caput agatur aut fama, declinandum de via sit, modo ne summa turpitudo sequatur; est enim quatenus amicitiae dari venia possit. nec vero neglegenda est fama, nec mediocre telum ad res gerendas existimare oportet benevolentiam civium, quam blanditiis et assentando colligere turpe est; virtus, quam sequitur caritas, minime repudianda est.\nsed—saepe enim redeo ad Scipionem, cuius omnis sermo erat de amicitia—querebatur quod omnibus in rebus homines diligentiores essent; capras et ovis quot quisque haberet dicere posse, amicos quot haberet non posse dicere; et in illis quidem parandis adhibere curam, in amicis eligendis neglegentis esse nec habere quasi signa quaedam et notas, quibus eos, qui ad amicitiam essent idonei, iudicarent. sunt igitur firmi et stabiles et constantes eligendi, cuius generis est magna penuria; et iudicare difficile est sane nisi expertum, experiendum autem est in ipsa amicitia: ita praecurrit amicitia iudicium tollitque experiendi potestatem.\nest igitur prudentis sustinere ut cursum, sic impetum benevolentiae, quo utamur, quasi equis temptatis, sic amicitia, aliqua parte periclitatis moribus amicorum. quidam saepe in parva pecunia perspiciuntur quam sint leves; quidam autem, quos parva movere non potuit, cognoscuntur in magna. sin vero erunt aliqui reperti qui pecuniam praeferre amicitiae sordidum existiment, ubi eos inveniemus, qui honores magistratus imperia potestates opes amicitiae non anteponant, ut, cum ex altera parte proposita haec sint, ex altera ius amicitiae, non multo illa malint? imbecilla enim est natura ad contemnendam potentiam, quam etiam si neglecta amicitia consecuti sint, obscuratum iri arbitrantur, quia non sine magna causa sit neglecta amicitia.\nitaque verae amicitiae difficillime reperiuntur in eis, qui in honoribus reque publica versantur. ubi enim istum invenias, qui honorem amici anteponat suo? quid? haec ut omittam, quam graves, quam difficiles plerisque videntur calamitatum societates, ad quas non est facile inventu qui descendant. quamquam Ennius recte: amicus certus in re incerta cernitur; tamen haec duo levitatis et infirmitatis plerosque convincunt, aut si in bonis rebus contemnunt aut in malis deserunt. qui igitur utraque in re gravem constantem stabilem se in amicitia praestiterit, hunc ex maxime raro genere hominum iudicare debemus et paene divino.\nfirmamentum autem stabilitatis constantiaeque est eius quam in amicitia quaerimus fides est; nihil est enim stabile, quod infidum est. simplicem praeterea et communem et consentientem, id est, qui rebus isdem moveatur, elegi par est; quae omnia pertinent ad fidelitatem. neque enim fidum potest esse multiplex ingenium et tortuosum, neque vero, qui non isdem rebus movetur naturaque consentit, aut fidus aut stabilis potest esse. addendum eodem est, ut ne criminibus aut inferendis delectetur aut credat oblatis, quae pertinent omnia ad eam, quam iam dudum tracto, constantiam. ita fit verum illud, quod initio dixi, amicitiam nisi inter bonos esse non posse.\nest enim boni viri, quem eundem sapientem licet dicere, haec duo tenere in amicitia: primum, ne quid fictum sit neve simulatum; aperte enim vel odisse magis ingenui est quam fronte occultare sententiam; deinde non solum ab aliquo allatas criminationes repellere, sed ne ipsum quidem esse suspiciosum, semper aliquid existimantem ab amico esse violatum.\naccedat huc suavitas quaedam oportet sermonum atque morum, haudquaquam mediocre condimentum amicitiae. tristitia autem et in omni re severitas habet illa quidem gravitatem, sed amicitia remissior esse debet et liberior et dulcior et ad omnem comitatem facilitatemque proclivior.\nexsistit autem hoc loco quaedam quaestio subdifficilis, num quando amici novi, digni amicitia, veteribus sint anteponendi, ut equis vetulis teneros anteponere solemus. indigna homine dubitatio; non enim debent esse amicitiarum, sicut aliarum rerum, satietates; veterrima quaeque, ut ea vina quae vetustatem ferunt, esse debent suavissima, verumque illud est, quod dicitur, multos modios salis simul edendos esse, ut amicitiae munus expletum sit.\nnovitates autem, si spem afferunt, ut tamquam in herbis non fallacibus fructus appareat, non sunt illae quidem repudiandae, vetustas tamen suo loco conservanda; maxima est enim vis vetustatis et consuetudinis. quin in ipso equo, cuius modo feci mentionem, si nulla res impediat, nemo est quin eo, quo consuevit, libentius utatur quam intractato et novo; nec vero in hoc, quod est animal, sed in eis etiam, quae sunt inanima, consuetudo valet, cum locis ipsis delectemur, montuosis etiam et silvestribus, in quibus diutius commorati sumus.\nsed maximum est in amicitia superiorem parem esse inferiori. saepe enim excellentiae quaedam sunt, qualis erat Scipionis in nostro, ut ita dicam, grege. numquam se ille Philo, numquam Rupilio, numquam Mummio anteposuit, numquam inferioris ordinis amicis. Q. vero Maximum fratrem, egregium virum omnino, sibi nequaquam parem, quod is anteibat aetate, tamquam superiorem colebat suosque omnis per se posse esse ampliores volebat.\nquod faciendum imitandumque est omnibus, ut, si quam praestantiam virtutis ingeni fortunae consecuti sunt, impertiant ea suis communicentque cum proximis; ut, si parentibus nati sint humilibus, si propinquos habeant imbecilliore vel animo vel fortuna, eorum augeant opes eisque honori sint et dignitati. ut in fabulis, qui aliquamdiu propter ignorationem stirpis et generis in famulatu fuerunt, cum cogniti sunt et aut deorum aut regum filii inventi, retinent tamen caritatem in pastores, quos patres multos annos esse duxerunt. quod est multo profecto magis in veris patribus certisque faciendum. fructus enim ingeni et virtutis omnisque praestantiae tum maximus capitur, cum in proximum quemque confertur.\nut igitur ei, qui sunt in amicitiae coniunctionisque necessitudine superiores, exaequare se cum inferioribus debent, sic inferiores non dolere se a suis aut ingenio aut fortuna aut dignitate superari. quorum plerique aut queruntur semper aliquid aut etiam exprobrant, eoque magis si habere se putant quod officiose et amice et cum labore, aliquo suo factum queant dicere. odiosum sane genus hominum officia exprobrantium, quae meminisse debet is, in quem collata sunt, non commemorare qui contulit.\nquam ob rem, ut ei, qui superiores sunt, submittere se debent in amicitia, sic quodam modo inferiores extollere. sunt enim quidam qui molestas amicitias faciunt cum ipsi se contemni putantâ€”quod non fere contingit nisi eis qui etiam contemnendos se arbitrantur; qui hac opinione non modo verbis, sed etiam opera levandi sunt.\ntantum autem cuique tribuendum, primum quantum ipse efficere possis, deinde etiam quantum ille, quem diligas atque adiuves, sustinere. non enim neque tu possis, quamvis excellas, omnis tuos ad honores amplissimos perducere, ut Scipio P. Rupilium potuit consulem efficere, fratrem eius Lucium non potuit. quod si etiam possis quidvis deferre ad alterum, videndum est tamen quid ille possit sustinere.\nomnino amicitiae corroboratis iam confirmatisque et ingeniis et aetatibus iudicandae sunt; nec, si qui ineunte aetate venandi aut pilae studiosi fuerunt, eos habere necessarios, quos tum eodem studio praeditos dilexerunt. isto enim modo nutrices et paedagogi iure vetustatis plurimum benevolentiae postulabunt. qui neglegendi quidem non sunt, sed alio quodam modo aestimandi ; aliter amicitiae stabiles permanere non possunt. disparis enim mores disparia studia sequuntur, quorum dissimilitudo dissociat amicitias; nec ob aliam causam ullam boni improbis, improbi bonis amici esse non possunt, nisi quod tanta est inter eos, quanta maxima potest esse, morum studiorumque distantia.\nrecte etiam praecipi potest in amicitiis, ne intemperata quaedam benevolentia, quod persaepe fit, impediat magnas utilitates amicorum. nec enim, ut ad fabulas redeam, Troiam Neoptolemus capere potuisset, si Lycomedem, apud quem erat educatus, multis cum lacrimis iter suum impedientem audire voluisset. et saepe incidunt magnae res, ut discedendum sit ab amicis; quas qui impedire volt, quod desiderium non facile ferat, is et infirmus est mollisque natura et ob eam ipsam causam in amicitia parum iustus.\natque in omni re considerandum est et quid postules ab amico et quid patiare a te impetrari.\nest etiam quaedam calamitas in amicitiis dimittendis non numquam necessariaâ€”iam enim a sapientium familiaritatibus ad volgaris amicitias oratio nostra delabitur. erumpunt saepe vitia amicorum tum in ipsos amicos, tum in alienos, quorum tamen ad amicos redundet infamia. tales igitur amicitiae sunt remissione usus eluendae et, ut Catonem dicere audivi, dissuendae magis quam discindendae, nisi quaedam admodum intolerabilis iniuria exarserit, ut neque rectum neque honestum sit nec fieri possit ut non statim alienatio disiunctioque facienda sit.\nsin autem aut morum aut studiorum commutatio quaedam, ut fieri solet, facta erit, aut in rei publicae partibus dissensio intercesserit (loquor enim iam, ut paulo ante dixi, non de sapientium, sed de communibus amicitiis) cavendum erit ne non solum amicitiae depositae, sed etiam inimicitiae susceptae videantur. nihil enim est turpius quam cum eo bellum gerere, quocum familiariter vixeris. ab amicitia Q. Pompei meo nomine se removerat, ut scitis, Scipio; propter dissensionem autem, quae erat in re publica, alienatus est a collega nostro Metello; utrumque egit graviter ac moderate et offensione animi non acerba.\nquam ob rem primum danda opera est ne qua amicorum discidia fiant, sin tale aliquid evenerit, ut exstinctae potius amicitiae quam oppressae esse videantur. cavendum vero ne etiam in gravis inimicitias convertant se amicitiae ex quibus iurgia maledicta contumeliae gignuntur. quae tamen si tolerabiles erunt, ferendae sunt et hic honos veteri amicitiae tribuendus, ut is in culpa sit qui faciat, non is qui patiatur, iniuriam.\nomnino omnium horum vitiorum atque incommodorum una cautio est atque una provisio, ut ne nimis cito diligere incipiant neve non dignos.\ndigni autem sunt amicitia, quibus in ipsis inest causa cur diligantur. rarum genus! et quidem omnia praeclara, rara, nec quicquam difficilius quam reperire quod sit omni ex parte in suo genere perfectum. sed plerique neque in rebus humanis quicquam bonum norunt nisi quod fructuosum sit, et amicos tamquam pecudes eos potissimum diligunt, ex quibus sperant se maximum fructum esse capturos.\nita pulcherrima illa et maxime naturali carent amicitia per se et propter se expetita,nec ipsi sibi exemplo sunt, haec vis amicitiae et qualis et quanta sit. ipse enim se quisque diligit, non ut aliquam a se ipse mercedem exigat caritatis suae, sed quod per se quisque sibi carus est; quod nisi idem in amicitiam transferetur, verus amicus numquam reperietur: est enim is qui est tamquam alter idem.\nquod si hoc apparet in bestiis, volucribus nantibus agrestibus, cicuribus feris, primum ut se ipsae diligant—id enim pariter cum omni animante nascitur —deinde, ut requirant atque appetant ad quas se applicent eiusdem generis animantis—idque faciant cum desiderio et cum quadam similitudine amoris humani—quanto id magis in homine fit natura, qui et se ipse diligit et alterum anquirit, cuius animum ita cum suo misceat, ut efficiat paene unum ex duobus!\nsed plerique perverse, ne dicam impudenter, habere talem amicum volunt, quales ipsi esse non possunt, quaeque ipsi non tribuunt amicis, haec ab eis desiderant. par est autem primum ipsum esse virum bonum, tum alterum similem sui quaerere. in talibus ea, quam iam dudum tractamus, stabilitas amicitiae confirmari potest, cum homines benevolentia coniuncti primum cupiditatibus eis quibus ceteri serviunt imperabunt; deinde aequitate iustitiaque gaudebunt omniaque alter pro altero suscipiet; neque quicquam umquam nisi honestum et rectum alter ab altero postulabit, neque solum colent inter se ac diligent, sed etiam verebuntur. nam maximum ornamentum amicitiae tollit, qui ex ea tollit verecundiam.\nitaque in eis perniciosus est error, qui existimant libidinum peccatorumque omnium patere in amicitia licentiam. virtutum amicitia adiutrix a natura data est, non vitiorum comes, ut, quoniam solitaria non posset virtus ad ea quae summa sunt pervenire, coniuncta et consociata cum altera perveniret. quae si quos inter societas aut est aut fuit aut futura est, eorum est habendus ad summum naturae bonum optimus beatissimusque comitatus.\nhaec est, inquam, societas, in qua omnia insunt, quae putant homines expetendaâ€”honestas gloria tranquillitas animi atque iucunditas; ut et, cum haec adsint, beata vita sit, et sine his esse non possit\nquod cum optimum maximumque sit, si id volumus adipisci, virtuti opera danda est, sine qua nec amicitiam neque ullam rem expetendam consequi possumus; ea vero neglecta qui se amicos habere arbitrantur, tum se denique errasse sentiunt, cum eos gravis aliquis casus experiri cogit.\nquocirca, dicendum est enim saepius, cum iudicaris, diligere oportet; non, cum dilexeris, iudicare. sed cum multis in rebus neglegentia plectimur, tum maxime in amicis et diligendis et colendis; praeposteris enim utimur consiliis et acta agimus, quod vetamur vetere proverbio. nam, implicati ultro et citro vel usu diuturno vel etiam officiis, repente in medio cursu amicitias exorta aliqua offensione disrumpimus.\nquo etiam magis vituperanda est rei maxime necessariae tanta incuria. una est enim amicitia in rebus humanis, de cuius utilitate omnes uno ore consentiunt; quamquam a multis virtus ipsa contemnitur et venditatio quaedam atque ostentatio esse dicitur; multi divitias despiciunt, quos parvo contentos tenuis victus cultusque delectat; honores vero, quorum cupiditate quidam inflammantur, quam multi ita contemnunt, ut nihil inanius, nihil esse levius existiment! itemque cetera, quae quibusdam admirabilia videntur, permulti sunt qui pro nihilo putent. De amicitia omnes ad unum idem sentiunt; et ei qui ad rem publicam se contulerunt, et ei qui rerum cognitione doctrinaque delectantur, et ei qui suum negotium gerunt otiosi; postremo ei qui se totos tradiderunt voluptatibus, sine amicitia vitam esse nullam, si modo velint aliqua ex parte liberaliter vivere.\nserpit enim nescio quo modo per omnium vitas amicitia nec ullam aetatis degendae rationem patitur esse expertem sui.\nquin etiam si quis asperitate ea est et immanitate naturae, congressus ut hominum fugiat atque oderit, qualem fuisse Athenis Timonem nescio quem accepimus, tamen is pati non possit, ut non anquirat aliquem, apud quem evomat virus acerbitatis suae. atque hoc maxime iudicaretur, si quid tale possit contingere, ut aliquis nos deus ex hac hominum frequentia tolleret et in solitudine uspiam collocaret atque ibi suppeditans omnium rerum quas natura desiderat, abundantiam et copiam, hominis omnino aspiciendi potestatem eriperetâ€”quis tam esset ferreus qui eam vitam ferre posset cuique non auferret fructum voluptatum omnium solitudo?\nverum ergo illud est, quod a Tarentino Archyta, ut opinor, dici solitum nostros senes commemorare audivi ab aliis senibus auditum: si quis in caelum ascendisset naturamque mundi et pulchritudinem siderum perspexisset, insuavem illam admirationem ei fore, quae iucundissima fuisset, si aliquem cui narraret habuisset. Sic natura solitarium nihil amat semperque ad aliquod tamquam adminiculum adnititur, quod in amicissimo quoque dulcissimum est.\nsed cum tot signis eadem natura declaret quid velit anquirat desideret, tamen obsurdescimus nescio quo modo nec ea, quae ab ea monemur, audimus. est enim varius et multiplex usus amicitiae multaeque causae suspicionum offensionumque dantur, quas tum evitare, tum elevare, tum ferre sapientis est. una illa subeunda est offensio ut et utilitas in amicitia et fides retineatur; nam et monendi amici saepe sunt et obiurgandi, et haec accipienda amice, cum benevole fiunt.\nsed nescio quo modo verum est, quod in Andria familiaris meus dicit: obsequium amicos, veritas odium parit. molesta veritas, siquidem ex ea nascitur odium, quod est venenum amicitiae, sed obsequium multo molestius, quod peccatis indulgens praecipitem amicum ferri sinit; maxima autem culpa in eo, qui et veritatem aspernatur et in fraudem obsequio impellitur.\nomni igitur hac in re habenda ratio et diligentia est, primum ut monitio acerbitate, deinde ut obiurgatio contumelia careat. in obsequio autem, quoniam Terentiano verbo lubenter utimur, comitas adsit, assentatio vitiorum adiutrix procul amoveatur, quae non modo amico, sed ne libero quidem digna est; aliter enim cur tyranno, aliter cum amico vivitur.\nCuius autem aures clausae veritati sunt, uta ab amico verum audire nequeat, huius salus desperanda est. scitum est enim illud Catonis, ut multa: melius de quibusdam acerbos inimicos mereri, quam eos amicos, qui dulces videantur; illos verum saepe dicere, hos numquam. atque illud absurdum, quod ei, qui monentur, eam molestiam quam debent capere non capiunt, ear capiunt qua debent vacare. peccasse enim se non anguntur, obiurgari moleste ferunt; quod contra oportebat delicto dolere, correctione gaudere.\nut igitur et monere et moneri proprium est verae amicitiae, et alterum libere facere, non aspere, alterum patienter accipere, non repugnanter, sic habendum est nullam in amicitiis pestem esse maiorem quam adulationem blanditiam assentationem: quamvis enim multis nominibus est hoc vitium notandum levium hominum atque fallacium, ad voluptatem loquentium omnia, nihil ad veritatem.\ncum autem omnium rerum simulatio vitiosa est, tollit enim iudicium veri idque adulterat, tum amicitiae repugnat maxime; delet enim veritatem, sine qua nomen amicitiae valere non potest. nam cum amicitiae vis sit in eo ut unus quasi animus fiat ex pluribus, qui id fieri poterit, si ne in uno quidem quoque unus animus erit idemque semper, sed varius commutabilis multiplex?\nquid enim potest esse tam flexibile, tam devium, quam animus eius, qui ad alterius non modo sensum ac voluntatem, sed etiam voltum atque nutum convertitur? negat quis, nego; ait, aio; postremo imperavi egomet mihi omnia assentari, ut ait idem Terentius, sed ille in Gnathonis persona, quod amici genus adhibere omnino levitatis est.\nmulti autem Gnathonum similes, cum sint loco fortuna fama superiores, quorum est assentatio molesta, cum ad vanitatem accessit auctoritas.\nsecerni autem blandus amicus a vero et internosci tam potest adhibita diligentia, quam omnia fucata et simulata a sinceris atque veris. contio, quae ex imperitissimis constat, tamen iudicare solet, quid intersit inter popularem, id est assentatorem et levem civem, et inter constantem et verum et gravem.\nquibus blanditiis C. Papirius nuper influebat in auris contionis, cum ferret legem de tribunis plebis reficiendis! dissuasimus nos, sed nihil de me, de Scipione dicam libentius. quanta illi, di immortales, fuit gravitas, quanta in oratione maiestas! ut facile ducem populi Romani, non comitem diceres. sed affuistis, et est in manibus oratio. itaque lex popularis suffragiis populi repudiata est.\natque, ut ad me redeam, meministis Q. Maximo fratre Scipionis et L. Mancino consulibus, quam popularis lex de sacerdotiis C. Licini Crassi videbatur; cooptatio enim collegiorum ad populi beneficium transferebatur. (Atque is primus instituit in forum versus agere cum populo.) Tamen illius vendibilem orationem religio deorum immortalium nobis defendentibus facile vincebat. atque id actum est praetore me, quinquennio ante quam consul sum factus. ita re magis quam summa auctoritate causa illa defensa est.\nquod si in scena, id est in contione, in qua rebus fictis et adumbratis loci plurimum est, tamen verum valet, si modo id patefactum et illustratum est, quid in amicitia fieri oportet, quae tota veritate perpenditur? in qua nisi, ut dicitur, apertum pectus videas tuumque ostendas, nihil fidum, nihil exploratum habeas, ne amare quidem aut amari, cum id quam vere fiat ignores. quamquam ista assentatio, quamvis perniciosa sit, nocere tamen nemini potest nisi ei, qui eam recipit atque ea delectatur. ita fit ut is assentatoribus patefaciat auris suas maxime, qui ipse sibi assentetur et se maxime ipse delectet.\nomnino est amans sui virtus; optime enim se ipsa novit quamque amabilis sit intellegit: ego autem non de virtute nunc loquor, sed de virtutis opinione. virtute enim ipsa non tam multi praediti esse quam videri volunt. hos delectat assentatio, his fictus ad ipsorum voluntatem sermo cum adhibetur, orationem illam vanam testimonium esse laudum suarum putant. nulla est igitur haec amicitia, cum alter verum audire non volt, alter ad mentiendum paratus est. nec parasitorum in comoediis assentatio faceta nobis videretur, nisi essent milites gloriosi. magnas vero agere gratias Thais mihi? satis erat respondere magnas. ingentis, inquit Semper auget assentator id, quod is, cuius ad voluntatem dicitur, volt esse magnum.\nquam ob rem, quamquam blanda ista vanitas apud eos valet, qui ipsi illam adlectant et invitant, tamen etiam graviores constantioresque admonendi sunt, ut animadvertant ne callida assentatione capiantur.\naperte enim adulantem nemo non videt, nisi qui admodum est excors: callidus ille et occultus ne se insinuet studiose cavendum est. nec enim facillime agnoscitur, quippe qui etiam adversando saepe assentetur et litigare se simulans blandiatur atque ad extremum det manus vincique se patiatur, ut is, qui illusus sit, plus vidisse videatur. quid autem turpius quam illudi? quod ut ne accidat magis cavendum est: ut me hodie ante omnis comicos stultos senseversaris atque illusseris lautissime!\nhaec enim etiam in fabulis stultissima persona est improvidorum et credulorum senum.\nsed nescio quo pacto ab amicitiis perfectorum hominum, id est sapientium—de hac dico sapientia, quae videtur in hominem cadere posse—ad levis amicitias defluxit oratio. quam ob rem ad illa prima redeamus eaque ipsa concludamus aliquando.\nvirtus, inquam, C. Fanni, et tu, Q. Muci, et conciliat amicitias et conservat. in ea est enim convenientia rerum, in ea stabilitas, in ea constantia; quae cum se extulit et ostendit suum lumen et idem aspexit agnovitque in alio, ad id se admovet vicissimque accipit illud, quod in altero est, ex quo exardescit sive amor sive amicitia; utrumque enim dictum est ab amando, Amare autem nihil est aliud nisi eum ipsum diligere quem ames, nulla indigentia, nulla utilitate quaesita. quae tamen ipsa ecflorescit ex amicitia, etiam si tu eam minus secutus sis.\nhac nos adulescentes benevolentia senes illos, L. Paulum, M. Catonem, C. Gallum, P. Nasicam, Ti. Gracchum Scipionis nostri socerum dileximus. haec etiam magis elucet inter aequalis, ut inter me et Scipionem, L. Furium, P. Rupilium, Sp. Mummium; vicissim autem senes in adulescentium caritate acquiescimus, ut in vestra, ut in Q. Tuberonis; equidem etiam admodum adulescentis P. Rutili, A. Vergini familiaritate delector. quoniamque ita ratio comparata est vitae naturaeque nostrae, ut alia aetas oriatur, maxime quidem optandum est ut cum aequalibus possis, quibuscum tamquam e carceribus emissus sis, cum isdem ad calcem, ut dicitur, pervenire.\nsed quoniam res humanae fragiles caducaeque sunt, semper aliqui anquirendi sunt quos diligamus et a quibus diligamur; caritate enim benevolentiaque sublata omnis est e vita sublata iucunditas. mihi quidem Scipio, quamquam est subito ereptus, vivit tamen semperque vivet; virtutem enim amavi illius viri, quae exstincta non est. nec mihi soli versatur ante oculos, qui illam semper in manibus habui, sed etiam posteris erit clara et insignis. nemo umquam animo aut spe maiora suscipiet qui sibi non illius memoriam atque imaginem proponendam putet.\nequidem ex omnibus rebus, quas mihi aut fortuna aut natura tribuit, nihil habeo quod cum amicitia Scipionis possim comparare. in hac mihi de re publica consensus; in hac rerum privatarum consilium, in eadem requies plena oblectationis fuit. numquam illum ne minima quidem re offendi, quod quidem senserim, nihil audivi ex eo ipse quod nollem; una domus erat, idem victus isque communis, neque solum militia, sed etiam peregrinationes rusticationesque communes.\nnam quid ego de studiis dicam cognoscendi semper aliquid atque discendi, in quibus remoti ab oculis populi omne otiosum tempus contrivimus? quarum rerum recordatio et memoria si una cum illo occidisset, desiderium coniunctissimi atque amantissimi viri ferre nullo modo possem. sed nec illa exstincta sunt alunturque potius et augentur cogitatione et memoria mea, et, si illis plane orbatus essem, magnum tamen affert mihi aetas ipsa solacium; diutius enim iam in hoc desiderio esse non possum; omnia autem brevia tolerabilia esse debent, etiam si magna sunt.\nhaec habui de amicitia quae dicerem; vos autem hortor ut ita virtutem locetis (sine qua amicitia esse non potest) ut ea excepta nihil amicitia praestabilius putetis.\n","locs":[{"loc":"urn:cts:latinLit:phi0474.phi052:1","start":0,"length":581},{"loc":"urn:cts:latinLit:phi0474.phi052:2","start":581,"length":442},{"loc":"urn:cts:latinLit:phi0474.phi052:3","start":1023,"length":431},{"loc":"urn:cts:latinLit:phi0474.phi052:4","start":1454,"length":877},{"loc":"urn:cts:latinLit:phi0474.phi052:5","start":2331,"length":519},{"loc":"urn:cts:latinLit:phi0474.phi052:6","start":2850,"length":574},{"loc":"urn:cts:latinLit:phi0474.phi052:7","start":3424,"length":779},{"loc":"urn:cts:latinLit:phi0474.phi052:8","start":4203,"length":582},{"loc":"urn:cts:latinLit:phi0474.phi052:9","start":4785,"length":359},{"loc":"urn:cts:latinLit:phi0474.phi052:10","start":5144,"length":692},{"loc":"urn:cts:latinLit:phi0474.phi052:11","start":5836,"length":946},{"loc":"urn:cts:latinLit:phi0474.phi052:12","start":6782,"length":572},{"loc":"urn:cts:latinLit:phi0474.phi052:13","start":7354,"length":704},{"loc":"urn:cts:latinLit:phi0474.phi052:14","start":8058,"length":852},{"loc":"urn:cts:latinLit:phi0474.phi052:15","start":8910,"length":792},{"loc":"urn:cts:latinLit:phi0474.phi052:16","start":9702,"length":437},{"loc":"urn:cts:latinLit:phi0474.phi052:17","start":10139,"length":563},{"loc":"urn:cts:latinLit:phi0474.phi052:18","start":10702,"length":722},{"loc":"urn:cts:latinLit:phi0474.phi052:19","start":11424,"length":843},{"loc":"urn:cts:latinLit:phi0474.phi052:20","start":12267,"length":861},{"loc":"urn:cts:latinLit:phi0474.phi052:21","start":13128,"length":301},{"loc":"urn:cts:latinLit:phi0474.phi052:22","start":13429,"length":1122},{"loc":"urn:cts:latinLit:phi0474.phi052:23","start":14551,"length":896},{"loc":"urn:cts:latinLit:phi0474.phi052:24","start":15447,"length":983},{"loc":"urn:cts:latinLit:phi0474.phi052:25","start":16430,"length":516},{"loc":"urn:cts:latinLit:phi0474.phi052:26","start":16946,"length":876},{"loc":"urn:cts:latinLit:phi0474.phi052:27","start":17822,"length":677},{"loc":"urn:cts:latinLit:phi0474.phi052:28","start":18499,"length":565},{"loc":"urn:cts:latinLit:phi0474.phi052:29","start":19064,"length":809},{"loc":"urn:cts:latinLit:phi0474.phi052:30","start":19873,"length":558},{"loc":"urn:cts:latinLit:phi0474.phi052:31","start":20431,"length":247},{"loc":"urn:cts:latinLit:phi0474.phi052:32","start":20678,"length":1058},{"loc":"urn:cts:latinLit:phi0474.phi052:33","start":21736,"length":579},{"loc":"urn:cts:latinLit:phi0474.phi052:34","start":22315,"length":469},{"loc":"urn:cts:latinLit:phi0474.phi052:35","start":22784,"length":640},{"loc":"urn:cts:latinLit:phi0474.phi052:36","start":23424,"length":248},{"loc":"urn:cts:latinLit:phi0474.phi052:37","start":23672,"length":1001},{"loc":"urn:cts:latinLit:phi0474.phi052:38","start":24673,"length":386},{"loc":"urn:cts:latinLit:phi0474.phi052:39","start":25059,"length":673},{"loc":"urn:cts:latinLit:phi0474.phi052:40","start":25732,"length":404},{"loc":"urn:cts:latinLit:phi0474.phi052:41","start":26136,"length":742},{"loc":"urn:cts:latinLit:phi0474.phi052:42","start":26878,"length":745},{"loc":"urn:cts:latinLit:phi0474.phi052:43","start":27623,"length":367},{"loc":"urn:cts:latinLit:phi0474.phi052:44","start":27990,"length":393},{"loc":"urn:cts:latinLit:phi0474.phi052:45","start":28383,"length":534},{"loc":"urn:cts:latinLit:phi0474.phi052:46","start":28917,"length":419},{"loc":"urn:cts:latinLit:phi0474.phi052:47","start":29336,"length":733},{"loc":"urn:cts:latinLit:phi0474.phi052:48","start":30069,"length":961},{"loc":"urn:cts:latinLit:phi0474.phi052:49","start":31030,"length":329},{"loc":"urn:cts:latinLit:phi0474.phi052:50","start":31359,"length":720},{"loc":"urn:cts:latinLit:phi0474.phi052:51","start":32079,"length":730},{"loc":"urn:cts:latinLit:phi0474.phi052:52","start":32809,"length":499},{"loc":"urn:cts:latinLit:phi0474.phi052:53","start":33308,"length":356},{"loc":"urn:cts:latinLit:phi0474.phi052:54","start":33664,"length":585},{"loc":"urn:cts:latinLit:phi0474.phi052:55","start":34249,"length":560},{"loc":"urn:cts:latinLit:phi0474.phi052:56","start":34809,"length":381},{"loc":"urn:cts:latinLit:phi0474.phi052:57","start":35190,"length":516},{"loc":"urn:cts:latinLit:phi0474.phi052:58","start":35706,"length":417},{"loc":"urn:cts:latinLit:phi0474.phi052:59","start":36123,"length":1112},{"loc":"urn:cts:latinLit:phi0474.phi052:60","start":37235,"length":359},{"loc":"urn:cts:latinLit:phi0474.phi052:61","start":37594,"length":607},{"loc":"urn:cts:latinLit:phi0474.phi052:62","start":38201,"length":638},{"loc":"urn:cts:latinLit:phi0474.phi052:63","start":38839,"length":739},{"loc":"urn:cts:latinLit:phi0474.phi052:64","start":39578,"length":628},{"loc":"urn:cts:latinLit:phi0474.phi052:65","start":40206,"length":1013},{"loc":"urn:cts:latinLit:phi0474.phi052:66","start":41219,"length":279},{"loc":"urn:cts:latinLit:phi0474.phi052:67","start":41498,"length":446},{"loc":"urn:cts:latinLit:phi0474.phi052:68","start":41944,"length":539},{"loc":"urn:cts:latinLit:phi0474.phi052:69","start":42483,"length":428},{"loc":"urn:cts:latinLit:phi0474.phi052:70","start":42911,"length":708},{"loc":"urn:cts:latinLit:phi0474.phi052:71","start":43619,"length":499},{"loc":"urn:cts:latinLit:phi0474.phi052:72","start":44118,"length":327},{"loc":"urn:cts:latinLit:phi0474.phi052:73","start":44445,"length":400},{"loc":"urn:cts:latinLit:phi0474.phi052:74","start":44845,"length":682},{"loc":"urn:cts:latinLit:phi0474.phi052:75","start":45527,"length":506},{"loc":"urn:cts:latinLit:phi0474.phi052:76","start":46033,"length":642},{"loc":"urn:cts:latinLit:phi0474.phi052:77","start":46675,"length":617},{"loc":"urn:cts:latinLit:phi0474.phi052:78","start":47292,"length":562},{"loc":"urn:cts:latinLit:phi0474.phi052:79","start":47854,"length":391},{"loc":"urn:cts:latinLit:phi0474.phi052:80","start":48245,"length":400},{"loc":"urn:cts:latinLit:phi0474.phi052:81","start":48645,"length":455},{"loc":"urn:cts:latinLit:phi0474.phi052:82","start":49100,"length":699},{"loc":"urn:cts:latinLit:phi0474.phi052:83","start":49799,"length":437},{"loc":"urn:cts:latinLit:phi0474.phi052:84","start":50236,"length":483},{"loc":"urn:cts:latinLit:phi0474.phi052:85","start":50719,"length":415},{"loc":"urn:cts:latinLit:phi0474.phi052:86","start":51134,"length":860},{"loc":"urn:cts:latinLit:phi0474.phi052:87","start":51994,"length":752},{"loc":"urn:cts:latinLit:phi0474.phi052:88","start":52746,"length":914},{"loc":"urn:cts:latinLit:phi0474.phi052:89","start":53660,"length":712},{"loc":"urn:cts:latinLit:phi0474.phi052:90","start":54372,"length":506},{"loc":"urn:cts:latinLit:phi0474.phi052:91","start":54878,"length":381},{"loc":"urn:cts:latinLit:phi0474.phi052:92","start":55259,"length":374},{"loc":"urn:cts:latinLit:phi0474.phi052:93","start":55633,"length":333},{"loc":"urn:cts:latinLit:phi0474.phi052:94","start":55966,"length":139},{"loc":"urn:cts:latinLit:phi0474.phi052:95","start":56105,"length":305},{"loc":"urn:cts:latinLit:phi0474.phi052:96","start":56410,"length":904},{"loc":"urn:cts:latinLit:phi0474.phi052:97","start":57314,"length":612},{"loc":"urn:cts:latinLit:phi0474.phi052:98","start":57926,"length":719},{"loc":"urn:cts:latinLit:phi0474.phi052:99","start":58645,"length":695},{"loc":"urn:cts:latinLit:phi0474.phi052:100","start":59340,"length":878},{"loc":"urn:cts:latinLit:phi0474.phi052:101","start":60218,"length":646},{"loc":"urn:cts:latinLit:phi0474.phi052:102","start":60864,"length":548},{"loc":"urn:cts:latinLit:phi0474.phi052:103","start":61412,"length":461},{"loc":"urn:cts:latinLit:phi0474.phi052:104","start":61873,"length":725}]}
{"id":"urn:cts:latinLit:phi0474.phi053.perseus-lat1","text":"Vetus opinio est iam usque ab heroicis ducta temporibus, eaque et populi Romani et omnium gentium\nfirmata consensu, versari quandam inter homines divinationem, quam Graeci mantikh/n appellant, id est\npraesensionem et scientiam rerum futurarum. Magnifica quaedam res et salutaris, si modo est ulla, quaque proxime ad deorum vim natura mortalis possit\naccedere. Itaque ut alia nos melius multa quam\nGraeci, sic huic praestantissimae rei nomen nostri a\ndivis, Graeci, ut Plato interpretatur, a furore duxerunt.\nGentem quidem nullam video neque tam humanam\natque doctam neque tam inmanem tamque barbaram,\nquae non significari futura et a quibusdam intellegi\npraedicique posse censeat. Principio Assyrii, ut ab\nultumis auctoritatem repetam, propter planitiam magnitudinemque regionum, quas incolebant, cum caelum\nex omni parte patens atque apertum intuerentur, traiectiones motusque stellarum observitaverunt, quibus\nnotatis, quid cuique significaretur, memoriae prodiderunt. Qua in natione Chaldaei non ex artis, sed ex\ngentis vocabulo nominati diuturna observatione siderum scientiam putantur effecisse, ut praedici posset,\nquid cuique eventurum et quo quisque fato natus esset.\nEandem artem etiam Aegyptii longinquitate temporum innumerabilibus paene saeculis consecuti putantur.\nCilicum autem et Pisidarum gens et his finituma\nPamphylia, quibus nationibus praefuimus ipsi, volatibus avium cantibusque ut certissimis signis declarari\nres futuras putant.\nQuam vero Graecia coloniam misit in Aeoliam, Ioniam, Asiam, Siciliam, Italiam sine\nPythio aut Dodonaeo aut Hammonis oraculo? aut\nquod bellum susceptum ab ea sine consilio deorum\nest? Nec unum genus est divinationis publice privatimque celebratum. Nam, ut omittam ceteros populos, noster quam multa genera conplexus est! Principio huius urbis parens Romulus non solum auspicato\nurbem condidisse, sed ipse etiam optumus augur fuisse\ntraditur. Deinde auguribus et reliqui reges usi, et\nexactis regibus nihil publice sine auspiciis nec domi\nnec militiae gerebatur. Cumque magna vis videretur\nesse et inpetriendis consulendisque rebus et monstris\ninterpretandis ac procurandis in haruspicum disciplina,\nomnem hanc ex Etruria scientiam adhibebant, ne genus esset ullum divinationis, quod neglectum ab iis\nvideretur.\nEt cum duobus modis animi sine ratione\net scientia motu ipsi suo soluto et libero incitarentur,\nuno furente, altero somniante, furoris divinationem\nSibyllinis maxime versibus contineri arbitrati eorum\ndecem interpretes delectos e civitate esse voluerunt.\nEx quo genere saepe hariolorum etiam et vatum furibundas praedictiones, ut Octaviano bello Cornelii\nCulleoli, audiendas putaverunt. Nec vero somnia graviora, si quae ad rem publicam pertinere visa sunt,\na summo consilio neglecta sunt. Quin etiam memoria nostra templum Iunonis Sospitae L. Iulius, qui\ncum P. Rutilio consul fuit, de senatus sententia refecit\nex Caeciliae, Baliarici filiae, somnio.\nAtque haec, ut ego arbitror, veteres rerum magis\neventis moniti quam ratione docti probaverunt. Philosophorum vero exquisita quaedam argumenta, cur\nesset vera divinatio, collecta sunt; e quibus, ut de\nantiquissumis loquar, Colophonius Xenophanes unus,\nqui deos esse diceret, divinationem funditus sustulit;\nreliqui vero omnes praeter Epicurum balbutientem\nde natura deorum divinationem probaverunt, sed non\nuno modo. Nam cum Socrates omnesque Socratici\nZenoque et ii, qui ab eo essent profecti, manerent in\nantiquorum philosophorum sententia vetere Academia\net Peripateticis consentientibus, cumque huic rei magnam auctoritatem Pythagoras iam ante tribuisset,\nqui etiam ipse augur vellet esse, plurumisque locis\ngravis auctor Democritus praesensionem rerum futurarum conprobaret, Dicaearchus Peripateticus cetera\ndivinationis genera sustulit, somniorum et furoris reliquit, Cratippusque, familiaris noster, quem ego parem summis Peripateticis iudico, isdem rebus fidem\ntribuit, reliqua divinationis genera reiecit.\nSed cum\nStoici omnia fere illa defenderent, quod et Zeno in\nsuis commentariis quasi semina quaedam sparsisset et\nea Cleanthes paulo uberiora fecisset, accessit acerrumo\nvir ingenio, Chrysippus, qui totam de divinatione duobus libris explicavit sententiam, uno praeterea de oraclis, uno de somniis; quem subsequens unum librum\nBabylonius Diogenes edidit, eius auditor, duo Antipater, quinque noster Posidonius. Sed a Stoicis vel\nprinceps eius disciplinae, Posidonii doctor, discipulus\nAntipatri, degeneravit, Panaetius, nec tamen ausus est\nnegare vim esse divinandi, sed dubitare se dixit. Quod\nilli in aliqua re invitissumis Stoicis Stoico facere licuit, id nos ut in reliquis rebus faciamus, a Stoicis\nnon concedetur? praesertim cum id, de quo Panaetio\nnon liquet, reliquis eiusdem disciplinae solis luce videatur clarius.\nSed haec quidem laus Academiae\npraestantissumi philosophi iudicio et testimonio conprobata est. Etenim nobismet ipsis quaerentibus,\nquid sit de divinatione iudicandum, quod a Carneade\nmulta acute et copiose contra Stoicos disputata sint,\nverentibusque, ne temere vel falsae rei vel non satis\ncognitae adsentiamur, faciendum videtur, ut diligenter\netiam atque etiam argumenta cum argumentis comparemus, ut fecimus in iis tribus libris, quos de natura deorum scripsimus. Nam cum omnibus in rebus\ntemeritas in adsentiendo errorque turpis est, tum in\neo loco maxime, in quo iudicandum est, quantum\nauspiciis rebusque divinis religionique tribuamus; est\nenim periculum, ne aut neglectis iis impia fraude aut\nsusceptis anili superstitione obligemur.\nQuibus de rebus et alias saepe et paulo accuratius\nnuper, cum essem cum Q. fratre in Tusculano, disputatum est. Nam cum ambulandi causa in Lyceum venissemus (id enim superiori gymnasio nomen est), Perlegi,\nille inquit, tuum paulo ante tertium de natura deorum, in quo disputatio Cottae quamquam labefactavit\nsententiam meam, non funditus tamen sustulit. Optime\nvero, inquam; etenim ipse Cotta sic disputat, ut\nStoicorum magis argumenta confutet quam hominum\ndeleat religionem. Tum Quintus: Dicitur quidem istuc,\ninquit, a Cotta, et vero saepius, credo, ne communia\niura migrare videatur; sed studio contra Stoicos disserendi deos mihi videtur funditus tollere.\nEius rationi non sane desidero quid respondeam; satis enim\ndefensa religio est in secundo libro a Lucilio, cuius\ndisputatio tibi ipsi, ut in extremo tertio scribis, ad\nveritatem est visa propensior. Sed, quod praetermissum est in illis libris (credo, quia commodius arbitratus es separatim id quaeri deque eo disseri), id est\nde divinatione, quae est earum rerum, quae fortuitae\nputantur, praedictio atque praesensio, id, si placet,\nvideamus quam habeat vim et quale sit. Ego enim\nsic existimo, si sint ea genera divinandi vera, de quibus accepimus quaeque colimus, esse deos, vicissimque,\nsi di sint, esse qui divinent.\nArcem tu quidem Stoicorum, inquam, Quinte, defendis, siquidem ista sic reciprocantur, ut et, si divinatio sit, di sint et, si di\nsint, sit divinatio. Quorum neutrum tam facile, quam\ntu arbitraris, conceditur. Nam et natura significari\nfutura sine deo possunt et, ut sint di, potest fieri, ut\nnulla ab iis divinatio generi humano tributa sit. Atque ille: Mihi vero, inquit, satis est argumenti et esse\ndeos et eos consulere rebus humanis, quod esse clara et\nperspicua divinationis genera iudico. De quibus quid\nipse sentiam, si placet, exponam, ita tamen, si vacas\nanimo neque habes aliquid, quod huic sermoni praevertendum putes.\nEgo vero, inquam, philosophiae,\nQuinte, semper vaco; hoc autem tempore, cum sit\nnihil aliud, quod lubenter agere possim, multo magis\naveo audire, de divinatione quid sentias.\nNihil, inquit, equidem novi, nec quod praeter ceteros ipse sentiam; nam cum antiquissimam sententiam,\ntum omnium populorum et gentium consensu conprobatam sequor. Duo sunt enim divinandi genera, quorum alterum artis est, alterum naturae.\nQuae est\nautem gens aut quae civitas, quae non aut extispicum aut monstra aut fulgora interpretantium aut augurum aut astrologorum aut sortium (ea enim fere\nartis sunt) aut somniorum aut vaticinationum (haec\nenim duo naturalia putantur) praedictione moveatur?\nQuarum quidem rerum eventa magis arbitror quam\ncausas quaeri oportere. Est enim vis et natura quaedam,\n\nquae tum observatis longo tempore significationibus, tum aliquo instinctu inflatuque divino futura\npraenuntiat. Quare omittat urguere Carneades, quod\nfaciebat etiam Panaetius requirens, Iuppiterne cornicem a laeva, corvum ab dextera canere iussisset. Observata sunt haec tempore inmenso et in significatione\neventis animadversa et notata. Nihil est autem, quod\nnon longinquitas temporum excipiente memoria prodendisque monumentis efficere atque adsequi possit.\nMirari licet, quae sint animadversa a medicis herbarum genera, quae radicum ad morsus bestiarum, ad\noculorum morbos, ad vulnera, quorum vim atque naturam ratio numquam explicavit, utilitate et ars est\net inventor probatus. Age ea, quae quamquam ex\nalio genere sunt, tamen divinationi sunt similiora,\nvideamus:\nAtque etiam ventos praemonstrat saepe futurosInflatum mare, cum subito penitusque tumescit,Saxaque cana salis niveo spumata liquoreTristificas certant Neptuno reddere voces,Aut densus stridor cum celso e vertice montisOrtus adaugescit scopulorum saepe repulsus.\n\nAtque his rerum praesensionibus Prognostica tua referta sunt. Quis igitur elicere causas praesensionum\npotest? etsi video Boe+thum Stoicum esse conatum,\nqui hactenus aliquid egit, ut earum rationem rerum\nexplicaret, quae in mari caelove fierent.\nIlla vero\ncur eveniant, quis probabiliter dixerit?\nCana fulix itidem fugiens e gurgite pontiNuntiat horribilis clamans instare procellasHaud modicos tremulo fundens e gutture cantus.\nSaepe etiam pertriste canit de pectore carmenEt matutinis acredula vocibus instat,Vocibus instat et adsiduas iacit ore querellas,Cum primum gelidos rores aurora remittit.Fuscaque non numquam cursans per litora cornixDemersit caput et fluctum cervice recepit.\nVidemus haec signa numquam fere mentientia nec\ntamen, cur ita fiat, videmus.\nVos quoque signa videtis, aquai dulcis alumnae,Cum clamore paratis inanis fundere vocesAbsurdoque sono fontis et stagna cietis.\nQuis est, qui ranunculos hoc videre suspicari possit?\nsed inest in ranunculis vis et natura quaedam significans aliquid per se ipsa satis certa, cognitioni autem hominum obscurior.\nMollipedesque boves spectantes lumina caeliNaribus umiferum duxere ex ae+re sucum.\nNon quaero, cur, quoniam, quid eveniat, intellego.\nIam vero semper viridis semperque gravataLentiscus triplici solita grandescere fetuTer fruges fundens tria tempora monstrat arandi.\nNe hoc quidem quaero, cur haec arbor una ter floreat aut cur arandi maturitatem ad signum floris accommodet;\nhoc sum contentus, quod, etiamsi, cur quidque fiat, ignorem, quid fiat, intellego. Pro omni igitur divinatione idem, quod pro rebus iis, quas commemoravi, respondebo.\nQuid scammoneae radix ad\npurgandum, quid aristolochia ad morsus serpentium\npossit, quae nomen ex inventore repperit, rem ipsam\ninventor ex somnio, video, quod satis est; cur possit,\nnescio. Sic ventorum et imbrium signa, quae dixi,\nrationem quam habeant, non satis perspicio; vim et\neventum agnosco, scio, adprobo. Similiter, quid fissum in extis, quid fibra valeat, accipio; quae causa\nsit, nescio. Atque horum quidem plena vita est; extis\nenim omnes fere utuntur. Quid? de fulgurum vi dubitare num possumus? Nonne cum multa alia mirabilia, tum illud in primis: Cum Summanus in fastigio\nIovis optumi maxumi, qui tum erat fictilis, e caelo\nictus esset nec usquam eius simulacri caput inveniretur, haruspices in Tiberim id depulsum esse dixerunt,\nidque inventum est eo loco, qui est ab haruspicibus demonstratus.\nSed quo potius utar aut auctore aut teste\nquam te? cuius edidici etiam versus, et lubenter quidem, quos in secundo de consulatu Urania Musa pronuntiat:\nPrincipio aetherio flammatus Iuppiter igniVertitur et totum conlustrat lumine mundumMenteque divina caelum terrasque petessit,Quae penitus sensus hominum vitasque retentatAetheris aeterni saepta atque inclusa cavernis.Et, si stellarum motus cursusque vagantisNosse velis, quae sint signorum in sede locatae,Quae verbo et falsis Graiorum vocibus erant,Re vera certo lapsu spatioque feruntur,Omnia iam cernes divina mente notata.\nNam primum astrorum volucris te consule motusConcursusque gravis stellarum ardore micantisTu quoque, cum tumulos Albano in monte nivalisLustrasti et laeto mactasti lacte Latinas,Vidisti et claro tremulos ardore cometas,\nMultaque misceri nocturna strage putasti,Quod ferme dirum in tempus cecidere Latinae,Cum claram speciem concreto lumine lunaAbdidit et subito stellanti nocte perempta est.Quid vero Phoebi fax, tristis nuntia belli,Quae magnum ad columen flammato ardore volabat,Praecipitis caeli partis obitusque petessens?Aut cum terribili perculsus fulmine civisLuce serenanti vitalia lumina liquit?Aut cum se gravido tremefecit corpore tellus?Iam vero variae nocturno tempore visaeTerribiles formae bellum motusque monebant,Multaque per terras vates oracla furentiPectore fundebant tristis minitantia casus,\nAtque ea, quae lapsu tandem cecidere vetusto,Haec fore perpetuis signis clarisque frequentansIpse deum genitor caelo terrisque canebat.Nunc ea, Torquato quae quondam et consule CottaLydius ediderat Tyrrhenae gentis haruspex,Omnia fixa tuus glomerans determinat annus.Nam pater altitonans stellanti nixus OlympoIpse suos quondam tumulos ac templa petivitEt Capitolinis iniecit sedibus ignis.Tum species ex aere vetus venerataque NattaeConcidit, elapsaeque vetusto numine leges,Et divom simulacra peremit fulminis ardor.\nHic silvestris erat Romani nominis altrix,Martia, quae parvos Mavortis semine natosUberibus gravidis vitali rore rigabat;Quae tum cum pueris flammato fulminis ictuConcidit atque avolsa pedum vestigia liquit.\nTum quis non artis scripta ac monumenta volutansVoces tristificas chartis promebat Etruscis?Omnes civilem generosa a stirpe profectamVitare ingentem cladem pestemque monebantVel legum exitium constanti voce ferebantTempla deumque adeo flammis urbemque iubebantEripere et stragem horribilem caedemque vereri;Atque haec fixa gravi fato ac fundata teneri,Ni prius excelsum ad columen formata decoreSancta Iovis species claros spectaret in ortus.Tum fore ut occultos populus sanctusque senatusCernere conatus posset, si solis ad ortumConversa inde patrum sedes populique videret.\nHaec tardata diu species multumque morataConsule te tandem celsa est in sede locata,Atque una fixi ac signati temporis horaIuppiter excelsa clarabat sceptra columna,Et clades patriae flamma ferroque parataVocibus Allobrogum patribus populoque patebat.Rite igitur veteres, quorum monumenta tenetis,Qui populos urbisque modo ac virtute regebant,Rite etiam vestri, quorum pietasque fidesquePraestitit et longe vicit sapientia cunctos,Praecipue coluere vigenti numine divos.Haec adeo penitus cura videre sagaci,Otia qui studiis laeti tenuere decoris,\nInque Academia umbrifera nitidoque LyceoFuderunt claras fecundi pectoris artis.E quibus ereptum primo iam a flore iuventae\nTe patria in media virtutum mole locavit.Tu tamen anxiferas curas requiete relaxans,Quod patriae vacat, id studiis nobisque sacrasti.Tu igitur animum poteris inducere contra ea, quae a\nme disputantur de divinatione, dicere, qui et gesseris\nea, quae gessisti, et ea, quae pronuntiavi, accuratissume scripseris?\nQuid? quaeris, Carneades, cur haec\nita fiant aut qua arte perspici possint? Nescire me\nfateor, evenire autem te ipsum dico videre. Casu, inquis. Itane vero? quicquam potest casu esse factum,\nquod omnes habet in se numeros veritatis? Quattuor\ntali iacti casu Venerium efficiunt; num etiam centum\nVenerios, si quadringentos talos ieceris, casu futuros\nputas? Aspersa temere pigmenta in tabula oris liniamenta efficere possunt; num etiam Veneris Coae pulchritudinem effici posse aspersione fortuita putas? Sus\nrostro si humi A litteram inpresserit, num propterea\nsuspicari poteris Andromacham Ennii ab ea posse\ndescribi? Fingebat Carneades in Chiorum lapicidinis\nsaxo diffisso caput extitisse Panisci; credo, aliquam\nnon dissimilem figuram, sed certe non talem, ut eam\nfactam a Scopa diceres. Sic enim se profecto res habet, ut numquam perfecte veritatem casus imitetur.\nAt non numquam ea, quae praedicta sunt, minus\neveniunt. Quae tandem id ars non habet? earum\ndico artium, quae coniectura continentur et sunt opinabiles. An medicina ars non putanda est? quam\ntamen multa fallunt. Quid? gubernatores nonne falluntur? An Achivorum exercitus et tot navium rectores non ita profecti sunt ab Ilio, ut profectione\nlaeti piscium lasciviam intuerentur, ut ait Pacuvius, nec tuendi satietas capere posset?\nÍnterea prope iam óccidente sóle inhorrescít mare,Ténebrae conduplicántur noctisque ét nimbum occaecát nigror.\n\nNum igitur tot clarissimorum ducum regumque naufragium sustulit artem gubernandi? aut num imperatorum scientia nihil est, quia summus imperator nuper\nfugit amisso exercitu? aut num propterea nulla est\nrei publicae gerendae ratio atque prudentia, quia multa\nCn. Pompeium, quaedam M. Catonem, non nulla etiam\nte ipsum fefellerunt? Similis est haruspicum responsio omnisque opinabilis divinatio; coniectura enim\nnititur, ultra quam progredi non potest.\nEa fallit\nfortasse non numquam, sed tamen ad veritatem saepissime derigit; est enim ab omni aeternitate repetita,\nin qua cum paene innumerabiliter res eodem modo\nevenirent isdem signis antegressis, ars est effecta eadem saepe animadvertendo ac notando.\nAuspicia vero vestra quam constant! quae quidem\nnunc a Romanis auguribus ignorantur (bona hoc tua\nvenia dixerim), a Cilicibus, Pamphyliis, Pisidis, Lyciis\ntenentur.\nNam quid ego hospitem nostrum, clarissumum atque optumum virum, Deiotarum regem, commemorem? qui nihil umquam nisi auspicato gerit.\nQui cum ex itinere quodam proposito et constituto\nrevertisset aquilae admonitus volatu, conclave illud,\nubi erat mansurus, si ire perrexisset, proxima nocte\ncorruit.\nItaque, ut ex ipso audiebam, persaepe revertit\nex itinere, cum iam progressus esset multorum dierum viam. Cuius quidem hoc praeclarissimum est,\nquod, posteaquam a Caesare tetrarchia et regno pecuniaque multatus est, negat se tamen eorum auspiciorum, quae sibi ad Pompeium proficiscenti secunda\nevenerint, paenitere; senatus enim auctoritatem et populi Romani libertatem atque imperii dignitatem suis\narmis esse defensam, sibique eas aves, quibus auctoribus officium et fidem secutus esset, bene consuluisse;\nantiquiorem enim sibi fuisse possessionibus suis gloriam. Ille mihi videtur igitur vere augurari. Nam\nnostri quidem magistratus auspiciis utuntur coactis;\nnecesse est enim offa obiecta cadere frustum ex pulli\nore, cum pascitur;\nquod autem scriptum habetis â€ aut\ntripudium fieri, si ex ea quid in solidum ceciderit,\nhoc quoque, quod dixi, coactum tripudium solistimum\ndicitis. Itaque multa auguria, multa auspicia, quod\nCato ille sapiens queritur, neglegentia collegii amissa\nplane et deserta sunt.\nNihil fere quondam maioris rei nisi auspicato ne\nprivatim quidem gerebatur, quod etiam nunc nuptiarum auspices declarant, qui re omissa nomen tantum\ntenent. Nam ut nunc extis (quamquam id ipsum aliquanto minus quam olim), sic tum avibus magnae res\ninpetriri solebant. Itaque, sinistra dum non exquirimus,\nin dira et in vitiosa incurrimus.\nUt P. Claudius, Appii\nCaeci filius, eiusque collega L. Iunius classis maxumas\nperdiderunt, cum vitio navigassent. Quod eodem modo\nevenit Agamemnoni; qui, cum Achivi coepissent\n. inter se strépere aperteque ártem obterere extíspicum,Sólvere imperát secundo rúmore adversáque avi.\nSed quid vetera? M. Crasso quid acciderit, videmus,\ndirarum obnuntiatione neglecta. In quo Appius, collega tuus, bonus augur, ut ex te audire soleo, non\nsatis scienter virum bonum et civem egregium censor\nC. Ateium notavit, quod ementitum auspicia subscriberet. Esto; fuerit hoc censoris, si iudicabat ementitum; at illud minime auguris, quod adscripsit ob eam\ncausam populum Romanum calamitatem maximam\ncepisse. Si enim ea causa calamitatis fuit, non in eo\nest culpa, qui obnuntiavit, sed in eo, qui non paruit.\nVeram enim fuisse obnuntiationem, ut ait idem augur\net censor, exitus adprobavit; quae si falsa fuisset,\nnullam adferre potuisset causam calamitatis. Etenim\ndirae, sicut cetera auspicia, ut omina, ut signa, non\ncausas adferunt, cur quid eveniat, sed nuntiant eventura, nisi provideris.\nNon igitur obnuntiatio Ateii\ncausam finxit calamitatis, sed signo obiecto monuit\nCrassum, quid eventurum esset, nisi cavisset. Ita aut\nilla obnuntiatio nihil valuit aut, si, ut Appius iudicat,\nvaluit, id valuit, ut peccatum haereat non in eo, qui\nmonuerit, sed in eo, qui non obtemperarit.\nQuid? lituus iste vester, quod clarissumum est insigne auguratus, unde vobis est traditus? Nempe eo\nRomulus regiones direxit tum, cum urbem condidit.\nQui quidem Romuli lituus, id est incurvum et leviter\na summo inflexum bacillum, quod ab eius litui, quo\ncanitur, similitudine nomen invenit, cum situs esset\nin curia Saliorum, quae est in Palatio, eaque deflagravisset, inventus est integer.\nQuid? multis annis\npost Romulum Prisco regnante Tarquinio quis veterum scriptorum non loquitur, quae sit ab Atto Navio\nper lituum regionum facta discriptio? Qui cum propter\npaupertatem sues puer pasceret, una ex iis amissa\nvovisse dicitur, si recuperasset, uvam se deo daturum,\nquae maxima esset in vinea; itaque sue inventa ad\nmeridiem spectans in vinea media dicitur constitisse,\ncumque in quattuor partis vineam divisisset trisque\npartis aves abdixissent, quarta parte, quae erat reliqua, in regiones distributa mirabili magnitudine uvam,\nut scriptum videmus, invenit. Qua re celebrata cum\nvicini omnes ad eum de rebus suis referrent, erat in\nmagno nomine et gloria.\nEx quo factum est, ut eum\nad se rex Priscus arcesseret. Cuius cum temptaret\nscientiam auguratus, dixit ei cogitare se quiddam; id\npossetne fieri, consuluit. Ille augurio acto posse respondit. Tarquinius autem dixit se cogitasse cotem\nnovacula posse praecidi. Tum Attum iussisse experiri.\nIta cotem in comitium allatam inspectante et rege et\npopulo novacula esse discissam. Ex eo evenit, ut et\nTarquinius augure Atto Navio uteretur et populus de\nsuis rebus ad eum referret.\nCotem autem illam et\nnovaculam defossam in comitio supraque inpositum\nputeal accepimus. Negemus omnia, comburamus annales, ficta haec esse dicamus, quidvis denique potius\nquam deos res humanas curare fateamur; quid? quod\nscriptum apud te est de Ti. Graccho, nonne et augurum et haruspicum conprobat disciplinam? qui cum\ntabernaculum vitio cepisset inprudens, quod inauspicato\npomerium transgressus esset, comitia consulibus rogandis habuit. Nota res est et a te ipso mandata\nmonumentis. Sed et ipse augur Ti. Gracchus auspiciorum auctoritatem confessione errati sui conprobavit, et haruspicum disciplinae magna accessit auctoritas, qui recentibus comitiis in senatum introducti\nnegaverunt iustum comitiorum rogatorem fuisse.\nIis igitur adsentior, qui duo genera divinationum\nesse dixerunt, unum, quod particeps esset artis, alterum, quod arte careret. Est enim ars in iis, qui novas res coniectura persequuntur, veteres observatione\ndidicerunt. Carent autem arte ii, qui non ratione aut\nconiectura observatis ac notatis signis, sed concitatione\nquadam animi aut soluto liberoque motu futura praesentiunt, quod et somniantibus saepe contingit et non\nnumquam vaticinantibus per furorem, ut Bacis Boeotius, ut Epimenides Cres, ut Sibylla Erythraea. Cuius\ngeneris oracla etiam habenda sunt, non ea, quae\naequatis sortibus ducuntur, sed illa, quae instinctu\ndivino adflatuque funduntur; etsi ipsa sors contemnenda non est, si et auctoritatem habet vetustatis,\nut eae sunt sortes, quas e terra editas accepimus;\nquae tamen ductae ut in rem apte cadant, fieri credo\nposse divinitus. Quorum omnium interpretes, ut grammatici poe+tarum, proxime ad eorum, quos interpretantur, divinationem videntur accedere.\nQuae est igitur ista calliditas res vetustate robustas calumniando\nvelle pervertere? Non reperio causam. Latet fortasse\nobscuritate involuta naturae; non enim me deus ista\nscire, sed his tantum modo uti voluit. Utar igitur\nnec adducar aut in extis totam Etruriam delirare aut\neandem gentem in fulgoribus errare aut fallaciter portenta interpretari, cum terrae saepe fremitus, saepe\nmugitus, saepe motus multa nostrae rei publicae, multa\nceteris civitatibus gravia et vera praedixerint.\nQuid?\nqui inridetur, partus hic mulae nonne, quia fetus extitit in sterilitate naturae, praedictus est ab haruspicibus incredibilis partus malorum? Quid? Ti. Gracchus P. F., qui bis consul et censor fuit, idemque et\nsummus augur et vir sapiens civisque praestans, nonne,\nut C. Gracchus, filius eius, scriptum reliquit, duobus\nanguibus domi conprehensis haruspices convocavit? qui\ncum respondissent, si marem emisisset, uxori brevi\ntempore esse moriendum, si feminam, ipsi, aequius\nesse censuit se maturam oppetere mortem quam P.\nAfricani filiam adulescentem; feminam emisit, ipse\npaucis post diebus est mortuus. Inrideamus haruspices, vanos, futtiles esse dicamus, quorumque disciplinam et sapientissimus vir et eventus ac res conprobavit, contemnamus, condemnemus etiam Babylonem et\neos, qui e Caucaso caeli signa servantes numeris et\nmodis stellarum cursus persequuntur, condemnemus,\ninquam, hos aut stultitiae aut vanitatis aut inpudentiae, qui quadringenta septuaginta milia annorum, ut\nipsi dicunt, monumentis conprehensa continent, et\nmentiri iudicemus nec, saeculorum reliquorum iudicium\nquod de ipsis futurum sit, pertimescere.\nAge, barbari\nvani atque fallaces; num etiam Graiorum historia\nmentita est? Quae Croeso Pythius Apollo, ut de naturali divinatione dicam, quae Atheniensibus, quae\nLacedaemoniis, quae Tegeatis, quae Argivis, quae Corinthiis responderit, quis ignorat? Collegit innumerabilia oracula Chrysippus nec ullum sine locuplete\nauctore atque teste; quae, quia nota tibi sunt, relinquo; defendo unum hoc: Numquam illud oraclum\nDelphis tam celebre et tam clarum fuisset neque tantis\ndonis refertum omnium populorum atque regum, nisi\nomnis aetas oraclorum illorum veritatem esset experta.\nIdem iam diu non facit. Ut igitur nunc in minore\ngloria est, quia minus oraculorum veritas excellit, sic\ntum nisi summa veritate in tanta gloria non fuisset.\nPotest autem vis illa terrae, quae mentem Pythiae\ndivino adflatu concitabat, evanuisse vetustate, ut quosdam evanuisse et exaruisse amnes aut in alium cursum contortos et deflexos videmus. Sed, ut vis, acciderit; magna enim quaestio est; modo maneat id,\nquod negari non potest, nisi omnem historiam perverterimus, multis saeclis verax fuisse id oraculum.\nSed omittamus oracula; veniamus ad somnia. De\nquibus disputans Chrysippus multis et minutis somniis colligendis facit idem, quod Antipater ea conquirens, quae Antiphontis interpretatione explicata declarant illa quidem acumen interpretis, sed exemplis\ngrandioribus decuit uti. Dionysii mater, eius qui Syracosiorum tyrannus fuit, ut scriptum apud Philistum\nest, et doctum hominem et diligentem et aequalem\ntemporum illorum, cum praegnans hunc ipsum Dionysium alvo contineret, somniavit se peperisse Satyriscum. Huic interpretes portentorum, qui Galeotae\ntum in Sicilia nominabantur, responderunt, ut ait Philistus, eum, quem illa peperisset, clarissimum Graeciae\ndiuturna cum fortuna fore.\nNum te ad fabulas revoco\nvel nostrorum vel Graecorum poe+tarum? Narrat enim\net apud Ennium Vestalis illa:\nEccita cum tremulis anus attulit artubus lumen,Talia tum memorat lacrimans exterrita somno:â€œEurydica prognata, pater quam noster amavit,Vires vitaque corpus meum nunc deserit omne.Nam me visus homo pulcher per amoena salictaEt ripas raptare locosque novos; ita solaPostilla, germana soror, errare videbarTardaque vestigare et quaerere te neque posse\nCorde capessere; semita nulla pedem stabilibat.\nExin compellare pater me voce videturHis verbis: \"O gnata, tibi sunt ante gerendaeAerumnae, post ex fluvio fortuna resistet.\"Haec ecfatus pater, germana, repente recessitNec sese dedit in conspectum corde cupitus,Quamquam multa manus ad caeli caerula templaTendebam lacrumans et blanda voce vocabam.Vix aegro tum corde meo me somnus reliquit.â€�\nHaec, etiamsi ficta sunt a poe+ta, non absunt tamen a\nconsuetudine somniorum. Sit sane etiam illud commenticium, quo Priamus est conturbatus, quia\n. máter gravida párere ex se ardentém facemVisást in somnis Hécuba; quo factó paterRex ípse Priamus sómnio mentís metuPercúlsus curis súmptus suspirántibusExsácrificabat hóstiis balántibus.Tum cóniecturam póstulat pacém petens,Ut se édoceret, óbsecrans Apóllinem,Quo sése vertant tántae sortes sómnium.Ibi éx oraclo vóce divina édiditApóllo, puerum, prímus Priamo quí foretPostílla natus, témperaret tóllere;Eum ésse exitium Tróiae, pestem Pérgamo.\nSint haec, ut dixi, somnia fabularum, hisque adiungatur etiam Aeneae somnium, quod in nostri Fabii Pictoris Graecis annalibus eius modi est, ut omnia, quae\nab Aenea gesta sunt quaeque illi acciderunt, ea fuerint, quae ei secundum quietem visa sunt.\nSed propiora videamus. Cuiusnam modi est Superbi Tarquinii somnium, de quo in Bruto Accii loquitur ipse?\nQuoniám quieti córpus nocturno ínpetuDedí sopore plácans artus lánguidos,Visúst in somnis pástor ad me appéllere\nPecús lanigerum exímia puchritúdine;Duós consanguineos árietes inde éligiPraeclárioremque álterum immoláre me;Deinde eíus germanum córnibus conítier,In me árietare, eoque íctu me ad casúm dari;Exín prostratum térra, graviter saúcium,Resupínum in caelo cóntueri máximum acMirifícum facinus: déxtrorsum orbem flámmeumRadiátum solis líquier cursú novo.\nEius igitur somnii a coniectoribus quae sit interpretatio facta, videamus:\nRéx, quae in vita usúrpant homines, cógitant, curánt, vident,Quaéque agunt vigilántes agitantque, éa, cui in somno áccidunt,Mínus mirandum est; dí rem tantam haud témere inproviso ófferunt.Próin vide ne, quém tu esse hebetem députes aeque ác pecus,Ís sapientiá munitum péctus egregié geratTéque regno expéllat; nam id, quod dé sole ostentúmst tibi,Pópulo commutátionem rérum portendít forePérpropinquam. Haec béne verruncent pópulo. Nam quod ad déxteramCépit cursum ab laéva signum praépotens, pulchérrumeAúguratum est rém Romanam públicam summám fore.\nAge nunc ad externa redeamus.\nMatrem Phalaridis\nscribit Ponticus Heraclides, doctus vir, auditor et discipulus Platonis, visam esse videre in somnis simulacra deorum, quae ipsa domi consecravisset; ex iis\nMercurium e patera, quam dextera manu teneret, sanguinem visum esse fundere; qui cum terram attigisset, refervescere videretur sic, ut tota domus sanguine\nredundaret. Quod matris somnium inmanis filii crudelitas conprobavit. Quid ego, quae magi Cyro illi\nprincipi interpretati sint, ex Dinonis Persicis proferam? Nam cum dormienti ei sol ad pedes visus esset,\nter eum scribit frustra adpetivisse manibus, cum se\nconvolvens sol elaberetur et abiret; ei magos dixisse,\nquod genus sapientium et doctorum habebatur in Persis, ex triplici adpetitione solis triginta annos Cyrum\nregnaturum esse portendi. Quod ita contigit; nam\nad septuagesimum pervenit, cum quadraginta natus\nannos regnare coepisset.\nEst profecto quiddam etiam\nin barbaris gentibus praesentiens atque divinans, siquidem ad mortem proficiscens Callanus Indus, cum\ninscenderet in rogum ardentem, O praeclarum discessum, inquit, e vita, cum, ut Herculi contigit, mortali corpore cremato in lucem animus\nexcesserit! Cumque Alexander eum rogaret, si quid\nvellet, ut diceret, Optime, inquit; propediem te\nvidebo. Quod ita contigit; nam Babylone paucis\npost diebus Alexander est mortuus. Discedo parumper\na somniis, ad quae mox revertar. Qua nocte templum\nEphesiae Dianae deflagravit, eadem constat ex Olympiade natum esse Alexandrum, atque, ubi lucere coepisset, clamitasse magos pestem ac perniciem Asiae\nproxuma nocte natam. Haec de Indis et magis.\nRedeamus ad somnia. Hannibalem Coelius scribit, cum\ncolumnam auream, quae esset in fano Iunonis Laciniae, auferre vellet dubitaretque, utrum ea solida esset\nan extrinsecus inaurata, perterebravisse, cumque solidam invenisset, statuisse tollere; ei secundum quietem\nvisam esse Iunonem praedicere, ne id faceret, minarique, si fecisset, se curaturam, ut eum quoque oculum, quo bene videret, amitteret, idque ab homine\nacuto non esse neglectum; itaque ex eo auro, quod\nexterebratum esset, buculam curasse faciendam et eam\nin summa columna conlocavisse.\nHoc item in Sileni,\nquem Coelius sequitur, Graeca historia est (is autem\ndiligentissume res Hannibalis persecutus est): Hannibalem, cum cepisset Saguntum, visum esse in somnis\na Iove in deorum concilium vocari; quo cum venisset,\nIovem imperavisse, ut Italiae bellum inferret, ducemque\nei unum e concilio datum, quo illum utentem cum\nexercitu progredi coepisse; tum ei ducem illum praecepisse, ne respiceret; illum autem id diutius facere\nnon potuisse elatumque cupiditate respexisse; tum\nvisam beluam vastam et immanem circumplicatam\nserpentibus, quacumque incederet, omnia arbusta, virgulta, tecta pervertere, et eum admiratum quaesisse\nde deo, quodnam illud esset tale monstrum; et deum\nrespondisse vastitatem esse Italiae praecepisseque, ut\npergeret protinus, quid retro atque a tergo fieret, ne\nlaboraret.\nApud Agathoclem scriptum in historia est\nHamilcarem Karthaginiensem, cum oppugnaret Syracusas, visum esse audire vocem, se postridie cenaturum Syracusis; cum autem is dies inluxisset, magnam\nseditionem in castris eius inter Poenos et Siculos milites esse factam; quod cum sensissent Syracusani,\ninproviso eos in castra inrupisse, Hamilcaremque ab\niis vivum esse sublatum. Ita res somnium conprobavit. Plena exemplorum est historia, tum referta\nvita communis.\nAt vero P. Decius ille Q. F., qui primus e Deciis consul fuit, cum esset tribunus militum\nM. Valerio A. Cornelio consulibus a Samnitibusque\npremeretur noster exercitus, cum pericula proeliorum\niniret audacius monereturque, ut cautior esset, dixit,\nquod extat in annalibus, se sibi in somnis visum esse,\ncum in mediis hostibus versaretur, occidere cum maxuma gloria. Et tum quidem incolumis exercitum\nobsidione liberavit; post triennium autem, cum consul\nesset, devovit se et in aciem Latinorum inrupit armatus. Quo eius facto superati sunt et deleti Latini.\nCuius mors ita gloriosa fuit, ut eandem concupisceret\nfilius.\nSed veniamus nunc, si placet, ad somnia philosophorum.\n\nEst apud Platonem Socrates, cum esset in custodia publica, dicens Critoni, suo familiari, sibi post\ntertium diem esse moriendum; vidisse se in somnis\npulchritudine eximia feminam, quae se nomine appellans diceret Homericum quendam eius modi versum:\nTertia te Phthiae tempestas laeta locabit.\nQuod, ut est dictum, sic scribitur contigisse. Xenophon Socraticus (qui vir et quantus!) in ea militia,\nqua cum Cyro minore perfunctus est, sua scribit somnia, quorum eventus mirabiles exstiterunt.\nMentiri\nXenophontem an delirare dicemus? Quid? singulari\nvir ingenio Aristoteles et paene divino ipsene errat\nan alios vult errare, cum scribit Eudemum Cyprium,\nfamiliarem suum, iter in Macedoniam facientem Pheras venisse, quae erat urbs in Thessalia tum admodum\nnobilis, ab Alexandro autem tyranno crudeli dominatu\ntenebatur; in eo igitur oppido ita graviter aegrum\nEudemum fuisse, ut omnes medici diffiderent; ei visum\nin quiete egregia facie iuvenem dicere fore ut perbrevi convalesceret, paucisque diebus interiturum Alexandrum tyrannum, ipsum autem Eudemum quinquennio post domum esse rediturum. Atque ita quidem\nprima statim scribit Aristoteles consecuta, et convaluisse Eudemum, et ab uxoris fratribus interfectum\ntyrannum; quinto autem anno exeunte, cum esset spes\nex illo somnio in Cyprum illum ex Sicilia esse rediturum, proeliantem eum ad Syracusas occidisse; ex\nquo ita illud somnium esse interpretatum, ut, cum\nanimus Eudemi e corpore excesserit, tum domum revertisse videatur.\nAdiungamus philosophis doctissimum hominem, poe+tam quidem divinum, Sophoclem;\nqui, cum ex aede Herculis patera aurea gravis subrepta esset, in somnis vidit ipsum deum dicentem, qui\nid fecisset. Quod semel ille iterumque neglexit. Ubi\nidem saepius, ascendit in Arium pagum, detulit rem;\nAreopagitae conprehendi iubent eum, qui a Sophocle\nerat nominatus; is quaestione adhibita confessus est\npateramque rettulit. Quo facto fanum illud Indicis\nHerculis nominatum est.\nSed quid ego Graecorum? nescio quo modo me magis nostra delectant. Omnes hoc historici, Fabii, Gellii,\nsed proxume Coelius: Cum bello Latino ludi votivi maxumi primum fierent, civitas ad arma repente est excitata, itaque ludis intermissis instaurativi constituti sunt.\nQui ante quam fierent, cumque iam populus consedisset,\nservus per circum, cum virgis caederetur, furcam ferens ductus est. Exin cuidam rustico Romano dormienti visus est venire, qui diceret praesulem sibi non\nplacuisse ludis, idque ab eodem iussum esse eum senatui nuntiare; illum non esse ausum. Iterum esse\nidem iussum et monitum, ne vim suam experiri vellet; ne tum quidem esse ausum. Exin filium eius esse\nmortuum, eandem in somnis admonitionem fuisse tertiam. Tum illum etiam debilem factum rem ad amicos detulisse, quorum de sententia lecticula in curiam\nesse delatum, cumque senatui somnium enarravisset,\npedibus suis salvum domum revertisse. Itaque somnio\ncomprobato a senatu ludos illos iterum instauratos\nmemoriae proditum est.\nC. vero Gracchus multis dixit,\nut scriptum apud eundem Coelium est, sibi in somnis\nquaesturam petere dubitanti Ti. fratrem visum esse\ndicere, quam vellet cunctaretur, tamen eodem sibi leto,\nquo ipse interisset, esse pereundum. Hoc, ante quam\ntribunus plebi C. Gracchus factus esset, et se audisse\nscribit Coelius et dixisse eum multis. Quo somnio quid\ninveniri potest certius?\nQuid? illa duo somnia, quae creberrume commemorantur a Stoicis, quis tandem potest contemnere?\nunum de Simonide: Qui cum ignotum quendam proiectum mortuum vidisset eumque humavisset haberetque in animo navem conscendere, moneri visus est,\nne id faceret, ab eo, quem sepultura adfecerat; si navigavisset, eum naufragio esse periturum; itaque Simonidem redisse, perisse ceteros, qui tum navigassent.\nAlterum ita traditum clarum admodum somnium:\nCum\nduo quidam Arcades familiares iter una facerent et\nMegaram venissent, alterum ad cauponem devertisse,\nad hospitem alterum. Qui ut cenati quiescerent, concubia nocte visum esse in somnis ei, qui erat in hospitio, illum alterum orare, ut subveniret, quod sibi\na caupone interitus pararetur; eum primo perterritum\nsomnio surrexisse; dein cum se conlegisset idque visum pro nihilo habendum esse duxisset, recubuisse;\ntum ei dormienti eundem illum visum esse rogare, ut,\nquoniam sibi vivo non subvenisset, mortem suam ne\ninultam esse pateretur; se interfectum in plaustrum\na caupone esse coniectum et supra stercus iniectum;\npetere, ut mane ad portam adesset, prius quam plaustrum ex oppido exiret. Hoc vero eum somnio commotum mane bubulco praesto ad portam fuisse, quaesisse ex eo, quid esset in plaustro; illum perterritum\nfugisse, mortuum erutum esse, cauponem re patefacta\npoenas dedisse.\nQuid hoc somnio dici potest divinius? Sed quid\naut plura aut vetera quaerimus? Saepe tibi meum\nnarravi, saepe ex te audivi tuum somnium: me, cum\nAsiae pro cos. praeessem, vidisse in quiete, cum tu\nequo advectus ad quandam magni fluminis ripam provectus subito atque delapsus in flumen nusquam apparuisses, me contremuisse timore perterritum; tum\nte repente laetum exstitisse eodemque equo adversam\nascendisse ripam, nosque inter nos esse conplexos.\nFacilis coniectura huius somnii, mihique a peritis in\nAsia praedictum est fore eos eventus rerum, qui acciderunt. Venio nunc ad tuum.\nAudivi equidem ex te\nipso, sed mihi saepius noster Sallustius narravit, cum\nin illa fuga nobis gloriosa, patriae calamitosa in villa\nquadam campi Atinatis maneres magnamque partem\nnoctis vigilasses, ad lucem denique arte et graviter\ndormire te coepisse; itaque, quamquam iter instaret,\ntamen silentium fieri iussisse se neque esse passum\nte excitari; cum autem experrectus esses hora secunda\nfere, te sibi somnium narravisse: visum tibi esse, cum\nin locis solis maestus errares, C. Marium cum fascibus laureatis quaerere ex te, quid tristis esses, cumque tu te patria vi pulsum esse dixisses, prehendisse\neum dextram tuam et bono animo te iussisse esse\nlictorique proxumo tradidisse, ut te in monumentum\nsuum deduceret, et dixisse in eo tibi salutem fore.\nTum et se exclamasse Sallustius narrat reditum tibi\ncelerem et gloriosum paratum, et te ipsum visum\nsomnio delectari. Nam illud mihi ipsi celeriter nuntiatum est, ut audivisses in monumento Marii de tuo\nreditu magnificentissumum illud senatus consultum esse\nfactum referente optumo et clarissumo viro consule,\nidque frequentissimo theatro incredibili clamore et\nplausu comprobatum, dixisse te nihil illo Atinati\nsomnio fieri posse divinius.\nAt multa falsa. Immo obscura fortasse nobis. Sed\nsint falsa quaedam; contra vera quid dicimus? Quae\nquidem multo plura evenirent, si ad quietem integri\niremus. Nunc onusti cibo et vino perturbata et confusa cernimus. Vide, quid Socrates in Platonis Politia\nloquatur. Dicit enim: â€œCum dormientibus ea pars\nanimi, quae mentis et rationis sit particeps,\nsopita langueat, illa autem, in qua feritas quaedam sit atque agrestis inmanitas, cum sit inmoderato obstupefacta potu atque pastu, exsultare eam in somno inmoderateque iactari.\nItaque huic omnia visa obiciuntur a mente ac\nratione vacua, ut aut cum matre corpus miscere videatur aut cum quovis alio vel homine\nvel deo, saepe belua, atque etiam trucidare\naliquem et impie cruentari multaque facere\ninpure atque taetre cum temeritate et inpudentia.\nAt qui salubri et moderato cultu atque victu quieti se tradiderit ea parte animi,\nquae mentis et consilii est, agitata et erecta\nsaturataque bonarum cogitationum epulis, eaque parte animi, quae voluptate alitur, nec\ninopia enecta nec satietate affluenti (quorum\nutrumque praestringere aciem mentis solet,\nsive deest naturae quippiam sive abundat atque affluit), illa etiam tertia parte animi, in\nqua irarum existit ardor, sedata atque restincta, tum eveniet duabus animi temerariis\npartibus compressis, ut illa tertia pars rationis et mentis eluceat et se vegetam ad somniandum acremque praebeat, tum ei visa quietis occurrent tranquilla atque veracia.â€� Haec\nverba ipsa Platonis expressi.\nEpicurum igitur audiemus potius? Namque Carneades concertationis studio modo hoc, modo illud\nait; ille, quod sentit; sentit autem nihil umquam elegans, nihil decorum. Hunc ergo antepones Platoni\net Socrati? qui ut rationem non redderent, auctoritate\ntamen hos minutos philosophos vincerent. Iubet igitur Plato sic ad somnum proficisci corporibus adfectis,\nut nihil sit, quod errorem animis perturbationemque\nadferat. Ex quo etiam Pythagoriis interdictum putatur, ne faba vescerentur, quod habet inflationem\nmagnam is cibus tranquillitati mentis quaerenti vera\ncontrariam.\nCum ergo est somno sevocatus animus\na societate et a contagione corporis, tum meminit\npraeteritorum, praesentia cernit, futura providet; iacet\nenim corpus dormientis ut mortui, viget autem et\nvivit animus. Quod multo magis faciet post mortem, cum omnino corpore excesserit. Itaque adpropinquante morte multo est divinior. Nam et id ipsum\nvident, qui sunt morbo gravi et mortifero adfecti,\ninstare mortem; itaque iis occurrunt plerumque imagines mortuorum, tumque vel maxume laudi student,\neosque, qui secus, quam decuit, vixerunt, peccatorum\nsuorum tum maxume paenitet.\nDivinare autem morientes illo etiam exemplo confirmat Posidonius, quod\nadfert, Rhodium quendam morientem sex aequales nominasse et dixisse, qui primus eorum, qui secundus,\nqui deinde deinceps moriturus esset. Sed tribus modis censet deorum adpulsu homines somniare, uno,\nquod provideat animus ipse per sese, quippe qui\ndeorum cognatione teneatur, altero, quod plenus ae+r\nsit inmortalium animorum, in quibus tamquam insignitae notae veritatis appareant, tertio, quod ipsi\ndi cum dormientibus conloquantur. Idque, ut modo\ndixi, facilius evenit adpropinquante morte, ut animi\nfutura augurentur.\nEx quo et illud est Callani, de quo\nante dixi, et Homerici Hectoris, qui moriens propinquam Achilli mortem denuntiat.\nNeque enim illud\nverbum temere consuetudo adprobavisset, si ea res\nnulla esset omnino:\nPraésagibat ánimus frustra me íre, cum exirém domo.\nSagire enim sentire acute est; ex quo sagae anus,\nquia multa scire volunt, et sagaces dicti canes. Is\nigitur, qui ante sagit, quam oblata res est, dicitur\npraesagire, id est futura ante sentire.\nInest igitur in animis praesagitio extrinsecus iniecta atque inclusa divinitus. Ea si exarsit acrius,\nfuror appellatur, cum a corpore animus abstractus\ndivino instinctu concitatur.\nH.Séd quid oculis rábere visa es dérepente ardéntibus?U/bi paulo ante sápiens illa vírginalis modéstia? Máter, optumárum multo múlier melior múlierum,Míssa sum supérstitiosis háriolatiónibus;Námque Apollo fátis fandis démentem invitám ciet.Vírgines vereór aequalis, pátris mei meum factúm pudet,\nO/ptumi viri/; mea mater, túi me miseret, méi piget.O/ptumam progéniem Priamo péperisti extra me; hóc dolet.Mén obesse, illós prodesse, me óbstare, illos óbsequi?\nO poe+ma tenerum et moratum atque molle! Sed hoc\nminus ad rem;\nillud, quod volumus, expressum est,\nut vaticinari furor vera soleat.\nA/dest, adest fax óbvoluta sánguine atque íncendio!Múltos annos látuit; cives, férte opem et restínguite.\nDeus inclusus corpore humano iam, non Cassandra\nloquitur.\nIámque mari magnó classis citaTéxitur; exitium éxamen rapit;A/dveniet, fera vélivolantibusNávibus complebít manus litora.\nTragoedias loqui videor et fabulas.\nAt ex te ipso\nnon commenticiam rem, sed factam eiusdem generis\naudivi: C. Coponium ad te venisse Dyrrhachium, cum\npraetorio imperio classi Rhodiae praeesset, cumprime\nhominem prudentem atque doctum, eumque dixisse remigem quendam e quinqueremi Rhodiorum vaticinatum\nmadefactum iri minus xxx diebus Graeciam sanguine,\nrapinas Dyrrhachii et conscensionem in naves cum fuga\nfugientibusque miserabilem respectum incendiorum fore,\nsed Rhodiorum classi propinquum reditum ac domum\nitionem dari; tum neque te ipsum non esse commotum Marcumque Varronem et M. Catonem, qui tum\nibi erant, doctos homines, vehementer esse perterritos; paucis sane post diebus ex Pharsalia fuga venisse Labienum; qui cum interitum exercitus nuntiavisset, reliqua vaticinationis brevi esse confecta.\nNam\net ex horreis direptum effusumque frumentum vias\nomnis angiportusque constraverat, et naves subito\nperterriti metu conscendistis et noctu ad oppidum respicientes flagrantis onerarias, quas incenderant milites, quia sequi noluerant, videbatis; postremo a Rhodia classe deserti verum vatem fuisse sensistis.\nExposui quam brevissime potui somnii et furoris\noracla, quae carere arte dixeram. Quorum amborum\ngenerum una ratio est, qua Cratippus noster uti solet,\nanimos hominum quadam ex parte extrinsecus esse\ntractos et haustos (ex quo intellegitur esse extra divinum animum, humanus unde ducatur), humani autem\nanimi eam partem, quae sensum, quae motum, quae\nadpetitum habeat, non esse ab actione corporis seiugatam; quae autem pars animi rationis atque intellegentiae sit particeps, eam tum maxume vigere, cum\nplurimum absit a corpore.\nItaque expositis exemplis\nverarum vaticinationum et somniorum Cratippus solet\nrationem concludere hoc modo: Si sine oculis non\npotest exstare officium et munus oculorum,\npossunt autem aliquando oculi non fungi suo\nmunere, qui vel semel ita est usus oculis, ut\nvera cerneret, is habet sensum oculorum vera\ncernentium. Item igitur, si sine divinatione\nnon potest officium et munus divinationis exstare, potest autem quis, cum divinationem\nhabeat, errare aliquando nec vera cernere,\nsatis est ad confirmandam divinationem semel\naliquid esse ita divinatum, ut nihil fortuito\ncecidisse videatur. Sunt autem eius generis\ninnumerabilia; esse igitur divinationem confitendum est.\n\nQuae vero aut coniectura explicantur aut eventis\nanimadversa ac notata sunt, ea genera divinandi, ut\nsupra dixi, non naturalia, sed artificiosa dicuntur;\nin\nquo haruspices, augures coniectoresque numerantur.\nHaec inprobantur a Peripateticis, a Stoicis defenduntur. Quorum alia sunt posita in monumentis et disciplina, quod Etruscorum declarant et haruspicini et\nfulgurales et rituales libri, vestri etiam augurales, alia\nautem subito ex tempore coniectura explicantur, ut\napud Homerum Calchas, qui ex passerum numero\nbelli Troiani annos auguratus est, et ut in Sullae\nscriptum historia videmus, quod te inspectante factum\nest, ut, cum ille in agro Nolano inmolaret ante praetorium, ab infima ara subito anguis emergeret, cum\nquidem C. Postumius haruspex oraret illum, ut in expeditionem exercitum educeret; id cum Sulla fecisset,\ntum ante oppidum Nolam florentissuma Samnitium\ncastra cepit.\nFacta coniectura etiam in Dionysio est,\npaulo ante quam regnare coepit; qui cum per agrum\nLeontinum iter faciens equum ipse demisisset in flumen, submersus equus voraginibus non exstitit; quem\ncum maxima contentione non potuisset extrahere, discessit, ut ait Philistus, aegre ferens. Cum autem\naliquantum progressus esset, subito exaudivit hinnitum respexitque et equum alacrem laetus aspexit,\ncuius in iuba examen apium consederat. Quod ostentum habuit hanc vim, ut Dionysius paucis post diebus regnare coeperit.\nQuid? Lacedaemoniis paulo ante\nLeuctricam calamitatem quae significatio facta est,\ncum in Herculis fano arma sonuerunt Herculisque simulacrum multo sudore manavit! At eodem tempore\nThebis, ut ait Callisthenes, in templo Herculis valvae\nclausae repagulis subito se ipsae aperuerunt, armaque,\nquae fixa in parietibus fuerant, ea sunt humi inventa.\nCumque eodem tempore apud Lebadiam Trophonio\nres divina fieret, gallos gallinaceos in eo loco sic adsidue canere coepisse, ut nihil intermitterent; tum\naugures dixisse Boeotios Thebanorum esse victoriam,\npropterea quod avis illa victa silere soleret, canere,\nsi vicisset.\nEademque tempestate multis signis Lacedaemoniis Leuctricae pugnae calamitas denuntiabatur.\nNamque et in Lysandri, qui Lacedaemoniorum clarissimus fuerat, statua, quae Delphis stabat, in capite\ncorona subito exstitit ex asperis herbis et agrestibus,\nstellaeque aureae, quae Delphis erant a Lacedaemoniis\npositae post navalem illam victoriam Lysandri, qua\nAthenienses conciderunt, qua in pugna quia Castor et\nPollux cum Lacedaemoniorum classe visi esse dicebantur, eorum insignia deorum, stellae aureae, quas dixi,\nDelphis positae paulo ante Leuctricam pugnam deciderunt neque repertae sunt.\nMaximum vero illud portentum isdem Spartiatis fuit, quod, cum oraclum ab\nIove Dodonaeo petivissent de victoria sciscitantes legatique vas illud, in quo inerant sortes, collocavissent,\nsimia, quam rex Molossorum in deliciis habebat, et\nsortes ipsas et cetera, quae erant ad sortem parata,\ndisturbavit et aliud alio dissupavit. Tum ea, quae\npraeposita erat oraclo, sacerdos dixisse dicitur de salute Lacedaemoniis esse, non de victoria cogitandum.\nQuid? bello Punico secundo nonne C. Flaminius consul iterum neglexit signa rerum futurarum magna\ncum clade rei publicae? Qui exercitu lustrato cum\nArretium versus castra movisset et contra Hannibalem\nlegiones duceret, et ipse et equus eius ante signum\nIovis Statoris sine causa repente concidit nec eam\nrem habuit religioni obiecto signo, ut peritis videbatur, ne committeret proelium. Idem cum tripudio\nauspicaretur, pullarius diem proelii committendi differebat. Tum Flaminius ex eo quaesivit, si ne postea\nquidem pulli pascerentur, quid faciendum censeret.\nCum ille quiescendum respondisset, Flaminius: Praeclara vero auspicia, si esurientibus pullis res\ngeri poterit, saturis nihil geretur! itaque signa\nconvelli et se sequi iussit. Quo tempore cum signifer\nprimi hastati signum non posset movere loco nec quicquam proficeretur, plures cum accederent, Flaminius\nre nuntiata suo more neglexit. Itaque tribus iis horis\nconcisus exercitus atque ipse interfectus est.\nMagnum\nillud etiam, quod addidit Coelius, eo tempore ipso,\ncum hoc calamitosum proelium fieret, tantos terrae\nmotus in Liguribus, Gallia compluribusque insulis totaque\n\nin Italia factos esse, ut multa oppida conruerint, multis locis labes factae sint terraeque desederint\nfluminaque in contrarias partes fluxerint atque in\namnes mare influxerit.\nFiunt certae divinationum coniecturae a peritis.\nMidae illi Phrygi, cum puer esset, dormienti formicae\nin os tritici grana congesserunt. Divitissumum fore\npraedictum est; quod evenit. At Platoni cum in cunis\nparvulo dormienti apes in labellis consedissent, responsum est singulari illum suavitate orationis fore. Ita\nfutura eloquentia provisa in infante est.\nQuid? amores ac deliciae tuae, Roscius, num aut ipse aut pro\neo Lanuvium totum mentiebatur? Qui cum esset in\ncunabulis educareturque in Solonio, qui est campus\nagri Lanuvini, noctu lumine apposito experrecta nutrix animadvertit puerum dormientem circumplicatum\nserpentis amplexu. Quo aspectu exterrita clamorem\nsustulit. Pater autem Roscii ad haruspices rettulit,\nqui responderunt nihil illo puero clarius, nihil nobilius fore. Atque hanc speciem Pasiteles caelavit argento et noster expressit Archias versibus. Quid igitur\nexpectamus? an dum in foro nobiscum di immortales,\ndum in viis versentur, dum domi? qui quidem ipsi se\nnobis non offerunt, vim autem suam longe lateque\ndiffundunt, quam tum terrae cavernis includunt, tum\nhominum naturis implicant. Nam terrae vis Pythiam\nDelphis incitabat, naturae Sibyllam. Quid enim? non\nvidemus, quam sint varia terrarum genera? ex quibus\net mortifera quaedam pars est, ut et Ampsancti in\nHirpinis et in Asia Plutonia, quae vidimus, et sunt\npartes agrorum aliae pestilentes, aliae salubres, aliae,\nquae acuta ingenia gignant, aliae, quae retunsa; quae\nomnia fiunt et ex caeli varietate et ex disparili adspiratione terrarum.\nFit etiam saepe specie quadam, saepe vocum gravitate et cantibus ut pellantur animi vehementius,\nsaepe etiam cura et timore, qualis est illa\nFlexánima tamquam lýmphata aut Bacchí sacrisCommóta in tumulis Teúcrum commemoráns suum.\n\nAtque etiam illa concitatio declarat vim in animis\nesse divinam. Negat enim sine furore Democritus\nquemquam poe+tam magnum esse posse, quod idem\ndicit Plato. Quem, si placet, appellet furorem, dum\nmodo is furor ita laudetur, ut in Phaedro Platonis\nlaudatus est. Quid? vestra oratio in causis, quid?\nipsa actio potest esse vehemens et gravis et copiosa,\nnisi est animus ipse commotior? Equidem etiam in\nte saepe vidi et, ut ad leviora veniamus, in Aesopo,\nfamiliari tuo, tantum ardorem vultuum atque motuum,\nut eum vis quaedam abstraxisse a sensu mentis videretur.\nObiciuntur etiam saepe formae, quae reapse nullae\nsunt, speciem autem offerunt; quod contigisse Brenno\ndicitur eiusque Gallicis copiis, cum fano Apollinis Delphici nefarium bellum intulisset. Tum enim ferunt\nex oraclo ecfatam esse Pythiam:\nEgo próvidebo rem ístam et albae vírgines.\nEx quo factum, ut viderentur virgines ferre arma contra et nive Gallorum obrueretur exercitus.\nAristoteles quidem eos etiam, qui valetudinis vitio\nfurerent et melancholici dicerentur, censebat habere\naliquid in animis praesagiens atque divinum. Ego\nautem haud scio an nec cardiacis hoc tribuendum sit\nnec phreneticis; animi enim integri, non vitiosi est corporis divinatio.\nQuam quidem esse re vera hac Stoicorum ratione concluditur: Si sunt di neque ante\ndeclarant hominibus, quae futura sint, aut non\ndiligunt homines aut, quid eventurum sit, ignorant aut existumant nihil interesse hominum\nscire, quid sit futurum, aut non censent esse\nsuae maiestatis praesignificare hominibus,\nquae sunt futura, aut ea ne ipsi quidem di\nsignificare possunt; at neque non diligunt nos\n(sunt enim benefici generique hominum amici)\nneque ignorant ea, quae ab ipsis constituta et\ndesignata sunt, neque nostra nihil interest\nscire ea, quae eventura sunt, (erimus enim\ncautiores, si sciemus) neque hoc alienum ducunt maiestate sua (nihil est enim beneficentia praestantius) neque non possunt futura\npraenoscere;\nnon igitur sunt di nec significant\nfutura; sunt autem di; significant ergo; et non,\nsi significant, nullas vias dant nobis ad significationis scientiam (frustra enim significarent), nec, si dant vias, non est divinatio; est\nigitur divinatio.\nHac ratione et Chrysippus et Diogenes et Antipater utitur. Quid est igitur, cur dubitandum sit,\nquin sint ea, quae disputavi, verissima, si ratio mecum facit, si eventa, si populi, si nationes, si Graeci,\nsi barbari, si maiores etiam nostri, si denique hoc\nsemper ita putatum est, si summi philosophi, si poe+-\ntae, si sapientissimi viri, qui res publicas constituerunt,\nqui urbes condiderunt? An, dum bestiae loquantur,\nexspectamus, hominum consentiente auctoritate contenti non sumus?\nNec vero quicquam aliud adfertur,\ncur ea, quae dico, divinandi genera nulla sint, nisi\nquod difficile dictu videtur, quae cuiusque divinationis\nratio, quae causa sit. Quid enim habet haruspex, cur\npulmo incisus etiam in bonis extis dirimat tempus\net proferat diem? quid augur, cur a dextra corvus, a\nsinistra cornix faciat ratum? quid astrologus, cur\nstella Iovis aut Veneris coniuncta cum luna ad ortus\npuerorum salutaris sit, Saturni Martisve contraria?\nCur autem deus dormientes nos moneat, vigilantes\nneglegat? Quid deinde causae est, cur Cassandra furens futura prospiciat, Priamus sapiens hoc idem facere non queat?\nCur fiat quidque, quaeris. Recte\nomnino; sed non nunc id agitur; fiat necne fiat, id\nquaeritur. Ut, si magnetem lapidem esse dicam, qui\nferrum ad se adliciat et attrahat, rationem, cur id\nfiat, adferre nequeam, fieri omnino neges. Quod idem\nfacis in divinatione, quam et cernimus ipsi et audimus et legimus et a patribus accepimus. Neque ante\nphilosophiam patefactam, quae nuper inventa est, hac\nde re communis vita dubitavit, et, posteaquam philosophia processit, nemo aliter philosophus sensit, in\nquo modo esset auctoritas.\nDixi de Pythagora, de\nDemocrito, de Socrate, excepi de antiquis praeter Xenophanem neminem, adiunxi veterem Academiam, Peripateticos, Stoicos; unus dissentit Epicurus. Quid vero\nhoc turpius, quam quod idem nullam censet gratuitam esse virtutem?\nQuis est autem, quem non moveat clarissumis monumentis testata consignataque antiquitas? Calchantem augurem scribit Homerus longe optumum, eumque ducem classium fuisse ad Ilium, auspiciorum credo\nscientia, non locorum.\nAmphilochus et Mopsus Argivorum reges fuerunt, sed iidem augures, iique urbis\nin ora marituma Ciliciae Graecas condiderunt; atque\netiam ante hos Amphiaraus et Tiresias non humiles\net obscuri neque eorum similes, ut apud Ennium est,\nQuí sui quaestus caúsa fictas súscitant senténtias,\nsed clari et praestantes viri, qui avibus et signis admoniti futura dicebant; quorum de altero etiam apud\ninferos Homerus ait solum sapere, ceteros umbrarum vagari modo; Amphiaraum autem sic honoravit fama Graeciae, deus ut haberetur, atque ut ab\neius solo, in quo est humatus, oracla peterentur.\nQuid?\nAsiae rex Priamus nonne et Helenum filium et Cassandram filiam divinantes habebat, alterum auguriis,\nalteram mentis incitatione et permotione divina? Quo\nin genere Marcios quosdam fratres, nobili loco natos,\napud maiores nostros fuisse scriptum videmus. Quid?\nPolyidum Corinthium nonne Homerus et aliis multa et\nfilio ad Troiam proficiscenti mortem praedixisse commemorat? Omnino apud veteres, qui rerum potiebantur, iidem auguria tenebant; ut enim sapere, sic divinare regale ducebant. Testis est nostra civitas, in\nqua et reges augures et postea privati eodem sacerdotio praediti rem publicam religionum auctoritate\nrexerunt.\nEaque divinationum ratio ne in barbaris\nquidem gentibus neglecta est, siquidem et in Gallia\nDruidae sunt, e quibus ipse Divitiacum Haeduum, hospitem tuum laudatoremque, cognovi, qui et naturae\nrationem, quam fusiologi/an Graeci appellant, notam\nesse sibi profitebatur et partim auguriis, partim coniectura, quae essent futura, dicebat, et in Persis augurantur et divinant magi, qui congregantur in fano\ncommentandi causa atque inter se conloquendi, quod\netiam idem vos quondam facere Nonis solebatis;\nnec\nquisquam rex Persarum potest esse, qui non ante\nmagorum disciplinam scientiamque perceperit. Licet\nautem videre et genera quaedam et nationes huic\nscientiae deditas. Telmessus in Caria est, qua in urbe\nexcellit haruspicum disciplina; itemque Elis in Peloponneso familias duas certas habet, Iamidarum unam,\nalteram Clutidarum, haruspicinae nobilitate praestantes. In Syria Chaldaei cognitione astrorum sollertiaque ingeniorum antecellunt.\nEtruria autem de caelo\ntacta scientissume animadvertit eademque interpretatur, quid quibusque ostendatur monstris atque portentis. Quocirca bene apud maiores nostros senatus\ntum, cum florebat imperium, decrevit, ut de principum\nfiliis x ex singulis Etruriae populis in disciplinam\ntraderentur, ne ars tanta propter tenuitatem hominum\na religionis auctoritate abduceretur ad mercedem atque\nquaestum. Phryges autem et Pisidae et Cilices et\nArabum natio avium significationibus plurimum obtemperant, quod idem factitatum in Umbria accepimus.\nAc mihi quidem videntur e locis quoque ipsis, qui\na quibusque incolebantur, divinationum oportunitates\nesse ductae. Etenim Aegyptii et Babylonii in camporum patentium aequoribus habitantes, cum ex terra\nnihil emineret, quod contemplationi caeli officere posset, omnem curam in siderum cognitione posuerunt,\nEtrusci autem, quod religione inbuti studiosius et crebrius hostias immolabant, extorum cognitioni se maxume dediderunt, quodque propter ae+ris crassitudinem\nde caelo apud eos multa fiebant, et quod ob eandem\ncausam multa invisitata partim e caelo, alia ex terra\noriebantur, quaedam etiam ex hominum pecudumve\nconceptu et satu, ostentorum exercitatissimi interpretes exstiterunt. Quorum quidem vim, ut tu soles\ndicere, verba ipsa prudenter a maioribus posita declarant. Quia enim ostendunt, portendunt, monstrant,\npraedicunt, ostenta, portenta, monstra, prodigia dicuntur.\nArabes autem et Phryges et Cilices, quod pastu\npecudum maxume utuntur campos et montes hieme\net aestate peragrantes, propterea facilius cantus avium\net volatus notaverunt; eademque et Pisidiae causa fuit\net huic nostrae Umbriae. Tum Caria tota praecipueque Telmesses, quos ante dixi, quod agros uberrumos\nmaximeque fertiles incolunt, in quibus multa propter\nfecunditatem fingi gignique possunt, in ostentis animadvertendis diligentes fuerunt.\nQuis vero non videt in optuma quaque re publica\nplurimum auspicia et reliqua divinandi genera valuisse? Quis rex umquam fuit, quis populus, qui non\nuteretur praedictione divina? neque solum in pace,\nsed in bello multo etiam magis, quo maius erat certamen et discrimen salutis. Omitto nostros, qui nihil\nin bello sine extis agunt, nihil sine auspiciis domi\nhabent auspicia; externa videamus: Namque et Athenienses omnibus semper publicis consiliis divinos quosdam sacerdotes, quos ma/nteis vocant, adhibuerunt, et\nLacedaemonii regibus suis augurem adsessorem dederunt, itemque senibus (sic enim consilium publicum\nappellant) augurem interesse voluerunt, iidemque de\nrebus maioribus semper aut Delphis oraclum aut ab\nHammone aut a Dodona petebant.\nLycurgus quidem,\nqui Lacedaemoniorum rem publicam temperavit, leges\nsuas auctoritate Apollinis Delphici confirmavit; quas\ncum vellet Lysander commutare, eadem est prohibitus religione. Atque etiam qui praeerant Lacedaemoniis, non contenti vigilantibus curis in Pasiphaae fano,\nquod est in agro propter urbem, somniandi causa excubabant, quia vera quietis oracla ducebant.\nAd nostra\niam redeo. Quotiens senatus decemviros ad libros ire\niussit! quantis in rebus quamque saepe responsis haruspicum paruit! Nam et cum duo visi soles sunt et\ncum tres lunae et cum faces, et cum sol nocte visus\nest, et cum e caelo fremitus auditus, et cum caelum\ndiscessisse visum est atque in eo animadversi globi,\ndelata etiam ad senatum labe agri Privernatis, cum\nad infinitam altitudinem terra desedisset Apuliaque\nmaximis terrae motibus conquassata esset (quibus portentis magna populo Romano bella perniciosaeque seditiones denuntiabantur; inque his omnibus responsa\nharuspicum cum Sibyllae versibus congruebant); quid?\ncum Cumis Apollo sudavit, Capuae Victoria? quid?\nortus androgyni nonne fatale quoddam monstrum fuit?\nquid? cum fluvius Atratus sanguine fluxit? quid? cum\nsaepe lapidum, sanguinis non numquam, terrae interdum, quondam etiam lactis imber defluxit? quid? cum\nin Capitolio ictus Centaurus e caelo est, in Aventino\nportae et homines, Tusculi aedes Castoris et Pollucis\nRomaeque Pietatis: nonne et haruspices ea responderunt, quae evenerunt, et in Sibyllae libris eaedem\nrepertae praedictiones sunt?\nCaeciliae Q. filiae somnio modo Marsico bello templum est a senatu Iunoni Sospitae restitutum. Quod\nquidem somnium Sisenna cum disputavisset mirifice\nad verbum cum re convenisse, tum insolenter, credo ab\nEpicureo aliquo inductus, disputat somniis credi non\noportere. Idem contra ostenta nihil disputat exponitque\ninitio belli Marsici et deorum simulacra sudavisse, et\nsanguinem fluxisse, et discessisse caelum, et ex occulto\nauditas esse voces, quae pericula belli nuntiarent, et\nLanuvii clipeos, quod haruspicibus tristissumum visum\nesset, a muribus esse derosos.\nQuid, quod in annalibus habemus Veienti bello, cum lacus Albanus praeter modum crevisset, Veientem quendam ad nos hominem nobilem perfugisse, eumque dixisse ex fatis,\nquae Veientes scripta haberent, Veios capi non posse,\ndum lacus is redundaret, et, si lacus emissus lapsu\net cursu suo ad mare profluxisset, perniciosum populo\nRomano; sin autem ita esset eductus, ut ad mare pervenire non posset, tum salutare nostris fore? Ex quo\nilla admirabilis a maioribus Albanae aquae facta deductio est. Cum autem Veientes bello fessi legatos\nad senatum misissent, tum ex iis quidam dixisse dicitur non omnia illum transfugam ausum esse senatui\ndicere; in isdem enim fatis scriptum Veientes habere\nfore ut brevi a Gallis Roma caperetur, quod quidem\nsexennio post Veios captos factum esse videmus.\nSaepe etiam et in proeliis Fauni auditi et in rebus\nturbidis veridicae voces ex occulto missae esse dicuntur; cuius generis duo sint ex multis exempla, sed\nmaxuma: Nam non multo ante urbem captam exaudita vox est a luco Vestae, qui a Palatii radice in\nnovam viam devexus est, ut muri et portae reficerentur; futurum esse, nisi provisum esset, ut Roma\ncaperetur. Quod neglectum tum, cum caveri poterat,\npost acceptam illam maximam cladem expiatum est;\nara enim Aio Loquenti, quam saeptam videmus, exadversus eum locum consecrata est. Atque etiam\nscriptum a multis est, cum terrae motus factus esset,\nut sue plena procuratio fieret, vocem ab aede Iunonis\nex arce extitisse; quocirca Iunonem illam appellatam\nMonetam. Haec igitur et a dis significata et a nostris\nmaioribus iudicata contemnimus?\nNeque solum deorum voces Pythagorei observitaverunt,\n\nsed etiam hominum, quae vocant omina. Quae\nmaiores nostri quia valere censebant, idcirco omnibus\nrebus agendis quod bonum, faustum, felix fortu-natumque esset praefabantur, rebusque divinis, quae\npublice fierent, ut faverent linguis, imperabatur\ninque feriis imperandis, ut 'litibus et iurgiis se\nabstinerent'. Itemque in lustranda colonia ab eo,\nqui eam deduceret, et cum imperator exercitum, censor populum lustraret, bonis nominibus, qui hostias\nducerent, eligebantur. Quod idem in dilectu consules\nobservant, ut primus miles fiat bono nomine.\nQuae\nquidem a te scis et consule et imperatore summa cum\nreligione esse servata. Praerogativam etiam maiores\nomen iustorum comitiorum esse voluerunt.\nAtque ego\nexempla ominum nota proferam: L. Paulus consul\niterum, cum ei bellum ut cum rege Perse gereret obtigisset, ut ea ipsa die domum ad vesperum rediit,\nfiliolam suam Tertiam, quae tum erat admodum parva,\nosculans animum advertit tristiculam. Quid est,\ninquit, mea Tertia? quid tristis es?\nMi pater,\ninquit, Persa periit. Tum ille artius puellam conplexus: Accipio, inquit, mea filia, omen. Erat\nautem mortuus catellus eo nomine.\nL. Flaccum, flaminem Martialem, ego audivi, cum diceret Caeciliam\nMetelli, cum vellet sororis suae filiam in matrimonium\nconlocare, exisse in quoddam sacellum ominis capiendi\ncausa, quod fieri more veterum solebat. Cum virgo\nstaret et Caecilia in sella sederet neque diu ulla vox\nexstitisset, puellam defatigatam petisse a matertera,\nut sibi concederet, paulisper ut in eius sella requiesceret; illam autem dixisse: Vero, mea puella, tibi\nconcedo meas sedes. Quod omen res consecuta\nest; ipsa enim brevi mortua est, virgo autem nupsit,\ncui Caecilia nupta fuerat. Haec posse contemni vel\netiam rideri praeclare intellego, sed id ipsum est deos\nnon putare, quae ab iis significantur, contemnere.\nQuid de auguribus loquar? Tuae partes sunt, tuum\ninquam, auspiciorum patrocinium debet esse. Tibi App.\nClaudius augur consuli nuntiavit addubitato Salutis\naugurio bellum domesticum triste ac turbulentum fore;\nquod paucis post mensibus exortum paucioribus a te\nest diebus oppressum. Cui quidem auguri vehementer\nadsentior; solus enim multorum annorum memoria\nnon decantandi augurii, sed divinandi tenuit disciplinam. Quem inridebant collegae tui eumque tum Pisidam, tum Soranum augurem esse dicebant; quibus\nnulla videbatur in auguriis aut praesensio aut scientia\nveritatis futurae; sapienter aiebant ad opinionem imperitorum esse fictas religiones. Quod longe secus est;\nneque enim in pastoribus illis, quibus Romulus praefuit, nec in ipso Romulo haec calliditas esse potuit,\nut ad errorem multitudinis religionis simulacra fingerent. Sed difficultas laborque discendi disertam neglegentiam reddidit; malunt enim disserere nihil esse\nin auspiciis quam, quid sit, ediscere.\nQuid est illo\nauspicio divinius, quod apud te in Mario est? ut utar\npotissumum auctore te:\nHic Iovis altisoni subito pinnata satellesArboris e trunco serpentis saucia morsuSubrigit ipsa feris transfigens unguibus anguemSemianimum et varia graviter cervice micantemQuem se intorquentem lanians rostroque cruentansIam satiata animos, iam duros ulta doloresAbicit ecflantem et laceratum adfligit in undaSeque obitu a solis nitidos convertit ad ortus.Hanc ubi praepetibus pinnis lapsuque volantemConspexit Marius, divini numinis augur,Faustaque signa suae laudis reditusque notavit,\nPartibus intonuit caeli pater ipse sinistris.Sic aquilae clarum firmavit Iuppiter omen.\nAtque ille Romuli auguratus pastoralis, non urbanus\nfuit nec fictus ad opiniones inperitorum, sed a certis\nacceptus et posteris traditus. Itaque Romulus augur,\nut apud Ennium est, cum fratre item augure\nCurantes magna cum cura tum cupientesRegni dant operam simul auspicio augurioque.â€ In monte Remus auspicio se devovet atque secundamSolus avem servat. At Romulus pulcher in altoQuaerit Aventino, servat genus altivolantum.Certabant, urbem Romam Remoramne vocarent.Omnibus cura viris, uter esset induperator.Exspectant; veluti, consul quom mittere signumVolt, omnes avidi spectant ad carceris oras,\nQuam mox emittat pictis e faucibus currus,Sic exspectabat populus atque ore timebat,Rebus utri magni victoria sit data regni.Interea sol albus recessit in infera noctis.Exin candida se radiis dedit icta foras lux,Et simul ex alto longe pulcherruma praepesLaeva volavit avis. Simul aureus exoritur sol,Cedunt de caelo ter quattuor corpora sanctaAvium, praepetibus sese pulchrisque locis dant.Conspicit inde sibi data Romulus esse priora,Auspicio regni stabilita scamna solumque.\nSed ut, unde huc digressa est, eodem redeat oratio:\n\nsi nihil queam disputare, quam ob rem quidque\nfiat, et tantum modo fieri ea, quae commemoravi, doceam, parumne Epicuro Carneadive respondeam? Quid,\nsi etiam ratio exstat artificiosae praesensionis facilis,\ndivinae autem paulo obscurior? Quae enim extis, quae\nfulgoribus, quae portentis, quae astris praesentiuntur,\nhaec notata sunt observatione diuturna. Adfert autem\nvetustas omnibus in rebus longinqua observatione incredibilem scientiam; quae potest esse etiam sine motu\natque inpulsu deorum, cum, quid ex quoque eveniat,\net quid quamque rem significet, crebra animadversione\nperspectum est.\nAltera divinatio est naturalis, ut\nante dixi; quae physica disputandi subtilitate referenda\nest ad naturam deorum, a qua, ut doctissimis sapientissimisque placuit, haustos animos et libatos habemus; cumque omnia completa et referta sint aeterno\nsensu et mente divina, necesse est cognatione divinorum animorum animos humanos commoveri. Sed vigilantes animi vitae necessitatibus serviunt diiunguntque se a societate divina vinclis corporis inpediti.\nRarum est quoddam genus eorum, qui se a corpore\navocent et ad divinarum rerum cognitionem cura omni\nstudioque rapiantur. Horum sunt auguria non divini\nimpetus, sed rationis humanae; nam et natura futura\npraesentiunt, ut aquarum eluviones et deflagrationem\nfuturam aliquando caeli atque terrarum; alii autem\nin re publica exercitati, ut de Atheniensi Solone accepimus, orientem tyrannidem multo ante prospiciunt;\nquos prudentes possumus dicere, id est providentes,\ndivinos nullo modo possumus, non plus quam Milesium Thalem, qui, ut obiurgatores suos convinceret\nostenderetque etiam philosophum, si ei commodum\nesset, pecuniam facere posse, omnem oleam, ante quam\nflorere coepisset, in agro Milesio coe+misse dicitur.\nAnimadverterat fortasse quadam scientia olearum ubertatem fore. Et quidem idem primus defectionem solis, quae Astyage regnante facta est, praedixisse fertur.\nMulta medici, multa gubernatores, agricolae etiam\nmulta praesentiunt, sed nullam eorum divinationem\nvoco, ne illam quidem, qua ab Anaximandro physico moniti Lacedaemonii sunt, ut urbem et tecta\nlinquerent armatique in agro excubarent, quod terrae\nmotus instaret, tum cum et urbs tota corruit et e\nmonte Taygeto extrema montis quasi puppis avolsa\nest. Ne Pherecydes quidem, ille Pythagorae magister,\npotius divinus habebitur quam physicus, quod, cum\nvidisset haustam aquam de iugi puteo, terrae motus\ndixit instare.\nNec vero umquam animus hominis naturaliter divinat, nisi cum ita solutus est et vacuus,\nut ei plane nihil sit cum corpore; quod aut vatibus\ncontingit aut dormientibus. Itaque ea duo genera a\nDicaearcho probantur et, ut dixi, a Cratippo nostro;\nsi propterea, quod ea proficiscuntur a natura, sint\nsumma sane, modo ne sola; sin autem nihil esse in\nobservatione putant, multa tollunt, quibus vitae ratio\ncontinetur. Sed quoniam dant aliquid, idque non parvum, vaticinationes cum somniis, nihil est, quod cum\nhis magnopere pugnemus, praesertim cum sint, qui\nomnino nullam divinationem probent.\nErgo et ii,\nquorum animi spretis corporibus evolant atque excurrunt foras, ardore aliquo inflammati atque incitati\ncernunt illa profecto, quae vaticinantes pronuntiant,\nmultisque rebus inflammantur tales animi, qui corporibus non inhaerent, ut ii, qui sono quodam vocum\net Phrygiis cantibus incitantur. Multos nemora silvaeque, multos amnes aut maria commovent, quorum\nfuribunda mens videt ante multo, quae sint futura.\nQuo de genere illa sunt:\nEheú videte!Iúdicabit ínclitum iudícium inter deás tris aliquis,Quó iudicio Lácedaemonia múlier, Furiarum úna, adveniet.\nEodem enim modo multa a vaticinantibus saepe praedicta sunt, neque solum verbis, sed etiam\nVersibus, quos olim Fauni vatesque canebant.\nSimiliter Marcius et Publicius vates cecinisse dicuntur;\nquo de genere Apollinis operta prolata sunt.\nCredo etiam anhelitus quosdam fuisse terrarum, quibus inflatae mentes oracla funderent.\nAtque haec quidem vatium ratio est, nec dissimilis\nsane somniorum. Nam quae vigilantibus accidunt vatibus, eadem nobis dormientibus. Viget enim animus\nin somnis liber ab sensibus omnique inpeditione curarum iacente et mortuo paene corpore. Qui quia\nvixit ab omni aeternitate versatusque est cum innumerabilibus animis, omnia, quae in natura rerum sunt,\nvidet, si modo temperatis escis modicisque potionibus\nita est adfectus, ut sopito corpore ipse vigilet. Haec\nsomniantis est divinatio.\nHic magna quaedam exoritur, neque ea naturalis, sed artificiosa somniorum Antiphontis interpretatio eodemque modo et oraculorum et\nvaticinationum sunt enim explanatores, ut grammatici poe+tarum. Nam ut aurum et argentum, aes, ferrum frustra natura divina genuisset, nisi eadem docuisset, quem ad modum ad eorum venas perveniretur,\nnec fruges terrae bacasve arborum cum utilitate ulla\ngeneri humano dedisset, nisi earum cultus et conditiones tradidisset, materiave quicquam iuvaret, nisi\nconsectionis eius fabricam haberemus, sic cum omni\nutilitate, quam di hominibus dederunt, ars aliqua coniuncta est, per quam illa utilitas percipi possit. Item\nigitur somniis, vaticinationibus, oraclis, quod erant\nmulta obscura, multa ambigua, explanationes adhibitae sunt interpretum.\nQuo modo autem aut vates aut somniantes ea videant, quae nusquam etiam tunc sint, magna quaestio\nest. Sed explorata si sint ea, quae ante quaeri debeant, sint haec, quae quaerimus, faciliora. Continet\nenim totam hanc quaestionem ea ratio, quae est de\nnatura deorum, quae a te secundo libro est explicata\ndilucide. Quam si obtinemus, stabit illud, quod hunc\nlocum continet, de quo agimus, esse deos, et eorum\nprovidentia mundum administrari, eosdemque consulere rebus humanis, nec solum universis, verum etiam\nsingulis. Haec si tenemus, quae mihi quidem non\nvidentur posse convelli, profecto hominibus a dis futura significari necesse est.\nSed distinguendum videtur, quonam modo. Nam non placet Stoicis singulis\niecorum fissis aut avium cantibus interesse deum;\nneque enim decorum est nec dis dignum nec fieri\nullo pacto potest; sed ita a principio inchoatum esse\nmundum, ut certis rebus certa signa praecurrerent,\nalia in extis, alia in avibus, alia in fulgoribus,\nalia in ostentis, alia in stellis, alia in somniantium visis, alia in furentium vocibus. Ea quibus\nbene percepta sunt, ii non saepe falluntur; male coniecta maleque interpretata falsa sunt non rerum vitio,\nsed interpretum inscientia. Hoc autem posito atque\nconcesso, esse quandam vim divinam hominum vitam\ncontinentem, non difficile est, quae fieri certe videmus,\nea qua ratione fiant, suspicari. Nam et ad hostiam\ndeligendam potest dux esse vis quaedam sentiens, quae\nest toto confusa mundo, et tum ipsum, cum immolare\nvelis, extorum fieri mutatio potest, ut aut absit aliquid aut supersit; parvis enim momentis multa natura\naut adfingit aut mutat aut detrahit.\nQuod ne dubitare possimus, maximo est argumento, quod paulo\nante interitum Caesaris contigit. Qui cum immolaret\nillo die, quo primum in sella aurea sedit et cum purpurea veste processit, in extis bovis opimi cor non\nfuit. Num igitur censes ullum animal, quod sanguinem habeat, sine corde esse posse? â€ Qua ille rei novitate perculsus, cum Spurinna diceret timendum esse,\nne et consilium et vita deficeret; earum enim rerum\nutramque a corde proficisci. Postero die caput in\niecore non fuit. Quae quidem illi portendebantur a\ndis immortalibus, ut videret interitum, non ut caveret.\nCum igitur eae partes in extis non reperiuntur, sine\nquibus victuma illa vivere nequisset, intellegendum\nest in ipso immolationis tempore eas partes, quae absint, interisse.\nEademque efficit in avibus divina mens,\nut tum huc, tum illuc volent alites, tum in hac, tum in\nilla parte se occultent, tum a dextra, tum a sinistra\nparte canant oscines. Nam si animal omne, ut vult,\nita utitur motu sui corporis, prono, obliquo, supino,\nmembraque, quocumque vult, flectit, contorquet, porrigit, contrahit eaque ante efficit paene, quam cogitat,\nquanto id deo est facilius, cuius numini parent omnia! Idemque mittit et signa nobis eius generis, qualia\npermulta historia tradidit, quale scriptum illud videmus:\nsi luna paulo ante solis ortum defecisset in signo\nLeonis, fore ut armis Dareus et Persae ab Alexandro\net Macedonibus proelio vincerentur Dareusque moreretur, et, si puella nata biceps esset, seditionem in\npopulo fore, corruptelam et adulterium domi, et, si\nmulier leonem peperisse visa esset, fore ut ab exteris\ngentibus vinceretur ea res publica, in qua id contigisset. Eiusdem generis etiam illud est, quod scribit\nHerodotus, Croesi filium, cum esset infans, locutum;\nquo ostento regnum patris et domum funditus concidisse. Caput arsisse Servio Tullio dormienti quae\nhistoria non prodidit? Ut igitur, qui se tradidit quieti\npraeparato animo cum bonis cogitationibus, tum rebus ad tranquillitatem adcommodatis, certa et vera\ncernit in somnis, sic castus animus purusque vigilantis et ad astrorum et ad avium reliquorumque signorum et ad extorum veritatem est paratior.\nHoc nimirum est illud, quod de Socrate accepimus,\nquodque ab ipso in libris Socraticorum saepe dicitur,\nesse divinum quiddam, quod daimo/nion appellat, cui semper ipse paruerit numquam impellenti, saepe revocanti.\nEt Socrates quidem (quo quem auctorem meliorem\nquaerimus?) Xenophonti consulenti, sequereturne Cyrum, posteaquam exposuit, quae ipsi videbantur: Et\nnostrum quidem, inquit, humanum est consilium; sed de rebus et obscuris et incertis ad\nApollinem censeo referundum, ad quem etiam\nAthenienses publice de maioribus rebus semper rettulerunt.\nScriptum est item, cum Critonis, sui familiaris,\noculum alligatum vidisset, quaesivisse, quid esset; cum\nautem ille respondisset in agro ambulanti ramulum\nadductum, ut remissus esset, in oculum suum recidisse,\ntum Socrates: Non enim paruisti mihi revocanti,\ncum uterer, qua soleo, praesagitione divina.\nIdem etiam Socrates, cum apud Delium male pugnatum esset Lachete praetore fugeretque cum ipso Lachete, ut ventum est in trivium, eadem, qua ceteri,\nfugere noluit. Quibus quaerentibus, cur non eadem\nvia pergeret, deterreri se a deo dixit; cum quidem ii,\nqui alia via fugerant, in hostium equitatum inciderunt.\nPermulta conlecta sunt ab Antipatro, quae mirabiliter\na Socrate divinata sunt; quae praetermittam; tibi enim\nnota sunt, mihi ad commemorandum non necessaria.\nIllud tamen eius philosophi magnificum ac paene divinum, quod, cum impiis sententiis damnatus esset,\naequissimo animo se dixit mori; neque enim domo\negredienti neque illud suggestum, in quo causam dixerat, ascendenti signum sibi ullum, quod consuesset,\na deo quasi mali alicuius inpendentis datum.\nEquidem sic arbitror, etiamsi multa fallant eos,\nqui aut arte aut coniectura divinare videantur, esse\ntamen divinationem; homines autem, ut in ceteris artibus, sic in hac posse falli. Potest accidere, ut aliquod signum dubie datum pro certo sit acceptum,\npotest aliquod latuisse aut ipsum, aut quod esset illi\ncontrarium. Mihi autem ad hoc, de quo disputo, probandum satis est non modo plura, sed etiam pauciora\ndivine praesensa et praedicta reperiri.\nQuin etiam\nhoc non dubitans dixerim, si unum aliquid ita sit\npraedictum praesensumque, ut, cum evenerit, ita cadat, ut praedictum sit, neque in eo quicquam casu et\nfortuito factum esse appareat, esse certe divinationem,\nidque esse omnibus confitendum.\nQuocirca primum mihi videtur, ut Posidonius facit,\na deo, de quo satis dictum est, deinde a fato, deinde\na natura vis omnis divinandi ratioque repetenda. Fieri\nigitur omnia fato ratio cogit fateri. Fatum autem id\nappello, quod Graeci ei(marme/nhn, id est ordinem seriemque causarum, cum causae causa nexa rem ex se\ngignat. Ea est ex omni aeternitate fluens veritas\nsempiterna. Quod cum ita sit, nihil est factum, quod\nnon futurum fuerit, eodemque modo nihil est futurum, cuius non causas id ipsum efficientes natura\ncontineat.\nEx quo intellegitur, ut fatum sit non id,\nquod superstitiose, sed id, quod physice dicitur, causa\naeterna rerum, cur et ea, quae praeterierunt, facta\nsint et, quae instant, fiant et, quae sequuntur, futura\nsint. Ita fit, ut et observatione notari possit, quae\nres quamque causam plerumque consequatur, etiamsi\nnon semper (nam id quidem adfirmare difficile est),\neasdemque causas veri simile est rerum futurarum\ncerni ab iis, qui aut per furorem eas aut in quiete\nvideant.\nPraeterea cum fato omnia fiant, id quod alio loco\nostendetur, si quis mortalis possit esse, qui conligationem causarum omnium perspiciat animo, nihil eum\nprofecto fallat. Qui enim teneat causas rerum futurarum, idem necesse est omnia teneat, quae futura\nsint. Quod cum nemo facere nisi deus possit, relinquendum est homini, ut signis quibusdam consequentia declarantibus futura praesentiat. Non enim illa,\nquae futura sunt, subito exsistunt, sed est quasi rudentis explicatio sic traductio temporis nihil novi efficientis et primum quidque replicantis. Quod et ii\nvident, quibus naturalis divinatio data est, et ii, quibus cursus rerum observando notatus est. Qui etsi\ncausas ipsas non cernunt, signa tamen causarum et\nnotas cernunt; ad quas adhibita memoria et diligentia\net monumentis superiorum efficitur ea divinatio, quae\nartificiosa dicitur, extorum, fulgorum, ostentorum signorumque caelestium.\nNon est igitur, ut mirandum\nsit ea praesentiri a divinantibus, quae nusquam sint;\nsunt enim omnia, sed tempore absunt. Atque ut in\nseminibus vis inest earum rerum, quae ex iis progignuntur, sic in causis conditae sunt res futurae, quas\nesse futuras aut concitata mens aut soluta somno\ncernit aut ratio aut coniectura praesentit. Atque ut\nii, qui solis et lunae reliquorumque siderum ortus,\nobitus motusque cognorunt, quo quidque tempore eorum futurum sit, multo ante praedicunt, sic, qui cursum rerum eventorumque consequentiam diuturnitate\npertractata notaverunt, aut semper aut, si id difficile\nest, plerumque, quodsi ne id quidem conceditur, non\nnumquam certe, quid futurum sit, intellegunt. Atque\nhaec quidem et quaedam eiusdem modi argumenta,\ncur sit divinatio, ducuntur a fato.\nA natura autem alia quaedam ratio est, quae docet, quanta sit animi vis seiuncta a corporis sensibus,\nquod maxime contingit aut dormientibus aut mente\npermotis. Ut enim deorum animi sine oculis, sine\nauribus, sine lingua sentiunt inter se, quid quisque\nsentiat, (ex quo fit, ut homines, etiam cum taciti optent quid aut voveant, non dubitent, quin di illud exaudiant) sic animi hominum, cum aut somno soluti\nvacant corpore aut mente permoti per se ipsi liberi\nincitati moventur, cernunt ea, quae permixti cum corpore animi videre non possunt.\nAtque hanc quidem\nrationem naturae difficile est fortasse traducere ad id\ngenus divinationis, quod ex arte profectum dicimus,\nsed tamen id quoque rimatur, quantum potest, Posidonius. Esse censet in natura signa quaedam rerum\nfuturarum. Etenim Ceos accepimus ortum Caniculae\ndiligenter quotannis solere servare coniecturamque capere, ut scribit Ponticus Heraclides, salubrisne an pestilens annus futurus sit. Nam si obscurior et quasi\ncaliginosa stella extiterit, pingue et concretum esse\ncaelum, ut eius adspiratio gravis et pestilens futura\nsit; sin inlustris et perlucida stella apparuerit, significari caelum esse tenue purumque et propterea salubre.\nDemocritus autem censet sapienter instituisse\nveteres, ut hostiarum immolatarum inspicerentur exta;\nquorum ex habitu atque ex colore tum salubritatis,\ntum pestilentiae signa percipi, non numquam etiam,\nquae sit vel sterilitas agrorum vel fertilitas futura.\nQuae si a natura profecta observatio atque usus agnovit, multa adferre potuit dies, quae animadvertendo\nnotarentur, ut ille Pacuvianus, qui in Chryse physicus\ninducitur, minime naturam rerum cognosse videatur:\nnam isti quí linguam avium intélleguntPlusque éx alieno iécore sapiunt quam éx suo,Magis aúdiendum quam aúscultandum cénseo.\nCur? quaeso, cum ipse paucis interpositis versibus dicas satis luculente:\nQuídquid est hoc, ómnia animat, fórmat, alit, augét, creat,Sépelit recipitque ín sese omnia ómniumque idémst pater,Índidemque eadem aéque oriuntur de íntegro atque eodem óccidunt.\nQuid est igitur, cur, cum domus sit omnium una, eaque communis, cumque animi hominum semper fuerint\nfuturique sint, cur ii, quid ex quoque eveniat, et quid\nquamque rem significet, perspicere non possint? Haec\nhabui, inquit, de divinatione quae dicerem.\nNunc illa testabor, non me sortilegos neque eos,\nqui quaestus causa hariolentur, ne psychomantia quidem, quibus Appius, amicus tuus, uti solebat, agnoscere; non habeo denique nauci Marsum augurem, non\nvicanos haruspices, non de circo astrologos, non Isiacos coniectores, non interpretes somniorum; non enim\nsunt ii aut scientia aut arte divini,\nSéd superstitiósi vates ínpudentesque hárioliAút inertes aút insani aut quíbus egestas ímperat,\nQuí sibi semitám non sapiunt, álteri monstránt viam;Quíbus divitias póllicentur, áb iis drachumam ipsí petunt.De hís divitiis síbi deducant dráchumam, reddant cétera.\nAtque haec quidem Ennius, qui paucis ante versibus\nesse deos censet, sed eos non curare opinatur, quid\nagat humanum genus. Ego autem, qui et curare arbitror et monere etiam ac multa praedicere, levitate,\nvanitate, malitia exclusa divinationem probo. Quae\ncum dixisset Quintus, Praeclare tu quidem, inquam,\nparatus\nQuaerenti mihi multumque et diu cogitanti, quanam\nre possem prodesse quam plurimis, ne quando intermitterem consulere rei publicae, nulla maior occurrebat, quam si optimarum artium vias traderem meis\ncivibus; quod conpluribus iam libris me arbitror consecutum. Nam et cohortati sumus, ut maxime potuimus, ad philosophiae studium eo libro, qui est\ninscriptus Hortensius, et, quod genus philosophandi\nminime adrogans maximeque et constans et elegans\narbitraremur, quattuor Academicis libris ostendimus.\nCumque fundamentum esset philosophiae positum in\nfinibus bonorum et malorum, perpurgatus est is locus\na nobis quinque libris, ut, quid a quoque, et quid\ncontra quemque philosophum diceretur, intellegi posset. Totidem subsecuti libri Tusculanarum disputationum res ad beate vivendum maxime necessarias aperuerunt. Primus enim est de contemnenda morte,\nsecundus de tolerando dolore, de aegritudine lenienda\ntertius, quartus de reliquis animi perturbationibus,\nquintus eum locum conplexus est, qui totam philosophiam maxime inlustrat; docet enim ad beate vivendum virtutem se ipsa esse contentam.\nQuibus rebus\neditis tres libri perfecti sunt de natura deorum, in\nquibus omnis eius loci quaestio continetur. Quae ut\nplane esset cumulateque perfecta, de divinatione ingressi sumus his libris scribere; quibus, ut est in\nanimo, de fato si adiunxerimus, erit abunde satis factum toti huic quaestioni. Atque his libris adnumerandi sunt sex de re publica, quos tum scripsimus,\ncum gubernacula rei publicae tenebamus. Magnus\nlocus philosophiaeque proprius a Platone, Aristotele,\nTheophrasto totaque Peripateticorum familia tractatus uberrime. Nam quid ego de Consolatione dicam?\nquae mihi quidem ipsi sane aliquantum medetur, ceteris item multum illam profuturam puto. Interiectus\nest etiam nuper liber is, quem ad nostrum Atticum\nde senectute misimus; in primisque, quoniam philosophia vir bonus efficitur et fortis, Cato noster in\nhorum librorum numero ponendus est.\nCumque Aristoteles itemque Theophrastus, excellentes viri cum\nsubtilitate, tum copia, cum philosophia dicendi etiam\npraecepta coniunxerint, nostri quoque oratorii libri in\neundem librorum numerum referendi videntur. Ita tres\nerunt de oratore, quartus Brutus, quintus orator.\nAdhuc haec erant; ad reliqua alacri tendebamus\nanimo sic parati, ut, nisi quae causa gravior obstitisset, nullum philosophiae locum esse pateremur, qui\nnon Latinis litteris inlustratus pateret. Quod enim\nmunus rei publicae adferre maius meliusve possumus,\nquam si docemus atque erudimus iuventutem? his\npraesertim moribus atque temporibus, quibus ita prolapsa est, ut omnium opibus refrenanda atque coe+rcenda sit.\nNec vero id effici posse confido, quod ne\npostulandum quidem est, ut omnes adulescentes se ad\nhaec studia convertant. Pauci utinam! quorum tamen\nin re publica late patere poterit industria. Equidem\nex iis etiam fructum capio laboris mei, qui iam aetate\nprovecti in nostris libris adquiescunt; quorum studio\nlegendi meum scribendi studium vehementius in dies\nincitatur; quos quidem plures, quam rebar, esse cognovi. Magnificum illud etiam Romanisque hominibus\ngloriosum, ut Graecis de philosophia litteris non\negeant;\nquod adsequar profecto, si instituta perfecero.\nAc mihi quidem explicandae philosophiae causam adtulit casus gravis civitatis, cum in armis civilibus\nnec tueri meo more rem publicam nec nihil agere\npoteram nec, quid potius, quod quidem me dignum\nesset, agerem, reperiebam. Dabunt igitur mihi veniam\nmei cives vel gratiam potius habebunt, quod, cum\nesset in unius potestate res publica, neque ego me\nabdidi neque deserui neque adflixi neque ita gessi,\nquasi homini aut temporibus iratus, neque porro ita\naut adulatus aut admiratus fortunam sum alterius,\nut me meae paeniteret. Id enim ipsum a Platone\nphilosophiaque didiceram, naturales esse quasdam conversiones rerum publicarum, ut eae tum a principibus\ntenerentur, tum a populis, aliquando a singulis.\nQuod\ncum accidisset nostrae rei publicae, tum pristinis orbati muneribus haec studia renovare coepimus, ut et\nanimus molestiis hac potissimum re levaretur et prodessemus civibus nostris, qua re cumque possemus.\nIn libris enim sententiam dicebamus, contionabamur,\nphilosophiam nobis pro rei publicae procuratione substitutam putabamus. Nunc quoniam de re publica\nconsuli coepti sumus, tribuenda est opera rei publicae,\nvel omnis potius in ea cogitatio et cura ponenda,\ntantum huic studio relinquendum, quantum vacabit a\npublico officio et munere. Sed haec alias pluribus;\nnunc ad institutam disputationem revertamur.\nNam cum de divinatione Quintus frater ea disseruisset, quae superiore libro scripta sunt, satisque\nambulatum videretur, tum in bibliotheca, quae in\nLycio est, adsedimus. Atque ego: Adcurate tu quidem,\n\ninquam, Quinte, et Stoice Stoicorum sententiam\ndefendisti, quodque me maxime delectat, plurimis nostris exemplis usus es, et iis quidem claris et inlustribus. Dicendum est mihi igitur ad ea, quae sunt a\nte dicta, sed ita, nihil ut adfirmem, quaeram omnia,\ndubitans plerumque et mihi ipse diffidens. Si enim\naliquid certi haberem, quod dicerem, ego ipse divinarem, qui esse divinationem nego.\nEtenim me movet\nillud, quod in primis Carneades quaerere solebat, quarumnam rerum divinatio esset, earumne, quae sensibus perciperentur. At eas quidem cernimus, audimus,\ngustamus, olfacimus, tangimus. Num quid ergo in\nhis rebus est, quod provisione aut permotione mentis\nmagis quam natura ipsa sentiamus? aut num nescio\nqui ille divinus, si oculis captus sit, ut Tiresias fuit,\npossit, quae alba sint, quae nigra, dicere aut, si surdus\nsit, varietates vocum aut modos noscere? Ad nullam\nigitur earum rerum, quae sensu accipiuntur, divinatio\nadhibetur. Atqui ne in iis quidem rebus, quae arte\ntractantur, divinatione opus est. Etenim ad aegros\nnon vates aut hariolos, sed medicos solemus adducere,\nnec vero, qui fidibus aut tibiis uti volunt, ab haruspicibus accipiunt earum tractationem, sed a musicis.\nEadem in litteris ratio est reliquisque rebus, quarum\nest disciplina. Num censes eos, qui divinare dicuntur,\nposse respondere, sol maiorne quam terra sit an tantus, quantus videatur? lunaque suo lumine an solis\nutatur? sol, luna quem motum habeat? quem quinque\nstellae, quae errare dicuntur? Nec haec, qui divini\nhabentur, profitentur se esse dicturos, nec eorum, quae\nin geometria describuntur, quae vera, quae falsa sint;\nsunt enim ea mathematicorum, non hariolorum.\nDe illis vero rebus, quae in philosophia versantur, num quid est, quod quisquam divinorum aut respondere soleat aut consuli, quid bonum sit, quid\nmalum, quid neutrum? sunt enim haec propria philosophorum.\nQuid? de officio num quis haruspicem consulit,\n\nquem ad modum sit cum parentibus, cum fratribus, cum amicis vivendum? quem ad modum utendum pecunia, quem ad modum honore, quem ad modum imperio? Ad sapientes haec, non ad divinos\nreferri solent. Quid? quae a dialecticis aut a physicis\ntractantur, num quid eorum divinari potest? unusne\nmundus sit an plures, quae sint initia rerum, ex quibus nascuntur omnia: physicorum est ista prudentia.\nQuo modo autem mentientem, quem yeudo/menon vocant, dissolvas aut quem ad modum soriti resistas\n(quem, si necesse sit, Latino verbo liceat acervalem\nappellare; sed nihil opus est; ut enim ipsa philosophia et multa verba Graecorum, sic sorites satis\nLatino sermone tritus est): ergo haec quoque dialectici dicent, non divini. Quid? cum quaeritur, qui sit\noptimus rei publicae status, quae leges, qui mores\naut utiles aut inutiles, haruspicesne ex Etruria arcessentur, an principes statuent et delecti viri periti rerum\ncivilium?\nQuodsi nec earum rerum, quae subiectae sensibus sunt, ulla divinatio est nec earum, quae artibus\ncontinentur, nec earum, quae in philosophia disseruntur,\nnec earum, quae in re publica versantur, quarum rerum\nsit, nihil prorsus intellego; nam aut omnium debet\nesse, aut aliqua ei materia danda est, in qua versari\npossit. Sed nec omnium divinatio est, ut ratio docuit,\nnec locus nec materia invenitur, cui divinationem praeficere possimus.\nVide igitur, ne nulla sit divinatio. Est\nquidam Graecus vulgaris in hanc sententiam versus:\nBene quí coniciet, vátem hunc perhibebo óptumum.\nNum igitur aut, quae tempestas inpendeat, vates melius coniciet quam gubernator aut morbi naturam\nacutius quam medicus aut belli administrationem prudentius quam inperator coniectura adsequetur?\nSed animadverti, Quinte, te caute et ab iis coniecturis, quae haberent artem atque prudentiam, et\nab iis rebus, quae sensibus aut artificiis perciperentur,\nabducere divinationem eamque ita definire: divinationem esse earum rerum praedictionem et praesensionem, quae essent fortuitae. Primum eodem revolveris.\nNam et medici et gubernatoris et imperatoris praesensio est rerum fortuitarum. Num igitur aut haruspex aut augur aut vates quis aut somnians melius\nconiecerit aut e morbo evasurum aegrotum aut e periculo navem aut ex insidiis exercitum quam medicus,\nquam gubernator, quam imperator?\nAtqui ne illa quidem divinantis esse dicebas, ventos aut imbres inpendentes quibusdam praesentire signis (in quo nostra\nquaedam Aratea memoriter a te pronuntiata sunt), etsi\nhaec ipsa fortuita sunt; plerumque enim, non semper\neveniunt. Quae est igitur aut ubi versatur fortuitarum\nrerum praesensio, quam divinationem vocas? Quae\nenim praesentiri aut arte aut ratione aut usu aut\nconiectura possunt, ea non divinis tribuenda putas,\nsed peritis. Ita relinquitur, ut ea fortuita divinari\npossint, quae nulla nec arte nec sapientia provideri\npossunt; ut, si quis M. Marcellum illum, qui ter consul fuit, multis annis ante dixisset naufragio esse\nperiturum, divinasset profecto; nulla enim arte alia\nid nec sapientia scire potuisset. Talium ergo rerum,\nquae in fortuna positae sunt, praesensio divinatio est.\nPotestne igitur earum rerum, quae nihil habent\nrationis, quare futurae sint, esse ulla praesensio? Quid\nest enim aliud fors, quid fortuna, quid casus, quid\neventus, nisi cum sic aliquid cecidit, sic evenit, ut vel\naliter cadere atque evenire potuerit? Quo modo ergo\nid, quod temere fit caeco casu et volubilitate fortunae, praesentiri et praedici potest?\nMedicus morbum\ningravescentem ratione providet, insidias imperator,\ntempestates gubernator; et tamen ii ipsi saepe falluntur, qui nihil sine certa ratione opinantur; ut agricola, cum florem oleae videt, bacam quoque se visurum putat, non sine ratione ille quidem; sed non\nnumquam tamen fallitur. Quodsi falluntur ii, qui\nnihil sine aliqua probabili coniectura ac ratione dicunt, quid existimandum est de coniectura eorum, qui\nextis aut avibus aut ostentis aut oraclis aut somniis\nfutura praesentiunt? Nondum dico, quam haec signa\nnulla sint, fissum iecoris, corvi cantus, volatus aquilae,\nstellae traiectio, voces furentium, sortes, somnia; de\nquibus singulis dicam suo loco; nunc de universis.\nQui potest provideri quicquam futurum esse, quod\nneque causam habet ullam neque notam, cur futurum\nsit? Solis defectiones itemque lunae praedicuntur in\nmultos annos ab iis, qui siderum motus numeris persequuntur; ea praedicunt enim, quae naturae necessitas perfectura est. Vident ex constantissimo motu\nlunae, quando illa e regione solis facta incurrat in\numbram terrae, quae est meta noctis, ut eam obscurari necesse sit, quandoque eadem luna subiecta atque\nopposita soli nostris oculis eius lumen obscuret, quo\nin signo quaeque errantium stellarum quoque tempore\nfutura sit, qui exortus quoque die signi alicuius aut\nqui occasus futurus sit. Haec qui ante dicunt, quam\nrationem sequantur, vides.\nQui thesaurum inventum\niri aut hereditatem venturam dicunt, quid sequuntur?\naut in qua rerum natura inest id futurum? Quodsi\nhaec eaque, quae sunt eiusdem generis, habent aliquam talem necessitatem, quid est tandem, quod casu\nfieri aut forte fortuna putemus? Nihil enim est tam\ncontrarium rationi et constantiae quam fortuna, ut\nmihi ne in deum quidem cadere videatur, ut sciat,\nquid casu et fortuito futurum sit. Si enim scit, certe\nillud eveniet; sin certe eveniet, nulla fortuna est; est\nautem fortuna; rerum igitur fortuitarum nulla praesensio est.\nAut si negas esse fortunam et omnia,\nquae fiunt quaeque futura sunt, ex omni aeternitate\ndefinita dicis esse fataliter, muta definitionem divinationis, quam dicebas praesensionem esse rerum fortuitarum. Si enim nihil fieri potest, nihil accidere,\nnihil evenire, nisi quod ab omni aeternitate certum\nfuerit esse futurum rato tempore, quae potest esse\nfortuna? qua sublata qui locus est divinationi? quae\na te fortuitarum rerum est dicta praesensio. Quamquam dicebas omnia, quae fierent futurave essent, fato\ncontineri. Anile sane et plenum superstitionis fati\nnomen ipsum; sed tamen apud Stoicos de isto fato\nmulta dicuntur; de quo alias; nunc quod necesse\nest.\nSi omnia fato, quid mihi divinatio prodest?\nQuod enim is, qui divinat, praedicit, id vero futurum est, ut ne illud quidem sciam quale sit, quod\nDeiotarum, necessarium nostrum, ex itinere aquila\nrevocavit; qui nisi revertisset, in eo conclavi ei cubandum fuisset, quod proxuma nocte corruit; ruina\nigitur oppressus esset. At id neque, si fatum fuerat,\neffugisset nec, si non fuerat, in eum casum incidisset.\nQuid ergo adiuvat divinatio? aut quid est, quod me\nmoneant aut sortes aut exta aut ulla praedictio? Si\nenim fatum fuit classes populi Romani bello Punico\nprimo, alteram naufragio, alteram a Poenis depressam,\ninterire, etiamsi tripudium solistumum pulli fecissent\nL. Iunio et P. Claudio consulibus, classes tamen interissent. Sin, cum auspiciis obtemperatum esset, interiturae classes non fuerunt, non interierunt fato; vultis\nautem omnia fato;\nnulla igitur est divinatio. Quodsi\nfatum fuit bello Punico secundo exercitum populi Romani ad lacum Trasumennum interire, num id vitari\npotuit, si Flaminius consul iis signis iisque auspiciis,\nquibus pugnare prohibebatur, paruisset? Certe potuit. Aut igitur non fato interiit exercitus, aut, si\nfato (quod certe vobis ita dicendum est), etiamsi obtemperasset auspiciis, idem eventurum fuisset; mutari\nenim fata non possunt. Ubi est igitur ista divinatio\nStoicorum? quae, si fato omnia fiunt, nihil nos admonere potest, ut cautiores simus; quoquo enim modo\nnos gesserimus, fiet tamen illud, quod futurum est;\nsin autem id potest flecti, nullum est fatum; ita ne\ndivinatio quidem, quoniam ea rerum futurarum est.\nNihil autem est pro certo futurum, quod potest aliqua procuratione accidere ne fiat.\nAtque ego ne utilem quidem arbitror esse nobis\nfuturarum rerum scientiam. Quae enim vita fuisset\nPriamo, si ab adulescentia scisset, quos eventus senectutis esset habiturus? Abeamus a fabulis, propiora videamus. Clarissimorum hominum nostrae civitatis gravissimos exitus in Consolatione collegimus. Quid igitur?\nut omittamus superiores, Marcone Crasso putas utile\nfuisse tum, cum maxumis opibus fortunisque florebat,\nscire sibi interfecto Publio filio exercituque deleto trans\nEuphratem cum ignominia et dedecore esse pereundum?\nAn Cn. Pompeium censes tribus suis consulatibus, tribus\ntriumphis, maximarum rerum gloria laetaturum fuisse,\nsi sciret se in solitudine Aegyptiorum trucidatum iri\namisso exercitu, post mortem vero ea consecutura,\nquae sine lacrimis non possumus dicere?\nQuid vero\nCaesarem putamus, si divinasset fore ut in eo senatu,\nquem maiore ex parte ipse cooptasset, in curia Pompeia ante ipsius Pompeii simulacrum tot centurionibus suis inspectantibus a nobilissumis civibus, partim\netiam a se omnibus rebus ornatis, trucidatus ita iaceret, ut ad eius corpus non modo amicorum, sed ne\nservorum quidem quisquam accederet, quo cruciatu\nanimi vitam acturum fuisse? Certe igitur ignoratio\nfuturorum malorum utilior est quam scientia.\nNam\nillud quidem dici, praesertim a Stoicis, nullo modo\npotest: Non isset ad arma Pompeius, non transisset\nCrassus Euphratem, non suscepisset bellum civile\nCaesar. Non igitur fatalis exitus habuerunt; vultis\nautem evenire omnia fato; nihil ergo illis profuisset\ndivinare; atque etiam omnem fructum vitae superioris\nperdidissent; quid enim posset iis esse laetum exitus\nsuos cogitantibus? Ita, quoquo sese verterint Stoici,\niaceat necesse est omnis eorum sollertia. Si enim id,\nquod eventurum est, vel hoc vel illo modo potest\nevenire, fortuna valet plurimum; quae autem fortuita\nsunt, certa esse non possunt. Sin autem certum est,\nquid quaque de re quoque tempore futurum sit, quid\nest, quod me adiuvent haruspices? qui cum res tristissimas portendi dixerunt, addunt ad extremum omnia\nlevius casura rebus divinis procuratis;\nsi enim nihil\nfit extra fatum, nihil levari re divina potest. Hoc\nsentit Homerus, cum querentem Iovem inducit, quod\nSarpedonem filium a morte contra fatum eripere non\nposset. Hoc idem significat Graecus ille in eam sententiam versus:\nQuod fóre paratum est, íd summum exsuperát Iovem.\nTotum omnino fatum etiam Atellanio versu iure mihi\nesse inrisum videtur; sed in rebus tam severis non\nest iocandi locus. Concludatur igitur ratio: Si enim\nprovideri nihil potest futurum esse eorum, quae casu\nfiunt, quia esse certa non possunt, divinatio nulla est;\nsin autem idcirco possunt provideri, quia certa sunt\net fatalia, rursus divinatio nulla est; eam enim tu\nfortuitarum rerum esse dicebas.\nSed haec fuerit nobis tamquam levis armaturae prima orationis excursio; nunc comminus agamus experiamurque, si possimus cornua commovere disputationis tuae.\nDuo enim genera divinandi esse dicebas, unum\nartificiosum, alterum naturale; artificiosum constare\npartim ex coniectura, partim ex observatione diuturna;\nnaturale, quod animus arriperet aut exciperet extrinsecus ex divinitate, unde omnes animos haustos aut\nacceptos aut libatos haberemus. Artificiosa divinationis illa fere genera ponebas: extispicum eorumque,\nqui ex fulgoribus ostentisque praedicerent, tum augurum eorumque, qui signis aut ominibus uterentur,\nomneque genus coniecturale in hoc fere genere ponebas.\nIllud autem naturale aut concitatione mentis edi\net quasi fundi videbatur aut animo per somnum sensibus et curis vacuo provideri. Duxisti autem divinationem omnem a tribus rebus, a deo, a fato, a natura.\nSed tamen cum explicare nihil posses, pugnasti commenticiorum exemplorum mirifica copia. De quo primum hoc libet dicere: Hoc ego philosophi non esse\narbitror, testibus uti, qui aut casu veri aut malitia\nfalsi fictique esse possunt; argumentis et rationibus\noportet, quare quidque ita sit, docere, non eventis, iis\npraesertim, quibus mihi liceat non credere.\nUt ordiar ab haruspicina, quam ego rei publicae\ncausa communisque religionis colendam censeo. Sed\nsoli sumus; licet verum exquirere sine invidia, mihi\npraesertim de plerisque dubitanti. Inspiciamus, si placet, exta primum. Persuaderi igitur cuiquam potest ea,\nquae significari dicuntur extis, cognita esse ab haruspicibus observatione diuturna? Quam diuturna ista fuit?\naut quam longinquo tempore observari potuit? aut quo\nmodo est conlatum inter ipsos, quae pars inimica, quae\npars familiaris esset, quod fissum periculum, quod\ncommodum aliquod ostenderet? An haec inter se haruspices Etrusci, Elii, Aegyptii, Poeni contulerunt?\nAt id, praeterquam quod fieri non potuit, ne fingi\nquidem potest; alios enim alio more videmus exta\ninterpretari, nec esse unam omnium disciplinam.\nEt\ncerte, si est in extis aliqua vis, quae declaret futura,\nnecesse est eam aut cum rerum natura esse coniunctam aut conformari quodam modo numine deorum\nvique divina. Cum rerum natura tanta tamque praeclara in omnes partes motusque diffusa quid habere\npotest commune non dicam gallinaceum fel (sunt enim,\nqui vel argutissima haec exta esse dicant), sed tauri\nopimi iecur aut cor aut pulmo quid habet naturale,\nquod declarare possit, quid futurum sit?\nDemocritus\ntamen non inscite nugatur, ut physicus, quo genere\nnihil adrogantius:\nQuód est ante pedes, némo spectat, caéli scrutantúr plagas.\nVerum is tamen habitu extorum et colore declarari\ncenset haec dumtaxat: pabuli genus et earum rerum,\nquas terra procreet, vel ubertatem vel tenuitatem;\nsalubritatem etiam aut pestilentiam extis significari\nputat. O mortalem beatum! cui certo scio ludum\nnumquam defuisse; huncine hominem tantis delectatum esse nugis, ut non videret tum futurum id veri\nsimile, si omnium pecudum exta eodem tempore in\neundem habitum se coloremque converterent? Sed\nsi eadem hora aliae pecudis iecur nitidum atque plenum est, aliae horridum et exile, quid est, quod declarari possit habitu extorum et colore?\nan hoc eiusdem modi est, quale Pherecydeum illud, quod est a\nte dictum? qui cum aquam ex puteo vidisset haustam,\nterrae motum dixit futurum. Parum, credo, inpudenter,\nquod, cum factus est motus, dicere audent, quae vis id\neffecerit; etiamne futurum esse aquae iugis colore praesentiunt? Multa istius modi dicuntur in scholis, sed\ncredere omnia vide ne non sit necesse.\nVerum sint\nsane ista Democritea vera; quando ea nos extis exquirimus? aut quando aliquid eius modi ab haruspice\ninspectis extis audivimus? Ab aqua aut ab igni pericula monent; tum hereditates, tum damna denuntiant; fissum familiare et vitale tractant; caput iecoris\nex omni parte diligentissime considerant; si vero id\nnon est inventum, nihil putant accidere potuisse tristius.\nHaec observari certe non potuerunt, ut supra\ndocui. Sunt igitur artis inventa, non vetustatis, si\nest ars ulla rerum incognitarum; cum rerum autem\nnatura quam cognationem habent? quae ut uno consensu iuncta sit et continens, quod video placuisse\nphysicis, eisque maxume, qui omne, quod esset, unum\nesse dixerunt, quid habere mundus potest cum thesauri inventione coniunctum? Si enim extis pecuniae\nmihi amplificatio ostenditur idque fit natura, primum\nexta sunt coniuncta mundo, deinde meum lucrum natura rerum continetur. Nonne pudet physicos haec\ndicere? Ut enim iam sit aliqua in natura rerum contagio, quam esse concedo (multa enim Stoici colligunt;\n\nnam et musculorum iecuscula bruma dicuntur\naugeri, et puleium aridum florescere brumali ipso die,\net inflatas rumpi vesiculas, et semina malorum, quae\nin iis mediis inclusa sint, in contrarias partis se vertere, iam nervos in fidibus aliis pulsis resonare alios,\nostreisque et conchyliis omnibus contingere, ut cum\nluna pariter crescant pariterque decrescant, arboresque\nut hiemali tempore cum luna simul senescente, quia\ntum exsiccatae sint, tempestive caedi putentur.\nQuid\nde fretis aut de marinis aestibus plura dicam? quorum accessus et recessus lunae motu gubernantur.\nSescenta licet eiusdem modi proferri, ut distantium\nrerum cognatio naturalis appareat)â€”demus hoc; nihil\nenim huic disputationi adversatur; num etiam, si fissum cuiusdam modi fuerit in iecore, lucrum ostenditur? qua ex coniunctione naturae et quasi concentu\natque consensu, quam sumpa/qeian Graeci appellant,\nconvenire potest aut fissum iecoris cum lucello meo\naut meus quaesticulus cum caelo, terra rerumque natura?\nConcedam hoc ipsum, si vis, etsi magnam\niacturam causae fecero, si ullam esse convenientiam\nnaturae cum extis concessero;\nsed tamen eo concesso\nqui evenit, ut is, qui impetrire velit, convenientem\nhostiam rebus suis immolet? Hoc erat, quod ego non\nrebar posse dissolvi. At quam festive dissolvitur!\npudet me non tui quidem, cuius etiam memoriam admiror, sed Chrysippi, Antipatri, Posidonii, qui idem\nistuc quidem dicunt, quod est dictum a te, ad hostiam\ndeligendam ducem esse vim quandam sentientem atque divinam, quae toto confusa mundo sit. Illud vero\nmulto etiam melius, quod et a te usurpatum est et\ndicitur ab illis: cum immolare quispiam velit, tum\nfieri extorum mutationem, ut aut absit aliquid aut\nsupersit;\ndeorum enim numini parere omnia. Haec\niam, mihi crede, ne aniculae quidem existimant. An\ncenses, eundem vitulum si alius delegerit, sine capite\niecur inventurum; si alius, cum capite? Haec decessio\ncapitis aut accessio subitone fieri potest, ut se exta\nad immolatoris fortunam accommodent? non perspicitis aleam quandam esse in hostiis deligendis, praesertim cum res ipsa doceat? Cum enim tristissuma\nexta sine capite fuerunt, quibus nihil videtur esse dirius, proxuma hostia litatur saepe pulcherrime. Ubi\nigitur illae minae superiorum extorum? aut quae tam\nsubito facta est deorum tanta placatio?\nSed adfers in tauri opimi extis immolante Caesare\ncor non fuisse; id quia non potuerit accidere, ut\nsine corde victuma illa viveret, iudicandum esse tum\ninterisse cor, cum immolaretur.\nQui fit, ut alterum\nintellegas, sine corde non potuisse bovem vivere, alterum non videas, cor subito non potuisse nescio quo\navolare? Ego enim possum vel nescire, quae vis sit\ncordis ad vivendum, vel suspicari contractum aliquo\nmorbo bovis exile et exiguum et vietum cor et dissimile cordis fuisse; tu vero quid habes, quare putes,\nsi paulo ante cor fuerit in tauro opimo, subito id in\nipsa immolatione interisse? an quod aspexit vestitu\npurpureo excordem Caesarem, ipse corde privatus est?\nUrbem philosophiae, mihi crede, proditis, dum castella\ndefenditis; nam, dum haruspicinam veram esse vultis,\nphysiologiam totam pervertitis. Caput est in iecore,\ncor in extis; iam abscedet, simul ac molam et vinum\ninsperseris; deus id eripiet, vis aliqua conficiet aut\nexedet. Non ergo omnium ortus atque obitus natura\nconficiet, et erit aliquid, quod aut ex nihilo oriatur\naut in nihilum subito occidat. Quis hoc physicus\ndixit umquam? haruspices dicunt; his igitur quam\nphysicis credendum potius existumas?\nQuid? cum pluribus deis immolatur, qui tandem evenit, ut litetur\naliis, aliis non litetur? quae autem inconstantia deorum\nest, ut primis minentur extis, bene promittant secundis? aut tanta inter eos dissensio, saepe etiam inter\nproxumos, ut Apollinis exta bona sint, Dianae non\nbona? Quid est tam perspicuum quam, cum fortuito\nhostiae adducantur, talia cuique exta esse, qualis cuique obtigerit hostia? At enim id ipsum habet aliquid\ndivini, quae cuique hostia obtingat, tamquam in sortibus, quae cui ducatur. Mox de sortibus; quamquam\ntu quidem non hostiarum causam confirmas sortium\nsimilitudine, sed infirmas sortis conlatione hostiarum.\nAn, cum in Aequimaelium misimus, qui adferat agnum,\nquem immolemus, is mihi agnus adfertur, qui habet\nexta rebus accommodata, et ad eum agnum non casu,\nsed duce deo servus deducitur? Nam si casum in eo\nquoque dicis esse quasi sortem quandam cum deorum\nvoluntate coniunctam, doleo tantam Stoicos nostros\nEpicureis inridendi sui facultatem dedisse; non enim\nignoras, quam ista derideant.\nEt quidem illi facilius\nfacere possunt; deos enim ipsos iocandi causa induxit\nEpicurus perlucidos et perflabilis et habitantis tamquam inter duos lucos sic inter duos mundos propter\nmetum ruinarum, eosque habere putat eadem membra,\nquae nos, nec usum ullum habere membrorum. Ergo\nhic circumitione quadam deos tollens recte non dubitat divinationem tollere; sed non, ut hic sibi constat,\nitem Stoici. Illius enim deus nihil habens nec sui\nnec alieni negotii non potest hominibus divinationem\ninpertire; vester autem deus potest non inpertire, ut\nnihilo minus mundum regat et hominibus consulat.\nCur igitur vos induitis in eas captiones, quas numquam explicetis? Ita enim, cum magis properant, concludere solent: Si di sunt, est divinatio; sunt\nautem di; est ergo divinatio. Multo est probabilius: non est autem divinatio; non sunt ergo di.\nVide, quam temere committant, ut, si nulla sit divinatio, nulli sint di. Divinatio enim perspicue tollitur,\ndeos esse retinendum est.\nAtque hac extispicum divinatione sublata omnis\nharuspicina sublata est. Ostenta enim sequuntur et\nfulgura. Valet autem in fulguribus observatio diuturna, in ostentis ratio plerumque coniecturaque adhibetur.\n\nQuid est igitur, quod observatum sit in fulgure? Caelum in sedecim partis diviserunt Etrusci.\nFacile id quidem fuit, quattuor, quas nos habemus,\nduplicare, post idem iterum facere, ut ex eo dicerent,\nfulmen qua ex parte venisset. Primum id quid interest? deinde quid significat? Nonne perspicuum est\nex prima admiratione hominum, quod tonitrua iactusque fulminum extimuissent, credidisse ea efficere rerum omnium praepotentem Iovem? Itaque in nostris\ncommentariis scriptum habemus: Iove tonante, fulgurante comitia populi habere nefas.\nHoc\nfortasse rei publicae causa constitutum est; comitiorum enim non habendorum causas esse voluerunt.\nItaque comitiorum solum vitium est fulmen, quod\nidem omnibus rebus optumum auspicium habemus, si\nsinistrum fuit. Sed de auspiciis alio loco, nunc de\nfulgoribus.\nQuid igitur minus a physicis dici debet quam quicquam certi significari rebus incertis? Non enim te\nputo esse eum, qui Iovi fulmen fabricatos esse Cyclopas in Aetna putes;\nnam esset mirabile, quo modo id\nIuppiter totiens iaceret, cum unum haberet; nec vero\nfulminibus homines, quid aut faciendum esset aut cavendum, moneret. Placet enim Stoicis eos anhelitus\nterrae, qui frigidi sint, cum fluere coeperint, ventos\nesse; cum autem se in nubem induerint eiusque tenuissimam quamque partem coeperint dividere atque disrumpere idque crebrius facere et vehementius, tum et\nfulgores et tonitrua existere; si autem nubium conflictu ardor expressus se emiserit, id esse fulmen.\nQuod igitur vi naturae, nulla constantia, nullo rato\ntempore videmus effici, ex eo significationem rerum\nconsequentium quaerimus? Scilicet, si ista Iuppiter\nsignificaret, tam multa frustra fulmina emitteret! Quid\nenim proficit, cum in medium mare fulmen iecit?\nquid, cum in altissimos montis, quod plerumque fit?\nquid, cum in desertas solitudines? quid, cum in earum\n\ngentium oras, in quibus haec ne observantur\nquidem?\nAt inventum est caput in Tiberi. Quasi ego artem\naliquam istorum esse negem! divinationem nego. Caeli\nenim distributio, quam ante dixi, et certarum rerum\nnotatio docet, unde fulmen venerit, quo concesserit;\nquid significet autem, nulla ratio docet. Sed urges\nme meis versibus:\nNam pater altitonans stellanti nixus OlympoIpse suos quondam tumulos ac templa petivitEt Capitolinis iniecit sedibus ignis.\nTum statua Nattae, tum simulacra deorum Romulusque et Remus cum altrice belua vi fulminis icti conciderunt, deque his rebus haruspicum extiterunt responsa verissuma.\nMirabile autem illud, quod eo ipso\ntempore, quo fieret indicium coniurationis in senatu,\nsignum Iovis biennio post, quam erat locatum, in Capitolio conlocabatur.—Tu igitur animum induces\n(sic enim mecum agebas) causam istam et contra\nfacta tua et contra scripta defendere?—Frater es;\neo vereor. Verum quid tibi hic tandem nocet? resne,\nquae talis est, an ego, qui verum explicari volo? Itaque nihil contra dico, a te rationem totius haruspicinae peto. Sed te mirificam in latebram coniecisti;\nquod enim intellegeres fore ut premerere, cum ex te\ncausas unius cuiusque divinationis exquirerem, multa\nverba fecisti te, cum res videres, rationem causamque\nnon quaerere; quid fieret, non cur fieret, ad rem pertinere. Quasi ego aut fieri concederem aut esset philosophi causam,\ncur quidque fieret, non quaerere! Et\neo quidem loco et Prognostica nostra pronuntiabas\net genera herbarum, scammoniam aristolochiamque radicem, quarum causam ignorares, vim et effectum videres.\nDissimile totum; nam et prognosticorum causas persecuti sunt et BoÃ«thus Stoicus, qui est a te\nnominatus, et noster etiam Posidonius, et, si causae\nnon reperiantur istarum rerum, res tamen ipsae observari\n\nanimadvertique potuerunt. Nattae vero statua\naut aera legum de caelo tacta quid habent observatum ac vetustum? Pinarii Nattae nobiles; a nobilitate\nigitur periculum. Hoc tam callide Iuppiter excogitavit! Romulus lactens fulmine ictus; urbi igitur periculum ostenditur, ei quam ille condidit. Quam scite\nper notas nos certiores facit Iuppiter! At eodem tempore signum Iovis conlocabatur, quo coniuratio indicabatur. Et tu scilicet mavis numine deorum id factum quam casu arbitrari, et redemptor, qui columnam\nillam de Cotta et de Torquato conduxerat faciendam,\nnon inertia aut inopia tardior fuit, sed a deis inmortalibus ad istam horam reservatus est.\nNon equidem\nplane despero ista esse vera, sed nescio et discere a\nte volo. Nam cum mihi quaedam casu viderentur sic\nevenire, ut praedicta essent a divinantibus, dixisti\nmulta de casu, ut Venerium iaci posse casu quattuor\ntalis iactis, sed quadringentis centum Venerios non posse\ncasu consistere. Primum nescio, cur non possint, sed\nnon pugno; abundas enim similibus. Habes et respersionem pigmentorum et rostrum suis et alia permulta.\nIdem Carneadem fingere dicis de capite Panisci; quasi\nnon potuerit id evenire casu et non in omni marmore necesse sit inesse vel Praxitelia capita! Illa enim\nipsa efficiuntur detractione, neque quicquam illuc adfertur a Praxitele; sed cum multa sunt detracta et ad\nliniamenta oris perventum est, tum intellegas illud,\nquod iam expolitum sit, intus fuisse.\nPotest igitur\ntale aliquid etiam sua sponte in lapicidinis Chiorum\nextitisse. Sed sit hoc fictum; quid? in nubibus numquam animadvertisti leonis formam aut hippocentauri?\nPotest igitur, quod modo negabas, veritatem casus\nimitari.\nSed quoniam de extis et de fulgoribus satis est\ndisputatum, ostenta restant, ut tota haruspicina sit\npertractata. Mulae partus prolatus est a te. Res mirabilis, propterea quia non saepe fit; sed si fieri non\npotuisset, facta non esset. Atque hoc contra omnia\nostenta valeat, numquam, quod fieri non potuerit, esse\nfactum; sin potuerit, non esse mirandum. Causarum\nenim ignoratio in re nova mirationem facit; eadem\nignoratio si in rebus usitatis est, non miramur. Nam\nqui mulam peperisse miratur, is, quo modo equa pariat, aut omnino quae natura partum animantis faciat,\nignorat. Sed quod crebro videt, non miratur, etiamsi,\ncur fiat, nescit; quod ante non vidit, id si evenit,\nostentum esse censet. Utrum igitur cum concepit\nmula an cum peperit, ostentum est?\nconceptio contra\nnaturam fortasse, sed partus prope necessarius.\nSed quid plura? ortum videamus haruspicinae; sic\nfacillume, quid habeat auctoritatis, iudicabimus. Tages\nquidam dicitur in agro Tarquiniensi, cum terra araretur et sulcus altius esset impressus, extitisse repente\net eum adfatus esse, qui arabat. Is autem Tages, ut\nin libris est Etruscorum, puerili specie dicitur visus,\nsed senili fuisse prudentia. Eius adspectu cum obstipuisset bubulcus clamoremque maiorem cum admiratione edidisset, concursum esse factum, totamque brevi\ntempore in eum locum Etruriam convenisse; tum illum\nplura locutum multis audientibus, qui omnia verba\neius exceperint litterisque mandarint; omnem autem\norationem fuisse eam, qua haruspicinae disciplina contineretur; eam postea crevisse rebus novis cognoscendis et ad eadem illa principia referendis. Haec accepimus ab ipsis, haec scripta conservant, hunc fontem\nhabent disciplinae.\nNum ergo opus est ad haec refellenda Carneade? num Epicuro? estne quisquam ita\ndesipiens, qui credat exaratum esse, deum dicam an\nhominem? Si deum, cur se contra naturam in terram\nabdiderat, ut patefactus aratro lucem aspiceret? quid?\nidem nonne poterat deus hominibus disciplinam superiore e loco tradere? Si autem homo ille Tages\nfuit, quonam modo potuit terra oppressus vivere?\nunde porro illa potuit, quae docebat alios, ipse didicisse?\n\nSed ego insipientior quam illi ipsi, qui ista\ncredunt, qui quidem contra eos tam diu disputem.\nVetus autem illud Catonis admodum scitum est,\nqui mirari se aiebat, quod non rideret haruspex, haruspicem cum vidisset.\nQuota enim quaeque res evenit praedicta ab istis? aut, si evenit quippiam, quid\nadferri potest, cur non casu id evenerit? Rex Prusias,\ncum Hannibali apud eum exsulanti depugnari placeret, negabat se audere, quod exta prohiberent. Ain\ntu? inquit, carunculae vitulinae mavis quam\nimperatori veteri credere? Quid? ipse Caesar\ncum a summo haruspice moneretur, ne in Africam\nante brumam transmitteret, nonne transmisit? quod\nni fecisset, uno in loco omnes adversariorum copiae\nconvenissent. Quid ego haruspicum responsa commemorem (possum equidem innumerabilia), quae aut nullos habuerint exitus aut contrarios?\nHoc civili bello,\ndi inmortales! quam multa luserunt! quae nobis in\nGraeciam Roma responsa haruspicum missa sunt!\nquae dicta Pompeio! etenim ille admodum extis et\nostentis movebatur. Non lubet commemorare, nec\nvero necesse est, tibi praesertim, qui interfuisti; vides\ntamen omnia fere contra, ac dicta sint, evenisse. Sed\nhaec hactenus; nunc ad ostenta veniamus.\nMulta me consule a me ipso scripta recitasti, multa\nante Marsicum bellum a Sisenna collecta attulisti,\nmulta ante Lacedaemoniorum malam pugnam in Leuctricis a Callisthene commemorata dixisti; de quibus\ndicam equidem singulis, quoad videbitur; sed dicendum etiam est de universis. Quae est enim ista a\ndeis profecta significatio et quasi denuntiatio calamitatum? quid autem volunt di inmortales primum ea\nsignificantes, quae sine interpretibus non possimus\nintellegere, deinde ea, quae cavere nequeamus? At\nhoc ne homines quidem probi faciunt, ut amicis inpendentis calamitates praedicant, quas illi effugere\nnullo modo possint, ut medici, quamquam intellegunt\nsaepe, tamen numquam aegris dicunt illo morbo eos\nesse morituros; omnis enim praedictio mali tum probatur, cum ad praedictionem cautio adiungitur.\nQuid\nigitur aut ostenta aut eorum interpretes vel Lacedaemonios olim vel nuper nostros adiuverunt? quae si\nsigna deorum putanda sunt, cur tam obscura fuerunt?\nsi enim, ut intellegeremus, quid esset eventurum,\naperte declarari oportebat, aut ne occulte quidem, si\nea sciri nolebant.\nIam vero coniectura omnis, in qua nititur divinatio, ingeniis hominum in multas aut diversas aut etiam\ncontrarias partis saepe diducitur. Ut enim in causis\niudicialibus alia coniectura est accusatoris, alia defensoris et tamen utriusque credibilis, sic in omnibus iis\nrebus, quae coniectura investigari videntur, anceps\nreperitur oratio. Quas autem res tum natura, tum casus\nadfert, non numquam etiam errorem creat similitudo,\nmagna stultitia est earum rerum deos facere effectores, causas rerum non quaerere.\nTu vates Boeotios\ncredis Lebadiae vidisse ex gallorum gallinaceorum\ncantu victoriam esse Thebanorum, quia galli victi silere solerent, canere victores. Hoc igitur per gallinas\nIuppiter tantae civitati signum dabat? An illae aves,\nnisi cum vicerunt, canere non solent? At tum canebant nec vicerant. Id enim est, inquies, ostentum.\nMagnum vero! quasi pisces, non galli cecinerint! Quod\nautem est tempus, quo illi non cantent, vel nocturnum vel diurnum? Quodsi victores alacritate et quasi\nlaetitia ad canendum excitantur, potuit accidisse alia\nquoque laetitia, qua ad cantum moverentur.\nDemocritus quidem optumis verbis causam explicat, cur\nante lucem galli canant; depulso enim de pectore et\nin omne corpus diviso et mitificato cibo cantus edere\nquiete satiatos; qui quidem silentio noctis, ut ait\nEnnius,\nfavent faucíbus russisCantú plausuque premúnt alas.\n\nCum igitur hoc animal tam sit canorum sua sponte,\nquid in mentem venit Callistheni dicere deos gallis\nsignum dedisse cantandi, cum id vel natura vel casus\nefficere potuisset?\nSanguine pluisse senatui nuntiatum est, Atratum\netiam fluvium fluxisse sanguine, deorum sudasse simulacra. Num censes his nuntiis Thalen aut Anaxagoran aut quemquam physicum crediturum fuisse? nec\nenim sanguis nec sudor nisi e corpore. Sed et decoloratio quaedam ex aliqua contagione terrena maxume\npotest sanguini similis esse, et umor adlapsus extrinsecus, ut in tectoriis videmus austro, sudorem videtur\nimitari. Atque haec in bello plura et maiora videntur timentibus, eadem non tam animadvertuntur in\npace; accedit illud etiam, quod in metu et periculo\ncum creduntur facilius, tum finguntur inpunius.\nNos\nautem ita leves atque inconsiderati sumus, ut, si mures corroserint aliquid, quorum est opus hoc unum,\nmonstrum putemus? Ante vero Marsicum bellum quod\nclipeos Lanuvii, ut a te dictum est, mures rosissent,\nmaxumum id portentum haruspices esse dixerunt; quasi\nvero quicquam intersit, mures diem noctem aliquid\nrodentes scuta an cribra corroserint! Nam si ista sequimur, quod Platonis Politian nuper apud me mures\ncorroserunt, de re publica debui pertimescere, aut, si\nEpicuri de voluptate liber rosus esset, putarem annonam in macello cariorem fore.\nAn vero illa nos terrent, si quando aliqua portentosa aut ex pecude aut ex homine nata dicuntur?\nquorum omnium, ne sim longior, una ratio est. Quicquid enim oritur, qualecumque est, causam habeat a\nnatura necesse est, ut, etiamsi praeter consuetudinem\nextiterit, praeter naturam tamen non possit existere.\nCausam igitur investigato in re nova atque admirabili, si poteris; si nullam reperies, illud tamen exploratum habeto, nihil fieri potuisse sine causa, eumque terrorem, quem tibi rei novitas attulerit, naturae\nratione depellito. Ita te nec terrae fremitus nec caeli\ndiscessus nec lapideus aut sanguineus imber nec traiectio stellae nec faces visae terrebunt.\nQuorum omnium causas si a Chrysippo quaeram, ipse ille divinationis auctor numquam illa dicet facta fortuito\nnaturalemque rationem omnium reddet; nihil enim\nfieri sine causa potest; nec quicquam fit, quod fieri\nnon potest; nec, si id factum est, quod potuit fieri,\nportentum debet videri; nulla igitur portenta sunt.\nNam si, quod raro fit, id portentum putandum est,\nsapientem esse portentum est; saepius enim mulam\npeperisse arbitror quam sapientem fuisse. Illa igitur\nratio concluditur: nec id, quod non potuerit fieri, factum umquam esse, nec, quod potuerit, id portentum\nesse;\nita omnino nullum esse portentum. Quod etiam\nconiector quidam et interpres portentorum non inscite respondisse dicitur ei, qui quondam ad eum rettulisset quasi ostentum, quod anguis domi vectem\ncircumiectus fuisset: Tum esset, inquit, ostentum, si anguem vectis circumplicavisset. Hoc\nille responso satis aperte declaravit nihil habendum\nesse, quod fieri posset, ostentum.\nC. Gracchus ad M. Pomponium scripsit duobus anguibus domi conprehensis haruspices a patre convocatos. Qui magis anguibus quam lacertis, quam muribus? Quia sunt haec cotidiana, angues non item;\nquasi vero referat, quod fieri potest, quam id saepe\nfiat. Ego tamen miror, si emissio feminae anguis\nmortem adferebat Ti. Graccho, emissio autem maris\nanguis erat mortifera Corneliae, cur alteram utram\nemiserit; nihil enim scribit respondisse haruspices, si\nneuter anguis emissus esset, quid esset futurum. At\nmors insecuta Gracchum est. Causa quidem, credo,\naliqua morbi gravioris, non emissione serpentis; neque enim tanta est infelicitas haruspicum, ut ne casu\nquidem umquam fiat, quod futurum illi esse dixerint.\nNam illud mirarer, si crederem, quod apud Homerum\nCalchantem dixisti ex passerum numero belli Troiani\nannos auguratum; de cuius coniectura sic apud Homerum, ut nos otiosi convertimus, loquitur Agamemnon:\nFerte, viri, et duros animo tolerate labores,Auguris ut nostri Calchantis fata queamusScire ratosne habeant an vanos pectoris orsus.Namque omnes memori portentum mente retentant,Qui non funestis liquerunt lumina fatis.Argolicis primum ut vestita est classibus Aulis,Quae Priamo cladem et Troiae pestemque ferebant,Nos circum latices gelidos fumantibus arisAurigeris divom placantes numina taurisSub platano umbrifera, fons unde emanat aquai+,Vidimus inmani specie tortuque draconemTerribilem, Iovis ut pulsu penetraret ab ara;Qui platani in ramo foliorum tegmine saeptosCorripuit pullos; quos cum consumeret octo,Nona super tremulo genetrix clangore volabat;Cui ferus inmani laniavit viscera morsu.\nHunc, ubi tam teneros volucris matremque peremit,Qui luci ediderat, genitor Saturnius idemAbdidit et duro formavit tegmine saxi.Nos autem timidi stantes mirabile monstrumVidimus in mediis divom versarier aris.Tum Calchas haec est fidenti voce locutus:Quidnam torpentes subito obstipuistis, Achivi?Nobis haec portenta deum dedit ipse creatorTarda et sera nimis, sed fama ac laude perenni.\nNam quot avis taetro mactatas dente videtis,Tot nos ad Troiam belli exanclabimus annos;Quae decumo cadet et poena satiabit Achivos.Edidit haec Calchas; quae iam matura videtis.\nQuae tandem ista auguratio est ex passeribus annorum potius quam aut mensuum aut dierum?\nCur autem de passerculis coniecturam facit, in quibus nullum\nerat monstrum, de dracone silet, qui, id quod fieri\nnon potuit, lapideus dicitur factus? postremo quid simile habet passer annis? Nam de angue illo, qui\nSullae apparuit immolanti, utrumque memini, et Sullam,\ncum in expeditionem educturus esset, immolavisse, et\nanguem ab ara extitisse, eoque die rem praeclare esse\ngestam non haruspicis consilio, sed imperatoris.\nAtque haec ostentorum genera mirabile nihil habent; quae cum facta sunt, tum ad coniecturam aliqua interpretatione revocantur, ut illa tritici grana\nin os pueri Midae congesta aut apes, quas dixisti in\nlabris Platonis consedisse pueri, non tam mirabilia\nsint quam coniecta belle; quae tamen vel ipsa falsa\nesse vel ea, quae praedicta sunt, fortuito cecidisse\npotuerunt. De ipso Roscio potest illud quidem esse\nfalsum, ut circumligatus fuerit angui, sed ut in cunis\nfuerit anguis, non tam est mirum, in Solonio praesertim, ubi ad focum angues nundinari solent. Nam\nquod haruspices responderint nihil illo clarius, nihil\nnobilius fore, miror deos immortales histrioni futuro\nclaritatem ostendisse, nullam ostendisse Africano.\nAtque etiam a te Flaminiana ostenta collecta sunt: quod\nipse et equus eius repente conciderit; non sane mirabile hoc quidem! quod evelli primi hastati signum\nnon potuerit; timide fortasse signifer evellebat, quod\nfidenter infixerat. Nam Dionysii equus quid attulit\nadmirationis, quod emersit e flumine quodque habuit\napes in iuba? Sed quia brevi tempore regnare coepit, quod acciderat casu, vim habuit ostenti. At Lacedaemoniis\n\nin Herculis fano arma sonuerunt, eiusdemque dei Thebis valvae clausae subito se aperuerunt, eaque scuta, quae fuerant sublime fixa, sunt\nhumi inventa. Horum cum fieri nihil potuerit sine\naliquo motu, quid est, cur divinitus ea potius quam\ncasu facta esse dicamus?\nAt in Lysandri statuae\ncapite Delphis extitit corona ex asperis herbis, et quidem subita. Itane? censes ante coronam herbae extitisse, quam conceptum esse semen? herbam autem\nasperam credo avium congestu, non humano satu;\niam, quicquid in capite est, id coronae simile videri\npotest. Nam quod eodem tempore stellas aureas Castoris et Pollucis Delphis positas decidisse, neque eas\nusquam repertas esse dixisti, furum id magis factum\nquam deorum videtur.\nSimiae vero Dodonaeae improbitatem historiis Graecis mandatam esse demiror. Quid\nminus mirum quam illam monstruosissumam bestiam\nurnam evertisse, sortes dissupavisse? Et negant historici Lacedaemoniis ullum ostentum hoc tristius accidisse! Nam illa praedicta Veientium, si lacus Albanus redundasset isque in mare fluxisset, Romam\nperituram; si repressus esset, Veios ita aqua\nAlbana deducta ad utilitatem agri suburbani, non ad\narcem urbemque retinendam. At paulo post audita\nvox est monentis, ut providerent, ne a Gallis Roma\ncaperetur; ex eo Aio Loquenti aram in nova via consecratam. Quid ergo? Aius iste Loquens, cum eum\nnemo norat, et aiebat et loquebatur et ex eo nomen\ninvenit; posteaquam et sedem et aram et nomen invenit, obmutuit? Quod idem dici de Moneta potest;\na qua praeterquam de sue plena quid umquam moniti\nsumus?\nSatis multa de ostentis; auspicia restant et sortes\neae, quae ducuntur, non illae, quae vaticinatione funduntur, quae oracla verius dicimus; de quibus tum\ndicemus, cum ad naturalem divinationem venerimus.\nRestat etiam de Chaldaeis; sed primum auspicia videamus.\n\nDifficilis auguri locus ad contra dicendum.\nMarso fortasse, sed Romano facillumus. Non enim\nsumus ii nos augures, qui avium reliquorumve signorum observatione futura dicamus. Et tamen credo Romulum, qui urbem auspicato condidit, habuisse opinionem esse in providendis rebus augurandi scientiam\n(errabat enim multis in rebus antiquitas), quam vel\nusu iam vel doctrina vel vetustate immutatam videmus; retinetur autem et ad opinionem vulgi et ad\nmagnas utilitates rei publicae mos, religio, disciplina,\nius augurium, collegii auctoritas.\nNec vero non omni\nsupplicio digni P. Claudius L. Iunius consules, qui contra auspicia navigaverunt; parendum enim religioni fuit\nnec patrius mos tam contumaciter repudiandus. Iure\nigitur alter populi iudicio damnatus est, alter mortem\nsibi ipse conscivit. Flaminius non paruit auspiciis, itaque periit cum exercitu. At anno post Paulus paruit;\nnum minus cecidit in Cannensi pugna cum exercitu?\nEtenim, ut sint auspicia, quae nulla sunt, haec certe,\nquibus utimur, sive tripudio sive de caelo, simulacra\nsunt auspiciorum, auspicia nullo modo.\nQ. Fabi, te\nmihi in auspicio esse volo; respondet: audivi. Hic\napud maiores nostros adhibebatur peritus, nunc quilubet. Peritum autem esse necesse est eum, qui, silentium quid sit, intellegat; id enim silentium dicimus in auspiciis, quod omni vitio caret.\nHoc intellegere perfecti auguris est; illi autem, qui in auspicium\nadhibetur, cum ita imperavit is, qui auspicatur: dicito,\nsi silentium esse videbitur, nec suspicit nec circumspicit; statim respondet silentium esse videri.\nTum ille: dicito, si pascentur.—Pascuntur.—\nQuae aves? aut ubi? Attulit, inquit, in cavea pullos\nis, qui ex eo ipso nominatur pullarius. Haec sunt\nigitur aves internuntiae Iovis! quae pascantur necne,\nquid refert? Nihil ad auspicia; sed quia, cum pascuntur, necesse est aliquid ex ore cadere et terram pavire (terripavium primo, post terripudium dictum est;\nhoc quidem iam tripudium dicitur)—cum igitur offa\ncecidit ex ore pulli, tum auspicanti tripudium solistimum nuntiatur.\nErgo hoc auspicium divini quicquam\nhabere potest, quod tam sit coactum et expressum?\nQuo antiquissumos augures non esse usos argumento\nest, quod decretum collegii vetus habemus omnem\navem tripudium facere posse. Tum igitur esset auspicium (si modo esset ei liberum) se ostendisse; tum\navis illa videri posset interpres et satelles Iovis; nunc\nvero inclusa in cavea et fame enecta si in offam pultis\ninvadit, et si aliquid ex eius ore cecidit, hoc tu auspicium aut hoc modo Romulum auspicari solitum putas?\nIam de caelo servare non ipsos censes solitos, qui\nauspicabantur? Nunc imperant pullario; ille renuntiat. Fulmen sinistrum auspicium optumum habemus\nad omnis res praeterquam ad comitia; quod quidem\ninstitutum rei publicae causa est, ut comitiorum vel\nin iudiciis populi vel in iure legum vel in creandis\nmagistratibus principes civitatis essent interpretes. At\nTi. Gracchi litteris Scipio et Figulus consules, cum\naugures iudicassent eos vitio creatos esse, magistratu\nse abdicaverunt. Quis negat augurum disciplinam esse?\ndivinationem nego. At haruspices divini; quos cum\nTi. Gracchus propter mortem repentinam eius, qui in\npraerogativa referenda subito concidisset, in senatum\nintroduxisset, non iustum rogatorem fuisse dixerunt.\nPrimum vide, ne in eum dixerint, qui rogator centuriae fuisset; is enim erat mortuus; id autem sine divinatione coniectura poterant dicere. Deinde fortasse\ncasu, qui nullo modo est ex hoc genere tollendus.\nQuid enim scire Etrusci haruspices aut de tabernaculo\nrecte capto aut de pomerii iure potuerunt? Equidem\nadsentior C. Marcello potius quam App. Claudio, qui\nambo mei collegae fuerunt, existimoque ius augurum,\netsi divinationis opinione principio constitutum sit,\ntamen postea rei publicae causa conservatum ac retentum.\nSed de hoc loco plura in aliis, nunc hactenus.\n\nExterna enim auguria, quae sunt non tam artificiosa\nquam superstitiosa, videamus. Omnibus fere avibus\nutuntur, nos admodum paucis; alia illis sinistra sunt,\nalia nostris. Solebat ex me Deiotarus percontari nostri augurii disciplinam, ego ex illo sui. Di immortales! quantum differebat! ut quaedam essent etiam\ncontraria. Atque ille iis semper utebatur, nos, nisi\ndum a populo auspicia accepta habemus, quam multum iis utimur? Bellicam rem administrari maiores\nnostri nisi auspicato noluerunt; quam multi anni sunt,\ncum bella a proconsulibus et a propraetoribus administrantur,\nqui auspicia non habent! Itaque nec amnis transeunt auspicato nec tripudio auspicantur. Ubi\nergo avium divinatio? quae, quoniam ab iis, qui auspicia nulla habent, bella administrantur, ad urbanas\nres retenta videtur, a bellicis esse sublata. Nam ex\nacuminibus quidem, quod totum auspicium militare\nest, iam M. Marcellus ille quinquiens consul totum\nomisit, idem imperator, idem augur optumus. Et quidem ille dicebat, si quando rem agere vellet, ne impediretur auspiciis, lectica operta facere iter se solere.\nHuic simile est, quod nos augures praecipimus, ne\niuges auspicium obveniat, ut iumenta iubeant diiungere.\nQuid est aliud nolle moneri a Iove nisi efficere, ut\naut ne fieri possit auspicium aut, si fiat, videri?\nNam illud admodum ridiculum, quod negas Deiotarum auspiciorum, quae sibi ad Pompeium proficiscenti facta sint, paenitere, quod fidem secutus amicitiamque populi Romani functus sit officio; antiquiorem enim sibi fuisse laudem et gloriam quam regnum et possessiones suas. Credo equidem, sed hoc\nnihil ad auspicia; nec enim ei cornix canere potuit\nrecte eum facere, quod populi Romani libertatem\ndefendere pararet; ipse hoc sentiebat, sicuti sensit.\nAves eventus significant aut adversos aut secundos;\nvirtutis auspiciis video esse usum Deiotarum, quae\nvetat spectare fortunam, dum praestetur fides. Aves\nvero si prosperos eventus ostenderunt, certe fefellerunt. Fugit e proelio cum Pompeio; grave tempus!\nDiscessit ab eo; luctuosa res! Caesarem eodem tempore hostem et hospitem vidit; quid hoc tristius?\nIs cum ei Trocmorum tetrarchian eripuisset et adseculae suo Pergameno nescio cui dedisset eidemque\ndetraxisset Armeniam a senatu datam, cumque ab\neo magnificentissumo hospitio acceptus esset, spoliatum reliquit et hospitem et regem. Sed labor longius; ad propositum revertar. Si eventa quaerimus,\nquae exquiruntur avibus, nullo modo prospera Deiotaro; sin officia, a virtute ipsius, non ab auspiciis petita sunt.\nOmitte igitur lituum Romuli, quem in\nmaximo incendio negas potuisse comburi; contemne\ncotem Atti Navii. Nihil debet esse in philosophia\ncommenticiis fabellis loci; illud erat philosophi potius,\ntotius augurii primum naturam ipsam videre, deinde\ninventionem, deinde constantiam. Quae est igitur natura, quae volucris huc et illuc passim vagantis efficiat ut significent aliquid et tum vetent agere, tum\niubeant aut cantu aut volatu? cur autem aliis a laeva,\naliis a dextra datum est avibus ut ratum auspicium\nfacere possint? Quo modo autem haec aut quando\naut a quibus inventa dicemus? Etrusci tamen habent\nexaratum puerum auctorem disciplinae suae; nos quem?\nAttumne Navium? At aliquot annis antiquior Romulus et Remus, ambo augures, ut accepimus. An Pisidarum aut Cilicum aut Phrygum ista inventa dicemus? Placet igitur humanitatis expertis habere divinitatis auctores?\nAt omnes reges, populi, nationes utuntur auspiciis.\nQuasi vero quicquam sit tam valde quam nihil sapere\nvulgare, aut quasi tibi ipsi in iudicando placeat multitudo! Quotus quisque est, qui voluptatem neget esse\nbonum? plerique etiam summum bonum dicunt. Num\nigitur eorum frequentia Stoici de sententia deterrentur?\n\naut num plerisque in rebus sequitur eorum auctoritatem multitudo? Quid mirum igitur, si in auspiciis et in omni divinatione inbecilli animi superstitiosa ista concipiant, verum dispicere non possint?\nQuae autem est inter augures conveniens et coniuncta\nconstantia? Ad nostri augurii consuetudinem dixit\nEnnius:\nTum tonuit laevum bene tempestate serena.\nAt Homericus Aiax apud Achillem querens de ferocitate Troianorum nescio quid hoc modo nuntiat:\nProspera Iuppiter his dextris fulgoribus edit.\nIta nobis sinistra videntur, Graiis et barbaris dextra meliora. Quamquam haud ignoro, quae bona sint, sinistra\nnos dicere, etiamsi dextra sint; sed certe nostri sinistrum nominaverunt externique dextrum, quia plerumque id melius videbatur.\nHaec quanta dissensio est!\nQuid? quod aliis avibus utuntur, aliis signis, aliter\nobservant, alia respondent, non necesse est fateri\npartim horum errore susceptum esse, partim superstitione, multa fallendo?\nAtque his superstitionibus non dubitasti etiam omina\nadiungere. Aemilia Paulo Persam perisse, quod pater\nomen accepit; Caecilia se sororis filiae sedes suas\ntradere. Iam illa: Favete linguis et praerogativam, omen comitiorum. Hoc est ipsum esse contra se copiosum et disertum. Quando enim ista observans quieto et libero animo esse poteris, ut ad rem\ngerendam non superstitionem habeas, sed rationem\nducem? Itane? si quis aliquid ex sua re atque ex\nsuo sermone dixerit et eius verbum aliquod apte ceciderit ad id, quod ages aut cogitabis, ea res tibi aut\ntimorem adferet aut alacritatem?\nCum M. Crassus\nexercitum Brundisii inponeret, quidam in portu caricas\nCauno advectas vendens Cauneas clamitabat. Dicamus, si placet, monitum ab eo Crassum, caveret ne\niret; non fuisse periturum, si omini paruisset. Quae\nsi suscipiamus, pedis offensio nobis et abruptio corrigiae et sternumenta erunt observanda.\nSortes restant et Chaldaei, ut ad vates veniamus\net ad somnia. Dicendum igitur putas de sortibus?\nQuid enim sors est? Idem prope modum, quod micare,\nquod talos iacere, quod tesseras, quibus in rebus temeritas et casus, non ratio nec consilium valet. Tota\nres est inventa fallaciis aut ad quaestum aut ad superstitionem aut ad errorem. Atque ut in haruspicina\nfecimus, sic videamus, clarissumarum sortium quae\ntradatur inventio. Numerium Suffustium Praenestinorum monumenta declarant, honestum hominem et nobilem, somniis crebris, ad extremum etiam minacibus\ncum iuberetur certo in loco silicem caedere, perterritum visis irridentibus suis civibus id agere coepisse;\nitaque perfracto saxo sortis erupisse in robore insculptas priscarum litterarum notis. Is est hodie locus\nsaeptus religiose propter Iovis pueri, qui lactens cum\nIunone Fortunae in gremio sedens mammam adpetens\ncastissime colitur a matribus.\nEodemque tempore in\neo loco, ubi Fortunae nunc est aedes, mel ex olea\nfluxisse dicunt, haruspicesque dixisse summa nobilitate\nillas sortis futuras, eorumque iussu ex illa olea arcam\nesse factam, eoque conditas sortis, quae hodie Fortunae monitu tolluntur. Quid igitur in his potest esse\ncerti, quae Fortunae monitu pueri manu miscentur\natque ducuntur? quo modo autem istae positae in illo\nloco? quis robur illud cecidit, dolavit, inscripsit?\nNihil est, inquiunt, quod deus efficere non possit. Utinam sapientis Stoicos effecisset, ne omnia cum superstitiosa sollicitudine et miseria crederent! Sed hoc\nquidem genus divinationis vita iam communis explosit;\nfani pulchritudo et vetustas Praenestinarum etiam nunc\nretinet sortium nomen, atque id in volgus.\nQuis enim\nmagistratus aut quis vir inlustrior utitur sortibus?\nceteris vero in locis sortes plane refrixerunt. Quod\nCarneadem Clitomachus scribit dicere solitum, nusquam\n\nse fortunatiorem quam Praeneste vidisse Fortunam. Ergo hoc divinationis genus omittamus.\nAd Chaldaeorum monstra veniamus; de quibus\nEudoxus, Platonis auditor, in astrologia iudicio doctissimorum hominum facile princeps, sic opinatur, id\nquod scriptum reliquit, Chaldaeis in praedictione et\nin notatione cuiusque vitae ex natali die minime esse\ncredendum.\nNominat etiam Panaetius, qui unus e\nStoicis astrologorum praedicta reiecit, Anchialum et\nCassandrum, summos astrologos illius aetatis, qua\nerat ipse, cum in ceteris astrologiae partibus excellerent, hoc praedictionis genere non usos. Scylax Halicarnassius, familiaris Panaetii, excellens in astrologia\nidemque in regenda sua civitate princeps, totum hoc\nChaldaicum praedicendi genus repudiavit.\nSed ut ratione utamur omissis testibus, sic isti disputant, qui\nhaec Chaldaeorum natalicia praedicta defendunt: Vim\nquandam esse aiunt signifero in orbe, qui Graece\nzwdiako/s dicitur, talem, ut eius orbis una quaeque\npars alia alio modo moveat inmutetque caelum, perinde ut quaeque stellae in his finitumisque partibus\nsint quoque tempore, eamque vim varie moveri ab\niis sideribus, quae vocantur errantia; cum autem in\neam ipsam partem orbis venerint, in qua sit ortus\neius, qui nascatur, aut in eam, quae coniunctum aliquid habeat aut consentiens, ea triangula illi et quadrata nominant. Etenim cum â€ tempore anni tempestatumque caeli conversiones commutationesque tantae\nfiant accessu stellarum et recessu, cumque ea vi solis\nefficiantur, quae videmus, non veri simile solum, sed\netiam verum esse censent perinde, utcumque temperatus\nsit ae+r, ita pueros orientis animari atque formari, ex\neoque ingenia, mores, animum, corpus, actionem vitae,\ncasus cuiusque eventusque fingi.\nO delirationem incredibilem! non enim omnis error stultitia dicenda\nest. Quibus etiam Diogenes Stoicus concedit aliquid,\nut praedicere possint dumtaxat, qualis quisque natura\net ad quam quisque maxume rem aptus futurus sit;\ncetera, quae profiteantur, negat ullo modo posse sciri;\netenim geminorum formas esse similis, vitam atque\nfortunam plerumque disparem. Procles et Eurysthenes, Lacedaemoniorum reges, gemini fratres fuerunt.\nAt ii nec totidem annos vixerunt; anno enim Procli\nvita brevior fuit, multumque is fratri rerum gestarum\ngloria praestitit. At ego id ipsum, quod vir optumus,\nDiogenes, Chaldaeis quasi quadam praevaricatione concedit, nego posse intellegi. Etenim cum, ut ipsi dicunt, ortus nascentium luna moderetur, eaque animadvertant et notent sidera natalicia Chaldaei, quaecumque lunae iuncta videantur, oculorum fallacissimo\nsensu iudicant ea, quae ratione atque animo videre\ndebebant. Docet enim ratio mathematicorum, quam\nistis notam esse oportebat, quanta humilitate luna\nferatur terram paene contingens, quantum absit a\nproxuma Mercurii stella, multo autem longius a Veneris, deinde alio intervallo distet a sole, cuius lumine\nconlustrari putatur; reliqua vero tria intervalla infinita\net inmensa, a sole ad Martis, inde ad Iovis, ab eo ad\nSaturni stellam, inde ad caelum ipsum, quod extremum atque ultumum mundi est.\nQuae potest igitur\ncontagio ex infinito paene intervallo pertinere ad lunam vel potius ad terram?\nQuid? cum dicunt, id quod iis dicere necesse est,\nomnis omnium ortus, quicumque gignantur in omni\nterra, quae incolatur, eosdem esse, eademque omnibus,\nqui eodem statu caeli et stellarum nati sint, accidere\nnecesse esse, nonne eius modi sunt, ut ne caeli quidem naturam interpretes istos caeli nosse appareat?\nCum enim illi orbes, qui caelum quasi medium dividunt et aspectum nostrum definiunt, qui a Graecis\no(ri/zontes nominantur, a nobis finientes rectissume\nnominari possunt, varietatem maxumam habeant aliique in aliis locis sint, necesse est ortus occasusque\nsiderum non fieri eodem tempore apud omnis.\nQuodsi\neorum vi caelum modo hoc, modo illo modo temperatur, qui potest eadem vis esse nascentium, cum caeli\ntanta sit dissimilitudo? In his locis, quae nos incolimus, post solstitium Canicula exoritur, et quidem\naliquot diebus, at apud Troglodytas, ut scribitur, ante\nsolstitium, ut, si iam concedamus aliquid vim caelestem ad eos, qui in terra gignuntur, pertinere, confitendum sit illis eos, qui nascuntur eodem tempore,\nposse in dissimilis incidere naturas propter caeli dissimilitudinem; quod minime illis placet; volunt enim\nilli omnis eodem tempore ortos, qui ubique sint nati,\neadem condicione nasci.\nSed quae tanta dementia est,\nut in maxumis motibus mutationibusque caeli nihil\nintersit, qui ventus, qui imber, quae tempestas ubique sit? quarum rerum in proxumis locis tantae dissimilitudines saepe sunt, ut alia Tusculi, alia Romae\neveniat saepe tempestas; quod, qui navigant, maxume\nanimadvertunt, cum in flectendis promunturiis ventorum mutationes maxumas saepe sentiunt. Haec igitur\ncum sit tum serenitas, tum perturbatio caeli, estne\nsanorum hominum hoc ad nascentium ortus pertinere\nnon dicere quod non certe pertinet, illud nescio quid\ntenue, quod sentiri nullo modo, intellegi autem vix\npotest, quae a luna ceterisque sideribus caeli temperatio fiat, dicere ad puerorum ortus pertinere? Quid?\nquod non intellegunt seminum vim, quae ad gignendum procreandumque plurimum valeat, funditus tolli,\nmediocris erroris est? Quis enim non videt et formas\net mores et plerosque status ac motus effingere a\nparentibus liberos? quod non contingeret, si haec non\nvis et natura gignentium efficeret, sed temperatio lunae caelique moderatio.\nQuid? quod uno et eodem\ntemporis puncto nati dissimilis et naturas et vitas\net casus habent, parumne declarat nihil ad agendam vitam nascendi tempus pertinere? nisi forte putamus neminem eodem tempore ipso et conceptum et\nnatum, quo Africanum. Num quis igitur talis fuit?\nQuid?\n\nilludne dubium est, quin multi, cum ita\nnati essent, ut quaedam contra naturam depravata\nhaberent, restituerentur et corrigerentur ab natura, cum\nse ipsa revocasset, aut arte atque medicina? ut, quorum linguae sic inhaererent, ut loqui non possent,\neae scalpello resectae liberarentur. Multi etiam naturae vitium meditatione atque exercitatione sustulerunt, ut Demosthenem scribit Phalereus, cum rho\ndicere nequiret, exercitatione fecisse, ut planissume\ndiceret. Quodsi haec astro ingenerata et tradita essent, nulla res ea mutare posset. Quid? dissimilitudo\nlocorum nonne dissimilis hominum procreationes habet? quas quidem percurrere oratione facile est, quid\ninter Indos et Persas, Aethiopas et Syros differat corporibus, animis, ut incredibilis varietas dissimilitudoque sit.\nEx quo intellegitur plus terrarum situs quam\nlunae tactus ad nascendum valere. Nam quod aiunt\nquadringenta septuaginta milia annorum in periclitandis experiundisque pueris, quicumque essent nati,\nBabylonios posuisse, fallunt; si enim esset factitatum,\nnon esset desitum; neminem autem habemus auctorem, qui id aut fieri dicat aut factum sciat.\nVidesne\nme non ea dicere, quae Carneades, sed ea, quae princeps Stoicorum Panaetius dixerit? Ego autem etiam\nhaec requiro: omnesne, qui Cannensi pugna ceciderint,\nuno astro fuerint; exitus quidem omnium unus et\nidem fuit. Quid? qui ingenio atque animo singulares,\nnum astro quoque uno? quod enim tempus, quo non\ninnumerabiles nascantur? at certe similis nemo Homeri.\nEt, si ad rem pertinet, quo modo caelo adfecto\nconpositisque sideribus quodque animal oriatur, valeat\nid necesse est non in hominibus solum, verum in bestiis etiam; quo quid potest dici absurdius? L. quidem Tarutius Firmanus, familiaris noster, in primis\nChaldaicis rationibus eruditus, urbis etiam nostrae\nnatalem diem repetebat ab iis Parilibus, quibus eam\na Romulo conditam accepimus, Romamque, in iugo\ncum esset luna, natam esse dicebat nec eius fata canere dubitabat.\nO vim maxumam erroris! Etiamne\nurbis natalis dies ad vim stellarum et lunae pertinebat? Fac in puero referre, ex qua adfectione caeli\nprimum spiritum duxerit; num hoc in latere aut in\ncaemento, ex quibus urbs effecta est, potuit valere?\nSed quid plura? cotidie refelluntur. Quam multa ego\nPompeio, quam multa Crasso, quam multa huic ipsi\nCaesari a Chaldaeis dicta memini, neminem eorum\nnisi senectute, nisi domi, nisi cum claritate esse\nmoriturum! ut mihi permirum videatur quemquam exstare, qui etiam nunc credat iis, quorum praedicta\ncotidie videat re et eventis refelli.\nRestant duo divinandi genera, quae habere dicimur\na natura, non ab arte, vaticinandi et somniandi; de\nquibus, Quinte, inquam, si placet, disseramus. Mihi\nvero, inquit, placet; his enim, quae adhuc disputasti,\nprorsus adsentior, et, vere ut loquar, quamquam tua\nme oratio confirmavit, tamen etiam mea sponte nimis\nsuperstitiosam de divinatione Stoicorum sententiam\niudicabam; haec me Peripateticorum ratio magis movebat et veteris Dicaearchi et eius, qui nunc floret,\nCratippi, qui censent esse in mentibus hominum tamquam oraclum aliquod, ex quo futura praesentiant, si\naut furore divino incitatus animus aut somno relaxatus solute moveatur ac libere. His de generibus quid\nsentias et quibus ea rationibus infirmes, audire sane\nvelim.\nQuae cum ille dixisset, tum ego rursus quasi ab\nalio principio sum exorsus dicere: Non ignoro, inquam,\nQuinte, te semper ita sensisse, ut de ceteris divinandi\ngeneribus dubitares, ista duo, furoris et somnii, quae\na libera mente fluere viderentur, probares. Dicam igitur, de istis ipsis duobus generibus mihi quid videatur, si prius, et Stoicorum conclusio rationis et Cratippi nostri quid valeat, videro. Dixisti enim et\nChrysippum et Diogenem et Antipatrum concludere\nhoc modo: Si sunt di neque ante declarant hominibus, quae futura sint, aut non diligunt\nhomines aut, quid eventurum sit, ignorant aut\nexistumant nihil interesse hominum scire, quid\nsit futurum, aut non censent esse suae maiestatis praesignificare hominibus, quae sunt futura,\naut ea ne ipsi quidem di significare possunt;\nat neque non diligunt nos (sunt enim benefici\ngenerique hominum amici) neque ignorant ea,\nquae ab ipsis constituta et designata sunt;\nneque nostra nihil interest scire ea, quae futura sunt, (erimus enim cautiores, si sciemus)\nneque hoc alienum ducunt maiestate sua (nihil\nest enim beneficentia praestantius) neque non\npossunt futura praenoscere; non igitur di sunt\nnec significant nobis futura; sunt autem di;\nsignificant ergo; et non, si significant futura,\nnullas dant vias nobis ad significationum\nscientiam (frustra enim significarent) nec, si\ndant vias, non est divinatio; est igitur divinatio.\nO acutos homines! quam paucis verbis confectum negotium putant! ea sumunt ad concludendum,\nquorum iis nihil conceditur. Conclusio autem rationis\nea probanda est, in qua ex rebus non dubiis id, quod\ndubitatur, efficitur.\nVidesne Epicurum, quem hebetem et rudem dicere\nsolent Stoici, quem ad modum, quod in natura rerum\nomne esse dicimus, id infinitum esse concluserit?\nQuod finitum est, inquit, habet extremum.\nQuis hoc non dederit? Quod autem habet extremum, id cernitur ex alio extrinsecus. Hoc quoque est concedendum. At, quod omne est, id non\ncernitur ex alio extrinsecus. Ne hoc quidem\nnegari potest. Nihil igitur cum habeat extremum, infinitum sit necesse est.\nVidesne, ut\nad rem dubiam a concessis rebus pervenerit? Hoc vos\ndialectici non facitis, nec solum ea non sumitis ad\nconcludendum, quae ab omnibus concedantur, sed ea\nsumitis, quibus concessis nihilo magis efficiatur, quod\nvelitis. Primum enim hoc sumitis: Si sunt di, benefici in homines sunt. Quis hoc vobis dabit?\nEpicurusne? qui negat quicquam deos nec alieni curare nec sui; an noster Ennius? qui magno plausu\nloquitur adsentiente populo:\nE/go deum genus ésse semper díxi et dicam caélitum,Séd eos non curáre opinor, quíd agat humanúm genus.\nEt quidem, cur sic opinetur, rationem subicit; sed\nnihil est necesse dicere, quae sequuntur; tantum sat\nest intellegi, id sumere istos pro certo, quod dubium\ncontroversumque sit.\nSequitur porro, nihil deos\nignorare, quod omnia sint ab iis constituta.\nHic vero quanta pugna est doctissumorum hominum\nnegantium esse haec a dis inmortalibus constituta!\nAt nostra interest scire ea, quae eventura sunt. Magnus Dicaearchi liber est nescire ea melius esse quam\nscire. Negant id esse alienum maiestate deorum.\nScilicet casas omnium introspicere, ut videant, quid\ncuique conducat.\n'Neque non possunt futura\npraenoscere.' Negant posse ii, quibus non placet\nesse certum, quid futurum sit. Videsne igitur, quae\ndubia sint, ea sumi pro certis atque concessis? Deinde\ncontorquent et ita concludunt: Non igitur et sunt\ndi nec significant futura; id enim iam perfectum\narbitrantur. Deinde adsumunt: Sunt autem di,\nquod ipsum non ab omnibus conceditur. Significant ergo. Ne id quidem sequitur; possunt enim\nnon significare et tamen esse di. Nec, si significant, non dant vias aliquas ad scientiam significationis. At id quoque potest, ut non dent\nhomini, ipsi habeant; cur enim Tuscis potius quam\nRomanis darent? Nec, si dant vias, nulla est\ndivinatio. Fac dare deos, quod absurdum est; quid\nrefert, si accipere non possumus? Extremum est: Est\nigitur divinatio. Sit extremum, effectum tamen\nnon est; ex falsis enim, ut ab ipsis didicimus, verum\neffici non potest. Iacet igitur tota conclusio.\nVeniamus nunc ad optumum virum, familiarem\nnostrum, Cratippum. Si sine oculis, inquit, non\npotest exstare officium et munus oculorum, possunt autem aliquando oculi non fungi suo munere, qui vel semel ita est usus oculis, ut vera\ncerneret, is habet sensum oculorum vera cernentium. Item igitur, si sine divinatione non\npotest officium et munus divinationis exstare,\npotest autem, cum quis divinationem habeat,\nerrare aliquando nec vera cernere, satis est\nad confirmandam divinationem semel aliquid\nita esse divinatum, nihil ut fortuito cecidisse\nvideatur; sunt autem eius generis innumerabilia; esse igitur divinationem confitendum\nest. Festive et breviter; sed cum bis sumpsit, quod\nvoluit, etiamsi faciles nos ad concedendum habuerit,\nid tamen, quod adsumit, concedi nullo modo potest.\nSi, inquit, aliquando oculi peccent, tamen,\nquia recte aliquando viderunt, inest in iis vis\nvidendi; item, si quis semel aliquid in divinatione dispexerit, is, etiam cum peccet, tamen\nexistumandus sit habere vim divinandi.Vide,\nquaeso, Cratippe noster, quam sint ista similia; nam\nmihi non videntur. Oculi enim vera cernentes utuntur\nnatura atque sensu, animi, si quando vel vaticinando\nvel somniando vera viderunt, usi sunt fortuna atque\ncasu; nisi forte concessuros tibi existumas eos, qui\nsomnia pro somniis habent, si quando aliquod somnium verum evaserit, non id fortuito accidisse. Sed\ndemus tibi istas duas sumptiones (ea quae lh/mmata\nappellant dialectici, sed nos Latine loqui malumus),\nadsumptio tamen (quam pro/slhyin iidem vocant) non\ndabitur.\nAdsumit autem Cratippus hoc modo: Sunt\nautem innumerabiles praesensiones non fortuitae. At ego dico nullam (vide, quanta sit controversia); iam adsumptione non concessa nulla conclusio est. At impudentes sumus, qui, cum tam perspicuum sit, non concedamus. Quid est perspicuum?\nMulta vera, inquit evadere. Quid, quod multo\nplura falsa? Nonne ipsa varietas, quae est propria\nfortunae, fortunam esse causam, non naturam esse\ndocet? Deinde, si tua ista conclusio, Cratippe, vera\nest (tecum enim mihi res est), non intellegis eadem\nuti posse et haruspices et fulguratores et interpretes\nostentorum et augures et sortilegos et Chaldaeos?\nquorum generum nullum est, ex quo non aliquid, sicut\npraedictum sit, evaserit. Ergo aut ea quoque genera divinandi sunt, quae tu rectissume inprobas, aut,\nsi ea non sunt, non intellego, cur haec duo sint, quae\nrelinquis. Qua ergo ratione haec inducis, eadem illa\npossunt esse, quae tollis.\nQuid vero habet auctoritatis furor iste, quem divinum vocatis, ut, quae sapiens non videat, ea videat\ninsanus, et is, qui humanos sensus amiserit, divinos\nadsecutus sit? Sibyllae versus observamus, quos illa\nfurens fudisse dicitur. Quorum interpres nuper falsa\nquadam hominum fama dicturus in senatu putabatur\neum, quem re vera regem habebamus, appellandum\nquoque esse regem, si salvi esse vellemus. Hoc si\nest in libris, in quem hominem et in quod tempus\nest? callide enim, qui illa composuit, perfecit, ut,\nquodcumque accidisset, praedictum videretur hominum\net temporum definitione sublata.\nAdhibuit etiam latebram obscuritatis, ut iidem versus alias in aliam\nrem posse accommodari viderentur. Non esse autem\nillud carmen furentis cum ipsum poe+ma declarat (est\nenim magis artis et diligentiae quam incitationis et\nmotus), tum vero ea, quae a)krostixi/s dicitur, cum\ndeinceps ex primis primi cuiusque versus litteris aliquid conectitur, ut in quibusdam Ennianis: Q. Ennius\n\nfecit. Id certe magis est attenti animi quam furentis.\nAtque in Sibyllinis ex primo versu cuiusque sententiae primis litteris illius sententiae carmen omne praetexitur. Hoc scriptoris est, non furentis, adhibentis\ndiligentiam, non insani. Quam ob rem Sibyllam quidem sepositam et conditam habeamus, ut, id quod\nproditum est a maioribus, iniussu senatus ne legantur\nquidem libri valeantque ad deponendas potius quam\nad suscipiendas religiones; cum antistitibus agamus, ut\nquidvis potius ex illis libris quam regem proferant,\nquem Romae posthac nec di nec homines esse patientur.\n\nAt multi saepe vera vaticinati, ut Cassandra:Iamque mari magno\n\neademque paulo post:\nEheu videte\n\nNum igitur me cogis etiam fabulis credere?\nquae delectationis habeant, quantum voles, verbis sententiis,\nnumeris cantibus adiuventur; auctoritatem quidem nullam debemus nec fidem commenticiis rebus adiungere.\nEodemque modo nec ego Publicio nescio cui nec Marciis vatibus nec Apollinis opertis credendum existimo;\nquorum partim ficta aperte, partim effutita temere\nnumquam ne mediocri quidem cuiquam, non modo\nprudenti probata sunt.\nQuid? inquies, remex ille de\nclasse Coponii nonne ea praedixit, quae facta sunt?\nIlle vero, et ea quidem, quae omnes eo tempore ne\nacciderent timebamus. Castra enim in Thessalia castris conlata audiebamus, videbaturque nobis exercitus\nCaesaris et audaciae plus habere, quippe qui patriae\nbellum intulisset, et roboris propter vetustatem; casum autem proelii nemo nostrum erat quin timeret,\nsed, ita ut constantibus hominibus par erat, non aperte.\nIlle autem Graecus, quid mirum, si magnitudine timoris, ut plerumque fit, a constantia atque a mente\natque a se ipse discessit? qua perturbatione animi,\nquae, sanus cum esset, timebat ne evenirent, ea demens\n\neventura esse dicebat. Utrum tandem, per deos\natque homines! magis veri simile est vesanum remigem an aliquem nostrum, qui ibi tum eramus, me,\nCatonem, Varronem, Coponium ipsum, consilia deorum inmortalium perspicere potuisse?\nSed iam ad te venio,\nO/ sancte Apollo, qui úmbilicum cértum terrarum óbsides,U/nde superstitiósa primum saéva evasit vóx fera.\nTuis enim oraculis Chrysippus totum volumen inplevit\npartim falsis, ut ego opinor, partim casu veris, ut fit\nin omni oratione saepissime, partim flexiloquis et obscuris, ut interpres egeat interprete et sors ipsa ad\nsortes referenda sit, partim ambiguis, et quae ad dialecticum deferendae sint. Nam cum illa sors edita est\nopulentissumo regi Asiae:\nCroesus Halyn penetrans magnam pervertet opum vim,\nhostium vim se perversurum putavit, pervertit autem\nsuam.\nUtrum igitur eorum accidisset, verum oraclum\nfuisset. Cur autem hoc credam umquam editum\nCroeso? aut Herodotum cur veraciorem ducam Ennio?\nNum minus ille potuit de Croeso quam de Pyrrho\nfingere Ennius? Quis enim est, qui credat Apollinis\nex oraculo Pyrrho esse responsum:\nAio te, Aeacida, Romanos vincere posse?\nPrimum Latine Apollo numquam locutus est; deinde\nista sors inaudita Graecis est; praeterea Pyrrhi temporibus iam Apollo versus facere desierat; postremo,\nquamquam semper fuit, ut apud Ennium est,\nstolidum genus Aeacidarum,Bellipotentes sunt magis quam sapientipotentes,\ntamen hanc amphiboliam versus intellegere potuisset,\nvincere te Romanos nihilo magis in se quam in\nRomanos valere; nam illa amphibolia, quae Croesum\ndecepit, vel Chrysippum potuisset fallere, haec vero\nne Epicurum quidem.\nSed, quod caput est, cur isto\nmodo iam oracla Delphis non eduntur non modo\nnostra aetate, sed iam diu, iam ut nihil possit esse\ncontemptius? Hoc loco cum urguentur, evanuisse aiunt\nvetustate vim loci eius, unde anhelitus ille terrae fieret,\nquo Pythia mente incitata oracla ederet. De vino aut salsamento putes loqui, quae evanescunt vetustate; de vi\nloci agitur, neque solum naturali, sed etiam divina; quae\nquo tandem modo evanuit? Vetustate, inquies. Quae\nvetustas est, quae vim divinam conficere possit? quid\ntam divinum autem quam adflatus e terra mentem ita\nmovens, ut eam providam rerum futurarum efficiat? ut\nea non modo cernat multo ante, sed etiam numero versuque pronuntiet. Quando ista vis autem evanuit? an\npostquam homines minus creduli esse coeperunt?\nDemosthenes quidem, qui abhinc annos prope trecentos\nfuit, iam tum filippi/zein Pythiam dicebat, id est\nquasi cum Philippo facere. Hoc autem eo spectabat,\nut eam a Philippo corruptam diceret; ex quo licet existumare in aliis quoque oraculis Delphicis aliquid\nnon sinceri fuisse. Sed nescio quo modo isti philosophi superstitiosi et paene fanatici quidvis malle videntur quam se non ineptos. Evanuisse mavultis et\nextinctum esse id, quod si umquam fuisset, certe aeternum esset, quam ea, quae non sunt credenda, non\ncredere.\nSimilis est error in somniis; quorum quidem defensio repetita quam longe est! Divinos animos censent esse nostros, eosque esse tractos extrinsecus, animorumque consentientium multitudine conpletum esse\nmundum; hac igitur mentis et ipsius divinitate et\nconiunctione cum externis mentibus cerni, quae sint\nfutura. Contrahi autem animum Zeno et quasi labi\nputat atque concidere, id ipsum esse dormire. Iam\nPythagoras et Plato, locupletissimi auctores, quo in\nsomnis certiora videamus, praeparatos quodam cultu\natque victu proficisci ad dormiendum iubent; faba\nquidem Pythagorei utique abstinere, quasi vero eo\ncibo mens, non venter infletur. Sed nescio quo modo\nnihil tam absurde dici potest, quod non dicatur ab\naliquo philosophorum.\nUtrum igitur censemus dormientium animos per sene ipsos in somniando moveri\nan, ut Democritus censet, externa et adventicia visione\npulsari? Sive enim sic est sive illo modo, videri possunt permulta somniantibus falsa pro veris. Nam et\nnavigantibus moveri videntur ea, quae stant, et quodam obtutu oculorum duo pro uno lucernae lumina.\nQuid dicam, insanis, quid ebriis quam multa falsa\nvideantur? Quodsi eius modi visis credendum non est,\ncur somniis credatur, nescio. Nam tam licet de his\nerroribus, si velis, quam de somniis disputare, ut ea,\nquae stant, si moveri videantur, terrae motum significare dicas aut repentinam aliquam fugam, gemino\nautem lucernae lumine declarari dissensionem ac seditionem moveri. Iam ex insanorum aut ebriorum\nvisis innumerabilia coniectura trahi possunt,\nquae futura videantur Quis est enim, qui totum diem\niaculans non aliquando conliniet? Totas noctes somniamus, neque ulla est fere, qua non dormiamus, et\nmiramur aliquando id, quod somniarimus, evadere?\nQuid est tam incertum quam talorum iactus? tamen\nnemo est, quin saepe iactans Venerium iaciat aliquando,\nnon numquam etiam iterum ac tertium. Num igitur,\nut inepti, Veneris id inpulsu fieri malumus quam casu\ndicere? Quodsi ceteris temporibus falsis visis credendum non est, non video, quid praecipui somnus habeat, in quo valeant falsa pro veris.\nQuodsi ita natura paratum esset, ut ea dormientes agerent, quae\nsomniarent, alligandi omnes essent, qui cubitum irent;\nmaiores enim quam ulli insani efficerent motus somniantes. Quodsi insanorum visis fides non est habenda,\nquia falsa sunt, cur credatur somniantium visis, quae\nmulto etiam perturbatiora sunt, non intellego; an\nquod insani sua visa coniectori non narrant, narrant,\nqui somniaverunt? Quaero etiam, si velim scribere\nquid aut legere aut canere vel voce vel fidibus aut\ngeometricum quiddam aut physicum aut dialecticum\nexplicare, somniumne exspectandum sit an ars adhibenda; sine qua nihil earum rerum nec fieri nec expediri potest. Atqui, ne si navigare quidem velim,\nita gubernem, ut somniaverim; praesens enim poena\nsit.\nQui igitur convenit aegros a coniectore somniorum potius quam a medico petere medicinam? An\nAesculapius, an Serapis potest nobis praescribere per\nsomnum curationem valetudinis, Neptunus gubernantibus non potest? et si sine medico medicinam dabit\nMinerva, Musae scribendi, legendi, ceterarum artium\nscientiam somniantibus non dabunt? At si curatio\ndaretur valetudinis, haec quoque, quae dixi, darentur;\nquae quoniam non dantur, medicina non datur; qua\nsublata tollitur omnis auctoritas somniorum.\nSed haec quoque in promptu fuerint; nunc interiora videamus. Aut enim divina vis quaedam consulens nobis somniorum significationes facit, aut coniectores ex quadam convenientia et coniunctione naturae, quam vocant sumpa/qeian, quid cuique rei\nconveniat ex somniis, et quid quamque rem sequatur,\nintellegunt, aut eorum neutrum est, sed quaedam observatio constans atque diuturna est, cum quid visum\nsecundum quietem sit, quid evenire et quid sequi soleat. Primum igitur intellegendum est nullam vim\nesse divinam effectricem somniorum. Atque illud quidem perspicuum est, nulla visa somniorum proficisci\na numine deorum; nostra enim causa di id facerent,\nut providere futura possemus.\nQuotus igitur est quisque, qui somniis pareat, qui intellegat, qui meminerit? quam multi vero, qui contemnant eamque superstitionem inbecilli animi atque anilis putent! Quid est\nigitur, cur his hominibus consulens deus somniis moneat eos, qui illa non modo cura, sed ne memoria\nquidem digna ducant? Nec enim ignorare deus potest, qua mente quisque sit, nec frustra ac sine causa\nquid facere dignum deo est, quod abhorret etiam ab\nhominis constantia. Ita, si pleraque somnia aut ignorantur aut negleguntur, aut nescit hoc deus aut frustra\nsomniorum significatione utitur; et horum neutrum\nin deum cadit; nihil igitur a deo somniis significari\nfatendum est.\nIllud etiam requiro, cur, si deus ista visa nobis\nprovidendi causa dat, non vigilantibus potius det quam\ndormientibus. Sive enim externus et adventicius pulsus animos dormientium commovet, sive per se ipsi\nanimi moventur, sive quae causa alia est, cur secundum quietem aliquid videre, audire, agere videamur,\neadem causa vigilantibus esse poterat; idque si nostra\ncausa di secundum quietem facerent, vigilantibus idem\nfacerent, praesertim cum Chrysippus Academicos refellens permulto clariora et certiora esse dicat, quae\nvigilantibus videantur, quam quae somniantibus. Fuit\nigitur divina beneficentia dignius, cum consulerent nobis, clariora visa dare vigilanti quam obscuriora per\nsomnum. Quod quoniam non fit, somnia divina putanda non sunt.\nIam vero quid opus est circumitione\net anfractu, ut sit utendum interpretibus somniorum\npotius, quam derecto deus, siquidem nobis consulebat,\nHoc facito, hoc ne feceris diceret idque visum\nvigilanti potius quam dormienti daret?\nIam vero quis dicere audeat vera omnia esse\nsomnia? Aliquot somnia vera, inquit Ennius,\nsed omnia noenum necesse est. Quae est tandem ista distinctio? quae vera, quae falsa habet? et,\nsi vera a deo mittuntur, falsa unde nascuntur? nam\nsi ea quoque divina, quid inconstantius deo? quid inscitius autem est quam mentes mortalium falsis et\nmendacibus visis concitare? sin vera visa divina sunt,\nfalsa autem et inania humana, quae est ista designandi\nlicentia, ut hoc deus, hoc natura fecerit potius quam\naut omnia deus, quod negatis, aut omnia natura?\nquodquoniam illud negatis, hoc necessario confitendum\nest.\nNaturam autem eam dico, qua numquam animus\ninsistens agitatione et motu esse vacuus potest. Is\ncum languore corporis nec membris uti nec sensibus\npotest, incidit in visa varia et incerta ex reliquiis, ut\nait Aristoteles, inhaerentibus earum rerum, quas vigilans gesserit aut cogitaverit; quarum perturbatione\nmirabiles interdum existunt species somniorum; quae si\nalia falsa, alia vera, qua nota internoscantur, scire sane\nvelim. Si nulla est, quid istos interpretes audiamus?\nsin quaepiam est, aveo audire, quae sit; sed haerebunt.\nVenit enim iam in contentionem, utrum sit probabilius, deosne inmortalis, rerum omnium praestantia\nexcellentis, concursare circum omnium mortalium, qui\nubique sunt, non modo lectos, verum etiam grabatos\net, cum stertentem aliquem viderint, obicere iis visa\nquaedam tortuosa et obscura, quae illi exterriti somno\nad coniectorem mane deferant, an natura fieri, ut mobiliter animus agitatus, quod vigilans viderit, dormiens videre videatur. Utrum philosophia dignius, sagarum superstitione ista interpretari an explicatione\nnaturae? ut, si iam fieri possit vera coniectura somniorum, tamen isti, qui profitentur, eam facere non\npossint; ex levissimo enim et indoctissimo genere\nconstant. Stoici autem tui negant quemquam nisi sapientem divinum esse posse.\nChrysippus quidem divinationem definit his verbis: vim cognoscentem et\nvidentem et explicantem signa, quae a dis hominibus portendantur; officium autem esse eius\npraenoscere, dei erga homines mente qua sint quidque\nsignificent, quem ad modumque ea procurentur atque\nexpientur. Idemque somniorum coniectionem definit\nhoc modo: esse vim cernentem et explanantem,\nquae a dis hominibus significentur in somnis.\nQuid ergo? ad haec mediocri opus est prudentia an\net ingenio praestanti et eruditione perfecta? Talem\nautem cognovimus neminem.\nVide igitur, ne, etiamsi\ndivinationem tibi esse concessero, quod numquam faciam, neminem tamen divinum reperire possimus.\nQualis autem ista mens est deorum, si neque ea nobis significant in somnis, quae ipsi per nos intellegamus, neque ea, quorum interpretes habere possimus?\nsimiles enim sunt dei, si ea nobis obiciunt, quorum\nnec scientiam neque explanatorem habeamus, tamquam si Poeni aut Hispani in senatu nostro loquerentur sine interprete.\nIam vero quo pertinent obscuritates et aenigmata somniorum? intellegi enim a\nnobis di velle debebant ea, quae nostra causa nos\nmonerent. Quid? poe+ta nemo, nemo physicus obscurus?\nIlle vero nimis etiam obscurus Euphorion; at\nnon Homerus. Uter igitur melior? Valde Heraclitus\nobscurus, minime Democritus. Num igitur conferendi?\nMea causa me mones, quod non intellegam? Quid me\nigitur mones? ut si quis medicus aegroto imperet, ut\nsumat\nTerrigenam, herbigradam, domiportam, sanguine cassam,\npotius quam hominum more cocleam diceret. Nam\nPacuvianus Amphio\nQuadrupés tardigrada, agréstis, humilis, áspera,Capité brevi, cervice ánguina, aspectú truci,Evíscerata, inánima, cum animalí sono\ncum dixisset obscurius, tum Attici respondent:\nNon íntellegimus, nísi si aperte díxeris.\nAt ille uno verbo: Testudo. Non potueras hoc igitur a principio, citharista, dicere?\nDefert ad coniectorem quidam somniasse se ovum\npendere ex fascea lecti sui cubicularis (est hoc in Chrysippi libro somnium); respondit coniector thensaurum\ndefossum esse sub lecto. Fodit, invenit auri aliquantum, idque circumdatum argento, misit coniectori,\nquantulum visum est de argento. Tum ille: Nihilne,\ninquit, de vitello? id enim ei ex ovo videbatur\naurum declarasse, reliquum argentum. Nemone igitur\numquam alius ovum somniavit? cur ergo hic nescio\nqui thensaurum solus invenit? quam multi inopes digni\npraesidio deorum nullo somnio ad thensaurum reperiendum admonentur! Quam autem ob causam tam\nest obscure admonitus, ut ex ovo nasceretur thensauri\nsimilitudo, potius quam aperte thensaurum quaerere\niuberetur, sicut aperte Simonides vetitus est navigare?\nErgo obscura somnia minime consentanea maiestati\ndeorum.\nAd aperta et clara veniamus, quale est de illo interfecto a caupone Megaris, quale de Simonide, qui\nab eo, quem humarat, vetitus est navigare, quale\netiam de Alexandro, quod a te praeteritum esse miror,\nQuinte. Cum Ptolomaeus, familiaris eius, in proelio\ntelo venenato ictus esset eoque vulnere summo cum\ndolore moreretur, Alexander adsidens somno est consopitus. Tum secundum quietem visus ei dicitur draco\nis, quem mater Olympias alebat, radiculam ore ferre\net simul dicere, quo illa loci nasceretur (neque is longe\naberat ab eo loco), eius autem esse vim tantam, ut\nPtolomaeum facile sanaret. Cum Alexander experrectus narrasset amicis somnium, emissi sunt, qui illam\nradiculam quaererent; qua inventa et Ptolomaeus sanatus dicitur et multi milites, qui erant eodem genere\nteli vulnerati.\nMulta etiam sunt a te ex historiis prolata somnia, matris Phalaridis, Cyri superioris, matris\nDionysii, Poeni Hamilcaris, Hannibalis, P. Decii; pervulgatum iam illud de praesule, C. Gracchi etiam et\nrecens Caeciliae, Baliarici filiae, somnium. Sed haec\nexterna ob eamque causam ignota nobis sunt, non\nnulla etiam ficta fortasse. Quis enim auctor istorum?\nDe nostris somniis quid habemus dicere? tu de emerso\nme et equo ad ripam, ego de Mario cum fascibus\nlaureatis me in suum deduci iubente monumentum.\nOmnium somniorum, Quinte, una ratio est; quae, per\ndeos inmortalis! videamus ne nostra superstitione et\ndepravatione superetur.\nQuem enim tu Marium visum\na me putas? Speciem, credo, eius et imaginem, ut\nDemocrito videtur. Unde profectam imaginem? a corporibus enim solidis et a certis figuris vult fluere\nimagines; quod igitur Marii corpus erat? Ex eo, inquit, quod fuerat. Ista igitur me imago Marii in\ncampum Atinatem persequebatur?â€”Plena sunt imaginum omnia; nulla enim species cogitari potest nisi\npulsu imaginum.\nâ€”Quid ergo? istae imagines ita nobis dicto audientes sunt, ut, simul atque velimus, accurrant? etiamne earum rerum, quae nullae sunt?\nquae est enim forma tam invisitata, tam nulla, quam\nnon sibi ipse fingere animus possit? ut, quae numquam vidimus, ea tamen informata habeamus, oppidorum situs, hominum figuras.\nNum igitur, cum aut\nmuros Babylonis aut Homeri faciem cogito, imago\nillorum me aliqua pellit? Omnia igitur, quae volumus, nota nobis esse possunt; nihil est enim, de quo\ncogitare nequeamus; nullae ergo imagines obrepunt\nin animos dormientium extrinsecus, nec omnino fluunt\nullae, nec cognovi quemquam, qui maiore auctoritate\nnihil diceret. Animorum est ea vis eaque natura, ut\nvigeant vigilantes nullo adventicio pulsu, sed suo motu\nincredibili quadam celeritate. Hi cum sustinentur membris et corpore et sensibus, omnia certiora cernunt, cogitant, sentiunt. Cum autem haec subtracta sunt desertusque animus languore corporis, tum agitatur ipse\nper sese. Itaque in eo et formae versantur et actiones,\net multa audiri, multa dici videntur.\nHaec scilicet in\ninbecillo remissoque animo multa omnibus modis confusa et variata versantur, maxumeque reliquiae rerum\nearum moventur in animis et agitantur, de quibus vigilantes aut cogitavimus aut egimus, ut mihi temporibus illis multum in animo Marius versabatur recordanti, quam ille gravem suum casum magno animo,\nquam constanti tulisset. Hanc credo causam de illo\nsomniandi fuisse.\nTibi autem de me cum sollicitudine\ncogitanti subito sum visus emersus e flumine. Inerant\nenim in utriusque nostrum animis vigilantium cogitationum vestigia. At quaedam adiuncta sunt, ut mihi\nde monumento Marii, tibi, quod equus, in quo ego\nvehebar, mecum una demersus rursus apparuit.\nAn\ntu censes ullam anum tam deliram futuram fuisse,\nut somniis crederet, nisi ista casu non numquam forte\ntemere concurrerent? Alexandro draco loqui visus est.\nPotest omnino hoc esse falsum, potest verum; sed\nutrum est, non est mirabile; non enim audivit ille\ndraconem loquentem, sed est visus audire, et quidem,\nquo maius sit, cum radicem ore teneret, locutus est.\nSed nihil est magnum somnianti. Quaero autem, cur\nAlexandro tam inlustre somnium, tam certum, nec\nhuic eidem alias, nec multa ceteris; mihi quidem praeter hoc Marianum nihil sane, quod meminerim. Frustra\nigitur consumptae tot noctes tam longa in aetate.\nNunc quidem propter intermissionem forensis operae\net lucubrationes detraxi et meridiationes addidi, quibus uti antea non solebam, nec tam multum dormiens\nullo somnio sum admonitus, tantis praesertim de rebus, nec mihi magis umquam videor, quam cum aut\nin foro magistratus aut in curia senatum video, somniare.\nEtenim (ex divisione hoc secundum est) quae est\ncontinuatio coniunctioque naturae, quam, ut dixi, vocant sumpa/qeian, eius modi, ut thensaurus ex ovo intellegi debeat? Nam medici ex quibusdam rebus et advenientis et crescentis morbos intellegunt, non nullas\netiam valetudinis significationes, ut hoc ipsum, pleni\nenectine simus, ex quodam genere somniorum intellegi\nposse dicunt. Thensaurus vero et hereditas et honos et\nvictoria et multa generis eiusdem qua cum somniis\nnaturali cognatione iunguntur?\nDicitur quidam, cum\nin somnis complexu Venerio iungeretur, calculos eiecisse.\n\nVideo sympathian; visum est enim tale obiectum dormienti, ut id, quod evenit, naturae vis, non\nopinio erroris effecerit. Quae igitur natura obtulit\nillam speciem Simonidi, a qua vetaretur navigare?\naut quid naturae copulatum habuit Alcibiadis quod\nscribitur somnium? qui paulo ante interitum visus est\nin somnis amicae esse amictus amiculo. Is cum esset\nproiectus inhumatus ab omnibusque desertus iaceret,\namica corpus eius texit suo pallio. Ergo hoc inerat\nin rebus futuris et causas naturalis habebat, an, et\nut videretur et ut eveniret, casus effecit?\nQuid? ipsorum interpretum coniecturae nonne magis ingenia declarant eorum quam vim consensumque\nnaturae? Cursor ad Olympia proficisci cogitans visus\nest in somnis curru quadrigarum vehi. Mane ad coniectorem. At ille: Vinces, inquit; id enim celeritas significat et vis equorum. Post idem ad\nAntiphontem. Is autem: Vincare, inquit, necesse\nest; an non intellegis quattuor ante te cucurrisse? Ecce alius cursor (atque horum somniorum\net talium plenus est Chrysippi liber, plenus Antipatri)\nâ€”sed ad cursorem redeo: Ad interpretem detulit aquilam se in somnis visum esse factum. At ille: Vicisti; ista enim avi volat nulla vehementius.\nHuic eidem Antipho: Baro, inquit, victum\nte esse non vides? ista enim avis insectans\nalias avis et agitans semper ipsa postrema\nest.\nParere quaedam matrona cupiens dubitans, essetne praegnans, visa est in quiete obsignatam habere\nnaturam. Rettulit. Negavit eam, quoniam obsignata\nfuisset, concipere potuisse. At alter praegnantem\nesse dixit; nam inane obsignari nihil solere. Quae est\nars coniectoris eludentis ingenio? an ea, quae dixi,\net innumerabilia, quae conlecta habent Stoici, quicquam significant nisi acumen hominum ex similitudine aliqua coniecturam modo huc, modo illuc ducentium? Medici signa quaedam habent ex venis et\nspiritu aegroti multisque ex aliis futura praesentiunt;\ngubernatores cum exsultantis lolligines viderunt aut\ndelphinos se in portum conicientes, tempestatem significari putant. Haec ratione explicari et ad naturam\nrevocari facile possunt, ea vero, quae paulo ante dixi,\nnullo modo.\nAt enim observatio diuturna (haec enim pars una\nrestat) notandis rebus fecit artem. Ain tandem? somnia observari possunt? quonam modo? sunt enim\ninnumerabiles varietates. Nihil tam praepostere, tam\nincondite, tam monstruose cogitari potest, quod non\npossimus somniare; quo modo igitur haec infinita et\nsemper nova aut memoria conplecti aut observando\nnotare possumus? Astrologi motus errantium stellarum notaverunt; inventus est enim ordo in iis stellis,\nqui non putabatur. Cedo tandem, qui sit ordo aut\nquae concursatio somniorum; quo modo autem distingui possunt vera somnia a falsis? cum eadem et\naliis aliter evadant et isdem non semper eodem modo;\nut mihi mirum videatur, cum mendaci homini ne verum quidem dicenti credere soleamus, quo modo isti,\nsi somnium verum evasit aliquod, non ex multis potius uni fidem derogent quam ex uno innumerabilia\nconfirment.\nSi igitur neque deus est effector somniorum neque naturae societas ulla cum somniis neque observatione inveniri potuit scientia, effectum est, ut nihil\nprorsus somniis tribuendum sit, praesertim cum illi\nipsi, qui ea vident, nihil divinent, ii, qui interpretantur, coniecturam adhibeant, non naturam, casus autem\ninnumerabilibus paene saeculis in omnibus plura mirabilia quam in somniorum visis effecerit, neque coniectura, quae in varias partis duci possit, non numquam etiam in contrarias, quicquam sit incertius.\nExplodatur igitur haec quoque somniorum divinatio\npariter cum ceteris. Nam, ut vere loquamur, superstitio fusa per gentis oppressit omnium fere animos\natque hominum inbecillitatem occupavit. Quod et in\niis libris dictum est, qui sunt de natura deorum, et\nhac disputatione id maxume egimus. Multum enim et\nnobismet ipsis et nostris profuturi videbamur, si eam\nfunditus sustulissemus. Nec vero (id enim diligenter\nintellegi volo) superstitione tollenda religio tollitur.\nNam et maiorum instituta tueri sacris caerimoniisque\nretinendis sapientis est, et esse praestantem aliquam\naeternamque naturam, et eam suspiciendam admirandamque hominum generi pulchritudo mundi ordoque rerum caelestium cogit confiteri.\nQuam ob rem, ut religio\npropaganda etiam est, quae est iuncta cum cognitione\nnaturae, sic superstitionis stirpes omnes eligendae. Instat enim et urget et, quo te cumque verteris, persequitur, sive tu vatem sive tu omen audieris, sive immolaris\nsive avem aspexeris, si Chaldaeum, si haruspicem videris,\nsi fulserit, si tonuerit, si tactum aliquid erit de caelo,\nsi ostenti simile natum factumve quippiam; quorum\nnecesse est plerumque aliquid eveniat, ut numquam\nliceat quieta mente consistere.\nPerfugium videtur\nomnium laborum et sollicitudinum esse somnus. At\nex eo ipso plurumae curae metusque nascuntur; qui\nquidem ipsi per se minus valerent et magis contemnerentur, nisi somniorum patrocinium philosophi suscepissent, nec ii quidem contemptissimi, sed in primis acuti et consequentia et repugnantia videntes,\nqui prope iam absoluti et perfecti putantur. Quorum\nlicentiae nisi Carneades restitisset, haud scio an soli\niam philosophi iudicarentur. Cum quibus omnis fere\nnobis disceptatio contentioque est, non quod eos maxume contemnamus, sed quod videntur acutissime sententias suas prudentissimeque defendere. Cum autem\nproprium sit Academiae iudicium suum nullum interponere, ea probare, quae simillima veri videantur,\nconferre causas et, quid in quamque sententiam dici\npossit, expromere, nulla adhibita sua auctoritate iudicium audientium relinquere integrum ac liberum, tenebimus\n\nhanc consuetudinem a Socrate traditam eaque inter nos, si tibi, Quinte frater, placebit, quam\nsaepissime utemur. Mihi vero, inquit ille, nihil potest esse iucundius. Quae cum essent dicta, surreximus.\n","locs":[{"loc":"urn:cts:latinLit:phi0474.phi053:1.1","start":0,"length":508},{"loc":"urn:cts:latinLit:phi0474.phi053:1.2","start":508,"length":944},{"loc":"urn:cts:latinLit:phi0474.phi053:1.3","start":1452,"length":810},{"loc":"urn:cts:latinLit:phi0474.phi053:1.4","start":2262,"length":653},{"loc":"urn:cts:latinLit:phi0474.phi053:1.5","start":2915,"length":1015},{"loc":"urn:cts:latinLit:phi0474.phi053:1.6","start":3930,"length":824},{"loc":"urn:cts:latinLit:phi0474.phi053:1.7","start":4754,"length":744},{"loc":"urn:cts:latinLit:phi0474.phi053:1.8","start":5498,"length":661},{"loc":"urn:cts:latinLit:phi0474.phi053:1.9","start":6159,"length":621},{"loc":"urn:cts:latinLit:phi0474.phi053:1.10","start":6780,"length":630},{"loc":"urn:cts:latinLit:phi0474.phi053:1.11","start":7410,"length":413},{"loc":"urn:cts:latinLit:phi0474.phi053:1.12","start":7823,"length":825},{"loc":"urn:cts:latinLit:phi0474.phi053:1.13","start":8648,"length":819},{"loc":"urn:cts:latinLit:phi0474.phi053:1.14","start":9467,"length":442},{"loc":"urn:cts:latinLit:phi0474.phi053:1.15","start":9909,"length":761},{"loc":"urn:cts:latinLit:phi0474.phi053:1.16","start":10670,"length":979},{"loc":"urn:cts:latinLit:phi0474.phi053:1.17","start":11649,"length":580},{"loc":"urn:cts:latinLit:phi0474.phi053:1.18","start":12229,"length":814},{"loc":"urn:cts:latinLit:phi0474.phi053:1.19","start":13043,"length":519},{"loc":"urn:cts:latinLit:phi0474.phi053:1.20","start":13562,"length":784},{"loc":"urn:cts:latinLit:phi0474.phi053:1.21","start":14346,"length":547},{"loc":"urn:cts:latinLit:phi0474.phi053:1.22","start":14893,"length":433},{"loc":"urn:cts:latinLit:phi0474.phi053:1.23","start":15326,"length":868},{"loc":"urn:cts:latinLit:phi0474.phi053:1.24","start":16194,"length":991},{"loc":"urn:cts:latinLit:phi0474.phi053:1.25","start":17185,"length":418},{"loc":"urn:cts:latinLit:phi0474.phi053:1.26","start":17603,"length":298},{"loc":"urn:cts:latinLit:phi0474.phi053:1.27","start":17901,"length":736},{"loc":"urn:cts:latinLit:phi0474.phi053:1.28","start":18637,"length":610},{"loc":"urn:cts:latinLit:phi0474.phi053:1.29","start":19247,"length":1078},{"loc":"urn:cts:latinLit:phi0474.phi053:1.30","start":20325,"length":681},{"loc":"urn:cts:latinLit:phi0474.phi053:1.31","start":21006,"length":670},{"loc":"urn:cts:latinLit:phi0474.phi053:1.32","start":21676,"length":473},{"loc":"urn:cts:latinLit:phi0474.phi053:1.33","start":22149,"length":725},{"loc":"urn:cts:latinLit:phi0474.phi053:1.34","start":22874,"length":974},{"loc":"urn:cts:latinLit:phi0474.phi053:1.35","start":23848,"length":486},{"loc":"urn:cts:latinLit:phi0474.phi053:1.36","start":24334,"length":1136},{"loc":"urn:cts:latinLit:phi0474.phi053:1.37","start":25470,"length":574},{"loc":"urn:cts:latinLit:phi0474.phi053:1.38","start":26044,"length":513},{"loc":"urn:cts:latinLit:phi0474.phi053:1.39","start":26557,"length":690},{"loc":"urn:cts:latinLit:phi0474.phi053:1.40","start":27247,"length":506},{"loc":"urn:cts:latinLit:phi0474.phi053:1.41","start":27753,"length":346},{"loc":"urn:cts:latinLit:phi0474.phi053:1.42","start":28099,"length":596},{"loc":"urn:cts:latinLit:phi0474.phi053:1.43","start":28695,"length":354},{"loc":"urn:cts:latinLit:phi0474.phi053:1.44","start":29049,"length":538},{"loc":"urn:cts:latinLit:phi0474.phi053:1.45","start":29587,"length":583},{"loc":"urn:cts:latinLit:phi0474.phi053:1.46","start":30170,"length":871},{"loc":"urn:cts:latinLit:phi0474.phi053:1.47","start":31041,"length":711},{"loc":"urn:cts:latinLit:phi0474.phi053:1.48","start":31752,"length":550},{"loc":"urn:cts:latinLit:phi0474.phi053:1.49","start":32302,"length":810},{"loc":"urn:cts:latinLit:phi0474.phi053:1.50","start":33112,"length":459},{"loc":"urn:cts:latinLit:phi0474.phi053:1.51","start":33571,"length":620},{"loc":"urn:cts:latinLit:phi0474.phi053:1.52","start":34191,"length":546},{"loc":"urn:cts:latinLit:phi0474.phi053:1.53","start":34737,"length":991},{"loc":"urn:cts:latinLit:phi0474.phi053:1.54","start":35728,"length":466},{"loc":"urn:cts:latinLit:phi0474.phi053:1.55","start":36194,"length":1007},{"loc":"urn:cts:latinLit:phi0474.phi053:1.56","start":37201,"length":820},{"loc":"urn:cts:latinLit:phi0474.phi053:1.57","start":38021,"length":893},{"loc":"urn:cts:latinLit:phi0474.phi053:1.58","start":38914,"length":583},{"loc":"urn:cts:latinLit:phi0474.phi053:1.59","start":39497,"length":1197},{"loc":"urn:cts:latinLit:phi0474.phi053:1.60","start":40694,"length":800},{"loc":"urn:cts:latinLit:phi0474.phi053:1.61","start":41494,"length":691},{"loc":"urn:cts:latinLit:phi0474.phi053:1.62","start":42185,"length":572},{"loc":"urn:cts:latinLit:phi0474.phi053:1.63","start":42757,"length":570},{"loc":"urn:cts:latinLit:phi0474.phi053:1.64","start":43327,"length":593},{"loc":"urn:cts:latinLit:phi0474.phi053:1.65","start":43920,"length":452},{"loc":"urn:cts:latinLit:phi0474.phi053:1.66","start":44372,"length":703},{"loc":"urn:cts:latinLit:phi0474.phi053:1.67","start":45075,"length":391},{"loc":"urn:cts:latinLit:phi0474.phi053:1.68","start":45466,"length":770},{"loc":"urn:cts:latinLit:phi0474.phi053:1.69","start":46236,"length":310},{"loc":"urn:cts:latinLit:phi0474.phi053:1.70","start":46546,"length":529},{"loc":"urn:cts:latinLit:phi0474.phi053:1.71","start":47075,"length":827},{"loc":"urn:cts:latinLit:phi0474.phi053:1.72","start":47902,"length":737},{"loc":"urn:cts:latinLit:phi0474.phi053:1.73","start":48639,"length":514},{"loc":"urn:cts:latinLit:phi0474.phi053:1.74","start":49153,"length":618},{"loc":"urn:cts:latinLit:phi0474.phi053:1.75","start":49771,"length":590},{"loc":"urn:cts:latinLit:phi0474.phi053:1.76","start":50361,"length":446},{"loc":"urn:cts:latinLit:phi0474.phi053:1.77","start":50807,"length":968},{"loc":"urn:cts:latinLit:phi0474.phi053:1.78","start":51775,"length":705},{"loc":"urn:cts:latinLit:phi0474.phi053:1.79","start":52480,"length":1168},{"loc":"urn:cts:latinLit:phi0474.phi053:1.80","start":53648,"length":795},{"loc":"urn:cts:latinLit:phi0474.phi053:1.81","start":54443,"length":657},{"loc":"urn:cts:latinLit:phi0474.phi053:1.82","start":55100,"length":720},{"loc":"urn:cts:latinLit:phi0474.phi053:1.83","start":55820,"length":242},{"loc":"urn:cts:latinLit:phi0474.phi053:1.84","start":56062,"length":487},{"loc":"urn:cts:latinLit:phi0474.phi053:1.85","start":56549,"length":622},{"loc":"urn:cts:latinLit:phi0474.phi053:1.86","start":57171,"length":527},{"loc":"urn:cts:latinLit:phi0474.phi053:1.87","start":57698,"length":464},{"loc":"urn:cts:latinLit:phi0474.phi053:1.88","start":58162,"length":581},{"loc":"urn:cts:latinLit:phi0474.phi053:1.89","start":58743,"length":634},{"loc":"urn:cts:latinLit:phi0474.phi053:1.90","start":59377,"length":501},{"loc":"urn:cts:latinLit:phi0474.phi053:1.91","start":59878,"length":442},{"loc":"urn:cts:latinLit:phi0474.phi053:1.92","start":60320,"length":539},{"loc":"urn:cts:latinLit:phi0474.phi053:1.93","start":60859,"length":880},{"loc":"urn:cts:latinLit:phi0474.phi053:1.94","start":61739,"length":443},{"loc":"urn:cts:latinLit:phi0474.phi053:1.95","start":62182,"length":746},{"loc":"urn:cts:latinLit:phi0474.phi053:1.96","start":62928,"length":372},{"loc":"urn:cts:latinLit:phi0474.phi053:1.97","start":63300,"length":632},{"loc":"urn:cts:latinLit:phi0474.phi053:1.98","start":63932,"length":494},{"loc":"urn:cts:latinLit:phi0474.phi053:1.99","start":64426,"length":565},{"loc":"urn:cts:latinLit:phi0474.phi053:1.100","start":64991,"length":787},{"loc":"urn:cts:latinLit:phi0474.phi053:1.101","start":65778,"length":793},{"loc":"urn:cts:latinLit:phi0474.phi053:1.102","start":66571,"length":601},{"loc":"urn:cts:latinLit:phi0474.phi053:1.103","start":67172,"length":585},{"loc":"urn:cts:latinLit:phi0474.phi053:1.104","start":67757,"length":694},{"loc":"urn:cts:latinLit:phi0474.phi053:1.105","start":68451,"length":973},{"loc":"urn:cts:latinLit:phi0474.phi053:1.106","start":69424,"length":667},{"loc":"urn:cts:latinLit:phi0474.phi053:1.107","start":70091,"length":601},{"loc":"urn:cts:latinLit:phi0474.phi053:1.108","start":70692,"length":478},{"loc":"urn:cts:latinLit:phi0474.phi053:1.109","start":71170,"length":648},{"loc":"urn:cts:latinLit:phi0474.phi053:1.110","start":71818,"length":449},{"loc":"urn:cts:latinLit:phi0474.phi053:1.111","start":72267,"length":717},{"loc":"urn:cts:latinLit:phi0474.phi053:1.112","start":72984,"length":673},{"loc":"urn:cts:latinLit:phi0474.phi053:1.113","start":73657,"length":590},{"loc":"urn:cts:latinLit:phi0474.phi053:1.114","start":74247,"length":759},{"loc":"urn:cts:latinLit:phi0474.phi053:1.115","start":75006,"length":621},{"loc":"urn:cts:latinLit:phi0474.phi053:1.116","start":75627,"length":773},{"loc":"urn:cts:latinLit:phi0474.phi053:1.117","start":76400,"length":639},{"loc":"urn:cts:latinLit:phi0474.phi053:1.118","start":77039,"length":989},{"loc":"urn:cts:latinLit:phi0474.phi053:1.119","start":78028,"length":755},{"loc":"urn:cts:latinLit:phi0474.phi053:1.120","start":78783,"length":527},{"loc":"urn:cts:latinLit:phi0474.phi053:1.121","start":79310,"length":871},{"loc":"urn:cts:latinLit:phi0474.phi053:1.122","start":80181,"length":551},{"loc":"urn:cts:latinLit:phi0474.phi053:1.123","start":80732,"length":770},{"loc":"urn:cts:latinLit:phi0474.phi053:1.124","start":81502,"length":750},{"loc":"urn:cts:latinLit:phi0474.phi053:1.125","start":82252,"length":779},{"loc":"urn:cts:latinLit:phi0474.phi053:1.126","start":83031,"length":472},{"loc":"urn:cts:latinLit:phi0474.phi053:1.127","start":83503,"length":902},{"loc":"urn:cts:latinLit:phi0474.phi053:1.128","start":84405,"length":784},{"loc":"urn:cts:latinLit:phi0474.phi053:1.129","start":85189,"length":543},{"loc":"urn:cts:latinLit:phi0474.phi053:1.130","start":85732,"length":654},{"loc":"urn:cts:latinLit:phi0474.phi053:1.131","start":86386,"length":1099},{"loc":"urn:cts:latinLit:phi0474.phi053:1.132","start":87485,"length":922},{"loc":"urn:cts:latinLit:phi0474.phi053:2.1","start":88407,"length":501},{"loc":"urn:cts:latinLit:phi0474.phi053:2.2","start":88908,"length":594},{"loc":"urn:cts:latinLit:phi0474.phi053:2.3","start":89502,"length":865},{"loc":"urn:cts:latinLit:phi0474.phi053:2.4","start":90367,"length":690},{"loc":"urn:cts:latinLit:phi0474.phi053:2.5","start":91057,"length":517},{"loc":"urn:cts:latinLit:phi0474.phi053:2.6","start":91574,"length":754},{"loc":"urn:cts:latinLit:phi0474.phi053:2.7","start":92328,"length":616},{"loc":"urn:cts:latinLit:phi0474.phi053:2.8","start":92944,"length":594},{"loc":"urn:cts:latinLit:phi0474.phi053:2.9","start":93538,"length":803},{"loc":"urn:cts:latinLit:phi0474.phi053:2.10","start":94341,"length":674},{"loc":"urn:cts:latinLit:phi0474.phi053:2.11","start":95015,"length":967},{"loc":"urn:cts:latinLit:phi0474.phi053:2.12","start":95982,"length":775},{"loc":"urn:cts:latinLit:phi0474.phi053:2.13","start":96757,"length":592},{"loc":"urn:cts:latinLit:phi0474.phi053:2.14","start":97349,"length":804},{"loc":"urn:cts:latinLit:phi0474.phi053:2.15","start":98153,"length":355},{"loc":"urn:cts:latinLit:phi0474.phi053:2.16","start":98508,"length":695},{"loc":"urn:cts:latinLit:phi0474.phi053:2.17","start":99203,"length":698},{"loc":"urn:cts:latinLit:phi0474.phi053:2.18","start":99901,"length":553},{"loc":"urn:cts:latinLit:phi0474.phi053:2.19","start":100454,"length":661},{"loc":"urn:cts:latinLit:phi0474.phi053:2.20","start":101115,"length":851},{"loc":"urn:cts:latinLit:phi0474.phi053:2.21","start":101966,"length":796},{"loc":"urn:cts:latinLit:phi0474.phi053:2.22","start":102762,"length":782},{"loc":"urn:cts:latinLit:phi0474.phi053:2.23","start":103544,"length":466},{"loc":"urn:cts:latinLit:phi0474.phi053:2.24","start":104010,"length":825},{"loc":"urn:cts:latinLit:phi0474.phi053:2.25","start":104835,"length":686},{"loc":"urn:cts:latinLit:phi0474.phi053:2.26","start":105521,"length":674},{"loc":"urn:cts:latinLit:phi0474.phi053:2.27","start":106195,"length":562},{"loc":"urn:cts:latinLit:phi0474.phi053:2.28","start":106757,"length":778},{"loc":"urn:cts:latinLit:phi0474.phi053:2.29","start":107535,"length":452},{"loc":"urn:cts:latinLit:phi0474.phi053:2.30","start":107987,"length":731},{"loc":"urn:cts:latinLit:phi0474.phi053:2.31","start":108718,"length":369},{"loc":"urn:cts:latinLit:phi0474.phi053:2.32","start":109087,"length":378},{"loc":"urn:cts:latinLit:phi0474.phi053:2.33","start":109465,"length":1125},{"loc":"urn:cts:latinLit:phi0474.phi053:2.34","start":110590,"length":644},{"loc":"urn:cts:latinLit:phi0474.phi053:2.35","start":111234,"length":594},{"loc":"urn:cts:latinLit:phi0474.phi053:2.36","start":111828,"length":784},{"loc":"urn:cts:latinLit:phi0474.phi053:2.37","start":112612,"length":999},{"loc":"urn:cts:latinLit:phi0474.phi053:2.38","start":113611,"length":641},{"loc":"urn:cts:latinLit:phi0474.phi053:2.39","start":114252,"length":386},{"loc":"urn:cts:latinLit:phi0474.phi053:2.40","start":114638,"length":594},{"loc":"urn:cts:latinLit:phi0474.phi053:2.41","start":115232,"length":379},{"loc":"urn:cts:latinLit:phi0474.phi053:2.42","start":115611,"length":744},{"loc":"urn:cts:latinLit:phi0474.phi053:2.43","start":116355,"length":436},{"loc":"urn:cts:latinLit:phi0474.phi053:2.44","start":116791,"length":759},{"loc":"urn:cts:latinLit:phi0474.phi053:2.45","start":117550,"length":726},{"loc":"urn:cts:latinLit:phi0474.phi053:2.46","start":118276,"length":773},{"loc":"urn:cts:latinLit:phi0474.phi053:2.47","start":119049,"length":1052},{"loc":"urn:cts:latinLit:phi0474.phi053:2.48","start":120101,"length":791},{"loc":"urn:cts:latinLit:phi0474.phi053:2.49","start":120892,"length":990},{"loc":"urn:cts:latinLit:phi0474.phi053:2.50","start":121882,"length":923},{"loc":"urn:cts:latinLit:phi0474.phi053:2.51","start":122805,"length":657},{"loc":"urn:cts:latinLit:phi0474.phi053:2.52","start":123462,"length":607},{"loc":"urn:cts:latinLit:phi0474.phi053:2.53","start":124069,"length":363},{"loc":"urn:cts:latinLit:phi0474.phi053:2.54","start":124432,"length":807},{"loc":"urn:cts:latinLit:phi0474.phi053:2.55","start":125239,"length":792},{"loc":"urn:cts:latinLit:phi0474.phi053:2.56","start":126031,"length":585},{"loc":"urn:cts:latinLit:phi0474.phi053:2.57","start":126616,"length":448},{"loc":"urn:cts:latinLit:phi0474.phi053:2.58","start":127064,"length":606},{"loc":"urn:cts:latinLit:phi0474.phi053:2.59","start":127670,"length":553},{"loc":"urn:cts:latinLit:phi0474.phi053:2.60","start":128223,"length":664},{"loc":"urn:cts:latinLit:phi0474.phi053:2.61","start":128887,"length":581},{"loc":"urn:cts:latinLit:phi0474.phi053:2.62","start":129468,"length":1084},{"loc":"urn:cts:latinLit:phi0474.phi053:2.63","start":130552,"length":903},{"loc":"urn:cts:latinLit:phi0474.phi053:2.64","start":131455,"length":654},{"loc":"urn:cts:latinLit:phi0474.phi053:2.65","start":132109,"length":425},{"loc":"urn:cts:latinLit:phi0474.phi053:2.66","start":132534,"length":724},{"loc":"urn:cts:latinLit:phi0474.phi053:2.67","start":133258,"length":693},{"loc":"urn:cts:latinLit:phi0474.phi053:2.68","start":133951,"length":453},{"loc":"urn:cts:latinLit:phi0474.phi053:2.69","start":134404,"length":831},{"loc":"urn:cts:latinLit:phi0474.phi053:2.70","start":135235,"length":799},{"loc":"urn:cts:latinLit:phi0474.phi053:2.71","start":136034,"length":798},{"loc":"urn:cts:latinLit:phi0474.phi053:2.72","start":136832,"length":701},{"loc":"urn:cts:latinLit:phi0474.phi053:2.73","start":137533,"length":506},{"loc":"urn:cts:latinLit:phi0474.phi053:2.74","start":138039,"length":732},{"loc":"urn:cts:latinLit:phi0474.phi053:2.75","start":138771,"length":526},{"loc":"urn:cts:latinLit:phi0474.phi053:2.76","start":139297,"length":625},{"loc":"urn:cts:latinLit:phi0474.phi053:2.77","start":139922,"length":615},{"loc":"urn:cts:latinLit:phi0474.phi053:2.78","start":140537,"length":552},{"loc":"urn:cts:latinLit:phi0474.phi053:2.79","start":141089,"length":768},{"loc":"urn:cts:latinLit:phi0474.phi053:2.80","start":141857,"length":871},{"loc":"urn:cts:latinLit:phi0474.phi053:2.81","start":142728,"length":516},{"loc":"urn:cts:latinLit:phi0474.phi053:2.82","start":143244,"length":535},{"loc":"urn:cts:latinLit:phi0474.phi053:2.83","start":143779,"length":794},{"loc":"urn:cts:latinLit:phi0474.phi053:2.84","start":144573,"length":312},{"loc":"urn:cts:latinLit:phi0474.phi053:2.85","start":144885,"length":907},{"loc":"urn:cts:latinLit:phi0474.phi053:2.86","start":145792,"length":754},{"loc":"urn:cts:latinLit:phi0474.phi053:2.87","start":146546,"length":526},{"loc":"urn:cts:latinLit:phi0474.phi053:2.88","start":147072,"length":395},{"loc":"urn:cts:latinLit:phi0474.phi053:2.89","start":147467,"length":980},{"loc":"urn:cts:latinLit:phi0474.phi053:2.90","start":148447,"length":430},{"loc":"urn:cts:latinLit:phi0474.phi053:2.91","start":148877,"length":912},{"loc":"urn:cts:latinLit:phi0474.phi053:2.92","start":149789,"length":707},{"loc":"urn:cts:latinLit:phi0474.phi053:2.93","start":150496,"length":608},{"loc":"urn:cts:latinLit:phi0474.phi053:2.94","start":151104,"length":1036},{"loc":"urn:cts:latinLit:phi0474.phi053:2.95","start":152140,"length":272},{"loc":"urn:cts:latinLit:phi0474.phi053:2.96","start":152412,"length":787},{"loc":"urn:cts:latinLit:phi0474.phi053:2.97","start":153199,"length":711},{"loc":"urn:cts:latinLit:phi0474.phi053:2.98","start":153910,"length":473},{"loc":"urn:cts:latinLit:phi0474.phi053:2.99","start":154383,"length":574},{"loc":"urn:cts:latinLit:phi0474.phi053:2.100","start":154957,"length":735},{"loc":"urn:cts:latinLit:phi0474.phi053:2.101","start":155692,"length":926},{"loc":"urn:cts:latinLit:phi0474.phi053:2.102","start":156618,"length":466},{"loc":"urn:cts:latinLit:phi0474.phi053:2.103","start":157084,"length":666},{"loc":"urn:cts:latinLit:phi0474.phi053:2.104","start":157750,"length":725},{"loc":"urn:cts:latinLit:phi0474.phi053:2.105","start":158475,"length":394},{"loc":"urn:cts:latinLit:phi0474.phi053:2.106","start":158869,"length":904},{"loc":"urn:cts:latinLit:phi0474.phi053:2.107","start":159773,"length":787},{"loc":"urn:cts:latinLit:phi0474.phi053:2.108","start":160560,"length":756},{"loc":"urn:cts:latinLit:phi0474.phi053:2.109","start":161316,"length":922},{"loc":"urn:cts:latinLit:phi0474.phi053:2.110","start":162238,"length":594},{"loc":"urn:cts:latinLit:phi0474.phi053:2.111","start":162832,"length":438},{"loc":"urn:cts:latinLit:phi0474.phi053:2.112","start":163270,"length":665},{"loc":"urn:cts:latinLit:phi0474.phi053:2.113","start":163935,"length":389},{"loc":"urn:cts:latinLit:phi0474.phi053:2.114","start":164324,"length":883},{"loc":"urn:cts:latinLit:phi0474.phi053:2.115","start":165207,"length":585},{"loc":"urn:cts:latinLit:phi0474.phi053:2.116","start":165792,"length":804},{"loc":"urn:cts:latinLit:phi0474.phi053:2.117","start":166596,"length":767},{"loc":"urn:cts:latinLit:phi0474.phi053:2.118","start":167363,"length":524},{"loc":"urn:cts:latinLit:phi0474.phi053:2.119","start":167887,"length":732},{"loc":"urn:cts:latinLit:phi0474.phi053:2.120","start":168619,"length":789},{"loc":"urn:cts:latinLit:phi0474.phi053:2.121","start":169408,"length":549},{"loc":"urn:cts:latinLit:phi0474.phi053:2.122","start":169957,"length":738},{"loc":"urn:cts:latinLit:phi0474.phi053:2.123","start":170695,"length":496},{"loc":"urn:cts:latinLit:phi0474.phi053:2.124","start":171191,"length":682},{"loc":"urn:cts:latinLit:phi0474.phi053:2.125","start":171873,"length":656},{"loc":"urn:cts:latinLit:phi0474.phi053:2.126","start":172529,"length":745},{"loc":"urn:cts:latinLit:phi0474.phi053:2.127","start":173274,"length":836},{"loc":"urn:cts:latinLit:phi0474.phi053:2.128","start":174110,"length":533},{"loc":"urn:cts:latinLit:phi0474.phi053:2.129","start":174643,"length":753},{"loc":"urn:cts:latinLit:phi0474.phi053:2.130","start":175396,"length":535},{"loc":"urn:cts:latinLit:phi0474.phi053:2.131","start":175931,"length":446},{"loc":"urn:cts:latinLit:phi0474.phi053:2.132","start":176377,"length":180},{"loc":"urn:cts:latinLit:phi0474.phi053:2.133","start":176557,"length":678},{"loc":"urn:cts:latinLit:phi0474.phi053:2.134","start":177235,"length":765},{"loc":"urn:cts:latinLit:phi0474.phi053:2.135","start":178000,"length":849},{"loc":"urn:cts:latinLit:phi0474.phi053:2.136","start":178849,"length":631},{"loc":"urn:cts:latinLit:phi0474.phi053:2.137","start":179480,"length":392},{"loc":"urn:cts:latinLit:phi0474.phi053:2.138","start":179872,"length":314},{"loc":"urn:cts:latinLit:phi0474.phi053:2.139","start":180186,"length":739},{"loc":"urn:cts:latinLit:phi0474.phi053:2.140","start":180925,"length":674},{"loc":"urn:cts:latinLit:phi0474.phi053:2.141","start":181599,"length":620},{"loc":"urn:cts:latinLit:phi0474.phi053:2.142","start":182219,"length":813},{"loc":"urn:cts:latinLit:phi0474.phi053:2.143","start":183032,"length":634},{"loc":"urn:cts:latinLit:phi0474.phi053:2.144","start":183666,"length":767},{"loc":"urn:cts:latinLit:phi0474.phi053:2.145","start":184433,"length":782},{"loc":"urn:cts:latinLit:phi0474.phi053:2.146","start":185215,"length":864},{"loc":"urn:cts:latinLit:phi0474.phi053:2.147","start":186079,"length":516},{"loc":"urn:cts:latinLit:phi0474.phi053:2.148","start":186595,"length":706},{"loc":"urn:cts:latinLit:phi0474.phi053:2.149","start":187301,"length":493},{"loc":"urn:cts:latinLit:phi0474.phi053:2.150","start":187794,"length":1096}]}
{"id":"urn:cts:latinLit:phi0474.phi055.perseus-lat1","text":"Quamquam te, Marce fili, annum iam audientem Cratippum, idque Athenis, abundare oportet praeceptis institutisque philosophiae propter summam et doctoris auctoritatem et urbis, quorum alter te scientia augere potest, altera exemplis, tamen, ut ipse ad meam utilitatem semper cum Graecis Latina coniunxi neque id in philosophia solum, sed etiam in dicendi exercitatione feci, idem tibi censeo faciendum, ut par sis in utriusque orationis facultate. Quam quidem ad rem nos, ut videmur, magnum attulimus adiumentum hominibus nostris, ut non modo Graecarum litterarum rudes, sed etiam docti aliquantum se arbitrentur adeptos et ad dicendum et ad iudicandum.\nQuam ob rem disces tu quidem a principe huius aetatis philosophorum, et disces, quam diu voles; tam diu autem velle debebis, quoad te, quantum proficias, non paenitebit; sed tamen nostra legens non multum a Peripateticis dissidentia, quoniam utrique Socratici et Platonici volumus esse, de rebus ipsis utere tuo iudicio (nihil enim impedio), orationem autem Latinam efficies profecto legendis nostris pleniorem. Nec vero hoc arroganter dictum existimari velim. Nam philosophandi scientiam concedens multis, quod est oratoris proprium, apte, distincte, ornate dicere, quoniam in eo studio aetatem consumpsi, si id mihi assumo, videor id meo iure quodam modo vindicare.\nQuam ob rem magnopere te hortor, mi Cicero, ut non solum orationes meas, sed hos etiam de philosophia libros, qui iam illis fere se aequarunt, studiose legas; vis enim maior in illis dicendi, sed hoc quoque colendum est aequabile et temperatum orationis genus. Et id quidem nemini video Graecorum adhuc contigisse, ut idem utroque in genere elaboraret sequereturque et illud forense dicendi et hoc quietum disputandi genus, nisi forte Demetrius Phalereus in hoc numero haberi potest, disputator subtilis, orator parum vehemens, dulcis tamen, ut Theophrasti discipulum possis agnoscere. Nos autem quantum in utroque profecerimus, aliorum sit iudicium, utrumque certe secuti sumus.\nEquidem et Platonem existimo, si genus forense dicendi tractare voluisset, gravissime et copiosissime potuisse dicere, et Demosthenem, si illa, quae a Platone didicerat, tenuisset et pronuntiare voluisset, ornate splendideque facere potuisse; eodemque modo de Aristotele et Isocrate iudico, quorum uterque suo studio delectatus contempsit alterum.\nSed cum statuissem scribere ad te aliquid hoc tempore, multa posthac, ab eo ordiri maxime volui, quod et aetati tuae esset aptissimum et auctoritati meae. Nam cum multa sint in philosophia et gravia et utilia accurate copioseque a philosophis disputata, latissime patere videntur ea, quae de officiis tradita ab illis et praecepta sunt. Nulla enim vitae pars neque publicis neque privatis neque forensibus neque domesticis in rebus, neque si tecum agas quid, neque si cum altero contrahas, vacare officio potest, in eoque et colendo sita vitae est honestas omnis et neglegendo turpitudo.\nAtque haec quidem quaestio communis est omnium philosophorum; quis est enim, qui nullis officii praeceptis tradendis philosophum se audeat dicere? Sed sunt non nullae disciplinae, quae propositis bonorum et malorum finibus officium omne pervertant. Nam qui summum bonum sic instituit, ut nihil habeat cum virtute coniunctum, idque suis commodis, non honestate metitur, hic, si sibi ipse consentiat et non interdum naturae bonitate vincatur neque amicitiam colere possit nec iustitiam nec liberalitatem; fortis vero dolorem summum malum iudicans aut temperans voluptatem summum bonum statuens esse certe nullo modo potest.\nQuae quamquam ita sunt in promptu, ut res disputatione non egeat, tamen sunt a nobis alio loco disputata. Hae disciplinae igitur si sibi consentaneae velint esse, de officio nihil queant dicere, neque ulla officii praecepta firma, stabilia, coniuncta naturae tradi possunt nisi aut ab iis, qui solam, aut ab iis, qui maxime honestatem propter se dicant expetendam. Ita propria est ea praeceptio Stoicorum, Academicorum, Peripateticorum, quoniam Aristonis, Pyrrhonis, Erilli iam pridem explosa sententia est; qui tamen haberent ius suum disputandi de officio, si rerum aliquem dilectum reliquissent, ut ad officii inventionem aditus esset. Sequemur igitur hoc quidem tempore et hac in quaestione potissimum Stoicos non ut interpretes, sed, ut solemus, e fontibus eorum iudicio arbitrioque nostro, quantum quoque modo videbitur, hauriemus.\nPlacet igitur, quoniam omnis disputatio de officio futura est, ante definire, quid sit officium; quod a Panaetio praetermissum esse miror. Omnis enim, quae a ratione suscipitur de aliqua re institutio, debet a definitione proficisci, ut intellegatur, quid sit id, de quo disputetur\n\nOmnis de officio duplex est quaestio: unum genus est, quod pertinet ad finem bonorum, alterum, quod positum est in praeceptis, quibus in omnis partis usus vitae conformari possit. Superioris generis huius modi sunt exempla: omniane officia perfecta sint, num quod officium aliud alio maius sit, et quae sunt generis eiusdem. Quorum autem officiorum praecepta traduntur, ea quamquam pertinent ad finem bonorum, tamen minus id apparet, quia magis ad institutionem vitae communis spectare videntur; de quibus est nobis his libris explicandum. Atque etiam alia divisio est officii.\nNam et medium quoddam officium dicitur et perfectum. Perfectum officium rectum, opinor, vocemus, quoniam Graeci kato/rqwma, hoc autem commune officium kaqh=kon vocant. Atque ea sic definiunt, ut, rectum quod sit, id officium perfectum esse definiant; medium autem officium id esse dicunt, quod cur factum sit, ratio probabilis reddi possit.\nTriplex igitur est, ut Panaetio videtur, consilii capiendi deliberatio. Nam aut honestumne factu sit an turpe dubitant id, quod in deliberationem cadit; in quo considerando saepe animi in contraries sententias distrahuntur. Tum autem aut anquirunt aut consultant, ad vitae commoditatem iucunditatemque, ad facultates rerum atque copias, ad opes, ad potentiam, quibus et se possint iuvare et suos, conducat id necne, de quo deliberant; quae deliberatio omnis in rationem utilitatis cadit. Tertium dubitandi genus est, cum pugnare videtur cum honesto id, quod videtur esse utile; cum enim utilitas ad se rapere, honestas contra revocare ad se videtur, fit ut distrahatur in deliberando animus afferatque ancipitem curam cogitandi.\nHac divisione, cum praeterire aliquid maximum vitium in dividendo sit, duo praetermissa sunt; nec enim solum utrum honestum an turpe sit, deliberari solet, sed etiam duobus propositis honestis utrum honestius, itemque duobus propositis utilibus utrum utilius. Ita, quam ille triplicem putavit esse rationem, in quinque partes distribui debere reperitur. Primum igitur est de honesto, sed dupliciter, tum pari ratione de utili, post de comparatione eorum disserendum.\nPrincipio generi animantium omni est a natura tributum, ut se, vitam corpusque tueatur, declinet ea, quae nocitura videantur, omniaque, quae sint ad vivendum necessaria, anquirat et paret, ut pastum, ut latibula, ut alia generis eiusdem. Commune item animantium omnium est coniunctionis adpetitus procreandi causa et cura quaedam eorum, quae procreata sint; sed inter hominem et beluam hoc maxime interest, quod haec tantum, quantum sensu movetur, ad id solum, quod adest quodque praesens est, se accommodat paulum admodum sentiens praeteritum aut futurum; homo autem, quod rationis est particeps, per quam consequentia cernit, causas rerum videt earumque praegressus et quasi antecessiones non ignorat, similitudines comparat rebusque praesentibus adiungit atque annectit futuras, facile totius vitae cursum videt ad eamque degendam praeparat res necessarias.\nEademque natura vi rationis hominem conciliat homini et ad orationis et ad vitae societatem ingeneratque in primis praecipuum quendam amorem in eos, qui procreati sunt, impellitque, ut hominum coetus et celebrationes et esse et a se obiri velit ob easque causas studeat parare ea, quae suppeditent ad cultum et ad victum, nec sibi soli, sed coniugi, liberis ceterisque, quos caros habeat tuerique debeat; quae cura exsuscitat etiam animos et maiores ad rem gerendam facit.\nIn primisque hominis est propria veri inquisitio atque investigatio. Itaque cum sumus necessariis negotiis curisque vacui, tum avemus aliquid videre, audire, addiscere cognitionemque rerum aut occultarum aut admirabilium ad beate vivendum necessariam ducimus. Ex quo intellegitur, quod verum, simplex sincerumque sit, id esse naturae hominis aptissimum. Huic veri videndi cupiditati adiuncta est appetitio quaedam principatus, ut nemini parere animus bene informatus a natura velit nisi praecipienti aut docenti aut utilitatis causa iuste et legitime imperanti; ex quo magnitudo animi exsistit humanarumque rerum contemptio.\nNec vero illa parva vis naturae est rationisque. quod unum hoc animal sentit, quid sit ordo, quid sit, quod deceat, in factis dictisque qui modus. Itaque eorum ipsorum, quae aspectu sentiuntur, nullum aliud animal pulchritudinem, venustatem, convenientiam partium sentit; quam similitudinem natura ratioque ab oculis ad animum transferens multo etiam magis pulchritudinem, constantiam, ordinem in consiliis factisque conservandam putat cavetque, ne quid indecore effeminateve faciat, tum in omnibus et opinionibus et factis ne quid libidinose aut faciat aut cogitet.\nQuibus ex rebus conflatur et efficitur id, quod quaerimus, honestum, quod etiamsi nobilitatum non sit, tamen honestum sit, quodque vere dicimus, etiamsi a nullo laudetur, natura esse laudabile.\nFormam quidem ipsam, Marce fili, et tamquam faciem honesti vides, quae si oculis cerneretur, mirabiles amores, ut ait Plato, excitaret sapientiae. Sed omne, quod est honestum, id quattuor partium oritur ex aliqua: aut enim in perspicientia veri sollertiaque versatur aut in hominum societate tuenda tribuendoque suum cuique et rerum contractarum fide aut in animi excelsi atque invicti magnitudine ac robore aut in omnium, quae fiunt quaeque dicuntur, ordine et modo, in quo inest modestia et temperantia.\nQuae quattuor quamquam inter se colligata atque implicata sunt, tamen ex singulis certa officiorum genera nascuntur, velut ex ea parte, quae prima discripta est, in qua sapientiam et prudentiam ponimus, inest indagatio atque inventio veri, eiusque virtutis hoc munus est proprium.\nUt enim quisque maxime perspicit, quid in re quaque verissimum sit. quique acutissime et celerrime potest et videre et explicare rationem, is prudentissimus et sapientissimus rite haberi solet. Quocirca huic quasi materia, quam tractet et in qua versetur, subiecta est veritas.\nReliquis autem tribus virtutibus necessitates propositae sunt ad eas res parandas tuendasque, quibus actio vitae continetur, ut et societas hominum coniunctioque servetur et animi excellentia magnitudoque cum in augendis opibus utilitatibusque et sibi et suis comparandis, tum multo magis in his ipsis despiciendis eluceat. Ordo autem et constantia et moderatio et ea, quae sunt his similia, versantur in eo genere, ad quod est adhibenda actio quaedam, non solum mentis agitatio. Iis enim rebus, quae tractantur in vita, modum quendam et ordinem adhibentes honestatem et decus conservabimus.\nEx quattuor autem locis, in quos honesti naturam vimque divisimus, primus ille, qui in veri cognitione consistit, maxime naturam attingit humanam. Omnes enim trahimur et ducimur ad cognitionis et scientiae cupiditatem, in qua excellere pulchrum putamus, labi autem, errare, nescire, decipi et malum et turpe ducimus. In hoc genere et naturali et honesto duo vitia vitanda sunt, unum, ne incognitapro cognitis habeamus iisque temere assentiamur; quod vitium effugere qui volet (omnes autem velle debent), adhibebit ad considerandas res et tempus et diligentiam.\nAlterum est vitium, quod quidam nimis magnum studium multamque operam in res obscuras atque difficiles conferunt easdemque non necessarias.\nQuibus vitiis declinatis quod in rebus honestis et cognitione dignis operae curaeque ponetur, id iure laudabitur, ut in astrologia C. Sulpicium audivimus, in geometria Sex. Pompeium ipsi cognovimus, multos in dialecticis, plures in iure civili, quae omnes artes in veri investigatione versantur; cuius studio a rebus gerendis abduci contra officium est. Virtutis enim laus omnis in actione consistit; a qua tamen fit intermissio saepe multique dantur ad studia reditus; tum agitatio mentis, quae numquam acquiescit, potest nos in studiis cognitionis etiam sine opera nostra continere. Omnis autem cogitatio motusque animi aut in consiliis capiendis de rebus honestis et pertinentibus ad bene beateque vivendum aut in studiis scientiae cognitionisque versabitur.\nAc de primo quidem officii fonte diximus.\nDe tribus autem reliquis latissime patet ea ratio, qua societas hominum inter ipsos et vitae quasi communitas continetur; cuius partes duae, iustitia, in qua virtutis est splendor maximus, ex qua viri boni nominantur, et huic coniuncta beneficentia, quam eandem vel benignitatem vel liberalitatem appellari licet.\nSed iustitiae primum munus est, ut ne cui quis noceat nisi lacessitus iniuria, deinde ut communibus pro communibus utatur, privatis ut suis.\nSunt autem privata nulla natura, sed aut vetere occupatione, ut qui quondam in vacua venerunt, aut victoria, ut qui bello potiti sunt, aut lege, pactione, condicione, sorte; ex quo fit, ut ager Arpinas Arpinatium dicatur, Tusculanus Tusculanorum; similisque est privatarum possessionum discriptio. Ex quo, quia suum cuiusque fit eorum, quae natura fuerant communia, quod cuique obtigit, id quisque teneat; e quo si quis sibi appetet, violabit ius humanae societatis.\nSed quoniam, ut praeclare scriptum est a Platone, non nobis solum nati sumus ortusque nostri partem patria vindicat, partem amici, atque, ut placet Stoicis, quae in terris gignantur, ad usum hominum omnia creari, homines autem hominum causa esse generatos, ut ipsi inter se aliis alii prodesse possent, in hoc naturam debemus ducem sequi, communes utilitates in medium afferre mutatione officiorum, dando accipiendo, tum artibus, tum opera, tum facultatibus devincire hominum inter homines societatem.\nFundamentum autem est iustitiae fides, id est dictorum conventorumque constantia et veritas. Ex quo, quamquam hoc videbitur fortasse cuipiam durius, tamen audeamus imitari Stoicos, qui studiose exquirunt, unde verba sint ducta, credamusque, quia fiat, quod dictum est, appellatam fidem.\nSed iniustitiae genera duo sunt, unum eorum, qui inferunt, alterum eorum, qui ab iis, quibus infertur, si possunt, non propulsant iniuriam. Nam qui iniuste impetum in quempiam facit aut ira aut aliqua perturbatione incitatus, is quasi manus afferre videtur socio; qui autem non defendit nec obsistit, si potest, iniuriae, tam est in vitio, quam si parentes aut amicos aut patriam deserat.\nAtque illae quidem iniuriae, quae nocendi causa de industria inferuntur, saepe a metu proficiscuntur, cum is, qui nocere alteri cogitat, timet ne, nisi id fecerit, ipse aliquo afficiatur incommodo. Maximam autem partem ad iniuriam faciendam aggrediuntur, ut adipiscantur ea, quae concupiverunt; in quo vitio latissime patet avaritia.\nExpetuntur autem divitiae cum ad usus vitae necessarios, tum ad perfruendas voluptates. In quibus autem maior est animus, in iis pecuniae cupiditas spectat ad opes et ad gratificandi facultatem, ut nuper M. Crassus negabat ullam satis magnam pecuniam esse ei, qui in re publica princeps vellet esse, cuius fructibus exercitum alere non posset. Delectant etiam magnifici apparatus vitaeque cultus cum elegantia et copia; quibus rebus effectum est, ut infinita pecuniae cupiditas esset. Nec vero rei familiaris amplificatio nemini nocens vituperanda est, sed fugienda semper iniuria est.\nMaxime autem adducuntur plerique, ut eos iustitiae capiat oblivio, cum in imperiorum, honorum, gloriae cupiditatem inciderunt. Quod enim est apud Ennium: Núlla sancta sócietasNéc fides regni ést. id latius patet. Nam quicquid eius modi est, in quo non possint plures excellere, in eo fit plerumque tanta contentio, ut difficillimum sit servare sanctam societatem. Declaravit id modo temeritas C. Caesaris, qui omnia iura divina et humana pervertit propter eum, quem sibi ipse opinionis errore finxerat, principatum. Est autem in hoc genere molestum, quod in maximis animis splendidissimisque ingeniis plerumque exsistunt honoris, imperii, potentiae, gloriae cupiditates. Quo magis cavendum est, ne quid in eo genere peccetur.\nSed in omni iniustitia permultum interest, utrum perturbatione aliqua animi, quae plerumque brevis est et ad tempus, an consulto et cogitata fiat iniuria. Leviora enim sunt ea, quae repentino aliquo motu accidunt, quam ea, quae meditata et praeparata inferuntur.\nAc de inferenda quidem iniuria satis dictum est.\nPraetermittendae autem defensionis deserendique officii plures solent esse causae; nam aut inimicitias aut laborem aut sumptus suscipere nolunt aut etiam neglegentia, pigritia, inertia aut suis studiis quibusdam occupationibusve sic impediuntur, ut eos, quos tutari debeant, desertos esse patiantur. Itaque videndum est, ne non satis sit id, quod apud Platonem est in philosophos dictum, quod in veri investigatione versentur quodque ea, quae plerique vehementer expetant, de quibus inter se digladiari soleant, contemnant et pro nihilo putent, propterea iustos esse. Nam alterum iustitiae genus assequuntur, ut inferenda ne cui noceant iniuria, in alterum incidunt; discendi enim studio impediti, quos tueri debent, deserunt. Itaque eos ne ad rem publicam quidem accessuros putat nisi coactos. Aequius autem erat id voluntate fieri; namhoc ipsum ita iustum est, quod recte fit, si est voluntarium.\nSunt etiam, qui aut studio rei familiaris tuendae aut odio quodam hominum suum se negotium agere dicant nec facere cuiquam videantur iniuriam. Qui altero genere iniustitiae vacant, in alterum incurrunt; deserunt enim vitae societatem, quia nihil conferunt in eam studii, nihil operae, nihil facultatum.\nQuando igitur duobus generibus iniustitiae propositis adiunximus causas utriusque generis easque res ante constituimus, quibus iustitia contineretur, facile, quod cuiusque temporis officium sit, poterimus, nisi nosmet ipsos valde amabimus, iudicare;\nest enim difficilis cura rerum alienarum. Quamquam Terentianus ille Chremes humani nihil a se alienum putat; sed tamen, quia magis ea percipimus atque sentimus, quae nobis ipsis aut prospera aut adversa eveniunt, quam illa, quae ceteris, quae quasi longo intervallo interiecto videmus, aliter de illis ac de nobis iudicamus. Quocirca bene praecipiunt, qui vetant quicquam agere, quod dubites aequum sit an iniquum. Aequitas enim lucet ipsa per se, dubitatio cogitationem significat iniuriae.\nSed incidunt saepe tempora, cum ea, quae maxime videntur digna esse iusto homine eoque, quem virum bonum dicimus, commutantur fiuntque contraria, ut reddere depositum, facere promissum quaeque pertinent ad veritatem et ad fidem, ea migrare interdum et non servare fit iustum. Referri enim decet ad ea, quae posui principio, fundamenta iustitiae, primum ut ne cui noceatur, deinde ut communi utilitati serviatur. Ea cum tempore commutantur, commutatur officium et non semper est idem.\nPotest enim accidere promissum aliquod et conventum, ut id effici sit inutile vel ei, cui promissum sit, vel ei, qui promiserit. Nam si, ut in fabulis est, Neptunus, quod Theseo promiserat, non fecisset, Theseus Hippolyto filio non esset orbatus; ex tribus enim optatis, ut scribitur, hoc erat tertium, quod de Hippolyti interitu iratus optavit; quo impetrato in maximos luctus incidit. Nec promissa igitur servanda sunt ea, quae sint iis, quibus promiseris, inutilia, nec, si plus tibi ea noceant quam illi prosint, cui promiseris, contra officium est maius anteponi minori; ut, si constitueris cuipiam te advocatum in rem praesentem esse venturum atque interim graviter aegrotare filius coeperit, non sit contra officium non facere, quod dixeris, magisque ille, cui promissum sit, ab officio discedat, si se destitutum queratur. Iam illis promissis standum non esse quis non videt, quae coactus quis metu, quae deceptus dolo promiserit? quae quidem pleraque iure praetorio liberantur, non nulla legibus.\nExsistunt etiam saepe iniuriae calumnia quadam et nimis callida, sed malitiosa iuris interpretatione. Ex quo illud Summum ius summa iniuria factum est iam tritum sermone proverbium. Quo in genere etiam in re publica multa peccantur, ut ille, qui, cum triginta dierum essent cum hoste indutiae factae, noctu populabatur agros, quod dierum essent pactae, non noctium indutiae. Ne noster quidem probandus, si verum est Q. Fabium Labeonem seu quem alium (nihil enim habeo praeter auditum) arbitrum Nolanis et Neapolitanis de finibus a senatu datum, cum ad locum venisset, cum utrisque separatim locutum, ne cupide quid agerent, ne appetenter, atque ut regredi quam progredi mallent. Id cum utrique fecissent, aliquantum agri in medio relictum est. Itaque illorum finis sic, ut ipsi dixerant, terminavit; in medio relictum quod erat, populo Romano adiudicavit. Decipere hoc quidem est, non iudicare. Quocirca in omni est re fugienda talis sollertia.\nSunt autem quaedam officia etiam adversus eos servanda, a quibus iniuriam acceperis. Est enim ulciscendi et puniendi modus; atque haud scio an satis sit eum, qui lacessierit, iniuriae suae paenitere, ut et ipse ne quid tale posthac et ceteri sint ad iniuriam tardiores.\nAtque in re publica maxime conservanda sunt iura belli. Nam cum sint duo genera decertandi, unum per disceptationem, alterum per vim, cumque illud proprium sit hominis, hoc beluarum, confugiendum est ad posterius, si uti non licet superiore.\nQuare suscipienda quidem bella sunt ob eam causam, ut sine iniuria in pace vivatur, parta autem victoria conservandi ii, qui non crudeles in bello, non immanes fuerunt, ut maiores nostri Tusculanos, Aequos, Volscos, Sabinos, Hernicos in civitatem etiam acceperunt, at Carthaginem et Numantiam funditus sustulerunt; nollem Corinthum, sed credo aliquid secutos, opportunitatem loci maxime, ne posset aliquando ad bellum faciendum locus ipse adhortari. Mea quidem sententia paci, quae nihil habitura sit insidiarum, semper est consulendum. In quo si mihi esset optemperatum, si non optimam, at aliquam rem publicam, quae nunc nulla est, haberemus.\nEt cum iis, quos vi deviceris, consulendum est, tum ii, qui armis positis ad imperatorum fidem confugient, quamvis murum aries percusserit, recipiendi. In quo tantopere apud nostros iustitia culta est, ut ii, qui civitates aut nationes devictas bello in fidem recepissent, earum patroni essent more maiorum.\nAc belli quidem aequitas sanctissime fetiali populi Romani iure perscripta est. Ex quo intellegi potest nullum bellum esse iustum, nisi quod aut rebus repetitis geratur aut denuntiatum ante sit et indictum. Popilius imperator tenebat provinciam, in cuius exercitu Catonis filius tiro militabat. Cum autem Popilio videretur unam dimittere legionem, Catonis quoque filium, qui in eadem legione militabat, dimisit. Sed cum amore pugnandi in exercitu remansisset, Cato ad Popilium scripsit, ut, si eum patitur in exercitu remanere, secundo eum obliget militiae sacramento, quia priore amisso iure cum hostibus pugnare non poterat.Adeo summa erat observatio in bello movendo.\nM. quidem Catonis senis est epistula ad M. filium, in qua scribit se audisse eum missum factum esse a consule, cum in Macedonia bello Persico miles esset. Monet igitur, ut caveat, ne proelium ineat; negat enim ius esse, qui miles non sit, cum hoste pugnare.\nEquidem etiam illud animadverto, quod, qui proprio nomine perduellis esset, is hostis vocaretur, lenitate verbi rei tristitiam mitigatam. Hostis enim apud maiores nostros is dicebatur, quem nunc peregrinum dicimus. Indicant duodecim tabulae: aut status dies cum hoste, itemque: adversus hostem aeterna auctoritas. Quid ad hanc mansuetudinem addi potest, eum, quicum bellum geras, tam molli nomine appellare? Quamquam id nomen durius effect iam vetustas; a peregrino enim recessit et proprie in eo, qui arma contra ferret, remansit.\nCum vero de imperio decertatur belloque quaeritur gloria, causas omnino subesse tamen oportet easdem, quas dixi paulo ante iustas causas esse bellorum. Sed ea bella, quibus imperii proposita gloria est, minus acerbe gerenda sunt Ut enim cum civi aliter contendimus, si est inimicus, aliter, si competitor (cum altero certamen honoris et dignitatis est, cum altero capitis et famae), sic cum Celtiberis, cum Cimbris bellum ut cum inimicis gerebatur, uter esset, non uter imperaret, cum Latinis, Sabinis, Samnitibus, Poenis, Pyrrho de imperio dimicabatur. Poeni foedifragi, crudelis Hannibal, reliqui iustiores. Pyrrhi quidem de captivis reddendis illa praeclara: Nec mi aurum posco nec mi pretium dederitis,Nec cauponantes bellum, sed belligerantesFerro, non auro vitam cernamus utrique.Vosne velit an me regnare era, quidve ferat Fors,Virtute experiamur. Et hoc simul accipe dictum:Quorum virtuti belli fortuna pepercit,Eorundem libertati me parcere certum est.Dono, ducite, doque volentibus cum magnis dis.\n\nRegalis sane et digna Aeacidarum genere sententia.\nAtque etiam si quid singuli temporibus adducti hosti promiserunt, est in eo ipso fides conservanda, ut primo Punico bello Regulus captus a Poenis cum de captivis commutandis Romam missus esset iurassetque se rediturum, primum, ut venit, captivos reddendos in senatu non censuit, deinde, cum retineretur a propinquis et ab amicis, ad supplicium redire maluit quam fidem hosti datam fallere.\nSecundo autem Punico bello post Cannensem pugnam quos decem Hannibal Romam astrictos misit iure iurando se redituros esse, nisi de redimendis iis, qui capti erant, impetrassent, eos omnes censores, quoad quisquc eorum vixit, qui peierassent, in aerariis reliquerunt nec minus ilium, qui iuris iurandi fraude culpam invenerat. Cum enim Hannibalis permissu exisset de castris, rediit paulo post, quod se oblitum nescio quid diceret; deinde egressus e castris iure iurando se solutum putabat, et erat verbis, re non erat. Semper autem in fide quid senseris, non quid dixeris, cogitandum.\nMaximum autem exemplum est iustitiae in hostem a maioribus nostris constitutum, cum a Pyrrho perfuga senatui est pollicitus se venenum regi daturum et cum necaturum, senatus et C. Fabricius perfugam Pyrrho dedidit. Ita ne hostis quidem et potentis et bellum ultro inferentis interitum cum scelere approbavit.\nAc de bellicis quidem officiis satis dictum est.\nMeminerimus autem etiam adversus infimos iustitiam esse servandam. Est autem infima condicio et fortuna servorum, quibus non male praecipiunt qui ita iubent uti, ut mercennariis: operam exigendam, iusta praebenda.\nCum autem duobus modis, id est aut vi aut fraude, fiat iniuria, fraus quasi vulpeculae, vis leonis videtur; utrumque homine alienissimum, sed fraus odio digna maiore. Totius autem iniustitiae nulla capitalior quam eorum, qui tum, cum maxime fallunt, id agunt, ut viri boni esse videantur.\nDe iustitia satis dictum.\nDeinceps, ut erat propositum, de beneficentia ae de liberalitate dicatur, qua quidem nihil est naturae hominis accommodatius, sed habet multas cautiones. Videndum est enim, primum ne obsit benignitas et iis ipsis, quibus benigne videbitur fieri et ceteris, deinde ne maior benignitas sit quam facultates, tum ut pro dignitate cuique tribuatur; id enim est iustitiae fundamentum, ad quam haec referenda sunt omnia. Nam et qui gratificantur cuipiam, quod obsit illi, cui prodesse velle videantur, non benefici neque liberales, sed perniciosi assentatores iudicandi sunt, et qui aliis nocent, ut in alios liberales sint, in eadem sunt iniustitia, ut si in suam rem aliena convertant.\nSunt autem multi, et quidem cupidi splendoris et gloriae, qui eripiunt aliis, quod aliis largiantur, iique arbitrantur se beneficos in suos amicos visum iri, si locupletent eos quacumque ratione. Id autem tantum abest ab officio, ut nihil magis officio possit esse contrarium. Videndum est igitur, ut ea liberalitate utamur, quae prosit amicis, noceat nemini. Quare L. Sullae, C. Caesaris pecuniarum translatio a iustis dominis ad alienos non debet liberalis videri; nihil est enim liberale, quod non idem iustum.\nAlter locus erat cautionis, ne benignitas maior esset quam facultates, quod, qui benigniores volunt esse, quam res patitur, primum in eo peccant, quod iniuriosi sunt in proximos; quas enim copias his et suppeditari aequius est et relinqui, eas transferunt ad alienos. Inest autem in tali liberalitate cupiditas plerumque rapiendi et auferendi per iniuriam, ut ad largiendum suppetant copiae. Videre etiam licet plerosque non tam natura liberales quam quadam gloria ductos, ut benefici videantur, facere multa, quae proficisci ab ostentatione magis quam a voluntate videantur. Talis autem sinulatio vanitati est coniunctior quam aut liberalitati aut honestati.\nTertium est propositum, ut in beneficentia dilectus esset dignitatis; in quo et mores eius erunt spectandi, in quem beneficium conferetur, et animus erga nos et communitas ac societas vitae et ad nostras utilitates officia ante collata; quae ut concurrant omnia, optabile est; si minus, plures causae maioresque ponderis plus habebunt.\nQuoniam autem vivitur non cum perfectis hominibus planeque sapientibus, sed cum iis, in quibus praeclare agitur si sunt simulacra virtutis, etiam hoc intellegendum puto, neminem omnino esse neglegendum, in quo aliqua significatio virtutis appareat, colendum autem esse ita quemque maxime, ut quisque maxime virtutibus his lenioribus erit ornatus, modestia, temperantia, hac ipsa, de qua multa iam dicta sunt, iustitia. Nam fortis animus et magnus in homine non perfecto nec sapiente ferventior plerumque est, illae virtutes bonum virum videntur potius attingere.\nAtque haec in moribus.\nDe benivolentia autem, quam quisque habeat erga nos, primum illud est in officio, ut ei plurimum tribuamus, a quo plurimum diligamur, sed benivolentiam non adulescentulorum more ardore quodam amoris, sed stabilitate potius et constantia iudicemus. Sin erunt merita, ut non ineunda, sed referenda sit gratia, maior quaedam cura adhibenda est; nullum enim officium referenda gratia magis necessarium est.\nQuodsi ea, quae utenda acceperis, maiore mensura, si modo possis, iubet reddere Hesiodus, quidnam beneficio provocati facere debemus? an imitari agros fertiles, qui multo plus efferunt quam acceperunt? Etenim si in eos, quos speramus nobis profuturos, non dubitamus officia conferre, quales in eos esse debemus, qui iam profuerunt? Nam cum duo genera liberalitatis sint, unum dandi beneficii, alterum reddendi, demus necne, in nostra potestate est, non reddere viro bono non licet, modo id facere possit sine iniuria.\nAcceptorum autem beneficiorum sunt dilectus habendi, nec dubium, quin maximo cuique plurimum debeatur. In quo tamen in primis, quo quisque animo, studio, benivolentia fecerit, ponderandum est. Multi enim faciunt multa temeritate quadam sine iudicio vel morbo in omnes vel repentino quodam quasi vento impetu animi incitati; quae beneficia aeque magna non sunt habenda atque ea, quae iudicio, considerate constanterque delata sunt.\nSed in collocando beneficio et in referenda gratia, si cetera paria sunt, hoc maxime officii est, ut quisque maxime opis indigeat, ita ei potissimum opitulari; quod contra fit a plerisque; a quo enim plurimum sperant, etiamsi ille iis non eget, tamen ei potissimum inserviunt.\nOptime autem societas hominum coniunctioque servabitur, si, ut quisque erit coniunctissimus, ita in eum benignitatis plurimum conferetur.\nSed, quae naturae principia sint communitatis et societatis humanae, repetendum videtur altius; est enim primum, quod cernitur in universi generis humani societate. Eius autem vinculum est ratio et oratio, quae docendo, discendo, communicando, disceptando, iudicando conciliat inter se homines coniungitque naturali quadam societate; neque ulla re longius absumus a natura ferarum, in quibus inesse fortitudinem saepe dicimus, ut in equis, in leonibus, iustitiam, aequitatem, bonitatem non dicimus; sunt enim rationis et orationis expertes.\nAc latissime quidem patens hominibus inter ipsos, omnibus inter omnes societas haec est; in qua omnium rerum, quas ad communem hominum usum natura genuit, est servanda communitas, ut, quae discripta sunt legibus et iure civili, haec ita teneantur, ut sit constitutum legibus ipsis, cetera sic observentur, ut in Graecorum proverbio est, amicorum esse communia omnia. Omnium autem communia hominum videntur ea, quae sunt generis eius, quod ab Ennio positum in una re transferri in permultas potest: Homó, qui erranti cómiter monstrát viam,Quasi lúmen de suo lúmine accendát, facit.Nihiló minus ipsi lúcet, cum illi accénderit. Una ex re satis praecipit, ut, quicquid sine detrimento commodari possit, id tribuatur vel ignoto;\nex quo sunt illa communia: non prohibere aqua profluente, pati ab igne ignem capere, si qui velit, consilium fidele deliberanti dare, quae sunt iis utilia, qui accipiunt, danti non molesta. Quare et his utendum est et semper aliquid ad communem utilitatem afferendum. Sed quoniam copiae parvae singulorum sunt, eorum autem, qui his egeant, infinita est multitudo, vulgaris liberalitas referenda est ad illum Ennii finem: Nihilo minus ipsi lucet, ut facultas sit, qua in nostros simus liberales.\nGradus autem plures sunt societatis hominum. Ut enim ab illa infinita discedatur, propior est eiusdem gentis, nationis, linguae, qua maxime homines coniunguntur; interius etiam est eiusdem esse civitatis; multa enim sunt civibus inter se communia, forum, fana, porticus, viae, leges, iura: iudicia, suffragia, consuetudines praeterea et familiaritates multisque cum multis res rationesque contractae.\nArtior vero colligatio est societatis propinquorum; ab illa enim immensa societate humani generis in exiguum angustumque concluditur.\nNam cum sit hoc natura commune animantium, ut habeant libidinem procreandi, prima societas in ipso coniugio est, proxima in liberis, deinde una domus, communia omnia; id autem est principium urbis et quasi seminarium rei publicae. Sequuntur fratrum coniunctiones, post consobrinorum sobrinorumque, qui cum una domo iam capi non possint, in alias domos tamquam in colonias exeunt. Sequuntur conubia et affinitates, ex quibus etiam plures propinqui; quae propagatio et suboles origo est rerum publicarum. Sanguinis autem coniunctio et benivolentia devincit homines et caritate;\nmagnum est enim eadem habere monumenta maiorum, eisdem uti sacris, sepulcra habere communia.\nSed omnium societatum nulla praestantior est, nulla firmior, quam cum viri boni moribus similes sunt familiaritate coniuncti; illud enim honestum quod saepe dicimus, etiam si in alio cernimus, tamen nos movet atque illi, in quo id inesse videtur, amicos facit.\nEt quamquam omnis virtus nos ad se allicit facitque, ut eos diligamus, in quibus ipsa inesse videatur, tamen iustitia et liberalitas id maxime efficit. Nihil autem est amabilius nec copulatius quam morum similitudo bonorum; in quibus enim eadem studia sunt, eaedem voluntates, in iis fit ut aeque quisque altero delectetur ac se ipso, efficiturque id, quod Pythagoras vult in amicitia, ut unus fiat ex pluribus.\nMagna etiam illa communitas est, quae conficitur ex beneficiis ultro et citro datis acceptis, quae et mutua et grata dum sunt, inter quos ea sunt, firma devinciuntur societate.\nSed cum omnia ratione animoque lustraris, omnium societatum nulla est gravior, nulla carior quam ea, quae cum re publica est uni cuique nostrum. Cari sunt parentes, cari liberi, propinqui, familiars, sed omnes omnium caritates patria una complexa est, pro qua quis bonus dubitet mortem oppetere, si ei sit profuturus? Quo est detestabilior istorum immanitas, qui lacerarunt omni scelere patriam et in ea funditus delenda occupati et sunt et fuerunt.\nSed si contentio quaedam et comparatio fiat, quibus plurimum tribuendum sit officii, principes sint patria et parentes, quorum beneficiis maximis obligati sumus,proximi liberi totaque domus, quae spectat in nos solos neque aliud ullum potest habere perfugium, deinceps bene convenientes propinqui, quibuscum communis etiam fortuna plerumque est.\nQuam ob rem necessaria praesidia vitae debentur iis maxime, quos ante dixi, vita autem victusque communis, consilia, sermones, cohortationes, consolationes, interdum etiam obiurgationes in amicitiis vigent maxime, estque ea iucundissima amicitia, quam similitudo morum coniugavit.\nSed in his omnibus officiis tribuendis videndum erit, quid cuique maxime necesse sit, et quid quisque vel sine nobis aut possit consequi aut non possit. Ita non iidem erunt necessitudinum gradus, qui temporum; suntque officia, quae aliis magis quam aliis debeantur; ut vicinum citius adiuveris in fructibus percipiendis quam aut fratrem aut familiarem, at, si lis in iudicio sit, propinquum potius et amicum quam vicinum defenderis. Haec igitur et talia circumspicienda sunt in omni officio et consuetudo exercitatioque capienda, ut boni ratiocinatores officiorum esse possimus et addendo deducendoque videre, quae reliqui summa fiat, ex quo, quantum cuique debeatur, intellegas.\nSed ut nec medici nec imperatores nec oratores, quamvis artis praecepta perceperint, quicquam magna laude dignum sine usu et exercitatione consequi possunt, sic officii conservandi praecepta traduntur illa quidem, ut facimus ipsi, sed rei magnitude usum quoque exercitationemque desiderat.\nAtque ab iis rebus, quae sunt in iure societatis humanae, quem ad modum ducatur honestum, ex quo aptum est officium, satis fere diximus.\nIntelligendum autem est, cum proposita sint genera quattuor, e quibus honestas officiumque manaret, splendidissimum videri, quod animo magno elatoque humanasque res despiciente factum sit. Itaque in probris maxime in promptu est si quid tale dici potest: Vós enim, iuvenes, ánimum geritis múliebrem,ílla virgo viri\net si quid eius modi: Salmácida, spolia sÍne sudore et sánguine.\nContraque in laudibus, quae magno animo et fortiter excellenterque gesta sunt, ea nescio quo modo quasi pleniore ore laudamus. Hinc rhetorum campus de Marathone, Salamine, Plataeis, Thermopylis, Leuctris, hine noster Cocles, hinc Decii, hinc Cn. et P. Scipiones, hinc M. Marcellus, innumerabiles alii, maximeque ipse populus Romanus animi magnitudine excellit. Declaratur autem studium bellicae gloriae, quod statuas quoque videmus ornatu fere militari.\nSed ea animi elatio, quae cernitur in periculis et laboribus, si iustitia vacat pugnatque non pro salute communi, sed pro suis commodis, in vitio est; non modo enim id virtutis non est, sed est potius immanitatis omnem humanitatem repellentis. Itaque probe definitur a Stoicis fortitudo, cum eam virtutem esse dicunt propugnantem pro aequitate. Quocirca nemo, qui fortitudinis gloriam consecutus est insidiis et malitia, laudem est adeptus; nihil enim honestum esse potest, quod iustitia vacat.\nPraeclarum igitur illud Platonis: Non, inquit, solum scientia, quae est remota ab iustitia, calliditas potius quam sapientia est appellanda, verum etiam animus paratus ad periculum, si sua cupiditate, non utilitate communi impellitur, audaciae potius nomen habeat quam fortitudinis. Itaque viros fortes et magnanimnos eosdem bonos et simplices, veritatis amicos minimeque fallaces esse volumus; quae sunt ex media laude iustitiae.\nSed illud odiosum est, quod in hac elatione et magnitudine animi facillime pertinacia et nimia cupiditas principatus innascitur. Ut enim apud Platonem est, omnem morem Lacedaemoniorum inflammatum esse cupiditate vincendi, sic, ut quisque animi magnitudine maxime excellet, ita maxime vult princeps omnium vel potius solus esse. Difficile autem est, cum praestare omnibus concupieris, servare aequitatem, quae est iustitiae maxime propria. Ex quo fit, ut neque disceptatione vinci se nec ullo publico ac legitimo iure patiantur, exsistuntque in re publica plerumque largitores et factiosi, ut opes quam maximas consequantur et sint vi potius superiores quam iustitia pares. Sed quo difficilius, hoc praeclarius; nullum enim est tempus, quod iustitia vacare debeat.\nFortes igitur et magnanimi sunt habendi, non qui faciunt, sed qui propulsant iniuriam. Vera autem et sapiens animi magnitudo honestum illud, quod maxime natura sequitur, in factis positum, non in gloria iudicat principemque se esse mavult quam videri; etenim qui ex errore imperitae multitudinis pendet, hic in magnis viris non est habendus. Facillime autem ad res iniustas impellitur, ut quisque altissimo animo est, gloriae cupiditate; qui locus est sane lubricus, quod vix invenitur, qui laboribus susceptis periculisque aditis non quasi mercedem rerum gestarum desideret gloriam.\nOmnino fortis animus et magnus duabus rebus maxime cernitur, quarum una in rerum externarum despicientia ponitur, cum persuasum est nihil hominem, nisi quod honestum decorumque sit, aut admirari aut optare aut expetere oportere nullique neque homini neque perturbationi animi nec fortunae succumbere. Altera est res, ut, cum ita sis affectus animo, ut supra dixi, res geras magnas illas quidem et maxime utiles, sed ut vehementer arduas plenasque laborum et periculorum cum vitae, tum multarum rerum, quae ad vitam pertinent.\nHarum rerum duarum splendor omnis, amplitudo, addo etiam utilitatem, in posteriore est, causa autem et ratio efficiens magnos viros in priore; in eo est enim illud, quod excellentes animos et humana contemnentes facit. Id autem ipsum cernitur in duobus, si et solum id, quod honestum sit, bonum iudices et ab omni animi perturbatione liber sis. Nam et ea. quae eximia plerisque et praeclara videntur, parva ducere eaque ratione stabili firmaque contemnere fortis animi magnique ducendum est, et ea, quae videntur acerba, quae multa et varia in hominum vita fortunaque versantur, ita ferre, ut nihil a statu naturae discedas, nihil a dignitate sapientis, robusti animi est magnaeque constantiae.\nNon est autem consentaneum, qui metu non frangatur, eum frangi cupiditate nec, qui invictum se a labore praestiterit, vinci a voluptate. Quam ob rem et haec vitanda et pecuniae fugienda cupiditas; nihil enim est tam angusti animi tamque parvi quam amare divitias, nihil honestius magnificentiusque quam pecuniam contemnere, si non habeas, si habeas, ad beneficentiam liberalitatemque conferre.\nCavenda etiam est gloriae cupiditas, ut supra dixi; eripit enim libertatem, pro qua magnanimis viris omnis debet esse contentio. Nee vero imperia expetenda ac potius aut non accipienda interdum aut deponenda non numquam.\nVacandum autem omni est animi perturbatione, cum cupiditate et metu, tum etiam aegritudine et voluptate nimia et iracundia, ut tranquillitas animi et securitas adsit, quae affert cum constantiam, tum etiam dignitatem. Multi autem et sunt et fuerunt, qui eam, quam dico, tranquillitatem expetentes a negotiis publicis se removerint ad otiumque perfugerint; in his et nobilissimi philosophi longeque principes et quidam homines severi et graves nec populi nec principum mores ferre potuerunt, vixeruntque non nulli in agris delectati re sua familiari.\nHis idem propositum fuit, quod regibus, ut ne qua re egerent, ne cui parerent, libertate uterentur, cuius proprium est sic vivere, ut velis.\nQuare cum hoc commune sit potentiae cupidorum cum iis, quos dixi, otiosis, alteri se adipisci id posse arbitrantur, si opes magnas habeant, alteri, si contenti sint et suo et parvo. In quo neutrorum omnino contemnenda sententia est, sed et facilior et tutior et minus aliis gravis aut molesta vita est otiosorum, fructuosior autem hominum generi et ad claritatem amplitudinemque aptior eorum, qui se ad rem publicam et ad magnas res gerendas accommodaverunt.\nQuapropter et iis forsitan concedendum sit rem publicam non capessentibus, qui excellenti ingenio doctrinae sese dediderunt, et iis, qui aut valetudinis imbecillitate aut aliqua graviore causa impediti a re publica recesserunt, cum eius administrandae potestatem aliis laudemque concederent. Quibus autem talis nulla sit causa, si despicere se dicant ea, quae plerique mirentur, imperia et magistratus, iis non modo non laudi, verum etiam vitio dandum puto; quorum iudicium in eo, quod gloriam contemnant et pro nihilo putent, difficile factu est non probare; sed videntur labores et molestias, tum offensionum et repulsarum quasi quandam ignominiam timere et infamiam. Sunt enim, qui in rebus contrariis parum sibi constent, voluptatem severissime contemnant, in dolore sint molliores, gloriam neglegant, frangantur infamia, atque ea quidem non satis constanter.\nSed iis, qui habent a natura adiumenta rerum gerendarum, abiecta omni cunctatione adipiscendi magistratus et gerenda res publica est; nec enim aliter aut regi civitas aut declarari animi magnitudo potest. Capessentibus autem rem publicam nihilo minus quam philosophis, haud scio an magis etiam et magnificentia et despicientia adhibenda est rerum humanarum, quam saepe dico, et tranquillitas animi atque securitas, siquidem nec anxii futuri sunt et cum gravitate constantiaque victuri.\nQuae faciliora sunt philosophis, quo minus multa patent in eorum vita, quae fortuna feriat, et quo minus multis rebus egent, et quia, si quid adversi eveniat, tam graviter cadere non possunt. Quocirca non sine causa maiores motus animorum concitantur maioraque studia efficiendi rem publicam gerentibus quam quietis, quo magis iis et magnitudo est animi adhibenda et vacuitas ab angoribus.\nAd rem gerendam autem qui accedit, caveat, ne id modo consideret, quam illa res honesta sit, sed etiam ut habeat efficiendi facultatem; in quo ipso considerandum est, ne aut temere desperet propter ignaviam aut nimis confidat propter cupiditatem. In omnibus autem negotiis, prius quam aggrediare, adhibenda est praeparatio diligens.\nSed cum plerique arbitrentur res bellicas maiores esse quam urbanas, minuenda est haec opinio. Multi enim bella saepe quaesiverunt propter gloriae cupiditatem, atque id in magnis animis ingeniisque plerumque contingit, eoque magis, si sunt ad rem militarem apti et cupidi bellorum gerendorum; vere autem si volumus iudicare, multae res exstiterunt urbanae maiores clarioresque quam bellicae.\nQuamvis enim Themistocles iure laudetur et sit eius nomen quam Solonis illustrius citcturque Salamis clarissimae testis victoriae, quae anteponatur consilio Solonis ei, quo primum constituit Areopagitas, non minus praeclarum hoc quam illud iudicandum est; illud enim semel profuit, hoc semper proderit civitati; hoc consilio leges Atheniensium, hoc maiorum instituta servantur; et Themistocles quidem nihil dixerit, in quo ipse Areopagum adiuverit, at ille vere a se adiutum Themistoclem; est enim bellum gestum consilio senatus eius, qui a Solone erat constitutus.\nLicet eadem de Pausania Lysandroque dicere, quorum rebus gestis quamquam imperium Lacedaemoniis partum putatur, tamen ne minima quidem ex parte Lycurgi legibus et disciplinae confercndi sunt; quin etiam ob has ipsas causas et parentiores habuerunt exercitus et fortiores. Mihi quidem neque pueris nobis M. Scaurus C. Mario neque, cum versaremur in re publica, Q. Catulus Cn. Pompeio cedere videbatur; parvi enim sunt foris arma, nisi est consilium domi; nec plus Africanus, singularis et vir et imperator, in exscindenda Numantia rei publicae profuit quam eodem tempore P. Nasica privatus, cum Ti. Gracchum interemit; quamquam haec quidem res non solum ex domestica est ratione (attingit etiam bellicam, quoniam vi manuque confecta est), sed tamen id ipsum est gestum consilio urbano sine exercitu.\nIllud autem optimum est, in quod invadi solere ab improbis et invidis audio: Cedant arma togae, concedat laurea laudi. Ut enim alios omittam, nobis rem publicam gubernantibus nonne togae arma cesserunt? neque enim periculum in re publica fuit gravius umquam nec maius otium. Ita consiliis diligentiaque nostra celeriter de manibus audacissimorum civium delapsa arma ipsa ceciderunt.\nQuae res igitur gesta umquam in bello tanta? qui triumphus conferendus? licet enim mihi, M. fill, apud te gloriari, ad quem et hereditas huius gloriae et factorum imitatio pertinet. Mihi quidem certe vir abundans bellicis laudibus, Cn. Pompeius, multis audientibus hoc tribuit, ut diceret frustra se triumphum tertium deportaturum fuisse, nisi meo in rem publicam beneficio, ubi triumpharet, esset habiturus.\nSunt igitur domesticae fortitudines non inferiores militaribus; in quibus plus etiam quam in his operae studiique ponendum est.\nOmnino illud honestum, quod ex animo excelso magnificoque quaerimus, animi efficitur, non corporis viribus. Exercendum tamen corpus et ita afficiendum est, ut oboedire consilio rationique possit in exsequendis negotiis et in labore tolerando. Honestum autem id, quod exquirimus, totum est positum in animi cura et cogitatione; in quo non minorem utilitatem afferunt, qui togati rei publicae praesunt, quam qui bellum gerunt. Itaque eorum consilio saepe aut non suscepta aut confecta bella sunt, non numquam etiam illata, ut M. Catonis bellum tertium Punicum, in quo etiam mortui valuit auctoritas.\nQuare expetenda quidem magis est decernendi ratio quam decertandi fortitudo, sed cavendum, ne id bellandi magis fuga quam utilitatis ratione faciamus. Bellum autem ita suscipiatur, ut nihil aliud nisi pax quaesita videatur.\nFortis vero animi et constantis est non perturbari in rebus asperis nec tumultuantem de gradu deici, ut dicitur, sed praesenti animo uti et consilio nec a ratione discedere.\nQuamquam hoc animi, illud etiam ingenii magni est, praecipere cogitatione futura et aliquanto ante constituere, quid accidere possit in utramque partem, et quid agendum sit, cum quid evenerit, nec committere, ut aliquando dicendum sit: Non putaram.\n\nHaec sunt opera magni animi et excelsi et prudentia consilioque fidentis; temere autem in acie versari et manu cum hoste confligere immane quiddam et beluarum simile est; sed cum tempus necessitasque postulat, decertandum manu est et mors servituti turpitudinique anteponenda.\nDe evertendis autem diripiendisque urbibus valde considerandum est ne quid temere, ne quid crudeliter. Idque est magni viri, rebus agitatis punire sontes, multitudinem conservare, in omni fortuna recta atque honesta retinere. Ut enim sunt, quem ad modum supra dixi, qui urbanis rebus bellicas anteponant, sic reperias multos, quibus periculosa et calida consilia quietis et cogitatis splendidiora et maiora videantur.\nNumquam omnino periculi fuga committendum est, ut imbelles timidique videamur, sed fugiendum illud etiam, ne offeramus nos periculis sine causa, quo esse nihil potest stultius. Quapropter in adeundis periculis consuetudo imitanda medicorum est, qui leviter aegrotantes leniter curant, gravioribus autem morbis periculosas curationes et ancipites adhibere coguntur. Quare in tranquillo tempestatem adversam optare dementis est, subvenire autem tempestati quavis ratione sapientis, eoque magis, si plus adipiscare re explicata boni quam addubitata mali.\nPericulosae autem rerum actiones partim iis sunt, qui eas suscipiunt, partim rei publicae. Itemque alii de vita, alii de gloria et benivolentia civium in discrimen vocantur. Promptiores igitur debemus esse ad nostra pericula quam ad communia dimicareque paratius de honore et gloria quam de ceteris commodis.\nInventi autem multi sunt, qui non modo pecuniam, sed etiam vitam profundere pro patria parati essent, iidem gloriae iacturam ne minimam quidem facere vellent, ne re publica quidem postulante; ut Callicratidas, qui, cum Lacedaemoniorum dux fuisset Peloponnesiaco bello multaque fecisset egregie, vertit ad extremum omnia, cum consilio non paruit eorum, qui classem ab Arginusis removendam nec cum Atheniensibus dimicandum putabant; quibus ille respondit Lacedaemonios classe illa amissa aliam parare posse, se fugere sine suo dedecore non posse. Atque haec quidem Lacedaemoniis plaga mediocris, illa pestifera, qua, cum Cleombrotus invidiam timens temere cum Epaminonda conflixisset, Lacedaemoniorum opes corruerunt.\nQuanto Q. Maximus melius! de quo Ennius: Unus homo nobis cunctando restituit rem.Noenum rumores ponebat ante salutem.Ergo postque magisque viri nunc gloria claret.\n\nQuod genus peccandi vitandum est etiam in rebus urbanis. Sunt enim, qui, quod sentiunt, etsi optimum sit, tamen invidiae metu non audeant dicere.\nOmnino qui rei publicae praefuturi sunt, duo Platonis praecepta teneant, unum, ut utilitatem civium sic tueantur, ut, quaecumque agunt, ad eam referant obliti commodorum suorum, alterum, ut totum corpus rei publicae curent, ne, dum partem aliquam tuentur, reliquas deserant. Ut enim tutela, sic procuratio rei publicae ad eorum utilitatem, qui commissi sunt, non ad eorum, quibus commissa est, gerenda est. Qui autem parti civium consulunt, partem neglegunt, rem perniciosissimam in civitatem inducunt, seditionem atque discordiam; ex quo evenit, ut alii populares, alii studiosi optimi cuiusque videantur, pauci universorum.\nHinc apud Atheniensis magnae discordiae, in nostra re publica non solum seditiones, sed etiam pestifera bella civilia; quae gravis et fortis civis et in re publica dignus principatu fugiet atque oderit tradetque se totum rei publicae neque opes aut potentiam consectabitur totamque eam sic tuebitur, ut omnibus consulat; nec vero criminibus falsis in odium aut invidiam quemquam vocabit omninoque ita iustitiae honestatique adhaerescet, ut, dum ea conservet, quamvis graviter offendat mortemque oppetat potius quam deserat illa, quae dixi.\nMiserrima omnino est ambitio honorumque contentio, de qua praeclare apud eundem est Platonem, similiter facere eos, qui inter se contenderent, uter potius rem publicam administraret, ut si nautae certarent, quis eorum potissimum gubernaret. Idemque praecipit, ut eos adversaries existimemus, qui arma contra ferant, non eos, qui suo iudicio tueri rem publicam velint, qualis fuit inter P. Africanum et Q. Metellum sine acerbitate dissensio.\nNec vero audiendi, qui graviter inimicis irascendum putabunt idque magnanimi et fortis viri esse censebunt; nihil enim laudabilius, nihil magno et praeclaro viro dignius placabilitate atque clementia. In liberis vero populis et in iuris aequabilitate exercenda etiam est facilitas et altitudo animi, quae dicitur, ne, si irascamur aut intempestive accedentibus aut impudenter rogantibus, in morositatem inutilem et odiosam incidamus. Et tamen ita probanda est mansuetudo atque dementia, ut adhibeatur rei publicae causa severitas, sine qua administrari civitas non potest. Omnis autem et animadversio et castigatio contumelia vacare debet neque ad eius, qui punitur aliquem aut verbis castigat, sed ad rei publicae utilitatem referri.\nCavendum est etiam, ne maior poena quam culpa sit, et ne isdem de causis alii plectantur, alii ne appellentur quidem. Prohibenda autem maxime est ira in puniendo; numquam enim, iratus qui accedet ad poenam, mediocritatem illam tenebit, quae est inter nimium et parum, quae placet Peripateticis, et recte placet, modo ne laudarent iracundiam et dicerent utiliter a natura datam. Illa vero omnibus in rebus repudianda est optandumque, ut ii, qui praesunt rei publicae, legum similes sint, quae ad puniendum non iracundia, sed aequitate dicuntur.\nAtque etiam in rebus prosperis et ad voluntatem nostram fluentibus superbiam magnopere, fastidium arrogantiamque fugiamus. Nam ut adversas res, sic secundas immoderate ferre levitatis est, praeclaraque est aequabilitas in omni vita et idem semper vultus eademque frons, ut de Socrate itemque de C. Laelio accepimus. Philippum quidem, Macedonum regem, rebus gestis et gloria superatum a filio, facilitate et humanitate video superiorem fuisse; itaque alter semper magnus, alter saepe turpissimus; ut recte praecipere videantur, qui monent, ut, quanto superiores simus, tanto nos geramus summissius. Panaetius quidem Africanum, auditorem et familiarem suum, solitum ait dicere, ut equos propter crebras contentiones proeliorum ferocitate exsultantes domitoribus tradere soleant, ut iis facilioribus possint uti, sic homines secundis rebus effrenatos sibique praefidentes tamquam in gyrum rationis et doctrinae duci oportere, ut perspicerent rerum humanarum imbecillitatem varietatemque fortunae.\nAtque etiam in secundissimis rebus maxime est utendum consilio amicorum iisque maior etiam quam ante tribuenda auctoritas. Isdemque temporibus cavendum est, ne assentatoribus patefaciamus auris neve adulari nos sinamus, in quo falli facile est; tales enim nos esse putamus, ut iure laudemur; ex quo nascuntur innumerabilia peccata, cum homines inflati opinionibus turpiter irridentur et in maximis versantur erroribus.\nSed haec quidem hactenus.\nIllud autem sic est iudicandum, maximas geri res et maximi animi ab iis, qui res publicas regant, quod earum administratio latissime pateat ad plurimosque pertineat; esse autem magni animi et fuisse multos etiam in vita otiosa, qui aut investigarent aut conarentur magna quaedam seseque suarum rerum finibus continerent aut interiecti inter philosophos et eos, qui rem publicam administrarent, delectarentur re sua familiari non eam quidem omni ratione exaggerantes neque excludentes ab eius usu suos potiusque et amicis impertientes et rei publicae, si quando usus esset. Quae primum bene parta sit nullo neque turpi quaestu neque odioso, deinde augeatur ratione, diligentia, parsimonia, tum quam plurimis, modo dignis, se utilem praebeat nec libidini potius luxuriaeque quam liberalitati et beneficentiae pareat.\nHaec praescripta servantem licet magnifice, graviter animoseque vivere atque etiam simpliciter, fideliter, Â° vere hominum amice.\nSequitur, ut de una reliqua parte honestatis dicendum sit, in qua verecundia et quasi quidam ornatus vitae, temperantia et modestia omnisque sedatio perturbationum animi et rerum modus cernitur. Hoc loco continetur id, quod dici Latine decorum potest; Graece enim pre/pon dicitur. Huius vis ea est, ut ab honesto non queat separari;\nnam et, quod decet, honestum est et, quod honestum est, decet; qualis autem differentia sit honesti et decori, facilius intellegi quam explanari potest. Quicquid est enim, quod deceat, id tum apparet, cum antegressa est honestas. Itaque non solum in hac parte honestatis, de qua hoc loco disserendum est, sed etiam in tribus superioribus quid deceat apparet. Nam et ratione uti atque oratione prudenter et agere, quod agas, considerate omnique in re quid sit veri videre et tueri decet, contraque falli, errare, labi, decipi tam dedecet quam delirare et mente esse captum; et iusta omnia decora sunt, iniusta contra, ut turpia, sic indecora.\nSimilis est ratio fortitudinis. Quod enim viriliter animoque magno fit, id dignum viro et decorum videtur, quod contra, id ut turpe, sic indecorum.\nQuare pertinet quidem ad omnem honestatem hoc, quod dico, decorum, et ita pertinet, ut non recondita quadam ratione cernatur, sed sit in promptu. Est enim quiddam, idque intellegitur in omni virtute, quod deceat; quod cogitatione magis a virtute potest quam re separari. Ut venustas et pulchritudo corporis secerni non potest a valetudine, sic hoc, de quo loquimur, decorum totum illud quidem est cum virtute confusum, sed mente et cogitatione distinguitur.\nEst autem eius discriptio duplex; nam et generale quoddam decorum intellegimus, quod in omni honestate versatur, et aliud huic subiectum, quod pertinet ad singulas partes honestatis. Atque illud superius sic fere definiri solet: decorum id esse, quod consentaneum sithominis excellentiae in eo, in quo natura eius a reliquis animantibus differat. Quae autem pars subiecta generi est, eam sic definiunt, ut id decorum velint esse, quod ita naturae consentaneum sit, ut in eo moderatio et temperantia appareat cum specie quadam liberali.\nHaec ita intellegi possumus existimare ex eo decoro, quod poetae sequuntur; de quo alio loco plura dici solent. Sed tum servare illud poëtas, quod deceat, dicimus, cum id, quod quaque persona dignum est, et fit et dicitur; ut, si Aeacus aut Minos diceret: óderint, dum métuant, aut: natís sepulchre ipse ést parens,\nindecorum videretur, quod eos fuisse iustos accepimus; at Atreo dicente plausus excitantur; est enim digna persona oratio. Sed poëtae, quid quemque deceat, ex persona iudicabunt; nobis autem personam imposuit ipsa natura magna cum excellentia praestantiaque animantium reliquarum.\nQuocirca poÃ«tae in magna varietate personarum, etiam vitiosis quid conveniat et quid deceat, videbunt, nobis autem cum a natura constantiae, moderationis, temperantiae, verecundiae partes datae sint, cumque eadem natura doceat non neglegere, quem ad modum nos adversus homines geramus, efficitur, ut et illud, quod ad omnem honestatem pertinet, decorum quam late fusum sit, appareat et hoc, quod spectatur in uno quoque genere virtutis. Ut enim pulchritudo corporis apta compositione membrorum movet oculos et delectat hoc ipso, quod inter se omnes partes cum quodam lepore consentiunt, sic hoc decorum, quod elucet in vita, movet approbationem eorum, quibuscum vivitur, ordine et constantia et moderatione dictorum omnium atque factorum.\nAdhibenda est igitur quaedam reverentia adversus homines et optimi cuiusque et reliquorum. Nam neglegere, quid de se quisque sentiat, non solum arrogantis est, sed etiam omnino dissoluti. Est autem, quod differat in hominum ratione habenda inter iustitiam et verecundiam. Iustitiae partes sunt non violare homines, verecundiae non offendere; in quo maxime vis perspicitur decori.\nHis igitur expositis, quale sit id, quod decere dicimus, intellectum puto.\nOfficium autem, quod ab eo ducitur, hanc primum habet viam, quae deducit ad convenientiam conservationemque naturae; quam si sequemur ducem, numquam aberrabimus sequemurque et id, quod acutum et perspicax natura est, et id, quod ad hominum consociationem accommodatum, et id, quod vehemens atque forte. Sed maxima vis decori in hac inest parte, de qua disputamus; neque enim solum corporis, qui ad naturam apti sunt, sed multo etiam magis animi motus probandi, qui item ad naturam accommodati sunt.\nDuplex est enim vis animorum atque natura; una pars in appetitu posita est, quae est o(rmh/ Graece, quae hominem huc et illuc rapit, altera in ratione, quae docet et explanat, quid faciendum fugiendumque sit. Ita fit, ut ratio praesit, appetitus obtemperet.\nOmnis autem actio vacare debet temeritate et neglegentia nec vero agere quicquam, cuius non possit causam probabilem reddere; haec est enim fere discriptio officii.\nEfficiendum autem est, ut appetitus rationi oboediant eamque neque praecurrant nee propter pigritiam aut ignaviam deserant sintque tranquilli atque omni animi perturbatione careant; ex quo elucebit omnis constantia omnisque moderatio. Nam qui appetitus longius evagantur et tamquam exsultantes sive cupiendo sive fugiendo non satis a ratione retinentur, ii sine dubio finem et modum transeunt; relinquunt enim et abiciunt oboedientiam nec rationi parent, cui sunt subiecti lege naturae; a quibus non modo animi perturbantur, sed etiam corpora. Licet ora ipsa cernere iratorum aut eorum, qui aut libidine aliqua aut metu commoti sunt aut voluptate nimia gestiunt; quorum omnium voltus, voces, motus statusque mutantur.\nEx quibus illud intellegitur, ut ad officii formam revertamur, appetitus omnes contrahendos sedandosque esse excitandamque animadversionem et diligentiam, ut ne quid temere ac fortuito, inconsiderate neglegenterque agamus. Neque enim ita generati a natura sumus, ut ad ludum et iocum facti esse videamur, ad severitatem potius et ad quaedam studia graviora atque maiora. Ludo autem et ioco uti illo quidem licet, sed sicut somno et quietibus ceteris tum, cum gravibus seriisque rebus satis fecerimus. Ipsumque genus iocandi non profusum nec immodestum, sed ingenuum et facetum esse debet. Ut enim pueris non omnem ludendi licentiam damus, sed eam, quae ab honestatis actionibus non sit aliena, sic in ipso ioco aliquod probi ingenii lumen eluceat.\nDuplex omnino est iocandi genus, unum illiberale, petulans, flagitiosum, obscenum, alterum elegans, urbanum, ingeniosum, facetum. Quo genere non modo Plautus noster et Atticorum antiqua comoedia, sed etiam philosophorum Socraticorum libri referti sunt, multaque multorum facete dicta, ut ea, quae a sene Catone collecta sunt, quae vocant a)pofqe/gmata. Facilis igitur est distinctio ingenui et illiberalis ioci. Alter est, si tempore fit, ut si remisso animo, gravissimo homine dignus, alter ne libero quidem, si rerum turpitudini adhibetur verborum obscenitas.\nLudendi etiam est quidam modus retinendus, ut ne nimis omnia profundamus elatique voluptate in aliquam turpitudinem delabamur. Suppeditant autem et campus noster et studia venandi honesta exempla ludendi.\nSed pertinet ad omnem officii quaestionem semper in promptu habere, quantum natura hominis pecudibus reliquisque beluis antecedat; illae nihil sentiunt nisi voluptatem ad eamque feruntur omni impetu, hominis autem mens discendo alitur et cogitando, semper aliquid aut anquirit aut agit videndique et audiendi delectatione ducitur. Quin etiam, si quis est paulo ad voluptates propensior, modo ne sit ex pecudum genere (sunt enim quidam homines non re, sed nomine), sed si quis est paulo erectior, quamvis voluptate capiatur, occultat et dissimulat appetitum voluptatis propter verecundiam.\nEx quo intellegitur corporis voluptatem non satis esse dignam hominis praestantia, eamque contemni et reici oportere; sin sit quispiam, qui aliquid tribuat voluptati, diligenter ei tenendum esse eius fruendae modum. Itaque victus cultusque corporis ad valetudinem referatur et ad vires, non ad voluptatem. Atque etiam si considerare volumus, quae sit in natura excellentia et dignitas, intellegemus, quam sit turpe diffluere luxuria et delicate ac molliter vivere quamque honestum parce, continenter, severe, sobrie.\nIntellegendum etiam cst duabus quasi nos a natura indutos esse personis; quarum una communis est ex eo, quod omnes participes sumus rationis praestantiaeque eius, qua antecellimus bestiis, a qua omne honestum decorumque trahitur, et ex qua ratio inveniendi officii exquiritur, altera autem, quae proprie singulis est tributa. Ut enim in corporibus magnae dissimilitudines sunt (alios videmus velocitate ad cursum, alios viribus ad luctandum valere, itemque in formis aliis dignitatem inesse, aliis venustatem), sic in animis exsistunt maiores etiam varietates.\nErat in L. Crasso, in L. Philippo multus lepos, maior etiam magisque de industria in C. Caesare L. filio; at isdem temporibus in M. Scauro et in M. Druso adulescente singularis severitas, in C. Laelio multa hilaritas, in eius familiari Scipione ambitio maior, vita tristior. De Graecis autem dulcem et facetum festivique sermonis atque in omni oratione simulatorem, quem ei)/rwna Graeci nominarunt, Socratem accepimus, contra Pythagoram et Periclem summam auctoritatem consecutos sine ulla hilaritate. Callidum Hannibalem ex Poenorum, ex nostris ducibus Q. Maximum accepimus, facile celare, tacere, dissimulare, insidiari, praeripere hostium consilia. In quo genere Graeci Themistoclem et Pheraeum Iasonem ceteris anteponunt; in primisque versutum et callidum factum Solonis, qui, quo et tutior eius vita esset et plus aliquanto rei publicae prodesset, furere se simulavit.\nSunt his alii multum dispares, simplices et aperti. qui nihil ex occulto, nihil de insidiis agendum putant, veritatis cultores, fraudis inimici, itemque alii, qui quidvis perpetiantur, cuivis deserviant, dum, quod velint, consequantur, ut Sullam et M. Crassum videbamus. Quo in genere versutissimum et patientissimum Lacedaemonium Lysandrum accepimus, contraque Callicratidam, qui praefectus classis proximus post Lysandrum fuit; itemque in sermonibus alium quemque, quamvis praepotens sit, efficere, ut unus de multis esse videatur; quod in Catulo, et in patre et in filio, itemque in Q. Mucio Â° Mancia vidimus. Audivi ex maioribus natu hoc idem fuisse in P. Scipione Nasica, contraque patrem eius, illum qui Ti. Gracchi conatus perditos vindicavit, nullam comitatem habuisse sermonis ne Xenocratem quidem, severissimum philosophorum, ob eamque rem ipsam magnum et clarum fuisse.\nInnumerabiles aliae dissimilitudines sunt naturae morumque, minime tamen vituperandorum.\nAdmodum autem tenenda sunt sua cuique non vitiosa, sed tamen propria, quo facilius decorum illud, quod quaerimus, retineatur. Sic enim est faciendum, ut contra universam naturam nihil contendamus, ea tamen conservata propriam nostram sequamur, ut, etiamsi sint alia graviora atque meliora, tamen nos studia nostra nostrae naturae regula metiamur; neque enim attinet naturae repugnare nec quicquam sequi, quod assequi non queas. Ex quo magis emergit, quale sit decorum illud, ideo quia nihil decet invita Minerva, ut aiunt, id est adversante et repugnante natura.\nOmnino si quicquam est decorum, nihil est profecto magis quam aequabilitas cum universae vitae, tum singularum actionum, quam conservare non possis, si aliorum naturam imitans omittas tuam. Ut enim sermone eo debemus uti, qui innatus est nobis, ne, ut quidam, Graeca verba inculcantes iure optimo rideamur, sic in actiones omnemque vitam nullam discrepantiam conferre debemus.\nAtque haec differentia naturarum tantam habet vim, ut non numquam mortem sibi ipse consciscere alius debeat, alius in eadem causa non debeat. Num enim alia in causa M. Cato fuit, alia ceteri, qui se in Africa Caesari tradiderunt? Atqui ceteris forsitan vitio datum esset, si se interemissent, propterea quod lenior eorum vita et mores fuerant faciliores, Catoni cum incredibilem tribuisset natura gravitatem eamque ipse perpetua constantia roboravisset semperque in proposito susceptoque consilio permansisset, moriendum potius quam tyranni vultus aspiciendus fuit.\nQuam multa passus est Ulixes in illo errore diuturno, cum et mulieribus, si Circe et Calypso mulieres appellandae sunt, inserviret et in omni sermone omnibus affabilem et iucundum esse se vellet! domi vero etiam contumelias servorun ancillarumque pertulit, ut ad id aliquando, quod cupiebat, veniret. At Aiax, quo animo traditur, milies oppetere mortem quam illa perpeti maluisset.\nQuae contemplantes expendere oportebit, quid quisque habeat sui, eaque moderari nee velle experiri, quam se aliena deceant; id enim maxime quemque decet, quod est cuiusque maxime suum.\nSuum quisque igitur noscat ingenium acremque se et bonorum et vitiorum suorum iudicem praebeat, ne scaenici plus quam nos videantur habere prudentiae. Illi enim non optimas, sed sibi accommodatissimas fabulas eligunt; qui voce freti sunt, Epigonos Medumque, qui gestu, Melanippam, Clytemnestram, semper Rupilius, quem ego memini, Antiopam, non saepe Aesopus Aiacem. Ergo histrio hoc videbit in scaena, non videbit sapiens vir in vita?\nAd quas igitur res aptissimi erimus, in iis potissimum elaborabimus; sin aliquando necessitas nos ad ea detruserit, quae nostri ingenii non erunt, omnis adhibenda erit cura, meditatio, diligentia, ut ea si non decore, at quam minime indecore facere possimus; nec tam est enitendum, ut bona, quae nobis data non sint, sequamur, quam ut vitia fugiamus.\nAc duabus iis personis, quas supra dixi, tertia adiungitur, quam casus aliqui aut tempus imponit; quarta etiam, quam nobismet ipsi iudicio nostro accommodamus. Nam regna, imperia, nobilitas, honores, divitiae, opes eaque, quae sunt his contraria, in casu sita temporibus gubernantur; ipsi autem gerere quam personam velimus, a nostra voluntate proficiscitur. Itaque se alii ad philosophiam, alii ad ius civile, alii ad eloquentiam applicant, ipsarumque virtutum in alia alius mavult excellere.\nQuorum vero patres aut maiores aliqua gloria praestiterunt, ii student plerumque eodem in genere laudis excellere, ut Q. Mucius P. f. in iure civili, Pauli filius Africanus in re militari. Quidam autem ad eas laudes, quas a patribus acceperunt, addunt aliquam suam, ut hic idem Africanus eloquentia cumulavit bellicam gloriam; quod idem fecit Timotheus Cononis filius, qui cum belli laude non inferior fuisset quam pater, ad eam laudem doctrinae et ingenii gloriam adiecit. Fit autem interdum, ut non nulli omissa imitatione maiorum suum quoddam institutum consequantur, maximeque in eo plerumque elaborant ii, qui magna sibi proponunt obscuris orti maioribus.\nHaec igitur omnia, cum quaerimus, quid deceat, complecti animo et cogitatione debemus; in primis autem constituendum est, quos nos et quales esse velimus et in quo genere vitae, quae deliberatio est omnium difficillima. Ineunte enim adulescentia, cum est maxima imbecillitas consilii, tur id sibi quisque genus aetatis degendae constituit, quod maxime adamavit; itaque ante implicatur aliquo certo genere cursuque vivendi, quam potuit, quod optimum esset, iudicare.\nNam quodHerculem Prodicus dicit, ut est apud Xenophontem, cum primum pubesceret, quod tempus a natura ad deligendum, quam quisque viam vivendi sit ingressurus, datum est, exisse in solitudinem atque ibi sedentem diu secum multumque dubitasse, cum duas cerneret vias, unam Voluptatis, alteram Virtutis, utram ingredi melius esset, hoc Herculi Iovis satu edito potuit fortasse contingere, nobis non item, qui imitamur, quos cuique visum est, atque ad eorum studia institutaque impellimur; plerumque autem parentium praeceptis imbuti ad eorum consuetudinem moremque deducimur; alii multitudinis iudicio feruntur, quaeque maiori parti pulcherrima videntur, ea maxime exoptant; non nulli tamen sive felicitate quadam sive bonitate naturae sine parentium disciplina rectam vitae secuti sunt viam.\nIllud autem maxime rarum genus est eorum, qui aut excellenti ingenii magnitudine aut praeclara eruditione atque doctrina aut utraque re ornati spatium etiam deliberandi habuerunt, quem potissimum vitae cursum sequi vellent; in qua deliberatione ad suam cuiusque naturam consilium est omne revocandum. Nam cum in omnibus, quae aguntur, ex eo, quo modo quisque natus est, ut supra dictum est, quid deceat, exquirimus, tum in tota vita constituenda multo est ei rei cura maior adhibenda, ut constare in perpetuitate vitae possimus nobismet ipsis nec in ullo officio claudicare.\nAd hanc autem rationem quoniam maximam vim natura habet, fortuna proximam, utriusque omnino habenda ratio est in deligendo genere vitae, sed naturae magis; multo enim et firmior est et constantior, ut fortuna non numquam tamquam ipsa mortalis cum immortali natura pugnare videatur. Qui igitur ad naturae suae non vitiosae genus consilium vivendi omne contulerit, is constantiam teneat (id enim maxime decet), nisi forte se intellexerit errasse in deligendo genere vitae. Quod si acciderit (potest autem accidere), facienda morum institutorumque mutatio est. Eam mutationem si tempora adiuvabunt, facilius commodiusque faciemus; sin minus, sensim erit pedetemptimque facienda, ut amicitias, quae minus delectent et minus probentur, magis decere censent sapientes sensim diluere quam repente praecidere.\nCommutato autem genere vitae omni ratione curandum est, ut id bono consilio fecisse videamur.\nSed quoniam paulo ante dictum est imitandos esse maiores, primum illud exceptum sit, ne vitia sint imitanda, deinde si natura non feret, ut quaedam imitari posit (ut superioris filius Africani, qui hunc Paulo natum adoptavit, propter infirmitatem valetudinis non tam potuit patris similis esse, quam ille fuerat sui); si igitur non poterit sive causas defensitare sive populum contionibus tenere sive bella gerere, illa tamen praestare debebit, quae erunt in ipsius potestate, iustitiam, fidem, liberalitatem, modestiam, temperantiam, quo minus ab eo id, quod desit, requiratur. Optima autem hereditas a patribus traditur liberis omnique patrimonio praestantior gloria virtutis rerumque gestarum, cui dedecori esse nefas et vitium iudicandum est.\nEt quoniam officia non eadem disparibus aetatibus tribuuntur aliaque sunt iuvenum, alia seniorum, aliquid etiam de hac distinctione dicendum est.\nEst igitur adulescentis maiores natu vereri exque iis deligere optimos et probatissimos, quorum consilio atque auctoritate nitatur; ineuntis enim aetatis inscitia senum constituenda et regenda prudentia est. Maxime autem haec aetas a libidinibus arcenda est exercendaque in labore patientiaque et animi et corporis, ut eorum et in bellicis et in civilibus officiis vigeat industria. Atque etiam cum relaxare animos et dare se iucunditati volent, caveant intemperantiam, meminerint verecundiae, quod erit facilius, si ne in eius modi quidem rebus maiores natu nolent interesse.\nSenibus autem labores corporis minuendi, exercitationes animi etiam augendae videntur; danda vero opera, ut et amicos et iuventutem et maxime rem publicam consilio et prudentia quam plurimum adiuvent. Nihil autem magis cavendum est senectuti, quam ne languori se desidiaeque dedat; luxuria vero cum omni aetati turpis, tum senectuti foedissima est; sin autem etiam libidinum intemperantia accessit, duplex malum est, quod et ipsa senectus dedecus concipit et facit adulescentium impudentioren intemperantiarn.\nAc ne illud quidem alienum est, de magistratuum, de privatorum, de civium, de peregrinorum officiis dicere.\nEst igitur proprium munus magistratus intellegere se gerere personam civitatis debereque eius dignitatem et decus sustinere, servare leges, iura discribere, ea fidei suae commissa meminisse.\nPrivatum autem oportet aequo et pari cum civibus iure vivere neque summissum et abiectum neque se efferentem, tum in re publica ea velle, quae tranquilla et honesta sint; talem enim solemus et sentire bonum civem et dicere.\nPeregrini autem atque incolae officium est nihil praeter suum negotium agere, niihil de alio anquirere minimeque esse in aliena re publica curiosum.\nIta fere officia reperientur, cum quaeretur, quid deceat, et quid aptum sit personis, temporibus, aetatibus. Nihil est autem, quod tam deceat, quam in omni re gerenda consilioque capiendo servare constantiam.\nSed quoniam decorum il!id in omnibus factis, dictis, in corporis denique motu et statu cernitur idque positum est in tribus rebus, formositate, ordine, ornatu ad actionem apto, difficilibus ad eloquendum, sed satis erit intellegi, in his autem tribus continetur cura etiam illa, ut probemur iis, quibuscum apud quosque vivamus, his quoque de rebus pauca dicantur.\nPrincipio corporis nostri magnam natura ipsa videtur habuisse rationem, quae formam nostram reliquamque figuram, in qua esset species honesta, eam posuit in promptu, quae partes autem corporis ad naturae necessitatem datae aspectum essent deformem habiturae atque foedum, eas contexit atque abdidit.\nHanc naturae tam diligentem fabricam imitata est hominum verecundia. Quae enim natura occultavit, eadem omnes, qui sana mente sunt, removent ab oculis ipsique necessitati dant operam ut quam occultissime pareant; quarumque partium corporis usus sunt necessarii, eas neque partes neque earum usus suis nominibus appellant; quodque facere turpe non est, modo occulte, id dicere obscenum est. Itaque nec actio rerum illarum aperta petulantia vacat nec orationis obscenitas.\nNec vero audiendi sunt Cynici, aut si qui filerunt Stoici paene Cynici, qui reprehendunt et irrident, quod ea, quae turpia non sint, verbis flagitiosa ducamus, illa autem, quae turpia sint, nominibus appellemus suis. Latrocinari, fraudare, adulterare re turpe est, sed dicitur non obscene; liberis dare operam re honestum est, nomine obscenum; pluraque in ear sententiam ab eisdem contra verecundiam disputantur. Nos autem naturam sequamur et ab omni, quod abhorret ab oculorum auriumque approbatione, fugiamus; status incessus, sessio accubitio, vultus oculi manuum motus teneat illud decorum.\nQuibus in rebus duo maxime sunt fugienda, ne quid effeminatum aut molle et ne quid durum aut rusticum sit. Nec vero histrionibus oratoribusque concedendum est, ut iis haec apta sint, nobis dissoluta. Scaenicorum quidem mos tantam habet vetere disciplina verecundiam, ut in scaenam sine subligaculo prodeat nemo; verentur enim, ne, si quo casn evenerit, ut corporis partes quaedam aperiantur, aspiciantur non decore. Nostro quidem more cum parentibus puberes filii, cum soceris generi non lavantur. Retinenda igitur est huius generis verecundia, praesertim natura ipsa magistra et duce.\nCum autem pulchritudinis duo genera sint, quorum in altero venustas sit, in altero dignitas, venustatem muliebrem ducere debemus, dignitatem virilem. Ergo et a forma removeatur omnis viro non dignus ornatus, et huic simile vitium in gestu motuque caveatur. Nam et palaestrici motus sunt saepe odiosiores, et histrionum non nulli gestus ineptiis non vacant, et in utroque genere quae sunt recta et simplicia, laudantur. Formae autem dignitas coloris bonitate tuenda est, color exercitationibus corporis. Adhibenda praeterea munditia est non odiosa neque exquisita nimis, tantum quae fugiat agrestem et inhumanam neglegentiam. Eadem ratio est habenda vestitus, in quo, sicut in plerisque rebus, mediocritas optima est.\nCavendum autem est, ne aut tarditatibus utamur\nin ingressu mollioribus, ut pomparum ferculis similes esse videamur, aut in festinationibus suscipiamus nimias celeritates, quae cum fiunt, anhelitus moventur, vultus mutantur, ora torquentur; ex quibus magna significatio fit non adesse constantiam. Sed multo etiam magis elaborandum est, ne animi motus a natura recedant; quod assequemur, si cavebimus, ne in perturbationes atque exanimationes incidamus, et si attentos animos ad decoris conservationem tenebimus.\nMotus autem animorum duplices sunt, alteri cogitationis, alteri appetitus; cogitatio in vero exquirendo maxime versatur, appetitus impellit ad agendum. Curandum est igitur, ut cogitatione ad res quam optimas utamur, appetitum rationi oboedientem praebeamus.\nEt quoniam magna vis orationis est, eaque duplex, altera contentionis, altera sermonis, contentio disceptationibus tribuatur iudiciorum, contionum, senatus, sermo in circulis, disputationibus, congressionibus familiarium versetur, sequatur etiam convivia. Contentionis praecepta rhetorum sunt, nulla sermonis, quamquam haud scio an possint haec quoque esse. Sed discentium studiis inveniuntur magistri, huic autem qui studeant, sunt nulli, rhetorum turba referta omnia; quamquam, quae verborum sententiarumque praecepta sunt, eadem ad sermonem pertinebunt.\nSed cum orationis indicem vocem habeamus, in voce autem duo sequamur, ut clara sit, ut suavis, utrumque omnino a natura petundum est, verum alterum exercitatio augebit, alterum imitatio presse loquentium et leniter.\nNihil fuit in Catulis, ut eos exquisite iudicio putares uti litterarum, quamquam erant litterati; sed et alii; hi autem optime uti lingua Latina putabantur; sonus erat dulcis, litterae neque expressae neque oppressae, ne aut obscurum esset aut putidum, sine contentione vox nec languens nec canora. Uberior oratio L. Crassi nec minus faceta, sed bene loquendi de Catulis opinio non minor. Sale vero et facetiis Caesar, Catuli patris frater, vicit omnes, ut in illo ipso forensi genere dicendi contentiones aliorum sermone vinceret.\nIn omnibus igitur his elaborandum est, si in omni re quid deceat exquirimus.\nSit ergo hic sermo, in quo Socratici maxime excellunt, lenis minimeque pertinax, insit in eo lepos; nec vero, tamquam in possessionem suam venerit, excludat alios, sed cum reliquis in rebus, tum in sermone communi vicissitudinem non iniquam putet; ac videat in primis, quibus de rebus loquatur; si seriis, severitatem adhibeat, si iocosis, leporem; in primisque provideat, ne sermo vitium aliquod indicet inesse in moribus; quod maxime tum solet evenire, cum studiose de absentibus detrahendi causa aut per ridiculum aut severe maledice contumelioseque dicitur.\nHabentur autem plerumque sermones aut de domesticis negotiis aut de re publica aut de artium studiis atque doctrina. Danda igitur opera est, ut, etiamsi aberrare ad alia coeperit, ad haec revocetur oratio, sed utcumque aderunt; neque enim isdem de rebus nec omni tempore nec similiter delectamur. Animadvertendum est etiam, quatenus sermo delectationem habeat, et, ut incipiendi ratio fuerit, ita sit desinendi modus.\nSed quo modo in omni vita rectissime praecipitur, ut perturbationes fugiamus, id est motus animi nimios rationi non optemperantes, sic eius modi motibus sermo debet vacare, ne aut ira exsistat aut cupiditas aliqua aut pigritia aut ignavia aut tale aliquid appareat, maximeque curandum est, ut eos, quibuscum sermonem conferemus, et vereri et diligere videamur.\nObiurgationes etiam non numquam incidunt necessariae, in quibus utendum est fortasse et vocis contentione maiore et verborum gravitate acriore, id agendum etiam, ut ea facere videamur irati. Sed, ut ad urendum et secandum, sic ad hoc genus castigandi raro invitique veniemus nec umquam nisi necessario, si nulla reperietur alia medicina; sed tamen ira procul absit,cum qua nihil recte fieri, nihil considerate potest.\nMagnam autem partem clementi castigatione licet uti, gravitate tamen adiuncta, ut severitas adhibeaturetcontumelia repellatur, atque etiam illud ipsum, quod acerbitatis habet obiurgatio, significandum est, ipsius id causa, qui obiurgetur, esse susceptum.\nRectum est autem etiam in illis contentionibus, quae cum inimicissimis fiunt, etiamsi nobis indigna audiamus, tamen gravitatem retinere, iracundiam pellere. Quae enim cum aliqua perturbatione fiunt, ea nec constanter fieri possunt neque iis, qui adsunt, probari.\nDeforme etiam est de se ipsum praedicare falsa praesertim et cum irrisione audientium imitari militem gloriosum.\nEt quoniam omnia persequimur, volumus quidem certe, dicendum est etiam, qualem hominis honorati et principis domum placeat esse, cuius finis est usus, ad quem accommodanda est aedificandi descriptio et tamen adhibenda commoditatis dignitatisque diligentia.\nCn. Octavio, qui primus ex illa familia consul factus est, honori fuisse accepimus, quod praeclaram aedificasset in Palatio et plenam dignitatis domum; quae cum vulgo viseretur, suffragata domino, novo homini, ad consulatum putabatur; hanc Scaurus demolitus accessionem adiunxit aedibus. Itaque ille in suam domum consulatum primus attulit, hic, summi et clarissimi viri filius, in domum multiplicatam non repulsam solum rettulit, sed ignominiam etiam et calamitatem.\nOrnanda enim est dignitas domo, non ex domo tota quaerenda, nec domo dominus, sed domino domus honestanda est, et, ut in ceteris habenda ratio non sua solum, sed etiam aliorum, sic in domo clari hominis, in quam et hospites multi recipiendi et admittenda hominum cuiusque modi multitudo, adhibenda cura est laxitatis; aliter ampla domus dedecori saepe domino fit, si est in ea solitudo, et maxime, si aliquando alio domino solita est frequentari. Odiosum est enim, cum a praetereuntibus dicitur: O domus ántiqua, heu quam disparidomináre domino! quod quidem his temporibus in multis licet dicere.\nCavendum autem est, praesertim si ipse aedifices, ne extra modum sumptu et magnificentia prodeas; quo in genere multum mali etiam in exemplo est. Studiose enim plerique praesertim in hanc partem facta principum imitantur, ut L. Luculli, summi viri, virtutem quis? at quam multi villarum magnificentiam imitati! quarum quidem certe est adhibendus modus ad mediocritatemque revocandus. Eademque mediocritas ad omnem usum cultumque vitae transferenda est.\nSed haec hactenus.\nIn omni autem actione suscipienda tria sunt tenenda, primum ut appetitus rationi pareat, quo nihil est ad officia conservanda accommodatius, deinde ut animadvertatur, quanta illa res sit, quam efficere velimus, ut neve maior neve minor cura et opera suscipiatur, quam causa postulet. Tertium est, ut caveamus, ut ea, quae pertinent ad liberalem speciem et dignitatem, moderata sint. Modus autem est optimus decus ipsum tenere, de quo ante diximus, nec progredi longius. Horum tamen trium praestantissimum est appetitum optemperare rationi.\nDeinceps de ordine rerum et de opportunitate temporum dicendum est. Haec autem scientia continentur ea, quam Graeci eu)taci/an nominant, non hanc, quam interpretamur modestiam, quo in verbo modus inest, sed illa est eu)taci/a, in qua intellegitur ordinis conservatio. Itaque, ut eandem nos modestiam appellemus, sic definitur a Stoicis, ut modestia sit scientia rerum earum, quae agentur aut dicentur, loco suo collocandarum. Ita videtur eadem vis ordinis et collocationis fore; nam et ordinem sic definiunt: compositionem rerum aptis et accommodatis locis; locum autem actionis opportunitatem temporis esse dicunt; tempus autem actionis opportunum Graece eu)kairi/a Latine appellatur occasio. Sic fit, ut modestia haec, quam ita interpretamur, ut dixi, scientia sit opportunitatis idoneorum ad agendum temporum.\nSed potest eadem esse prudentiae definitio, de qua principio diximus; hoc autem loco de moderatione et temperantia et harum similibus virtutibus quaerimus. Itaque, quae erant prudentiae propria, suo loco dicta sunt; quae autem harum virtutum, de quibus iam diu loquimur, quae pertinent ad verecundiam et ad eorum approbationem, quibuscum vivimus, nunc dicenda sunt.\nTalis est igitur ordo actionum adhibendus, ut, quem ad modum in oratione constanti, sic in vita omnia sint apta inter se et convenientia; turpe enimn valdeque vitiosum in re severa convivio digna aut delicatum aliquem inferre sermonem. Bene Pericles, cum haberet collegam in praetura Sophoclem poÃ«tam iique de communi officio convenissent et casu formosus puer praeteriret dixissetque Sophocles: O puerum pulchrum, Pericle!\nAt enim praetorem, Sophocle, decet non solum manus, sed etiam oculos abstinentes habere. Atqui hoc idem Sophocles si in athletarum probatione dixisset, iusta reprehensione caruisset. Tanta vis est et loci et temporis. Ut, si qui, cum causam sit acturus, in itinere aut in ambulatione secum ipse meditetur, aut si quid aliud attentius cogitet, non reprehendatur, at hoc idem si in convivio faciat, inhumanus videatur inscitia temporis.\nSed ea, quae multum ab humanitate discrepant, ut si qui in foro cantet, aut si qua est alia magna perversitas, facile apparet nec magnopere admonitionem et praecepta desiderat; quae autem parva videntur esse delicta neque a multis intellegi possunt, ab iis est diligentius declinandum. Ut in fidibus aut tibiis, quamvis paulum discrepent, tamen id a sciente animadverti solet, sic videndum est in vita ne forte quid diserepet, vel multo etiam magis, quo maior et melior actionum quam sonorum concentus est.\nItaque, ut in fidibus musicorum aures vel minima sentiunt, sic nos, si acres ac diligentes esse volumus animadversoresque vitiorum, magna saepe intellegemus ex parvis. Ex oculorum optutu, superciliorum aut remissione aut contractione, ex maestitia, ex hilaritate, ex risu, ex locutione, ex reticentia, ex contentione vocis, ex summissione, ex ceteris similibus facile iudicabimus, quid eorum apte fiat, quid ab officio naturaque discrepet. Quo in genere non est incommodum, quale quidque eorum sit, ex aliis iudicare, ut, si quid dedeceat in illis, vitemus ipsi; fit enim nescio quo modo, ut magis in aliis cernamus quam in nobismet ipsis, si quid delinquitur. Itaque facillime corriguntur in discendo, quorum vitia imitantur emendandi causa magistri.\nNec vero alienum est ad ea eligenda, quae dubitationem afferunt, adhibere doctos homines vel etiam usu peritos et, quid iis de quoque officii genere placeat, exquirere. Maior enim pars eo fere deferri solet, quo a natura ipsa deducitur. In quibus videndum est, non modo quid quisque loquatur, sed etiam quid quisque sentiat atque etiam de qua causa quisque sentiat. Ut enim pictores et ii, qui signa fabricantur, et vero etiam poeitae suum quisque opus a vulgo considerari vult, ut, si quid reprehensum sit a pluribus, id corrigatur, iique et secum et ab aliis, quid in eo peccatum sit, exquirunt, sic aliorum iudicio permulta nobis et facienda et non facienda et mutanda et corrigenda sunt.\nQuae vero more agentur institutisque civilibus, de iis nihil est praecipiendum; illa enim ipsa praecepta sunt, nec quemquam hoc errore duci oportet, ut, si quid Socrates aut Aristippus contra rnorem consuetudinemque civilem fecerint locutive sint, idem sibi arbitretur licere; magnis illi et divinis bonis hanc licentiam assequebantur. Cynicorum vero ratio tota est eicienda; est enim inimica verecundiae, sine qua nihil rectum esse potest, nihil honestum.\nEos autem, quorum vita perspecta in rebus honestis atque magnis est, bene de re publica sentientes ac bene meritos aut merentes sic ut aliquo honore aut imperio affectos observare et colere debemus, tribuere etiam multum senectuti, cedere iis, qui magistratum habebunt, habere dilectum civis et peregrini in ipsoque peregrino, privatimne an publice venerit. Ad summam, ne agam de singulis, communem totius generis hominum conciliationem et consociationem colere, tueri, servare debemus.\nIam de artificiis et quaestibus, qui liberales habendi, qui sordidi sint, haec fere accepimus. Primum improbantur ii quaestus, qui in odia hominum incurrunt, ut portitorum, ut faeneratorum. Illiberales autem et sordidi quaestus mercennariorum omnium, quorum operae, non quorum artes emuntur; est enim in illis ipsa merces auctoramentum servitutis. Sordidi etiam putandi, qui mercantur a mercatoribus, quod statim vendant; nihil enim proficiant, nisi admodum mentiantur; nec vero est quicquam turpius vanitate. Opificesque omnes in sordida arte versantur; nec enim quicquam ingenuum habere potest officina. Minimeque artes eae probandae, quae ministrae sunt voluptatum: Cetárii, lanií, coqui, fartóres, piscatóres,\nut ait Terentius; adde hue, si placet, unguentarios, saltatores totumque ludum talarium.\nQuibus autem artibus aut prudentia maior inest aut non mediocris utilitas quaeritur, ut medicina, ut architectura, ut doctrina rerum honestarum, eae sunt iis, quorum ordini conveniunt, honestae. Mercatura autem, si tenuis est. sordida putanda est; sin magna et copiosa, multa undique apportans multisque sine vanitate impertiens, non est admodum vituperanda, atque etiam, si satiata quaestu vel contenta potius, ut saepe ex alto in portum, ex ipso portu se in agros possessionesque contulit, videtur iure optimo posse laudari. Omnium autem rerum, ex quibus aliquid acquiritur, nihil est agri cultura melius, nihil uberius, nihil dulcius, nihil homine libero dignius; de qua quoniam in Catone Maiore satis multa diximus, illim assumes, quae ad hunc locum pertinebunt.\nSed ab iis partibus, quae sunt honestatis, quem ad modum officia ducerentur, satis expositum videtur. Eorum autem ipsorum, quae honesta sunt, potest incidere saepe contentio et comparatio, de duobus honestis utrum honestius, qui locus a Panaetio est praetermissus. Nam cum omnis honestas manet a partibus quattuor, quarum una sit cognitionis, altera communitatis, tertia magnanimitatis, quarta moderationis, haec in deligendo officio saepe inter se comparentur necesse est.\nPlacet igitur aptiora esse naturae ea officia, quae ex communitate, quam ea, quae ex cognitione ducantur, idque hoc argumento confirmari potest, quod, si contigerit ea vita sapienti, ut omnium rerum affluentibus copiis quamvis omnia, quae cognitione digna sint, summo otio secum ipse consideret et contempletur, tamen, si solitudo tanta sit, ut hominem videre non possit, excedat e vita. Princepsque omnium virtutum illa sapientia, quam sofi/an Graeci vocantâ€”prudentiam enim, quam Graeci fro/nhsin dicunt, aliam quandam intellegimus, quae est rerum expetendarum fugiendarumque scientia; illa autem sapientia, quam principem dixi, rerum est divinarum et humanarum scientia, in qua continetur deorum et hominum communitas et societas inter ipsos; ea si maxima est, ut est certe, necesse est, quod a communitate ducatur officium, id esse maximum. Etenim cognitio contemplatioque naturae manca quodam modo atque inchoata sit, si nulla actio rerum consequatur. Ea autem actio in hominum commodis tuendis maxime cernitur; pertinet igitur ad societatem generis humani; ergo haec cognition anteponenda est.\nAtque id optimus quisque re ipsa ostencit et iudicat. Quis enim est tam cupidus in perspicienda cognoscendaque rerum natura, ut, si ei tractanti contemplantique res cognitione dignissimas subito sit allatum periculum discrimenque patriae, cui subvenire opitularique possit, non illa omnia relinquat atque abiciat, etiamsi dinumerare se stellas aut metiri mundi magnitudinem posse arbitretur? atque hoc idem in parentis, in amici re aut periculo fecerit.\nQuibus rebus intellegitur studiis officiisque scientiae praeponenda esse officia iustitiae, quae pertinent ad hominum utilitatem,qua nihil homini esse debet antiquius.\nAtque illi, quorum studia vitaque omnis in rerum cognitione versata est, tamen ab augendis hominum utilitatibus et commodis non recesserunt; nam et erudiverunt multos, quo meliores cives utilioresque rebus suis publicis essent, ut Thebanum Epaminondam Lysis Pythagoreus, Syracosium Dionem Plato multique multos, nosque ipsi, quicquid ad rem publicam attulimus, si modo aliquid attulimus, a doctoribus atque doctrina instructi ad eam et ornati accessimus.\nNeque solum vivi atque praesentes studiosos discendi erudiunt atque docent, sed hoc idem etiam post mortem monumentis litterarum assequuntur. Nec enim locus ullus est praetermissus ab iis, qui ad leges, qui ad mores, qui ad disciplinam rei publicae pertineret, ut otium suum ad nostrum negotium contulisse videantur. Ita illi ipsi doctrinae studiis et sapientiae dediti ad hominum utilitatem suam prudentiam intellegentiamque potissimum conferunt; ob eamque etiam causam eloqui copiose, modo prudenter, melius est quam vel acutissime sine eloquentia cogitare, quod cogitatio in se ipsa vertitur, eloquentia complectitur eos, quibuscum communitate iuncti sumus.\nAtque ut apium examina non fingendorum favorum causa congregantur, sed, cum congregabilia natura sint, fingunt favos, sic homines, ac multo etiam magis, natura congregati adhibent agendi cogitandique sollertiam. Itaque, nisi ea virtus, quae constat ex hominibus tuendis, id est ex societate generis humani, attingat cognitionem rerum, solivaga cognitio et ieiuna videatur, itemque magnitudo animi remota communitate coniunctioneque humana feritas sit quaedam et immanitas. Ita fit, ut vincat cognitionis studium consociatio hominum atque communitas.\nNec verum est, quod dicitur a quibusdam, propter necessitatem vitae, quod ea, quae natura desideraret, consequi sine aliis atque efficere non possemus, idcirco initam esse cum hominibus communitatem et societatem; quodsi omnia nobis, quae ad victum cultumque pertinent, quasi virgula divina, ut aiunt, suppeditarentur, tum optimo quisque ingenio negotiis omnibus omissis totum se in cognitione et scientia collocaret. Non est ita; nam et solitudinem fugeret et socium studii quaereret, tum docere tum discere vellet, tum audire tum dicere. Ergo omne officium, quod ad coniunctionem hominum et ad societatem tuendam valet, anteponendum est illi officio, quod cognitione et scientia continetur.\nIllud forsitan quaerendum sit, num haec communitas, quae maxime est apta naturae, sit etiam moderationi modestiaeque semper anteponenda. Non placet; sunt enim quaedam partim ita foeda, partim ita flagitiosa, ut ea ne conservandae quidem patriae causa sapiens facturus sit. Ea Posidonius collegit permulta, sed ita taetra quaedam, ita obscena, ut dictu quoque videantur turpia. Haec igitur non suscipiet rei publicae causa, ne res publica quidem pro se suscipi volet. Sed hoc commodius se res habet, quod non potest accidere tempus, ut intersit rei publicae quicquam illorum facere sapientem.\nQuare hoc quidem effectum sit, in officiis deligendis id genus officiorum excellere, quod teneatur hominum societate. Etenim cognitionem prudentiamque sequetur considerata actio; ita fit, ut agere considerate pluris sit quam cogitare prudenter.\n\nAtque haec quidem hactenus. Patefactus enim locus est ipse, ut non difficile sit in exquirendo officio, quid cuique sit praeponendum, videre. In ipsa autem communitate sunt gradus officiorum, ex quibus, quid cuique praestet, intellegi possit, ut prima dis immortalibus, secunda patriae, tertia parentibus, deinceps gradatim reliquis debeantur.\nQuibus ex rebus breviter disputatis intellegi potest non solum id homines solere dubitare, honestumne an turpe sit, sed etiam duobus propositis honestis utrum honestius sit. Hie locus a Panaetio est, ut supra dixi, praetermissus. Sed iam ad reliqua pergamus.\nQuem ad modum officia ducerentur ab honestate, Marce fili, atque ab omni genere virtutis, satis explicatum arbitror libro superiore. Sequitur, ut haec officiorum genera persequar, quae pertinent ad vitae cultum et ad earum rerum, quibus utuntur homines, facultatem, ad opes, ad copias ; in quo tur quaeri dixi, quid utile, quid inutile, tur ex utilibus quid utilius aut quid maxime utile. De quibus dicere aggrediar, si pauca prius de instituto ac de iudicio meo dixero.\nQuamquam enim libri nostri complures non modo ad legendi, sed etiam ad scribendi studium excitaverunt, tamen interdum vereor, ne quibusdam bonis viris philosophiae nomen sit invisum mirenturque in ea tantum me operae et temporis ponere.\nEgo autem, quam diu res publica per eos gerebatur, quibus se ipsa commiserat, omnis meas curas cogitationesque in eam conferebam; cum autem dominatu unius omnia tenerentur neque esset usquam consilio aut auctoritati locus, socios denique tuendae rei publicae, summos viros, amisissem, nec me angoribus dedidi, quibus essem confectus, nisi iis restitissem, nec rursum indignis homine docto voluptatibus.\nAtque utinam res publica stetisset, quo coeperat, statu nec in homines non tam commutandarum quam evertendarum rerum cupidos incidisset! Primum enim, ut stante re publica facere solebamus, in agendo plus quam in scribendo operae poneremus, deinde ipsis scriptis non ea, quae nunc, sed actiones nostras mandaremus, ut saepe fecimus. Cum autem res publica, in qua omnis mea cura, cogitatio, opera poni solebat, nulla esset omnino, illae scilicet litterae conticuerunt forenses et senatoriae.\nNihil agere autem cum animus non posset, in his studiis ab initio versatus aetatis existimavi honestissime molestias posse deponi, si me ad philosophiam rettulissem. Cui cum multum adulescens discendi causa temporis tribuissem, posteaquam honoribus inservire coepi meque totum rei publicae tradidi, tantum erat philosophiae loci, quantum superfuerat amicorum et rei publicae temporibus; id autem omne consumebatur in legendo, scribendi otium non erat.\nMaximis igitur in malis hoc tamen boni assecuti videmur, ut ea litteris mandaremus, quae nec erant satis nota nostris et erant cognitione dignissima. Quid enim est, per deos, optabilius sapientia, quid praestantius, quid homini melius, quid homine dignius? Hanc igitur qui expetunt, philosophi nominantur, nec quicquam aliud est philosophia, si interpretari velis, praeter studium sapientiae. Sapientia autem est, ut a veteribus philosophis definitum est, rerum divinarum et humanarum causarumque, quibus eae res continentur, scientia; cuius studium qui vituperat, haud sane intellego, quidnam sit, quod laudandum putet.\nNam sive oblectatio quaeritur animi requiesque curarum, quae conferri cum eorum studiis potest, qui semper aliquid anquirunt, quod spectet et valeat ad bene beateque vivendum? sive ratio constantiae virtutisque ducitur, aut haec ars est aut nulla omnino, per quam eas assequamur. Nullam dicere maximarum rerum artem esse, cum minimarum sine arte nulla sit, hominum est parum considerate loquentium atque in maximis rebus errantium. Si autem est aliqua disciplina virtutis, ubi ea quaeretur, cum ab hoc discendi genere discesseris?\nSed haec, cum ad philosophiam cohortamur, accuratius disputari solent, quod alio quodam libro fecimus; hoc autem tempore tantum nobis declarandum fuit, cur orbati rei publicae muneribus ad hoc nos studium potissimum contulissemus.\nOccurritur autem nobis, et quidem a doctis et eruditis quaerentibus, satisne constanter facere videamur, qui, cum percipi nihil posse dicamus, tamen et aliis de rebus disserere soleamus et hoc ipso tempore praecepta officii persequamur. Quibus vellem satis cognita esset nostra sententia. Non enim sumus ii, quorum vagetur animus errore nec habeat umquam, quid sequatur. Quae enim esset ista mens vel quae vita potius non modo disputandi, sed etiam vivendi ratione sublata? Nos autem, ut ceteri alia certa, alia incerta esse dicunt, sic ab his dissentientes alia probabilia, contra alia dicimus.\nQuid est igitur, quod me impediat ea, quae probabilia mihi videantur, sequi, quae contra, improbare atque affirmandi arrogantiam vitantem fugere temeritatem, quae a sapientia dissidet plurimum? Contra autem omnia disputatur a nostris, quod hoc ipsum probabile elucere non posset, nisi ex utraque parte causarum esset facta contentio.\nSed haec explanata sunt in Academicis nostris satis, ut arbitror, diligenter. Tibi autem, mi Cicero, quamquam in antiquissima nobilissimaque philosophia Cratippo auctore versaris iis simillimo, qui ista praeclara pepererunt, tamen haec nostra finitima vestris ignota esse nolui.\nSed iam ad instituta pergamus.\nQuinque igitur rationibus propositis officii persequendi, quarum duae ad decus honestatemque pertinerent, duae ad commoda vitae, copias, opes, facultates, quinta ad eligendi iudicium, si quando ea, quae dixi, pugnare inter se viderentur, honestatis pars confecta est, quam quidem tibi cupio esse notissimam.\nHoc autem, de quo nune agimus, id ipsum est, quod utile appellatur. In quo verbo lapsa consuetudo deflexit de via sensimque eo deducta est, ut honestatem ab utilitate secernens constitueret esse honestum aliquid, quod utile non esset, et utile, quod non honestum, qua nulla pernicies maior hominum vitae potuit afferri.\nSumma quidem auctoritate philosophi severe sane atque honeste haec tria genera confusa cogitatione distinguunt. Quicquid enim iustum sit, id etiam utile esse censent, itemque quod honestum, idem iustum; ex quo efficitur, ut, quicquid honestum sit, idem sit utile. Quod qui parum perspiciunt, ii saepe versutos homines et callidos admirantes malitiam sapientiam iudicant. Quorum error eripiendus est opinioque omnis ad eam spem traducenda, ut honestis consiliis iustisque factis, non fraude et malitia se intellegant ea, quae velint, consequi posse.\nQuae ergo ad vitam hominum tuendam pertinent, partim sunt inanima, ut aurum, argentum, ut ea, quae gignuntur e terra, ut alia generis eiusdem, partim animalia, quae habent suos impetus et rerum appetitus. Eorum autem alia rationis expertia sunt, alia ratione utentia; expertes rationis equi, boves, reliquae pecudes, apes, quarum opere efficitur aliquid ad usum hominum atque vitam; ratione autem utentium duo genera ponunt, deorum unum, alterum hominum. Deos placatos pietas efficiet et sanctitas, proxime autem et secundum deos homines hominibus maxime utiles esse possunt.\nEarumque item rerum, quae noceant et obsint, eadem divisio est. Sed quia deos nocere non putant, iis exceptis homines hominibus obesse plurimum arbitrantur.\nEa enim ipsa, quae inanima diximus, pleraque sunt hominum operis effecta; quae nec haberemus, nisi manus et ars accessisset, nec iis sine hominum administratione uteremur. Neque enim valetudinis curatio neque navigatio neque agri cultura neque frugum fructuumque reliquorum perceptio et conservatio sine hominum opera ulla esse potuisset.\nIam vero et earum rerum, quibus abundaremus, exportatio et earum, quibus egeremus, invectio certe nulla esset, nisi his muneribus homines fungerentur. Eademque ratione nec lapides ex terra exciderentur ad usum nostrum necessarii, nec ferrum, aes, aurum, argentum effoderetur penitus abditum sine hominum labore et manu.\nTecta vero, quibus et frigorum vis pelleretur et calorum molestiae sedarentur, unde aut initio generi humano dari potuissent aut postea subveniri, si aut vi tempestatis aut terrae motu aut vetustate cecidissent, nisi communis vita ab hominibus harum rerum auxilia petere didicisset?\nAdde ductus aquarum, derivationes fluminum, agrorum irrigationes, moles oppositas fluctibus, portus manu factos, quae unde sine hominum opere habere possemus? Ex quibus multisque aliis perspicuum est, qui fructus quaeque utilitates ex rebus iis,quae sint inanimae,percipiantur,eas nosnullo modo sine hominum manu atque opera capere potuisse.\nQui denique ex bestiis fructus aut quae commoditas, nisi homines adiuvarent, percipi posset? Nam et qui principes inveniendi fuerunt, quem ex quaque belua usum habere possemus, homines certe fuerunt, nec hoc tempore sine hominum opera aut pascere eas aut domare aut tueri aut tempestivos fructus ex iis capere possemus; ab eisdemque et, quae nocent, interficiuntur et, quae usui possunt esse, capiuntur.\nQuid enumerem artium multitudinem, sine quibus vita omnino nulla esse potuisset? Qui enim aegris subveniretur, quae esset oblectatio valentium, qui victus aut cultus, nisi tam multae nobis artes ministrarent? quibus rebus exculta hominum vita tantum distat a victu et cultu bestiarum. Urbes vero sine hominum coetu non potuissent nec aedificari nec frequentari; ex quo leges moresque constituti, tum iuris aequa discriptio certaque vivendi disciplina; quas res et mansuetudo animorum consecuta et verecundia est effectumque, ut esset vita munitior, atque ut dando et accipiendo mutuandisque facultatibus et commodandis nulla re egeremus.\nLongiores hoc loco sumus, quam necesse est. Quis est enim, cui non perspicua sint illa, quae pluribus verbis a Panaetio commemorantur, neminem neque ducem bello nec principem domi magnas res et salutares sine hominum studiis gerere potuisse? Commemoratur ab eo Themistocles, Pericles, Cyrus, Agesilaus, Alexander, quos negat sine adiumentis hominum tantas res efficere potuisse. Utitur in re non dubia testibus non necessariis.\nAtque ut magnas utilitates adipiscimur conspiratione hominum atque consensu, sic nulla tam detestabilis pestis est, quae non homini ab homine nascatur. Est Dicaearchi liber de interitu hominum, Peripatetici magni et copiosi, qui collectis ceteris causis eluvionis, pestilentiae, vastitatis, beluarum etiam repentinae multitudinis, quarum impetu docet quaedam hominum genera esse consumpta, deinde comparat, quanto plures deleti sint homines hominum impetu, id est bellis aut seditionibus, quam omni reliqua calamitate.\nCum igitur hie locus nihil habeat dubitationis, quin homines plurimum hominibus et prosint et obsint, proprium hoc statuo esse virtutis, conciliare animos hominum et ad usus suos adiungere. Itaque, quae in rebus inanimis quaeque in usu et tractatione beluarum fiunt utiliter ad hominum vitam, artibus ea tribuuntur operosis, hominum autem studia ad amplificationem nostrarum rerum prompta ac parata virorum praestantium sapientia et virtute excitantur.\nEtenim virtus omnis tribus in rebus fere vertitur, quarum una est in perspiciendo, quid in quaque re verum sincerumque sit, quid consentaneum cuique, quid consequens, ex quo quaeque gignantur, quae cuiusque rei causa sit, alterum cohibere motus animi turbatos, quos Graeci pa/qh nominant, appetitionesque, quas illi o(rma/s, oboedientes efficere rationi, tertium iis, quibuscum congregemur, uti moderate et scienter, quorum studiis ea, quae natura desiderat, expleta cumulataque habeamus, per eosdemque, si quid importetur nobis incommodi, propulsemus ulciscamurque eos, qui nocere nobis conati sint, tantaque poena afficiamus, quantam aequitas humanitasque patitur.\nQuibus autem rationibus hanc facultatem assequi possimus, ut hominum studia complectamur eaque teneamus, dicemus, neque ita multo post, sed pauca ante dicenda sunt.\nMagnam vim esse in fortuna in utramque partem, vel secundas ad res vel adversas, quis ignorat? Nam et, cum prospero flatu eius utimur, ad exitus pervehimur optatos et, cum reflavit, affligimur. Haec igitur ipsa fortuna ceteros casus rariores habet, primum ab inanimis procellas, tempestates, naufragia, ruinas, incendia, deinde a bestiis ictus, morsus, impetus; haec ergo, ut dixi, rariora.\nAt vero interitus exercituum, ut proxime trium, saepe multorum, clades imperatorum, ut nuper summi et singularis viri, invidiae praeterea multitudinis atque ob eas bene meritorum saepe civium expulsiones, calamitates, fugae, rursusque secundae res, honores, imperia, victoriae, quamquam fortuita sunt, tamen sine hominum opibus et studiis neutram in partem effici possunt.\nHoc igitur cognito dicendum est, quonam modo hominum studia ad utilitates nostras allicere atque excitare possimus. Quae si longior fuerit oratio, cum magnitudine utilitatis comparetur; ita fortasse etiam brevior videbitur.\nQuaecumque igitur homines homini tribuunt ad eum augendum atque honestandum, aut benivolentiae gratia faciunt, cum aliqua de causa quempiam diligunt, aut honoris, si cuius virtutem suspiciunt, quemque dignum fortuna quam amplissima putant, aut cui fidem habent et bene rebus suis consulere arbitrantur, aut cuius opes metuunt, aut contra, a quibus aliquid exspectant, ut cum reges popularesve homines largitiones aliquas proponunt, aut postremo pretio ac mercede ducuntur, quae sordidissima, est illa quidem ratio et inquinatissima et iis, qui ea tenentur, et illis, qui ad eam confugere conantur;\nmale enim se res habet, cum, quod virtute effici debet, id temptatur pecunia. Sed quoniam non numquam hoc subsidium necessarium est, quem ad modum sit utendum eo, dicemus, si prius iis de rebus, quae virtuti propiores sunt, dixerimus.\nAtque etiam subiciunt se homines imperio alterius et potestati de causis pluribus. Ducuntur enim aut benivolentia aut beneficiorum magnitudine aut dignitatis praestantia aut spe sibi id utile futurum aut metu ne vi parere cogantur, aut spe largitionis promissisque capti aut postremo, ut saepe in nostra re publica videmus, mercede conducti.\nOmnium autem rerum nec aptius est quicquam ad opes tuendas ac tenendas quam diligi nec alienius quam timeri. Praeclare enim Ennius: Quém metuunt, odérunt; quem quisque ódit, periisse éxpetit. Multorum autem odiis nullas opes posse obsistere, si antea fuit ignotum, nuper est cognitum. Nec vero huius tyranni solum, quem armis oppressa pertulit civitas ac paret cum maxime mortuo, interitus declarat, quantum odium hominum valeat ad pestem, sed reliquorum similes exitus tyrannorum, quorum haud fere quisquam talem interitum effugit; malus enim est custos diuturnitatis metus contraque benivolentia fidelis vel ad perpetuitatem.\nSed iis, qui vi oppresses imperio coercent, sit sane adhibenda saevitia, ut eris in famulos, si aliter teneri non possunt; qui vero in libera civitate ita se instruunt, ut metuantur, iis nihil potest esse dementius. Quamvis enim sint demersae leges alicuius opibus, quamvis timefacta libertas, emergunt tamen haec aliquando aut iudiciis tacitis aut occultis de honore suffragiis. Acriores autem morsus sunt intermissae libertatis quam retentae. Quod igitur latissime patet neque ad incolumitatem solum, sed etiam ad opes et potentiam valet plurimum, id amplectamur, ut metus absit, caritas retineatur. Ita facillime, quae volemus, et privatis in rebus et in re publica consequemur.\nEtenim qui se metui volent, a quibus metuentur, eosdem metuant ipsi necesse est.\nQuid enim censemus superiorem ilium Dionysium quo cruciatu timoris angi solitum, qui cultros metuens tonsorios candente carbone sibi adurebat capillum? quid Alexandrum Pheraeum quo animo vixisse arbitramur? qui, ut scriptum legimus, cum uxorem Theben admodum diligeret, tamen ad ear ex epulis in cubiculum veniens barbarum, et eum quidem, ut scriptum est, compunctum notis Thraeciis, destricto gladio iubebat anteire praemittebatque de stipatoribus suis, qui scrutarentur arculas muliebres et, ne quod in vestimentis telum occultaretur, exquirerent. O miserum, qui fideliorem et barbarum et stigmatiam putaret quam coniugem! Nec eum fefellit; ab ea est enim ipsa propter pelicatus suspicionem interfectus.\nNec vero ulla vis imperii tanta est, quae premente metu possit esse diuturna.\nTestis est Phalaris, cuius est praeter ceteros nobilitata crudelitas, qui non ex insidiis interiit, ut is, quem modo dixi, Alexander, non a paucis, ut hic noster, sed in quem universa Agrigentinorum multitudo impetum fecit.\nQuid? Macedones nonne Demetrium reliquerunt universique se ad Pyrrhum contulerunt? Quid? Lacedaemonios iniuste imperantes nonne repente omnes fere socii deseruerunt spectatoresque se otiosos praebuerunt Leuctricae calamitatis?\nExterna libentius in tali re quam domestica recordor. Verum tamen, quam diu imperium populi Romani beneficiis tenebatur, non iniuriis, bella aut pro sociis aut de imperio gerebantur, exitus erant bellorum aut mites aut necessarii, regum, populorum, nationum portus erat et refugium senatus,\nnostri autem magistratus imperatoresque ex hac una re maximam laudem capere studebant, si provincias, si socios aequitate et fide defendissent;\nitaque illud patrocinium orbis terrae verius quam imperium poterat nominari.\nSensim hanc consuetudinem et disciplinam iam antea minuebamus, post vero Sullae victoriam penitus amisimus; desitum est enim videri quicquam in socios iniquum, cum exstitisset in cives tanta crudelitas. Ergo in illo secuta est honestam causam non honesta victoria; est enim ausus dicere, hasta posita cum bona in foro venderet et bonorum virorum et locupletium et certe civium, praedam se suam vendere. Secutus est, qui in causa impia, victoria etiam foediore non singulorum civium bona publicaret, sed universas provincias regionesque uno calamitatis iure comprehenderet.\nItaque vexatis ac perditis exteris nationibus ad exemplum amissi imperii portari in triumpho Massiliam vidimus et ex ea urbe triumphari, sine qua numquam nostri imperatores ex Transalpinis bellis triumpharunt. Multa praeterea commemorarem nefaria in socios, si hoc uno quicquam sol vidisset indignius, lure igitur plectimur. Nisi enim multorum impunita scelera tulissemus, numquam ad unum tanta pervenisset licentia; a quo quidem rei familiaris ad paucos, cupiditatum ad multos improbos venit hereditas.\nNec vero umquam bellorum civilium semen et causa deerit, dum homines perditi hastam illam cruentam et meminerint et sperabunt; quam P. Sulla cum vibrasset dictatore propinquo suo, idem sexto tricesimo anno post a sceleratiore hasta non recessit; alter autem, qui in illa dictatura scriba fuerat, in hac fuit quaestor urbanus. Ex quo debet intellegi talibus praemiis propositis numquam defutura bella civilia.\nItaque parietes modo urbis stant et manent, iique ipsi iam extrema scelera metuentes, rem vero publicam penitus amisimus. Atque in has clades incidimus (redeundum est enim ad propositum), dum metui quam carl esse et diligi malumus. Quae si populo Romano iniuste imperanti accidere potuerunt, quid debent putare singuli? Quod cum perspicuum sit, benivolentiae vim esse magnam, metus imbecillam, sequitur, ut disseramus, quibus rebus facillime possimus eam, quam volumus, adipisci cum honore et fide caritatem.\nSed ea non pariter omnes egemus; nam ad cuiusque vitam institutam accommodandum est, a multisne opus sit an satis sit a paucis diligi. Certum igitur hoc sit, idque et primum et maxime necessarium, familiaritates habere fidas amantium nos amicorum et nostra mirantium; haec enim una res prorsus, ut non multum differat inter summos et mediocris viros, aeque utrisque est propemodum comparanda.\nHonore et gloria et benivolentia civium fortasse non aeque omnes egent, sed tamen, si cui haec suppetunt, adiuvant aliquantum cum ad cetera, tum ad amicitias comparandas.\nSed de amicitia alio libro dictum est, qui inscribitur Laelius; nunc dicamus de gloria, quamquam ea quoque de re duo sunt nostri libri, sed attingamus, quandoquidem ea in rebus maioribus administrandis adiuvat plurimum.\nSumma igitur et perfecta gloria constat ex tribus his: si diligit multitudo, si fidem habet, si cum admiratione quadam honore dignos putat. Haec autem, si est simpliciter breviterque dicendum, quibus rebus pariuntur a singulis, eisdem fere a multitudine. Sed est alius quoque quidam aditus ad multitudinem, ut in universorum animos tamquam influere possimus.\nAc primum de illis tribus, quae ante dixi, benivolentiae praecepta videamus; quae quidem capitur beneficiis maxime, secundo autem loco voluntate benefica benivolentia movetur, etiamsi res forte non suppetit; vehementer autem amor multitudinis commovetur ipsa fama et opinione liberalitatis, beneficentiae, iustitiae, fidei omniumque earum virtutum, quae pertinent ad mansuetudinem morum ac facilitatem. Etenim illud ipsum, quod honestum decorumque dicimus, quia per se nobis placet animosque omnium natura et specie sua commovet maximeque quasi perlucet ex iis, quas commemoravi, virtutibus, idcirco illos, in quibus eas virtutes esse remur, a natura ipsa diligere cogimur. Atque hae quidem causae diligendi gravissimae; possunt enim praetcrea non nullae esse leviores.\nFides autem ut habeatur, duabus rebus effici potest, si existimabimur adepti coniunctam cum iustitia prudentiam. Nam et iis fidem habemus, quos plus intellegere quam nos arbitramur quosque et futura prospicere credimus et, cum res agatur in discrimenque ventum sit, expedire rem et consilium ex tempore capere posse; hanc enim utilem homines existimant veramque prudentiam. Iustis autem et fidis hominibus, id est bonis viris, ita fides habetur, ut nulla sit in iis fraudis iniuriaeque suspicio. Itaque his salutem nostram, his fortunas, his liberos rectissime committi arbitramur.\nHarum igitur duarum ad fidem faciendam iustitia plus pollet, quippe cum ea sine prudentia satis habeat auctoritatis, prudentia sine iustitia nihil valet ad faciendam fidem. Quo enim quis versutior et callidior, hoc invisior et suspectior est detracta opinione probitatis. Quam ob rem intellegentiae iustitia coniuncta, quantum volet, habebit ad faciendam fidem virium; iustitia sine prudentia multum poterit, sine iustitia nihil valebit prudentia.\nSed ne quis sit admiratus, cur, cum inter omnes philosophos constet a meque ipso saepe disputatum sit, qui unam haberet, omnes habere virtutes, nune ita seiungam, quasi possit quisquam, qui non idem prudens sit, iustus esse, alia est illa, cum veritas ipsa limatur in disputatione, subtilitas, alia, cum ad opinionem communem omnis accommodatur oratio. Quam ob rem, ut volgus, ita nos hoc loco loquimur, ut alios fortes, alios viros bonos, alios prudentes esse dicamus; popularibus enim verbis est agendum et usitatis, cum loquimur de opinione populari, idque eodem modo fecit Panaetius. Sed ad propositum revertamur.\nErat igitur ex iis tribus, quae ad gloriam pertinerent, hoc tertium, ut cum admiratione hominum honore ab iis digni iudicaremur. Admirantur igitur communiter illi quidem omnia, quae magna et praeter opinionem suam animadverterunt, separatim autem, in singulis si perspiciunt necopinata quaedam bona. Itaque eos viros suspiciunt maximisque efferunt laudibus, in quibus existimant se excellentes quasdam et singulares perspicere virtutes, despiciunt autem eos et contemnunt, in quibus nihil virtutis, nihil animi, nihil nervorum putant. Non enim omnes eos contemnunt, de quibus male existimant. Nam quos improbos, maledicos, fraudulentos putant et ad faciendam iniuriam instructos, eos haud contemnunt quidem, sed de iis male existimant. Quam ob rem, ut ante dixi, contemnuntur ii, qui nec sibi nec alteri, ut dicitur, in quibus nullus labor, nulla industria, nulla cura est.\nAdmiratione autem afficiuntur ii, qui anteire ceteris virtute putantur et cum omni carere dedecore, tum vero iis vitiis, quibus alii non facile possunt obsistere. Nam et voluptates, blandissimae dominae. maioris partis animos a virtute detorquent et, dolorum cum admoventur faces, praeter modum plerique exterrentur; vita mors, divitiae paupertas omnes homines vehementissime permovent. Quae qui in utramque partem excelso animo magnoque despiciunt, cumque aliqua iis ampla et honesta res obiecta est, totos ad se convertit et rapit, tum quis non admiretur splendorem pulchritudinemque virtutis?\nErgo et haec animi despicientia admirabilitatem magnam facit et maxime iustitia, ex qua una virtute viri boni appellantur, mirifica quaedam multitudini videtur, nec iniuria; nemo enim iustus esse potest, qui mortem, qui dolorem, qui exsilium, qui egestatem timet, aut qui ea, quae sunt his contraria, aequitati anteponit. Maximeque admirantur eum, qui pecunia non movetur; quod in quo viro perspectum sit, hunc igni spectatum arbitrantur.\nItaque illa tria, quae proposita sunt ad gloriarm omnia iustitia conficit, et benivolentiam, quod prodesse vult plurimis, et ob eandem causam fidem et admirationem, quod eas res spernit et neglegit, ad quas plerique inflammati aviditate rapiuntur.\nAc mea quidem sententia omnis ratio atque institutio vitae adiumenta hominum desiderat, in primisque ut habeat, quibuscum possit familiares conferre sermones; quod est difficile, nisi speciem prae te boni viri feras. Ergo etiam solitario homini atque in agro vitam agenti opinio iustitiae necessaria est, eoque etiam magis, quod, eam si non habebunt, iniusti habebuntur, nullis praesidiis saepti multis afficientur iniuriis.\nAtque iis etiam, qui vendunt emunt, conducunt locant contrahendisque negotiis implicantur, iustitia ad rem gerendam necessaria est, cuius tanta vis est, ut ne illi quidem, qui maleficio et scelere pascuntur, possint sine ulla particula iustitiae vivere. Nam qui eorum cuipiam, qui una latrocinantur, furatur aliquid aut eripit, is sibi ne in latrocinio quidem relinquit locum, ille autem, qui archipirata dicitur, nisi aequabiliter praedam dispertiat, aut interficiatur a sociis aut relinquatur; quin etiam leges latronum esse dicuntur, quibus pareant, quas observent. Itaque propter aequabilem praedae partitionem et Bardulis Illyrius latro, de quo est apud Theopompum, magnas opes habuit et multo maiores Viriathus Lusitanus; cui quidem etiam exercitus nostri imperatoresque cesserunt; quem C. Laelius, is qui Sapiens usurpatur, praetor fregit et comminuit ferocitatemque eius ita repressit, ut facile bellum reliquis traderet.\nCum igitur tanta vis iustitiae sit, ut ea etiam latronum opes firmet atque augeat, quantam eius vim inter leges et iudicia et in constituta re publica fore putamus?\nMihi quidem non apud Medos solum, ut ait Herodotus, sed etiam apud maiores nostros iustitiae fruendae causa videntur olim bene morati reges constituti. Nam cum premeretur inops multitudo ab iis, qui maiores opes habebant, ad unum aliquem confugiebant virtute praestantem; qui cum prohiberet iniuria tenuiores, aequitate constituenda summos cum infimis pari iure retinebat. Eademque constituendarum legum fuit causa, quae regum.\nIus enim semper est quaesitum aequabile; neque enim aliter esset ius. Id si ab uno iusto et bono viro consequebantur, erant eo contenti; cum id minus contingeret, leges sunt inventae, quae cum omnibus semper una atque eadem voce loquerentur.\nErgo hoc quidem perspicuum est, eos ad imperandum deligi solitos, quorum de iustitia magna esset opinio multitudinis. Adiuncto vero, ut idem etiam prudentes haberentur, nihil erat, quod homines iis auctoribus non posse consequi se arbitrarentur. Omni igitur ratione colenda et retinenda iustitia est cum ipsa per sese (nam aliter iustitia non esset), tum propter amplificationem honoris et gloriae.\nSed ut pecuniae non quaerendae solum ratio est, verum etiam collocandae, quae perpetuos sumptus suppeditet, nec solum necessaries, sed etiam liberales, sic gloria et quaerenda et collocanda ratione est.\nQuamquam praeclare Socrates hanc viam ad gloriam proximam et quasi compendiariam dicebat esse, si quis id ageret, ut, qualis haberi vellet, talis esset. Quodsi qui simulatione et inani ostentatione et ficto non modo sermone, sed etiam voltu stabilem se gloriam consequi posse rentur, vehementer errant. Vera gloria radices agit atque etiam propagatur, ficta omnia celeriter tamquam flosculi decidunt, nee simulatum potest quicquam esse diuturnum. Testes sunt permulti in utramque partem, sed brevitatis causa familia contenti erimus una. Ti. enim Gracchus P. f. tam diu laudabitur, dum memoria rerum Romanarum manebit; at eius filii nec vivi probabantur bonis et mortui numerum optinent iure caesorum.\nQui igitur adipisci veram gloriam volet, iustitiae fungatur officiis. Ea quae essent, dictum est in libro superiore.\nSed ut facillime, quales simus, tales esse videamur, etsi in eo ipso vis maxima est, ut simus ii, qui haberi velimus, tamen quaedam praecepta danda sunt. Nam si quis ab ineunte aetate habet causam celebritatis et nominis aut a patre acceptam, quod tibi, mi Cicero, arbitror contigisse, aut aliquo casu atque fortuna, in hunc oculi omnium coniciuntur atque in eum, quid agat, quem ad modum vivat, inquiritur et, tamquam in clarissima luce versetur, ita nullum obscurum potest nec dictum eius esse nec factum.\nQuorum autem prima aetas propter humilitatem et obscuritatem in hominum ignoratione versatur, ii, simul ac iuvenes esse coeperunt, magna spectare et ad ea rectis studiis debent contendere; quod eo firmiore animo facient, quia non modo non invidetur illi aetati, verum etiam favetur.\nPrima igitur est adulescenti commendatio ad gloriam, si qua ex bellicis rebus comparari potest, in qua multi apud maiores nostros exstiterunt; semper enim fere bella gerebantur. Tua autem aetas incidit in id bellum, cuius altera pars sceleris nimium habuit, altera felicitatis parum. Quo tamen in bello cum te Pompeius alae alteri praefecisset, magnam laudem et a summo viro et ab exercitu consequebare equitando, iaculando, omni militari labore tolerando. Atque ea quidem tua laus pariter cum re publica cecidit.\nMihi autem haec oratio suscepta non de te est, sed de genere toto; quam ob rein pergarnus ad ea, quae restant.\nUt igitur in reliquis rebus multo maiora opera sunt animi quam corporis, sic eae res, quas ingenio ac ratione persequimur, gratiores sunt quam illae, quas viribus. Prima igitur commendatio proficiscitur a modestia cum pietate in parentes, in suos benivolentia. Facillime autem et in optimam partem cognoscuntur adulescentes, qui se ad claros et sapientes viros bene consulentes rei publicae contulerunt; quibuscum si frequentes sunt, opinionem afferunt populo eorum fore se similes, quos sibi ipsi delegerint ad imitandum.\nP. Rutili adulescentiam ad opinionem et innocentiae et iuris scientiae P. Muci commendavit domus. Nam L. quidem Crassus, cum esset admodum adulescens, non aliunde mutuatus est, sed sibi ipse peperit maximam laudem ex illa accusatione nobili et gloriosa, et, qua aetate qui exercentur, laude affici solent, ut de Demosthene accepimus, ea aetate L. Crassus ostendit id se in foro optime iam facere, quod etiam tum poterat domi cum laude meditari.\nSed cum duplex ratio sit orationis, quarum in altera sermo sit, in altera contentio, non est id quidem dubium, quin contentio orationis maiorem vim habeat ad gloriam (ea est enim, quam eloquentiam dicimus); sed tamen difficile dictu est, quantopere conciliet animos comitas affabilitasque sermonis. Exstant epistulae et Philippi ad Alexandrum et Antipatri ad Cassandrum et Antigoni ad Philippum filium, trium prudentissimorum (sic enim accepimus); quibus praecipiunt, ut oratione benigna multitudinis animos ad benivolentiam alliciant militesque blande appellando sermone deliniant. Quae autem in multitudine cum contentione habetur oratio, ea saepe universam excitat gloriam; magna est enim admiratio copiose sapienterque dicentis; quem qui audiunt, intellegere etiam et sapere plus quam ceteros arbitrantur. Si vero inest in oratione mixta modestia gravitas, nihil admirabilius fieri potest, eoque magis, si ea sunt in adulescente.\nSed cum sint plura causarum genera, quae eloquentiam desiderent, multique in nostra re publica adulescentes et apud iudices et apud populum et apud senatum dicendo laudem assecuti sint, maxima est admiratio in iudiciis.\nQuorum ratio duplex est. Nam ex accusatione et ex defensione constat; quarum etsi laudabilior est defensio, tamen etiam accusatio probata persaepe est. Dixi paulo ante de Crasso; idem fecit adulescens M. Antonius. Etiam P. Sulpici eloquentiam accusatio illustravit, cum seditiosum et inutilem civem, C. Norbanum, in iudicium vocavit.\nSed hoc quidem non est saepe faciendum nec umquam nisi aut rei publicae causa, ut ii, quos ante dixi, aut ulciscendi, ut duo Luculli, aut patrocinii, ut nos pro Siculis, pro Sardis in Albucio Iulius. In accusando etiam M'. Aquilio L. Fufi cognita industria est. Semel igitur aut non saepe certe. Sin erit, cui faciendum sit saepius, rei publicae tribuat hoc muneris, cuius inimicos ulcisci saepius non est reprehendendum; modus tamen adsit. Duri enim hominis vel potius vix hominis videtur periculum capitis inferre multis. Id cum periculosum ipsi est, tum etiam sordidum ad famam, committere, ut accusator nominere; quod contigit M. Bruto summo genere nato, illius filio, qui iuris civilis in primis peritus fuit.\nAtque etiam hoc praeceptum officii diligenter tenendum est, ne quem umquam innocentem iudicio capitis arcessas; id enim sine scelere fieri nullo pacto potest. Nam quid est tam inhumanum quam eloquentiam a natura ad salutem hominum et ad conservationem datam ad bonorum pestem perniciemque convertere? Nec tamen, ut hoc fugiendum est, item est habendum religioni nocentem aliquando, modo ne nefarium impiumque, defendere; vult hoc multitudo, patitur consuetudo, fert etiam humanitas. Iudicis est semper in causis verum sequi, patroni non numquam veri simile, etiamsi minus sit verum, defendere; quod scribere, praesertim cum de philosophia scriberem, non auderem, nisi idem placeret gravissimo Stoicorum, Panaetio. Maxime autem et gloria paritur et gratia defensionibus, eoque maior, si quando accidit, ut ei subveniatur, qui potentis alicuius opibus circumveniri urguerique videatur, ut nos et saepe alias et adulescentes contra L. Sullae dominantis opes pro Sex. Roscio Amerino fecimus, quae, ut scis, exstat oratio.\nSed expositis adulescentium officiis, quae valeant ad gloriam adipiscendam, deinceps de beneficentia ac de liberalitate dicendum est; cuius est ratio duplex; nam aut opera benigne fit indigentibus aut pecunia. Facilior est haec posterior, locupleti praesertim, sed illa lautior ac splendidior et viro forti claroque dignior. Quamquam enim in utroque inest gratificandi liberalis voluntas, tamen altera ex area, altera ex virtute depromitur, largitioque, quae fit ex re familiari, fontem ipsum benignitatis exhaurit. Ita benignitate benignitas tollitur; qua quo in plures usus sis, eo minus in multos uti possis.\nAt qui opera, id est virtute et industria, benefici et liberales erunt, primum, quo pluribus profuerint, eo plures ad benigne faciendum adiutores habebunt, dein consuetudine beneficentiae paratiores erunt et tamquam exercitatiores ad bene de multis promerendum.\nPraeclare in epistula quadam Alexandrum filium Philippus accusat, quod largitione benivolentiam Macedonum consectetur:Quae te, malum! inquit, ratio in istam spem induxit, ut eos tibi fideles putares fore, quos pecunia corrupisses? An tu id agis, ut Macedones non te regem suum, sed ministrum et praebitorem sperent fore?\n\nBene ministrum et praebitorem, quia sordidum regi, melius etiam, quod largitionem corruptelam dixit esse; fit enim deterior, qui accipit, atque ad idem semper exspectandum paratior.\nHoc ille filio, sed praeceptum putemus omnibus.\nQuam ob rem id quidem non dubium est, quin illa benignitas, quae constet ex opera et industria, et honestior sit et latius pateat et possit prodesse pluribus; non numquam tamen est largiendum, nec hoc benignitatis genus omnino repudiandum est et saepe idoneis hominibus indigentibus de re familiari impertiendum, sed diligenter atque moderate; multi enim patrimonia effuderunt inconsulte largiendo. Quid autem est stultius quam, quod libenter facias, curare, ut id diutius facere non possis? Atque etiam sequuntur largitionem rapinae; cum enim dando egere coeperunt, alienis bonis manus afferre coguntur. Ita, cum benivolentiae comparandae causa benefici esse velint, non tanta studia assequuntur eorum, quibus dederunt, quanta odia eorum, quibus ademerunt.\nQuam ob rem nec ita claudenda res est familiaris, ut eam benignitas aperire non possit, nec ita reseranda, ut pateat omnibus; modus adhibeatur, isque referatur ad facultates. Omnino meminisse debemus, id quod a nostris hominibus saepissime usurpatum iam in proverbii consuetudinem venit, largitionem fundum non habere; etenim quis potest modus esse, cum et idem, qui consuerunt, et idem illud alii desiderent?\nOmnino duo sunt genera largorum, quorum alteri prodigi, alteri liberales: prodigi, qui epulis et viscerationibus et gladiatorum muneribus, ludorum venationumque apparatu pecunias profundunt in eas res, quarum memoriam aut brevem aut nullam omnino sint relicturi,\nliberales autem, qui suis facultatibus aut captos a praedonibus redimunt aut aes alienum suscipiunt amicorum aut in filiarum collocatione adiuvant aut opitulantur in re vel quaerenda vel augenda.\nItaque miror, quid in mentem venerit Theophrasto in eo libro, quem de divitiis scripsit; in quo multa praeclare, illud absurde: est enim multus in laudanda magnificentia et apparatione popularium munerum taliumque sumptuum facultatem fructum divitiarum putat. Mihi autem ille fructus liberalitatis, cuius pauca exempla posui, multo et maior videtur et certior.\nQuanto Aristoteles gravius et verius nos reprehendit! qui has pecuniarum effusiones non admiremur, quae fiunt ad multitudinem deliniendam. Ait\n\nenim,\nqui ab hoste obsidentur, si emere aquae sextarium cogerentur mina, hoc primo incredibile nobis videri, omnesque mirari, sed cum attenderint, veniam necessitati dare, in his immanibus iacturis infinitisque sumptibus nihil nos magnopere mirari, cum praesertim neque necessitati subveniatur nec dignitas augeatur ipsaque illa delectatio multitudinis ad breve exiguumque tempus capiatur, eaque a levissimo quoque, in quo tamen ipso una cum satietate memoria quoque moriatur voluptatis.\nBene etiam colligit, haec pueris et mulierculis et servis et servorum simillimis liberis esse grata, gravi vero homini et ea, quae fiunt, iudicio certo ponderanti probari posse nullo modo.\n\nQuamquam intellego in nostra civitate inveterasse iam bonis temporibus, ut splendor aedilitatum ab optimis viris postuletur. Itaque et P. Crassus cum cognomine dives, tum copiis functus est aedilicio maximo munere, et paulo post L. Crassus cum omnium hominum moderatissimo Q. Mucio magnificentissima aedilitate functus est, deinde C. Claudius App. f., multi post, Luculli, Hortensius, Silanus; omnes autem P. Lentulus me consule vicit superiores; hunc est Scaurus imitatus; magnificentissima vero nostri Pompei munera secundo consulatu; in quibus omnibus quid mihi placeat, vides.\nVitanda tamen suspicio est avaritiae. Mamerco, homini divitissimo, praetermissio aedilitatis consulatus repulsam attulit. Quare et, si postulatur a populo, bonis viris si non desiderantibus, at tamen approbantibus faciundum est, modo pro facultatibus, nos ipsi ut fecimus, et, si quando aliqua res maior atque utilior populari largitione acquiritur, ut Oresti nuper prandia in semitis decumae nomine magno honori fuerunt. Ne M. quidem Seio vitio datum est, quod in caritate asse modium populo dedit; magna enim se et inveterata invidia nec turpi iactura, quando erat aedilis, nec maxima liberavit. Sed honori summo nuper nostro Miloni fuit, qui gladiatoribus emptis rei publicae causa, quae salute nostra continebatur, omnes P. Clodi conatus furoresque compressit.\nCausa igitur largitionis est, si aut necesse est aut utile.\nIn his autem ipsis mediocritatis regula optima est. L. quidem Philippus Q. f., magno vir ingenio in primisque clarus, gloriari solebat se sine ullo munere adeptum esse omnia, quae haberentur amplissima. Dicebat idem Cotta, Curio. Nobis quoque licet in hoc quodam modo gloriari; nam pro amplitudine honorum, quos cunctis suffragiis adepti sumus nostro quidem anno, quod contigit eorum nemini, quos modo nominavi, sane exiguus sumptus aedilitatis fuit.\nAtque etiam illae impensae meliores, muri, navalia, portus, aquarum ductus omniaque, quae ad usum rei publicae pertinent. Quamquam, quod praesens tamquam in manum datur, iucundius est; tamen haec in posterum gratiora. Theatra, porticus, nova templa verecundius reprehendo propter Pompeium, sed doctissimi non probant, ut et hic ipse Panaetius, quem nultum in his libris secutus sum, non interpretatus, et Phalereus Demetrius, qui Periclem, principem Graeciae, vituperat, quod tantam pecuniam in praeclara illa propylaea coniecerit. Sed de hoc genere toto in iis libris, quos de re publica scripsi, diligenter est disputatum.\nTota igitur ratio talium largitionum genere vitiosa est, temporibus necessaria, et tum ipsum et ad facultates accommodanda et mediocritate moderanda est.\nIn illo autem altero genere largiendi, quod a liberalitate proficiscitur, non uno modo in disparibus causis affecti esse debemus. Alia causa est eius, qui calamitate premitur, et eius, qui res meliores quaerit nullis suis rebus adversis.\nPropensior benignitas esse debebit in calamitosos, nisi forte erunt digni calamitate. In iis tamen, qui se adiuvari volent, non ne affligantur, sed ut altiorem gradum ascendant, restricti omnino esse nullo modo debemus, sed in deligendis idoneis iudicium et diligentiam adhibere. Nam praeclare Ennius: Bene fácta male locáta male facta árbitror.\nQuod autem tributum est bono viro et grato, in eo cum ex ipso fructus est, tum etiam ex ceteris. Temeritate enim remota gratissima est liberalitas, eoque eam studiosius plerique laudant, quod summi cuiusque bonitas commune perfugium est omnium. Danda igitur opera est, ut iis beneficiis quam plurimos afficiamus, quorum memoria liberis posterisque prodatur, ut iis ingratis esse non liceat. Omnes enim immemorem beneficii oderunt eamque iniuriam in deterrenda liberalitate sibi etiam fieri eumque, qui faciat, communem hostem tenuiorum putant.\nAtque haec benignitas etiam rei publicae est utilis, redimi e servitute captos, locupletari tenuiores; quod quidem volgo solitum fieri ab ordine nostro in oratione Crassi scriptum copiose videmus. Hanc ergo consuetudinem benignitatis largitioni munerum longe antepono; haec est gravium hominum atque magnorum, illa quasi assentatorum populi multitudinis levitatem voluptate quasi titillantium.\nConveniet autem cum in dando munificum esse, tum in exigendo non acerbum in omnique re contrahenda, vendundo emendo, conducendo locando, vicinitatibus et confiniis, aequum, facilem, multa multis de suo iure cedentem, a litibus vero, quantum liceat et nescio an paulo plus etiam, quam liceat, abhorrentem. Est enim non modo liberale paulum non numquam de suo iure decedere, sed interdum etiam fructuosum. Habenda autem ratio est rei familiaris, quam quidem dilabi sinere flagitiosum est, sed ita, ut illiberalitatis avaritiaeque absit suspicio; posse enim liberalitate uti non spoliantem se patrimonio nimirum est pecuniae fructus maximus.\nRecte etiam a Theophrasto est laudata hospitalitas; est enim, ut mihi quidem videtur, valde decorum patere domus hominum illustrium hospitibus illustribus, idque etiam rei publicae est ornamento, homines externos hoc liberalitatis genere in urbe nostra non egere. Est autem etiam vehementer utile iis, qui honeste posse multum volunt, per hospites apud externos populos valere opibus et gratia. Theophrastus quidem scribit Cimonem Athenis etiam in suos curiales Laciadas hospitalem fuisse; ita enim instituisse et vilicis imperavisse, ut omnia praeberentur, quicumque Laciades in villam suam devertisset.\nQuae autem opera, non largitione beneficia dantur, haec tum in universam rem publicam, tum in singulos cives conferuntur. Nam in iure cavere , consilio iuvare, atque hoc scientiae genere prodesse quam plurimis vehementer et ad opes augendas pertinet et ad gratiam.\nItaque cum multa praeclara maiorum, tum quod optime constituti iuris civilis summo semper in honore fuit cognitio atque interpretatio; quam quidem ante hanc confusionem temporum in possessione sua principes retinuerunt, nunc, ut honores, ut omnes dignitatis gradus, sic huius scientiae splendor deletus est, idque eo indignius, quod eo tempore hoc contigit, cum is esset, qui omnes superiores, quibus honore par esset, scientia facile vicisset. Haec igitur opera grata multis et ad beneficiis obstringendos homines accommodata.\nAtque huic arti finitima est dicendi gravior facultas et gratior et ornatior. Quid enim eloquentia praestabilius vel admiratione audientium vel spe indigentium vel eorum, qui defensi sunt, gratia? Huic quoque ergo a maioribus nostris est in toga dignitatis principatus datus. Diserti igitur hominis et facile laborantis, quodque in patriis est moribus, multorum causas et non gravate et gratuito defendentis beneficia et patrocinia late patent.\nAdmonebat me res, ut hoc quoque loco intermissionem eloquentiae, ne dicam interitum, deplorarem, ni vererer, ne de me ipso aliquid viderer queri. Sed tamen videmus, quibus exstinctis oratoribus quam in paucis spes, quanto in paucioribus facultas, quam in multis sit audacia. Cum autem omnes non possint, ne multi quidem, aut iuris periti esse aut diserti, licet tamen opera prodesse multis beneficia petentem, commendantem iudicibus, magistratibus, vigilantem pro re alterius, eos ipsos, qui aut consuluntur aut defendunt, rogantem; quod qui faciunt, plurimum gratiae consequuntur, latissimeque eorum manat industria.\nIam illud non sunt admonendi (est enim in promptu), ut animadvertant, cum iuvare alios velint, ne quos offendant. Saepe enim aut eos laedunt, quos non debent, aut eos, quos non expedit; si imprudentes, neglegentiae est, si scientes, temeritatis. Utendum etiam est excusatione adversus eos, quos invitus offendas, quacumque possis, quare id, quod feceris, necesse fuerit nec aliter facere potueris, ceterisque aperis et officiis erit id, quod violatum videbitur, compensandum.\nSed cum in hominibus iuvandis aut mores spectari aut fortuna soleat, dictu quidem est proclive, itaque volgo loquuntur, se in beneficiis collocandis mores hominum, non fortunam sequi. Honesta oratio est; sed quis est tandem, qui inopis et optimi viri causae non anteponat in opera danda gratiam fortunati et potentis? a quo enim expeditior et celerior remuneratio fore videtur, in eum fere est voluntas nostra propensior. Sed animadvertendum est diligentius, quae natura rerum sit. Nimirum enim inops ille, si bonus est vir, etiamsi referre gratiam non potest, habere certe potest. Commode autem, quicumque dixit, pecuniam qui habeat, non reddidisse, qui reddiderit, non habere, gratiam autem et, qui rettulerit, habere et, qui habeat, rettulisse.\n\nAt qui se locupletes, honoratos, beatos putant, ii ne obligari quidem beneficio volunt; quin etiam beneficium se dedisse arbitrantur, cum ipsi quamvis magnum aliquod acceperint, atque etiam a se aut postulari aut exspectari aliquid suspicantur, patrocinio vero se usos aut clientes appellari mortis instar putant.\nAt vero ille tenuis, cum, quicquid factum sit, se spectatum, non fortunam putet, non modo illi, qui est meritus, sed etiam illis, a quibus exspectat (eget enim multis), gratum se videri studet neque vero verbis auget suum munus, si quo forte fungitur, sed etiam extenuat. Videndumque illud est, quod, si opulentum fortunatumque defenderis, in uno illo aut, si forte, in liberis eius manet gratia; sin autem inopem, probum tamen et modestum, omnes non improbi humiles, quae magna in populo multitudo est, praesidium sibi paratum vident.\nQuam ob rem melius apud bonos quam apud fortunatos beneficium collocari puto.\nDanda omnino opera est, ut omni generi satis facere possimus; sed si res in contentionem veniet, nimirum Themistocles est auctor adhibendus; qui cum consuleretur, utrum bono viro pauperi an minus probato diviti filiam collocaret: Ego vero, inquit, malo virum, qui pecunia egeat, quam pecuniam, quae viro. Sed corrupti mores depravatique sunt admiratione divitiarum; quarum magnitudo quid ad unum quemque nostrum pertinet? Illum fortasse adiuvat, qui habet. Ne id quidem semper; sed fac iuvare; utentior sane sit, honestior vero quo modo? Quodsi etiam bonus erit vir, ne impediant divitiae, quo minus iuvetur, modo ne adiuvent, sitque omne iudicium, non quam locuples, sed qualis quisque sit!\nExtremum autem praeceptum in beneficiis operaque danda, ne quid contra aequitatem contendas, ne quid pro iniuria; fundamentum enim est perpetuae commendationis et famae iustitia, sine qua nihil potest esse laudabile.\nSed, quoniam de eo genere beneficiorum dictum est, quae ad singulos spectant, deinceps de iis, quae ad universos quaeque ad rem publicam pertinent, disputandum est. Eorum autem ipsorum partim eius modi sunt, ut ad universos cives pertineant, partim, singulos ut attingant; quae sunt etiam gratiora. Danda opera est omnino, si possit, utrisque, nec minus, ut etiam singulis consulatur, sed ita, ut ea res aut prosit aut certe ne obsit rei publicae. C. Gracchi frumentaria magna largitio; exhauriebat igitur aerarium; modica M. Octavi et rei publicae tolerabilis et plebi necessaria; ergo et civibus et rei publicae salutaris.\nIn primis autem videndum erit ei, qui rem publicam administrabit, ut suum quisque teneat neque de bonis privatorum publice deminutio fiat. Perniciose enim Philippus, in tribunatu cum legem agrariam ferret, quam tamen antiquari facile passus est et in eo vehementer se moderatum praebuitâ€”sed cum in agendo multa populariter, tum illud male, non esse in civitate duo milia hominum, qui rem baberent. Capitalis oratio est, ad aequationem bonorum pertinens; qua peste quae potest esse maior? Hanc enim ob causam maxime, ut sua tenerentur, res publicae civitatesque constitutae sunt. Nam, etsi duce natura congregabantur hominess, tamen spe custodiae rerum suarum urbium praesidia quaerebant.\nDanda etiam opera est, ne, quod apud maiores nostros saepe fiebat propter aerarii tenuitatem assiduitatemque bellorum, tributum sit conferendum, idque ne eveniat, multo ante erit providendum. Sin quae necessitas huius muneris alicui rei publicae obvenerit (malo enim quam nostrae ominari; neque tamen de nostra, sed de omni re publica disputo), danda erit opera, ut omnes intellegant, si salvi esse velint, necessitati esse parendum. Atque etiam omnes, qui rem publicam gubernabunt, consulere debebunt, ut earum rerum copia sit, quae sunt necessariae. Quarum qualis comparatio fieri soleat et debeat, non est necesse disputare; est enim in promptu; tantum locus attingendus fuit.\nCaput autem est in omni procuratione negotii et muneris publici, ut avaritiae pellatur etiam minima suspicio. Utinam, inquit C. Pontius Samnis, ad illa tempora me fortuna reservavisset et tum essem natus, quando Romani dona accipere coepissent! non essem passus diutius eos imperare. Ne illi multa saecula exspectanda fuerunt; modo enim hoc malum in hanc rem publicam invasit. Itaque facile patior tum potius Pontium fuisse, siquidem in illo tantum fuit roboris. Nondum centum et decem anni sunt, cum de pecuniis repetundis a L. Pisone lata lex est, nulla antea cum fuisset. At vero postea tot leges et proximae quaeque duriores, tot rei, tot damnati, tantum Italicum bellum propter iudiciorum metum excitatum, tanta sublatis legibus et iudiciis expilatio direptioque sociorum, ut imbecillitate aliorum, non nostra virtute valeamus.\nLaudat Africanum Panaetius, quod fuerit abstinens. Quidni laudet? Sed in illo alia maiora; laus abstinentiae non hominis est solum, sed etiam temporum illorum. Omni Macedonum gaza, quae fuit maxima, potitus est Paulus tantum in aerarium pecuniae invexit, ut unius imperatoris praeda finem attulerit tributorum. At hic nihil domum suam intulit praeter memoriam nominis sempiternam. Imitatus patrem Africanus nihilo locupletior Carthagine eversa. Quid? qui eius collega fuit in censura. L. Mummius, numquid copiosior, cum copiosissimam urbem funditus sustulisset? Italiam ornare quam domum suam maluit; quamquam Italia ornata domus ipsa mihi videtur ornatior.\nNullum igitur vitium taetrius est, ut eo, unde egressa est, referat se oratio, quam avaritia, praesertim in principibus et rem publicam gubernantibus. Habere enim quaestui rem publicam non modo turpe est, sed sceleratum etiam et nefarium. Itaque, quod Apollo Pythius oraclum edidit, Spartam nulla re alia nisi avaritia esse perituram, id videtur non solum Lacedaemoniis, sed etiam omnibus opulentis populis praedixisse. Nulla autem re conciliare facilius benivolentiam multitudinis possunt ii, qui rei publicae praesunt, quam abstinentia et continentia.\nQui vero se populares volunt ob eamque causam aut agrariam rem temptant, ut possessores pellantur suis sedibus, aut pecunias creditas debitoribus condonandas putant, labefactant fundamenta rei publicae, concordiam primum, quae esse non potest, cum aliis adimuntur, aliis condonantur pecuniae, deinde aequitatem, quae tollitur omnis, si habere suum cuique non licet. Id enim est proprium, ut supra dixi, civitatis atque urbis, ut sit libera et non sollicita suae rei cuiusque custodia.\nAtque in hac pernicie rei publicae ne illam quidem consequuntur, quam putant, gratiam; nam cui res erepta est, est inimicus, cui data est, etiam dissimulat se accipere voluisse et maxime in pecuniis creditis occultat suum gaudium, ne videatur non fuisse solvendo; at vero ille, qui accepit iniuriam, et meminit et prae se fert dolorem suum, nec, si plures sunt ii, quibus inprobe datum est, quam illi, quibus iniuste ademptum est, idcirco plus etiam valent; non enim numero haec iudicantur, sed pondere. Quam autem habet aequitatem, ut agrum multis annis aut etiam saeculis ante possessum, qui nullum habuit, habeat, qui autem habuit, amittat?\nAc propter hoc iniuriae genus Lacedaemonii Lysandrum ephorum expulerunt, Agim regem, quod numquam antea apud eos acciderat, necaverunt, exque eo tempore tantae discordiae secutae sunt, ut et tyranni exsisterent et optimates exterminarentur et praeclarissime constituta res publica dilaberetur; nec vero solum ipsa cecidit, sed etiam reliquam Graeciam evertit contagionibus malorum, quae a Lacedaemoniis profectae manarunt latius. Quid? nostros Gracchos, Ti. Gracchi summi viri filios, Africani nepotes, nonne agrariae contentiones perdiderunt?\nAt vero Aratus Sicyonius iure laudatur, qui, cum eius civitas quinquaginta annos a tyrannis teneretur, profectus Argis Sicyonem clandestine introitu urbe est potitus, cumque tyrannum Nicoclem improviso oppressisset, sescentos exsules, qui locupletissimi fuerant eius civitatis, restituit remque publicam adventu suo liberavit. Sed cum magnam animadverteret in bonis et possessionibus difficultatem, quod et eos, quos ipse restituerat, quorum bona alii possederant, egere iniquissimum esse arbitrabatur et quinquaginta annorum possessiones moveri non nimis aequum putabat, propterea quod tam longo spatio multa hereditatibus, multa emptionibus, multa dotibus tenebantur sine iniuria, iudicavit neque illis adimi nec iis non satis fieri, quorum illa fuerant, oportere.\nCum igitur statuisset opus esse ad eam rem constituendam pecunia, Alexandream se proficisci velle dixit remque integram ad reditum suum iussit esse, isque celeriter ad Ptolomaeum, suum hospitem, venit, qui tum regnabat alter post Alexandream conditam. Cui cum exposuisset patriam se liberare velle causamque docuisset, a rege opulento vir summus facile impetravit, ut grandi pecunia adiuvaretur. Quam cum Sicyonem attulisset, adhibuit sibi in consilium quindecim principes, cum quibus causas cognovit et eorum, qui aliena tenebant, et eorum, qui sua amiserant, perfecitque aestimandis possessionibus, ut persuaderet aliis, ut pecuniam accipere mallent, possessionibus cederent, aliis, ut commodius putarent numerari sibi, quod tanti esset, quam suum recuperare. Ita perfectum est, ut omnes concordia constituta sine querella discederent.\nO virum magnum dignumque, qui in re publica nostra natus esset! Sic par est agere cum civibus, non, ut bis iam vidimus, hastam in foro ponere et bona civium voci subicere praeconis. At ille Graecus, id quod fuit sapientis et praestantis viri, omnibus consulendum putavit, eaque est summa ratio et sapientia boni civis, commoda civium non divellere atque omnis aequitate eadem continere. Habitent gratis in alieno. Quid ita? ut, cum ego emerim, aedificarim, tuear, impendam, tu me invito fruare meo? Quid est aliud aliis sua eripere, aliis dare aliena?\nTabulae vero novae quid habent argumenti, nisi ut emas mea pecunia fundum, eum tu habeas, ego non habeam pecuniam?\nQuam ob rem ne sit aes alienum, quod rei publicae noceat, providendum est, quod multis rationibus caveri potest, non, si fuerit, ut locupletes suum perdant, debitores lucrentur alienum; nec enim ulla res vehementius rem publicam continet quam fides, quae esse nulla potest, nisi erit necessaria solutio rerum creditarum. Numquam vehementius actum est quam me consule, ne solveretur; armis et castris temptata res est ab omni genere hominum et ordine; quibus ita restiti, ut hoc totum malum de re publica tolleretur. Numquam nec maius aes alienum fuit nec melius nec facilius dissolutum est; fraudandi enim spe sublata solvendi necessitas consecuta est. At vero hic nunc victor, tum quidem victus, quae cogitarat, ea perfecit, cum eius iam nihil interesset. Tanta in eo peccandi libido fuit, ut hoc ipsum eum delectaret, peccare, etiamsi causa non esset.\nAb hoc igitur genere largitionis, ut aliis detur, aliis auferatur, aberunt ii, qui rem publicam tuebuntur, in primisque operam dabunt, ut iuris et iudiciorum aequitate suum quisque teneat et neque tenuiores propter humilitatem circumveniantur neque locupletibus ad sua vel tenenda vel recuperanda obsit invidia, praeterea, quibuscumque rebus vel belli vel domi poterunt, rem publicam augeant imperio, agris, vectigalibus.\nHaec magnorum hominum sunt, haec apud maiores nostros factitata, haec genera officiorum qui persequentur, cum summa utilitate rei publicae magnam ipsi adipiscentur et gratiam et gloriam.\nIn his autem utilitatum praeceptis Antipater Tyrius Stoicus, qui Athenis nuper est mortuus, duo praeterita censet esse a Panaetio, valetudinis curationem et pecuniae; quas res a summo philosopho praeteritas arbitror, quod essent faciles; sunt certe utiles. Sed valetudo sustentatur notitia sui corporis et observatione, quae res aut prodesse soleant aut obesse, et continentia in victu omni atque cultu corporis tuendi causa praetermittendis voluptatibus, postremo arte eorum, quorum ad scientiam haec pertinent.\nRes autem famniliaris quaeri debet iis rebus, a quibus abest turpitude, conservari autem diligentia et parsimonia, eisdem etiam rebus augeri. Has res commodissime Xenophon Socraticus persecutus est in eo libro, qui Oeconomicus inscribitur, quem nos, ista fere aetate cum essemus, qua es tu nunc, e Graeco in Latinum convertimus. Sed toto hoc de genere, de quaerenda, de collocanda pecunia (vellem etiam de utenda), commodius a quibusdam optimis viris ad Ianum medium sedentibus quam ab ullis philosophis ulla in schola disputatur. Sunt tamen ea cognoscenda; pertinent enim ad utilitatem, de qua hoc libro disputatum est.\nSed utilitatum comparatio, quoniam hic locus erat quartus, a Panaetio praetermissus, saepe est necessaria. Nam et corporis commoda cum externis et externa cum corporis et ipsa inter se corporis et externa cum externis comparari solent. Cum externis corporis hoc modo comparantur, valere ut malis quam dives esse, cum corporis externa hoc modo, dives esse potius quam maximis corporis viribus, ipsa inter se corporis sic, ut bona valetudo voluptati anteponatur, vires celeritati, externorum autem, ut gloria divitiis, vectigalia urbana rusticis.\nEx quo genere comparationis illud est Catonis senis: a quo cum quaereretur, quid maxime in re familiari expediret, respondit: Bene pascere; quid secundum: Satis bene pascere; quid tertium: Male pascere; quid quartum: Arare; et cum ille, qui quaesierat, dixisset: Quid faenerari?, tum Cato: Quid hominem, inquit, occidere?\n\nEx quo et multis aliis intellegi debet utilitatum comparationes fieri solere, recteque hoc adiunctum esse quartum exquirendorum officiorum genus.\nReliqua deinceps persequemur.\nP. Scipionem, M. fili, eum, qui primus Africanus appellatus est, dicere solitum scripsit Cato, qui fuit eius fere aequalis, numquam se minus otiosum esse, quam cum otiosus, nec minus solum, quam cum solus esset. Magnifica vero vox et magno viro ac sapiente digna; quae declarat illum et in otio de negotiis cogitare et in solitudine secum loqui solitum, ut neque cessaret umquam et interdum colloquio alterius non egeret. Ita duae res, quae languorem afferunt ceteris, illum acuebant, otium et solitudo. Vellem nobis hoc idem vere dicere liceret; sed si minus imitatione tantam ingenii praestantiam consequi possumus, voluntate certe proxime accedirnus; nam et a re publica forensibusque negotiis armis impiis vique prohibiti otium persequimur et ob eam causam urbe relicta rura peragrantes saepe soli sumus.\nSed nec hoc otium cum Africani otio nec haec solitudo cum illa comparanda est. Ille enim requiescens a rei publicae pulcherrimis muneribus otium sibi sumebat aliquando et e coetu hominum frequentiaque interdum tamquam in portum se in solitudinem recipiebat, nostrum autem otium negotii inopia, non requiescendi studio constitutum est. Exstincto enim senatu deletisque iudiciis quid est quod dignum nobis aut in curia aut in foro agere possimus?\nIta, qui in maxima celebritate atque in oculis civium quondam vixerimus, nunc fugientes conspectum sceleratorum, quibus omnia redundant, abdimus nos, quantum licet, et saepe soli sumus. Sed quia sic ab hominibus doctis accepimus, non solum ex malis eligere minima oportere, sed etiam excerpere ex his ipsis, si quid inesset boni, propterea et otio fruor, non illo quidem, quo debebat is, qui quondam peperisset otium civitati, nec eam solitudinem languere patior, quam mihi affert necessitas, non voluntas.\nQuamquam Africanus maiorem laudem meo iudicio assequebatur. Nulla enim eius ingenii monumenta mandata litteris, nullum opus otii, nullum solitudinis munus exstat; ex quo intellegi debet illum mentis agitatione investigationeque earum rerum, quas cogitando consequebatur, nec otiosum nec solum umquam fuisse; nos autem, qui non tantum roboris habemus, ut cogitatione tacita a solitudine abstrahamur, ad hanc scribendi operam omne studium curamque convertimus. Itaque plura brevi tempore eversa quam multis annis stante re publica scripsimus.\nSed cum tota philosophia, mi Cicero, frugifera et fructuosa nec ulla pars eius inculta ac deserta sit, tum nullus feracior in ea locus est nec uberior quam de officiis, a quibus constanter honesteque vivendi praecepta ducuntur. Quare, quamquam a Cratippo nostro, principe huius memoriae philosophorum, haec te assidue audire atque accipere confido, tamen conducere arbitror talibus aures tuas vocibus undique circumsonare, nec eas, si fieri possit, quicquam aliud audire.\nQuod cum omnibus est faciendum, qui vitam honestam ingredi cogitant, tum haud scio an nemini potius quam tibi; sustines enim non parvam exspectationem imitandae industriae nostrae, magnam honorum, non nullam fortasse nominis. Suscepisti onus praeterea grave et Athenarum et Cratippi; ad quos cum tamquam ad mercaturam bonarum artium sis profectus, inanem redire turpissimum est dedecorantem et urbis auctoritatem et magistri. Quare, quantum coniti animo potes, quantum labore contendere, si discendi labor est potius quam voluptas, tantum fac ut efficias neve committas, ut, cum omnia suppeditata sint a nobis, tute tibi defuisse videare.\nSed haec hactenus; multa enim saepe ad te cohortandi gratia scripsimus; nune ad reliquam partem propositae divisionis revertamur.\nPanaetius igitur, qui sine controversia de officiis accuratissime disputavit, quemque nos correctione quadam adhibita potissimum secuti sumus, tribus generibus propositis, in quibus deliberare homines et consultare de officio solerent, uno, cum dubitarent, honestumne id esset, de quo ageretur, an turpe, altero, utilene esset an inutile, tertio, si id, quod speciem haberet honesti, pugnaret cum eo, quod utile videretur, quo modo ea discerni oporteret, de duobus generibus primis tribus libris explicavit, de tertio autem genere deinceps se scripsit dicturum nec exsolvit id, quod promiserat.\nQuod eo magis miror, quia scriptum a discipulo eius Posidonio est triginta annis vixisse Panaetium, posteaquam illos libros edidisset. Quen locum miror a Posidonio breviter esse tactum in quibusdam commentariis, praesertim cum scribat nullum esse locum in tota philosophia tam necessarium.\nMinime vero assentior iis, qui negant eum locum a Panaetio praetermissum, sed consulto relictum, nec omnino scribendum fuisse, quia numquam posset utilitas cum honestate pugnare. De quo alterum potest habere dubitationem, adhibendumne fuerit hoc genus, quod in divisione Panaeti tertium est, an plane omittendum, alterum dubitari non potest, quin a Panaetio susceptum sit, sed relictum. Nam qui e divisione tripertita duas partes absolverit, huic necesse est restare tertiam; praeterea in extremo libro tertio de hac parte pollicetur se deinceps esse dicturum.\nAccedit eodem testis locuples Posidonius, qui etiam scribit in quadam epistula P. Rutilium Rufum dicere solere, qui Panaetium audierat, ut nemo pictor esset inventus, qui in Coa Venere eam partem, quam Apelles inchoatam reliquisset, absolveret (oris enim pulchritudo reliqui corporis imitandi spem auferebat), sic ea, quae Panaetius praetermisisset et non perfecisset propter eorum, quae perfecisset, praestantiam neminem persecutum.\nQuam ob rem de iudicio Panaeti dubitari non potest; rectene autem hanc tertiam partem ad exquirendum officium adiunxerit an secus, de eo fortasse disputari potest. Nam, sive honestum solum bonum est, ut Stoicis placet, sive, quod honestum est, id ita summum bonum est, quem ad modum Peripateticis vestris videtur, ut omnia ex altera parte collocata vix minimi momenti instar habeant, dubitandum non est, quin numquam possit utilitas cum honestate contendere. Itaque accepimus Socratem exsecrari solitum eos, qui primum haec natura cohaerentia opinione distraxissent. Cui quidem ita sunt Stoici assensi, ut et, quicquid honestum esset, id utile esse censerent nec utile quicquam, quod non honestum.\nQuodsi is esset Panaetius, qui virtutem propterea colendam diceret, quod ea efficiens utilitatis esset, ut ii, qui res expetendas vel voluptate vel indolentia metiuntur, liceret ei dicere utilitatem aliquando cum honestate pugnare; sed cum sit is, qui id solum bonum iudicet, quod honestum sit, quae autem huic repugnent specie quadam utilitatis, eorum neque accessione meliorem vitam fieri nec decessione peiorem, non videtur debuisse eius modi deliberationem introducere, in qua, quod utile videretur, cum eo, quod honestum est, compararetur.\nEtenim quod summum bonum a Stoicis dicitur, convenienter naturae vivere, id habet hanc, ut opinor, sententiam: cum virtute congruere semper, cetera autem, quae secundum naturam essent, ita legere, si ea virtuti non repugnarent. Quod cum ita sit, putant quidam hanc comparationem non recte introductam, nec omnino de eo genere quicquam praecipiendum fuisse.\nAtque illud quidem honestum, quod proprie vereque dicitur, id in sapientibus est solis neque a virtute divelli umquam potest; in iis autem, in quibus sapientia perfecta non est, ipsum illud quidem perfectum honestum nullo modo, similitudines honesti esse possunt.\nHaec enim officia, de quibus his libris disputamus, media Stoici appellant; ea communia sunt et late patent; quae et ingenii bonitate multi assequuntur et progressione discendi. Illud autem officium, quod rectum idem appellant, perfectum atque absolutum est et, ut idem dicunt, omnes numeros habet nec praeter sapientem cadere in quemquam potest.\nCum autem aliquid actum est, in quo media officia compareant, id cumulate videtur esse perfectum, propterea quod volgus quid absit a perfecto, non fere intellegit; quatenus autem intellegit, nihil putat praetermissum; quod idem in poematis, in picturis usu venit in aliisque compluribus, ut delectentur imperiti laudentque ea, quae laudanda non sint, ob eam, credo, causam, quod insit in iis aliquid probi, quod capiat ignaros, qui quidem, quid in una quaque re vitii sit, nequeant iudicare; itaque, cum sunt docti a peritis, desistunt facile sententia.\nHaec igitur officia, de quibus his libris disserimus, quasi secunda quaedam honesta esse dicunt, non sapientium modo propria, sed cum omni hominum genere communia.\nItaque iis omnes, in quibus est virtutis indoles, commoventur. Nec vero, cum duo Decii aut duo Scipiones fortes viri commemorantur, aut cum Fabricius aut Aristides iustus nominatur, aut ab illis fortitudinis aut ab hoc iustitiae tamquam a sapiente petitur exemplum; nemo enim horum sic sapiens, ut sapientem volumus intellegi, nec ii, qui sapientes habiti et nominati, M. Cato et C. Laelius, sapientes fuerunt, ne illi quidem septem, sed ex mediorum officiorum frequentia similitudinem quandam gerebant speciemque sapientium.\nQuocirca nec id, quod vere honestum est, fas est cum utilitatis repugnantia comparari, nec id, quod communiter appellamus honestum, quod colitur ab iis, qui bonos se viros haberi volunt, cum emolumentis umquam est comparandum, tamque id honestum, quod in nostram intellegentiam cadit, tuendum conservandumque nobis est quam illud, quod proprie dicitur vereque est honestum, sapientibus; aliter enim teneri non potest, si qua ad virtutem est facta progressio.\nSed haec quidem de iis, qui conservatione officiorum existimantur boni.\nQui autem omnia metiuntur emolumentis et commodis neque ea volunt praeponderari honestate, ii solent in deliberando honestum cum eo, quod utile putant, comparare, boni viri non solent. Itaque existimo Panaetium, cum dixerit homines solere in hac comparatione dubitare, hoc ipsum sensisse, quod dixerit, solere modo, non etiam oportere. Etenim non modo pluris putare, quod utile videatur, quam quod honestum sit, sed etiam haec inter se comparare et in his addubitare turpissimum est.\nQuid ergo est, quod non numquam dubitationem afferre soleat considerandumque videatur? Credo, si quando dubitatio accidit, quale sit id, de quo consideretur.\nSaepe enim tempore fit, ut, quod turpe plerumque haberi soleat, inveniatur non esse turpe; exempli causa ponatur aliquid, quod pateat latius: Quod potest maius esse scelus quam non modo hominem, sed etiam familiarem hominem occidere? Num igitur se astrinxit scelere, si qui tyrannum occidit quamvis familiarem? Populo quidem Romano non videtur, qui ex omnibus praeclaris factis illud pulcherrimum existimat. Vicit ergo utilitas honestatem? Immo vero honestas utilitatem secuta est.\nItaque, ut sine ullo errore diiudicare possimus, si quando cum illo, quod honestum intellegimus, pugnare id videbitur, quod appellamus utile, formula quaedam constituenda est; quam si sequemur in comparatione rerum, ab officio numquam recedemus.\nErit autem haec formula Stoicorum rationi disciplinaeque maxime consentanea; quam quidem his libris propterea sequimur, quod, quamquam et a veteribus Academicis et a Peripateticis vestris, qui quondam idem erant, qui Academici, quae honesta sunt, anteponuntur iis, quae videntur utilia, tamen splendidius haec ab eis disseruntur, quibus, quicquid honestum est, idem utile videtur nec utile quicquam, quod non honestum, quam ab iis, quibus et honestum aliquid non utile et utile non honestum. Nobis autem nostra Academia magnam licentiam dat, ut, quodcumque maxime probabile occurrat, id nostro iure liceat defendere. Sed redeo ad formulam.\nDetrahere igitur alteri aliquid et hominem hominis incommodo suum commodum augere magis est contra naturam quam mors, quam paupertas, quam dolor, quam cetera, quae possunt aut corpori accidere aut rebus externis. Nam principio tollit convictum humanum et societatem. Si enim sic erimus affecti, ut propter suum quisque emolumentum spoliet aut violet alterum, disrumpi necesse est, eam quae maxime est secundum naturam, humani generis societatem.\nUt, si unum quodque membrum sensum hunc haberet, ut posse putaret se valere, si proximi membri valetudinem ad se traduxisset, debilitari et interire totum corpus necesse esset, sic, si unus quisque nostrum ad se rapiat commoda aliorum detrahatque, quod cuique possit, emolumenti sui gratia, societas hominum et communitas evertatur necesse est. Nam sibi ut quisque malit, quod ad usum vitae pertineat, quam alteri acquirere, concessum est non repugnante natura, illud natura non patitur, ut aliorum spoliis nostras facultates, copias, opes augeamus.\nNeque vero hoc solum natura, id est iure gentium, sed etiam legibus populorum, quibus in singulis civitatibus res publica continetur, eodem modo constitutum est, ut non liceat sui commodi causa nocere alteri; hoc enim spectant leges, hoc volunt, incolumem esse civium coniunctionem; quam qui dirimunt, eos morte, exsilio, vinclis, damno coÃ«rcent.\nAtque hoc multo magis efficit ipsa naturae ratio, quae est lex divina et humana; cui parere qui velit (omnes autem parebunt, qui secundum naturam volent vivere), numquam committet, ut alienum appetat et id, quod alteri detraxerit, sibi adsumat.\nEtenim multo magis est secundum naturam excelsitas animi et magnitudo itemque comitas, iustitia, liberalitas quam voluptas, quam vita, quam divitiae; quae quidem contemnere et pro nihilo ducere comparantem cum utilitate communi magni animi et excelsi est. Detrahere autem de altero sui commodi causa magis est contra naturam quam mors, quam dolor, quam cetera generis eiusdem.\nItemque magis est secundum naturam pro omnibus gentibus, si fieri possit, conservandis aut iuvandis maximos labores molestiasque suscipere imitantem Herculem illum, quem hominum fama beneficiorum memor in concilio caelestium collocavit, quam vivere in solitudine non modo sine ullis molestiis, sed etiam in maximis voluptatibus abundantem omnibus copiis, ut excellas etiam pulchritudine et viribus.\nQuocirca optimo quisque et splendidissimo ingenio longe illam vitam huic anteponit. Ex quo efficitur hominem naturae oboedientem homini nocere non posse.\nDeinde, qui alterum violat, ut ipse aliquid commodi consequatur, aut nihil existimat se facere contra naturam aut magis fugiendam censet mortem, paupertatem, dolorem, amissionem etiam liberorum, propinquorum, amicorum quam facere cuiquam iniuriam. Si nihil existimat contra naturam fieri hominibus violandis, quid cum eo disseras, qui omnino hominem ex homine tollat? sin fugiendum id quidem censet, sed multo illa peiora, mortem, paupertatem, dolorem, errat in eo, quod ullum aut corporis aut fortunae vitium vitiis animi gravius existimat.\nErgo unum debet esse omnibus propositum, ut eadem sit utilitas unius cuiusque et universorum; quam si ad se quisque rapiet, dissolvetur omnis humana consortio.\nAtque etiam, si hoc natura praescribit, ut homo homini, quicumque sit, ob eam ipsam causam, quod is homo sit, consultum velit, necesse est secundum eandem naturam omnium utilitatem esse communem. Quod si ita est, una continemur omnes et eadem lege naturae, idque ipsum si ita est, certe violare alterum naturae lege prohibemur. Verum autem primum; verum igitur extremum.\nNam illud quidem absurdum est, quod quidam dicunt, parenti se aut fratri nihil detracturos sui commodi causa, aliam rationem esse civium reliquorum. Hi sibi nihil iuris, nullam societatem communis utilitatis causa statuunt esse cum civibus, quae sententia omnem societatem distrahit civitatis.\nQui autem civium rationem dicunt habendam, externorum negant, ii dirimunt communem humani generis societatem; qua sublata beneficentia, liberalitas, bonitas, iustitia funditus tollitur; quae qui tollunt, etiam adversus deos immortales impii iudicandi sunt. Ab iis enim constitutam inter homines societatem evertunt, cuius societatis artissimum vinculum est magis arbitrari esse contra naturam hominem homini detrahere sui commodi causa quam omnia incommoda subire vel externa vel corporis vel etiam ipsius animi, quae vacent iustitia; haec enim una virtus omnium est domina et regina virtutum.\nForsitan quispiam dixerit: Nonne igitur sapiens, si fame ipse conficiatur, abstulerit cibum alteri homini ad nullam rem utili? Minime vero; non enim mihi est vita mea utilior quam animi talis affectio, neminem ut violem commodi mei gratia. Quid? si Phalarim, crudelem tyrannum et immanem, vir bonus, ne ipse frigore conficiatur, vestitu spoliare possit, nonne faciat?\nHaec ad iudicandum sunt facillima. Nam, si quid ab homine ad nullam partem utili utilitatis tuae causa detraxeris, inhumane feceris contraque naturae legem; sin autem is tu sis, qui multam utilitatem rei publicae atque hominum societati, si in vita remaneas, afferre possis, si quid ob eam causam alteri detraxeris, non sit reprehendendum. Sin autem id non sit eius modi, suum cuique incommodum ferendum est potius quam de alterius commodis detrahendum. Non igitur magis est contra naturam morbus aut egestas aut quid eius modi quam detractio atque appetitio alieni, sed communis utilitatis derelictio contra naturam est; est enim iniusta.\nItaque lex ipsa naturae, quae utilitatem hominum conservat et continet, decernet profecto, ut ab homine inerti atque inutili ad sapientem, bonum, fortem virum transferantur res ad vivendum necessariae, qui si occiderit, multum de communi utilitate detraxerit, modo hoc ita faciat, ut ne ipse de se bene existimans seseque diligens hanc causam habeat ad iniuriam. Ita semper officio fungetur utilitati consulens hominum et ei, quam saepe commemoro, humanae societati.\nNam quod ad Phalarim attinet, perfacile iudicium est. Nulla est enim societas nobis cum tyrannis, et potius summa distractio est, neque est contra naturam spoliare eum, si possis, quem est honestum necare, atque hoc omne genus pestiferum atque impium ex hominum communitate exterminandum est. Etenim, ut membra quaedam amputantur, si et ipsa sanguine et tamquam spiritu carere coeperunt et nocent reliquis partibus corporis, sic ista in figura hominis feritas et immanitas beluae a communi tamquam humanitatis corpore segreganda est.\nHuius generis quaestiones sunt omnes eae, in quibus ex tempore officium exquiritur.\nEius modi igitur credo res Panaetium persecuturum fuisse, nisi aliqui casus aut occupatio eius consilium peremisset. Ad quas ipsas consultationes superioribus libris satis multa praecepta sunt, ex quibus perspici possit, quid sit propter turpitudinen fugiendum, quid sit, quod idcirco fugiendum non sit, quod omnino turpe non sit.\nSed quoniam operi inchoato, prope tamen absoluto tamquam fastigium imponimus, ut geometrae solent non omnia docere, sed postulare, ut quaedam sibi concedantur, quo facilius, quae volunt, explicent, sic ego a te postulo, mi Cicero, ut mihi concedas, si potes, nihil praeter id, quod honestum sit, propter se esse expetendum. Sin hoc non licet per Cratippum, at illud certe dabis, quod honestum sit, id esse maxime propter se expetendum. Mihi utrumvis satis est et tum hoc, tum illud probabilius videtur nec praeterea quicquam probabile.\nAc primum in hoc Panaetius defendendus est, quod non utilia cum honestis pugnare aliquando posse dixerit (neque enim ei fas erat), sed ea, quae viderentur utilia. Nihil vero utile, quod non idem honestum, nihil honestum, quod non idem utile sit, saepe testatur negatque ullam pestem maiorem in vitam hominum invasisse quam eorum opinionem, qui ista distraxerint. Itaque, non ut aliquando anteponeremus utilia honestis, sed ut ea sine errore diiudicaremus, si quando incidissent, induxit earn, quae videretur esse, non quae esset, repugnantiam. Hanc igitur partem relictam explebimus nullis adminiculis, sed, ut dicitur, Marte nostro. Neque enim quicquam est de hac parte post Panaetium explicatum, quod quidem mihi probaretur, de iis, quae in manus meas venerunt.\nCum igitur aliqua species utilitatis obiecta est, commoveri necesse est; sed si, cum animum attenderis, turpitudinem videas adiunctam ei rei, quae speciem utilitatis attulerit, tum non utilitas relinquenda est, sed intellegendum, ubi turpitude sit, ibi utilitatem esse non posse. Quodsi nihil est tam contra naturam quam turpitudo (recta enim et convenientia et constantia natura desiderat aspernaturque contraria) nihilque tam secundum naturam quam utilitas, certe in eadem re utilitas et turpitudo esse non potest.\nItemque, si ad honestatem nati sumus eaque aut sola expetenda est, ut Zenoni visum est, aut certe omni pondere gravior habenda quam reliqua omnia, quod Aristoteli placet, necesse est, quod honestum sit, id esse aut solum aut summum bonum; quod autem bonum, id certe utile; ita, quicquid honestum, id utile.\nQuare error hominum non proborum, cum aliquid, quod utile visum est, arripuit, id continuo secernit ab honesto. Hinc sicae, hinc venena, hinc falsa testamenta nascuntur, hinc furta, peculatus, expilationes dir-ptionesque sociorum et civium, hinc opum nimiarum, potentiae non ferendae, postremo etiam in liberis civitatibus regnandi exsistunt cupiditates, quibus nihil nec taetrius nec foedius excogitari potest. Emolumenta enim rerum fallacibus iudiciis vident, poenam non dico legum, quam saepe perrumpunt, sed ipsius turpitudinis, quae acerbissima est, non vident.\nQuam ob rem hoc quidem deliberantium genus pellatur e medio (est enim totum sceleratum et impium), qui deliberant, utrum id sequantur, quod honestum esse videant, an se scientes scelere contaminent; in ipsa enim dubitatione facinus inest, etiamsi ad id non pervenerint. Ergo ea deliberanda omnlino non sunt, in quibus est turpis ipsa deliberatio.\nAtque etiam ex omni deliberatione celandi et occultandi spes opinioque removenda est. Satis enim nobis, si modo in philosophia aliquid profecimus, persuasum esse debet, si omnes deos hominesque celare possimus, nihil tamen avare, nihil iniuste, nihil libidinose, nihil incontinenter esse faciendum.\nHinc ille Gyges inducitur a Platone, qui, cum terra discessisset magnis quibusdam imbribus, descendit in illum hiatum aeneumque equum, ut ferunt fabulae, animadvertit, cuius in lateribus fores essent; quibus apertis corpus hominis mortui vidit magnitudine invisitata anulumque aureum in digito; quem ut detraxit, ipse induit (erat autem regius pastor), tum in concilium se pastorum recepit. Ibi cum palam eius anuli ad palmam converterat, a nullo videbatur, ipse autem omnia videbat; idem rursus videbatur, cum in locum anulum inverterat. Itaque hac opportunitate anuli usus reginae stuprum intulit eaque adiutrice regem dominum interemit, sustulit, quos obstare arbitrabatur, nec in his eum facinoribus quisquam potuit videre. Sic repente anuli beneficio rex exortus est Lydiae.\nHunc igitur ipsum anulum si habeat sapiens, nihilo plus sibi licere putet peccare, quam si non haberet; honesta enim bonis viris, non occulta quaeruntur.\nAtque hoc loco philosoplis quidam, minime mali illi quidem, sed non satis acuti, fictam et commenticiam fabulam prolatam dicunt a Platone; quasi vero ille aut factum id esse aut fieri potuisse defendat! Ilaec est vis huius anuli et huius exempli: si nemo sciturus, nemo ne suspicaturus quidemn sit, cum aliquid divitiarum, potentiae, dominationis, libidinis causa feceris, si id dis hominibusque futurum sit semper ignotuml, sisne facturus. Negant id fieri posse. Nequaquam potest id quidem; sed quaero, quod negant posse, id si posset, quidnam facerent. Urguent rustice sane; negant enim posse et in eo perstant; hoc verbum quid valeat, non vident. Cum enim quaerimus, si celare possint, quid facturi sint, non quaerimus, possintne celare, sed tamquam tormenta quaedam adhibemus, ut, si responderint se impunitate proposita facturos, quod expediat, facinorosos se esse fateantur, si negent, omnia turpia per se ipsa fugienda esse concedant.\nSed iam ad propositum revertamur.\nIncidunt multae saepe causae, quae conturbent animos utilitatis specie, non cum hoc deliberetur, relinquendane sit honestas propter utilitatis magnitudinem (nam id quidem improbum est), sed illud, possitne id, quod utile videatur, fieri non turpiter. Cum Collatino collegae Brutus imperium abrogabat, poterat videri facere id iniuste; fuerat enim in regibus expellendis socius Bruti consiliorum et adiutor. Cum autem consilium hoc principes cepissent, cognationem Superbi nomenque Tarquiniorum et memoriam regni esse tollendam, quod erat utile, patriae consulere, id erat ita honestum, ut etiam ipsi Collatino placere deberet. Itaque utilitas valuit propter honestatem, sine qua ne utilitas quidem esse potuisset.\nAt in eo rege, qui urbem condidit, non item; species enim utilitatis animum pepulit eius;\ncui cum visum esset utilius solum quam cum altero regnare, fratrem interemit. Omisit hic et pietatem et humanitatem, ut id, quod utile videbatur neque erat, assequi posset, et tamen muri causamopposuit, speciem honestatis nec probabilem nec sane idoneam. Peccavit igitur, pace vel Quirini vel Romuli dixerim.\nNec tamen nostrae nobis utilitates omittendae sunt aliisque tradendae, cum iis ipsi egeamus, sed suae cuique utilitati, quod sine alterius iniuria fiat, serviendum est. Scite Chrysippus, ut multa: Qui stadium, inquit, currit, eniti et contendere debet, quam maxime possit, ut vincat, supplantare eum, quicum certet, aut manu depellere nullo modo debet; sic in vita sibi quemque petere, quod pertineat ad usum, non iniquum est, alteri deripere ius non est.\nMaxime autem perturbantur officia in amicitiis, quibus et non tribuere, quod recte possis, et tribuere, quod non sit aequum, contra officium est. Sed huius generis totius breve et non difficile praeceptum est. Quae enim videntur utilia, honores, divitiae, voluptates, cetera generis eiusdem, haec amicitiae numquam anteponenda sunt. At neque contra rem publicam neque contra ius iurandum ac fidem amici causa vir bonus faciet, ne si iudex quidem erit de ipso amico; ponit enim personam amici, cum induit iudicis. Tantum dabit amicitiae, ut veram amici causam esse malit, ut orandae litis tempus, quoad per leges liceat, accommodet.\nCum vero iurato sententia dicenda erit, meminerit deum se adhibere testem, id est, ut ego arbitror, mentem suam, qua nihil homini dedit deus ipse divinius. Itaque praeclarum a maioribus accepimus morem rogandi iudicis, si eum teneremus, quae salva fide facere possit. Haec rogatio ad ea pertinet, quae paulo ante dixi honeste amico a iudice posse concedi; nam si omnia facienda sint, quae amici velint, non amicitiae tales, sed coniurationes putandae sint.\nLoquor autem de communibus amicitiis; nam in sapientibus viris perfectisque nihil potest esse tale.\nDamonem et Phintiam Pythagoreos ferunt hoc animo inter se fuisse, ut, cum eorum alteri Dionysius tyrannus diem necis destinavisset et is, qui morti addictus esset, paucos sibi dies commendandorum suorum causa postulavisset, vas factus sit alter eius sistendi, ut, si ille non revertisset, moriendum esset ipsi. Qui cum ad diem se recepisset, admiratus eorum fidem tyrannus petivit, ut se ad amicitiam tertium ascriberent.\nCum igitur id, quod utile videtur in amicitia, cum eo, quod honestum est, comparatur, iaceat utilitatis species, valeat honestas; cum autem in amicitia, quae honesta non sunt, postulabuntur, religio et fides anteponatur amicitiae. Sic habebitur is, quem exquirimus, dilectus officii.\nSed utilitatis specie in re publica saepissime peccatur, ut in Corinthi disturbatione nostri; durius etiam Athenienses, qui sciverunt, ut Aeginetis, qui classe valebant, pollices praeciderentur. Hoc visum est utile; nimis enim imminebat propter propinquitatem Aegina Piraeo. Sed nihil, quod crudele, utile; est enim hominum naturae, quam sequi debemus, maxime inimica crudelitas.\nMale etiam, qui peregrinos urbibus uti prohibent eosque exterminant, ut Pennus apud patres nostros, Papius nuper. Nam esse pro cive, qui civis non sit, rectum est non licere; quam legem tulerunt sapientissimi consules Crassus et Scaevola; usu vero urbis prohibere peregrinos sane inhumanum est.\nIlla praeclara, in quibus publicae utilitatis species prae honestate contemnitur. Plena exemplorum est nostra res publica cum saepe, tum maxime bello Punico secundo; quae Cannensi calamitate accepta maiores animos habuit quam umquam rebus secundis; nulla timoris significatio, nulla mentio pacis. Tanta vis est honesti, ut speciem utilitatis obscuret.\nAthenienses cum Persarum impetum nullo modo possent sustinere statuerentque, ut urbe relicta coniugibus et liberis Troezene depositis naves conscenderent libertatemque Graeciae classe defenderent, Cyrsilum quendam suadentem ut in urbe manerent Xerxemque reciperent, lapidibus obruerunt. Atqui ille utilitatem sequi videbatur; sed ea nulla erat repugnante honestate.\nThemistocles post victoriam eius belli, quod cum Persis fuit, dixit in contione se habere consilium rei publicae salutare, sed id sciri non opus ese; postulavit, ut aliquem populus daret, quicum communicaret; datus est Aristides; huic ille, classem Lacedaemoniorum, quae subducta esset ad Gytheum, clam incendi posse, quo facto frangi Lacedaemoniorum opes necesse esset. Quod Aristides cum audisset, in contionem magna exspectatione venit dixitque perutile esse consilium, quod Themistocles afferret, sed minime honestum. Itaque Athenienses, quod honestum non esset, id ne utile quidem putaverunt totamque ear rem, quam ne audierant quidem, auctore Aristide repudiaverunt. Melius hi quam nos, qui piratas immunes, socios vectigales habemus.\nManeat ergo, quod turpe sit, id numquam esse utile, ne tur quidem, cum id, quod esse utile putes, adipiscare; hoc enim ipsum, utile putare, quod turpe sit, calamitosum est.\nSed incidunt, ut supra dixi, saepe causae, cum repugnare utilitas honestati videatur, ut animadvertendum sit, repugnetne plane an possit cum honestate coniungi. Eius generis hae sunt quaestiones: si exempli gratia vir bonus Alexandrea Rhodum magnum frumenti nurerum advexerit in Rhodiorum inopia et fame summaque annonae caritate, si idem sciat complures mercatores Alexandrea solvisse navesque in cursu frumento onustas petentes Rhodum viderit, dicturusne sit id Rhodiis an silentio suum quam plurimo venditurus. Sapientem et bonum virum fingimus; de eius deliberatione et consultatione quaerimus, qui celaturus Rhodios non sit, si id turpe iudicet, sed dubitet, an turpe non sit.\nIn huius modi causis aliud Diogeni Babylonio videri solet, magno et gravi Stoico, aliud Antipatro, discipulo eius, homini acutissimo. Antipatro omnia patefacienda, ut ne quid om-nino, quod venditor norit, emptor ignoret, Diogeni venditorem, quatenus iure civili constitutum sit, dicere vitia oportere, cetera sine insidiis agere et, quoniam vendat, velle quam optime vendere.\nAdvexi, exposui, vendo meum non pluris quain ceteri, fortasse etiam minoris, cum maior est copia. Cui fit iniuria?\nExoritur Antipatri ratio ex altera parte: Quid ais? tu cum horninibus consulere debeas et servire humanae societati eaque lege natus sis et ea habeas principia naturae, quibus parere et quae sequi debeas, ut utilitas tua communis sit utilitas vicissimque communis utilitas tua sit, celabis homines, quid iis adsit commoditatis et copiae?\n\nRespondebit Diogenes fortasse sic: Aliud est celare, aliud tacere; neque ego nune te celo, si tibi non dico, quae natura deorum sit, qui sit finis bonorum, quae tibi plus prodessent cognita quam tritici vilitas; sed non, quicquid tibi audire utile est, idem mihi dicere necesse est.\nImmo vero, inquiet ille, necesse est, siquidem meministi esse inter homines natura coniunctam societatem.\n\nMemini, inquiet ille; sed num ista societas talis est, ut nihil suum cuiusque sit? Quod si ila est, ne vendendum quidem quicquam est, sed donandum.\n\nVides in hac tota disceptatione non illud dici: Quamvis hoc turpe sit, tamen, quoniam expedit, faciam, sed ita expedire, ut turpe non sit, ex altera autem parte, ea re, quia turpe sit, non esse faciendum.\nVendat aedes vir bonus propter aliqua vitia, quae ipse norit, ceteri ignorent, pestilentes sint et habeantur salubres, ignoretur in omnibus cubiculis apparere serpentes, male materiatae sint, ruinosae, sed hoc praeter dominum nemo sciat; quaero, si haec emptoribus venditor non dixerit aedesque vendiderit pluris multo, quam se venditurun putarit, num id iniuste aut improbe fecerit.\nIlle vero, inquit Antipater; quid est enim aliud erranti viam non monstrare, quod Athenis exsecrationibus publicis sanctum est, si hoc non est, emptorem pati ruere et per errorem in maximam fraudem incurrere? Plus etiam est quam viam non monstrare; nam est scientem in errorem alterum inducere.\n\nDiogenes contra: Num te emere coegit, qui ne hortatus quidem est? Ille, quod non placebat, proscripsit, tu, quod placebat, emisti. Quodsi, qui proscribunt villain bonam beneque aedificatam, non existimantur fefellisse, etiamsi illa nec bona est nec aedificata ratione, multo minus, qui domum non laudarunt. Ubi enim iudicium emptoris est, ibi fraus venditoris quae potest esse? Sin autem dictum non omne praestandum est, quod dictum non est, id praestandum putas? Quid vero est stultius quam venditorem eius rei, quam vendat, vitia narrare? quid autem tam absurdum, quam si domini iussu ita praeco praedicet: 'Domum pestilentem vendo'?\nSic ergo in quibusdam causis dubiis ex altera parte defenditur honestas, ex altera ita de utilitate dicitur, ut id, quod utile videatur, non modo facere honestum sit, sed etiam non facere turpe. Haec est illa, quae videtur utilium fieri cum honestis saepe dissensio. Quae diiudicanda sunt; non enim, ut quaereremus, exposuimus, sed ut explicaremus.\nNon igitur videtur nec frumentarius ille Rhodios nec hic aedium venditor celare emptores debuisse. Neque enim id est celare, quicquid reticeas, sed cum, quod tu scias, id ignorare emolumenti tui causa velis eos, quorum intersit id scire. Hoc autem celandi genus quale sit et cuius hominis, quis non videt? Certe non aperti, non simplicis, non ingenui, non iusti, non viri boni, versuti potius, obscuri, astuti, fallacis, malitiosi, callidi, veteratoris, vafri. Haec tot et alia plura nonne inutile est vitiorum subire nomina?\nQuodsi vituperandi, qui reticuerunt, quid de iis existimandum est, qui orationis vanitatem adhibuerunt? C. Canius, eques Romanus, nec infacetus et satis litteratus, cum se Syracusas otiandi, ut ipse dicere solebat, non negotiandi causa contulisset, dictitabat se hortulos aliquos emere velle, quo invitare amicos et ubi se oblectare sine interpellatoribus posset. Quod cum percrebruisset, Pythius ei quidam, qui argentariam faceret Syracusis, venales quidem se hortos non habere, sed licere uti Canio, si vellet, ut suis, et simul ad cenam hominem in hortos invitavit in posterum diem. Cum ille promisisset, tum Pythius, qui esset ut argentarius apud omnes ordines gratiosus, piscatores ad se convocavit et ab iis petivit, ut ante suos hortulos postridie piscarentur, dixitque, quid eos facere vellet. Ad cenam tempori venit Canius; opipare a Pythio apparatum convivium, cumbarum ante oculos multitudo; pro se quisque, quod ceperat, afferebat, ante pedes Pythi pisces abiciebantur.\nTum Canius: Quaeso, inquit, quid est hoc, Pythi? tantumne piscium? tantumne cumbarum?\n\nEt ille: Quid mirum? inquit, hoc loco est Syracusis quicquid est piscium, hic aquatio, hac villa isti carere non possunt.\n\nIncensus Canius cupiditate contendit a Pythio, ut venderet; gravate ille primo; quid multa? impetrat. Emit homo cupidus et locuples tanti, quanti Pythius voluit, et emit instructos; nomina facit, negotium conficit. Invitat Canius postridie familiares suos, venit ipse mature; scalmum nullum videt, quaerit ex proximo vicino, num feriae quaedam piscatorum essent, quod eos nullos videret.\nNullae, quod sciam, inquit; sed hic piscari nulli solent; itaque heri mirabar, quid accidisset.\nStomachari Canius; sed quid faceret? nondum enim C. Aquilius, collega et familiaris meus, protulerat de dolo malo formulas; in quibus ipsis, cum ex eo quaereretur, quid esset dolus malus, respondebat: cum esset aliud simulatum, aliud actum. Hoc quidem sane luculente ut ab homine perito definiendi. Ergo et Pythius et omnes aliud agentes, aliud simulantes perfidi, improbi, malitiosi. Nullum igitur eorum factum potest utile esse, cum sit tot vitiis inquinatum.\nQuodsi Aquiliana definitio vera est, ex omni vita simulatio dissimulatioque tollenda est. Ita, nec ut emat melius nec ut vendat, quicquam simulabit aut dissimulabit vir bonus. Atque iste dolus malus et legibus erat vindicatus, ut tutela duodecim tabulis, circumscriptio adulescentium lege Plaetoria, et sine lege iudiciis, in quibus additur EX FIDE BONA. Reliquorum autem iudiciorum haec verba maxime excellunt: in arbitrio rei uxoriae MELIUS AEQUIUS, in fiducia UT INTER BONOS BENE AGIER. Quid ergo? aut in eo, QUOD MELIUS AEQUIUS, potest ulla pars inesse fraudis? aut, cum dicitur INTER BONOS BENE AGIER, quicquam agi dolose aut malitiose potest? Dolus autem malus in simulatione, ut ait Aquilius, continetur. Tollendum est igitur ex rebus contrahendis omne mendacium; non illicitatorem venditor, non, qui contra se liceatur, emptor apponet; uterque, si ad eloquendum venerit, non plus quam semel eloquetur.\nQ. quidem Scaevola P. f., cum postulasset, ut sibi fundus, cuius emptor erat, semel indicaretur idque venditor ita fecisset, dixit se pluris aestimare; addidit centum milia. Nemo est, qui hoc viri boni fuisse neget, sapientis negant, ut si minoris, quam potuisset, vendidisset. Haec igitur est illa pernicies, quod alios bonos, alios sapientes existimant. Ex quo Ennius nequiquam sapere sapientem, qui ipse sibi prodesse non quiret. Vere id quidem, si, quid esset prodesse, mihi cum Ennio conveniret.\nHecatonem quidem Rhodium, discipulum Panaeti, video in iis libris, quos de officio scripsit Q. Tuberoni, dicere sapientis esse nihil contra mores, leges, instituta facientem habere rationem rei familiaris. Neque enim solum nobis divites esse volumus, sed liberis, propinquis, amicis maximeque rei publicae. Singulorum enim facultates et copiae divitiae sunt civitatis. Huic Scaevolae factum, de quo paulo ante dixi, placere nullo modo potest; etenim omnino tantum se negat facturum compendii sui causa, quod non liceat. Huic nec laus magna tribuenda nec gratia est.\nSed, sive et simulatio et dissimulatio dolus malus est, perpaucae res sunt, in quibus non dolus malus iste versetur, sive vir bonus est is, qui prodest, quibus potest, nocet nemini, certe istum virum bonum non facile reperimus.\nNumquam igitur est utile peccare, quia semper est turpe, et, quia semper est honestum virum bonum esse, semper est utile.\nAc de iure quidem praediorum sanctum apud nos est iure civili, ut in iis vendendis vitia dicerentur, quae nota essent venditori. Nam, cum ex duodecim tabulis satis esset ea praestari, quae essent lingua nuncupata, quae qui infitiatus esset, dupli poenam subiret, a iuris consultis etiam reticentiae poena est constituta; quicquid enim esset in praedio vitii, id statuerunt, si venditor sciret, nisi nominatim dictum esset, praestari oportere.\nUt, cum in arce augurium augures acturi essent iussissentque Ti. Claudium Centumalum, qui aedes in Caelio monte habebat, demoliri ea, quorum altitudo officeret auspiciis, Claudius proscripsit insulam vendidit, emit P. Calpurnius Lanarius. Huic ab auguribus illud idem denuntiatum est. Itaque Calpurnius cum demolitus esset cognossetque Claudium aedes postea proscripsisse, quam esset ab auguribus demoliri iussus, arbitrum ilium adegit, QUICQUID SIBI DARE\nFACERE OPORTERET EX FIDE BONA. M. Cato sententiam dixit, huius nostri Catonis pater (ut enim ceteri ex patribus, sic hic, qui illud lumen progenuit, ex filio est nominandus)â€”is igitur iudex ita pronuntiavit: cum in vendendo rem eam scisset et non pronuntiasset, emptori damnum praestari oportere.\nErgo ad fidem bonam statuit pertinere notum esse emptori vitium, quod nosset venditor. Quod si recte iudicavit, non recte frumentarius ille, non recte aedium pestilentium venditor tacuit. Sed huius modi reticentiae iure civili conlprehendi non possunt; quae autem possunt, diligenter tenentur. M. Marius Gratidianus, propinquus noster, C. Sergio Oratae vendiderat aedes eas, quas ab eodem ipse paucis ante annis emerat. Eae serviebant, sed hoc in mancipio Marius non dixerat. Adducta res in iudicium est. Oratam Crassus, Gratidianum defendebat Antonius. Ius Crassus urguebat, quod vitii venditor non dixisset sciens, id oportere praestari,aequitatem Antonius, quoniam id vitium ignotum Sergio non fuisset, qui illas aedes vendidisset, nihil fuisse necesse dici, nec eum esse deceptum, qui, id, quod emerat, quo iure esset, teneret.\nQuorsus haec? Ut illud intellegas, non placuisse maioribus nostris astutos.\nSed aliter leges, aliter philosophi tollunt astutias, leges, quatenus manu tenere possunt, philosophi, quatenus ratione et intellegentia. Ratio ergo hoc postulat, ne quid insidiose, ne quid simulate, ne quid fallaciter. Suntne igitur insidiae tendere plagas, etiarnsi excitaturus non sis nec agitaturus? ipsae enim ferae nullo insequente saepe incidunt. Sic tu aedes proscribas, tabulam tamquam plagam ponas, domum propter vitia vendas, in ear aliquis incurrat imprudens?\nHoc quamquam video propter depravationem consuetudinis neque more turpe haberi neque aut lege sanciri aut iure civili, tamen naturae lege sanctum est. Societas est enim (quod etsi saepe dictum est, dicendum est tamen saepius), latissime quidem quae pateat, omnium inter omnes, interior eorum, qui eiusdem gentis sint, propior eorum, qui eiusdem civitatis. Itaque maiores aliud ius gentium, aliud ius civile esse voluerunt; quod civile, non idem continuo gentium, quod autem gentium, idem civile esse debet. Sed nos veri iuris germanaeque iustitiae solidam et expressam effigiem nullam tenemus, umbra et imaginibus utimur. Eas ipsas utinam sequeremur! feruntur enim ex optimis naturae et veritatis exemplis.\nNam quanti verba illa: UTI NE PROPTER TE FIDEMVE TUAM CAPTUS FRAUDATUSVE SIM! quam illa aurea: UT INTER BONOS BENE AGIER OPORTET ET SINE FRAUDATIONE! Sed, qui sint boni, et quid sit bene agi, magna quaestio est.\nQ. quidem Scaevola, pontifex maximus, summam vim esse dicebat in omnibus iis arbitriis, in quibus adderetur EX FIDE BONA, fideique bonae nomen existimabat manare latissime, idque versari in tutelis societatibus, fiduciis mandatis, rebus emptis venditis, conductis locatis, quibus vitae societas contineretur; in iis magni esse iudicis statuere, praesertim cum in plerisque essent iudicia contraria, quid quemque cuique praestare oporteret.\nQuocirca astutiae tollendae sunt eaque malitia, quae volt illa quidem videri se esse prudentiam, sed abest ab ea distatque plurimum. Prudentia est enim locata in dilectu bonorum et malorum, malitia, si omnia, quae turpia sunt, mala sunt, mala bonis ponit ante.\nNec vero in praediis solum ius civile ductum a natura malitiam fraudemque vindicat, sed etiam in mancipiorum venditione venditoris fraus omnis excluditur. Qui enim scire debuit de sanitate, de fuga, de furtis, praestat edicto aedilium. Heredum alia causa est.\nEx quo intellegitur, quoniam iuris natura fons sit, hoc secundum naturam esse, neminem id agere, ut ex alterius praedetur inscitia. Nec ulla pernicies vitae maior inveniri potest quam in malitia simulatio intellegentiae; ex quo ista innumerabilia nascuntur, ut utilia cum honestis pugnare videantur. Quotus enim quisque reperietur, qui impunitate et ignoratione omnium proposita abstinere possit iniuria?\nPericlitemur, si placet, et in iis quidem exemplis, in quibus peccari volgus hominum fortasse non putet. Neque enim de sicariis, veneficis, testamentariis, furibus, peculatoribus hoc loco disserendum est, qui non verbis sunt et disputatione philosophorum, sed vinclis et carcere fatigandi, sed haec consideremus, quae faciunt ii, qui habentur boni.\nL. Minuci Basili, locupletis hominis, falsum testamentum quidam e Graecia Romamn attulerunt. Quod quo facilius optinerent, scripserunt heredes secum M. Crassum et Q. Hortensium, homines eiusdem aetatis potentissimos; qui cum illud falsum esse suspicarentur, sibi autem nullius essent conscii culpae, alieni facinoris munusculum non repudiaverunt. Quid ergo? satin est hoc, ut non deliquisse videantur? Mihi quidem non videtur, quamquam alterum vivum amavi, alterum non odi mortuum;\nsed, cum Basilus M. Satrium, sororis filium, nomen suum ferre voluisset eumque fecisset heredem (hunc dico patronum agri Piceni et Sabini; o turpem notam temporum nomen illorum!), non erat aequum principes civis rem habere, ad Satrium nihil praeter nomen pervenire. Etenim, si is, qui non defendit iniuriam neque propulsat, cum potest, iniuste facit, ut in primo libro disserui, qualis habendus est is, qui non modo non repellit, set etiam adiuvat iniuriam? Mihi quidem etiam verae hereditates non honestae videntur, si sunt malitiosis blanditiis, officiorum non veritate, sed simulatione quaesitae.\nAtqui in talibus rebus aliud utile interdum, aliud honestum videri solet.\nFalso; nam eadem utilitatis, quae honestatis, est regula.\nQui hoc non perviderit, ab hoc nulla fraus aberit, nullum facinus. Sic enim cogitans: Est istuc quidem honestum, verum hoc expedit, res a natura copulatas audebit errore divellere, qui fons est fraudium, maleficiorum, scelerum omnium.\nItaque, si vir bonus habeat hanc vim, ut, si digitis concrepuerit, possit in locupletium testamenta nomen eius inrepere, hac vi non utatur, ne si exploratum quidem habeat id omnino neminem umquam suspicaturum. At dares hanc vim M. Crasso, ut digitorum percussione heres posset scriptus esse, qui re vera non esset heres, in foro, mihi crede, saltaret. Homo autem iustus isque, quem sentimus virum bonum, nihil cuiquam, quod in se transferat, detrahet. Hoc qui admiratur, is se, quid sit vir bonus, nescire fateatur.\nAt vero, si qui voluerit animi sui complicatam notionem evolvere, iam se ipse doceat cum virum bonum esse, qui prosit, quibus possit, noceat nemini nisi lacessitus iniuria. Quid ergo? hic non noceat, qui quodam quasi veneno perficiat, ut veros heredes moveat, in eorum locum ipse succedat? Non igitur faciat, dixerit quis, quod utile sit, quod expediat? Immo intellegat nihil nec expedire nec utile esse, quod sit iniustum; hoc qui non didicerit, bonus vir esse non poterit.\nC. Fimbriam consularem audiebam de patre nostro puer iudicem M. Lutatio Pinthiae fuisse, equiti Romano sane honesto, cum is sponsionem fecisset. NI VIR BONUS ESSET. Itaque ei dixisse Fimbriam se illam rem numquam iudicaturum, ne aut spoliaret fama probatum hominem, si contra iudicavisset, aut statuisse videretur virum bonum esse aliquem, cum ea res innumerabilibus officiis et laudibus contineretur.\nHuic igitur viro bono, quem Fimbria etiam, non modo Socrates noverat, nullo modo videri potest quicquam esse utile, quod non honestum sit. Itaque talis vir non modo facere, sed ne cogitare quidem quicquam audebit, quod non audeat praedicare. Haec non turpe est dubitare philosophos, quae ne rustici quidem dubitent? a quibus natum est id, quod iam contritum est vetustate, proverbium. Cum enim fidem alicuius bonitatemque laudant, dignum esse dicunt, quicum in tenebris mices. Hoc quam habet vim nisi illam, nihil expedire, quod non deceat, etiamsi id possis nullo refellente optinere?\nVidesne hoc proverbio neque Gygi illi posse veniam dari neque huic, quem paulo ante fingebam digitorum percussione hereditates omnium posse converrere? Ut enim, quod turpe est, id, quamvis occultetur, tamen honestum fieri nullo modo potest, sic, quod honestum non est, id utile ut sit, effici non potest adversante et repugnante natura.\nAt enim, cum permagna praemia sunt, est causa peccandi.\nC. Marius cum a spe consulatus longe abesset et iam septimum annum post praeturam iaceret, neque petiturus umquam consulatum videretur, Q. Metellum, cuius legatus erat, summum virum et civem, cum ab eo, imperatore suo, Romam missus esset, apud populum Romanum criminatus est bellum illum ducere; si se consulem fecissent, brevi tempore aut vivum aut mortuum Iugurtham se in potestatem populi Romani redacturum. Itaque factus est ille quidem consul, sed a fide iustitiaque discessit, qui optimum et gravissimum civem, cuius legatus et a quo missus esset, in invidiam falso crimine adduxerit.\nNe noster quidem Gratidianus officio viri boni functus est tum, cum praetor esset collegiumque praetorium tribuni plebi adhibuissent, ut res nummaria de communi sententia constitueretur; iactabatur enim temporibus illis nummus sic, ut nemo posset scire, quid haberet. Conscripserunt communiter edictum cum poena atque iudicio constitueruntque, ut omnes simul in rostra post meridiem escenderent. Et ceteri quidem alius alio, Marius ab subselliis in rostra recta idque, quod communiter compositum fuerat, solus edixit. Et ea res, si quaeris, ei magno honori fuit; omnibus vicis statuae, ad eas tus, cerei; quid multa? nemo umquam multitudini fuit carior.\nHaec sunt, quae conturbent in deliberatione non numquam, cum id, in quo violatur aequitas, non ita magnum, illud autem, quod ex eo paritur, permagnum videtur, ut Mario praeripere collegis et tribunis plebi popularem gratiam non ita turpe, consulem ob eam rem fieri, quod sibi tum proposuerat, valde utile videbatur. Sed omnium una regula est, quam tibi cupio esse notissimam, aut illud, quod utile videtur, turpe ne sit aut, si turpe est, ne videatur esse utile. Quod igitur? possumusne aut ilium Marium virum bonum iudicare aut hunc? Explica atque excute intellegentiam tuam, ut videas, quae sit in ea species forma et notio viri boni. Cadit ergo in virum bonum mentiri emolumenti sui causa, criminari, praeripere, fallere? Nihil profecto minus.\nEst ergo ulla res tanti aut commodum ullum tam expetendum, ut viri boni et splendorem et nomen amittas? Quid est, quod afferre tantum utilitas ista, quae dicitur, possit, quantum auferre, si boni viri nomen eripuerit, fidem iustitiamque detraxerit? Quid enim interest, utrum ex homine se convertat quis in beluam an hominis figura immanitatem gerat beluae?\nQuid? qui omnia recta et honesta neglegunt, dum modo potentiam consequantur, nonne idem faciunt, quod is, qui etiam socerum habere voluit eum, cuius ipse audacia potens esset? Utile ei videbatur plurimum posse alterius invidia; id quam iniustum in patriam et quam turpe esset, non videbat. Ipse autem socer in ore semper Graecos versus de Phoenissis habebat, quos dicam, ut potero, incondite fortasse, sed tamen, ut res possit intellegi:\nNam sí violandum est Iús, regnandi grátiaViolándum est; aliis rébus pietatém colas. Capitalis Eteocles vel potius Euripides, qui id unum, quod omnum sceleratissimum fuerit, exceperit!\nQuid igitur minuta colligimus, hereditates, mercaturas, venditiones fraudulentas? ecce tibi, qui rex populi Romani dominusque omnium gentium esse concupiverit idque perfecerit! Hanc cupiditatem si honestam quis esse dicit, amens est; probat enim legum et libertatis interitum earumque oppressionem taetram et detestabilem gloriosam putat. Qui autem fatetur honestum non esse in ea civitate, quae libera fuerit quaeque esse debeat, regnare, sed ei, qui id facere possit, esse utile, qua hunc obiurgatione aut quo potius convicio a tanto errore coner avellere? Potest enim, di immortales! cuiquam esse utile foedissimum et taeterrimum parricidium patriae, quamvis is, qui se eo obstrinxerit, ab oppressis civibus parens nominetur? Honestate igitur dirigenda utilitas est, et quidem sic, ut haec duo verbo inter se discrepare, re unum sonare videantur.\nNon habeo, ad volgi opinionem quae maior utilitas quam regnandi esse possit; nihil contra inutilius ei, qui id iniuste consecutus sit,invenio,cum ad veritatem coepi revocare rationem. Possunt enim cuiquam esse utiles angores, sollicitudines, diurni et nocturni metus, vita insidiarur periculorumque plenissima? Múlti iniqui atque ínfideles régno, pauci bénivoli, inquit Accius. At cui regno? Quod a Tantalo et Pelope proditum iure optinebatur. Nam quanto pluris ei regi putas, qui exercitu populi Romani populum ipsum Romanum oppressisset civitatemque non modo liberam, sed etiam gentibus imperantem servire sibi coëgisset?\nHunc tu quas conscientiae labes in animo censes habuisse, quae vulnera? Cuius autem vita ipsi potest utilis esse, eum eius vitae ea condicio sit, ut, qui illam eripuerit, in maxima et gratia futurus sit et gloria? Quodsi haec utilia non sunt, quae maxime videntur, quia plena sunt dedecoris ac turpitudinis, satis persuasum esse debet nihil esse utile, quod non honestum sit.\nQuamquam id quidem cum saepe alias, tum Pyrrhi bello a C. Fabricio consule iterum et a senatu nostro iudicatum est. Cum enim rex Pyrrhus populo Romano bellum ultro intulisset, cumque de imperio certamen esset cum rege generoso ac potenti, perfuga ab eo venit in castra Fabrici eique est pollicitus, si praemium sibi proposuisset, se, ut clam venisset, sic clam in Pyrrhi castra rediturum et eum veneno necaturum. Hunc Fabricius reducendum curavit ad Pyrrhum, idque eius facturr laudatum a senatu est. Atqui, si speciem utilitatis opinionemque quaerimus, magnum illud bellum perfuga unus et gravem adversarium imperii sustulisset, sed magnum dedecus et flagitium, quicum laudis certamen fuisset, eum non virtute, sed scelere superatum.\nUtrum igitur utilius vel Fabricio, qui talis in hac urbe, qualis Aristides Athenis, fuit, vel senatui nostro, qui numquam utilitatem a dignitate seiunxit, armis cum hoste certare an venenis? Si gloriae causa imperium expetendum est, scelus absit, in quo non potest esse gloria; sin ipsae opes expetuntur quoquo modo, non poterunt utiles esse cum infamia.\nNon igitur utilis illa L. Philippi Q. f. sententia, quas civitates L. Sulla pecunia accepta ex senatus consulto liberavisset, ut eae rursus vectigales essent neque iis pecuniam, quam pro libertate dederant, redderemus. Ei senatus est assensus. Turpe imperio! piratarum enim melior fides quam senatus. At aucta vectigalia, utile igitur. Quousque audebunt dicere quicquam utile, quod non honestum?\npotest autem ulli imperio, quod gloria debet fultum esse et benivolentia sociorum, utile esse odium et infamia?\nEgo etiam cum Catone meo saepe dissensi; nimis mihi praefracte videbatur aerarium vectigaliaque defendere, omnia publicanis negare, multa sociis, cum in hos benefici esse deberemus, cum illis sic agere, ut cum colonis nostris soleremus, eoque magis, quod illa ordinum coniunctio ad salutem rei publicae pertinebat. Male etiam Curio, cum causam Transpadanorum aequam esse dicebat, semper autem addebat: Vincat utilitas! Potius doceret non esse aequam, quia non esset utilis rei publieae, quam, cum utilem non esse diceret, esse aequam fateretur.\nPlenusestsextus liber de officiis Hecatonis talium quaestionum: sitne boni viri in maxima caritate annonae familiam non alere.\n\nIn utramque partem disputat, sed tamen ad extremum utilitate, ut putat, officium dirigit magis quam humanitate.\nQuaerit, si in mari iactura facienda sit, equine pretiosi potius iacturam faciat an servoli vilis. Hic alio res familiaris, alio ducit humanitas.\nSi tabulam de naufragio stultus arripuerit, extorquebitne eam sapiens, si potuerit?\nNegat, quia sit iniurium.\nQuid? dominus navis eripietne suum?\nMinime, non plus quam navigantem in alto eicere de navi velit, quia sua sit. Quoad enim perventum est eo, quo sumpta navis est, non domini est navis, sed navigantium.\nQuid? si una tabula sit, duo naufragi, eique sapientes, sibine uterque rapiat, an alter cedat alteri?\nCedat vero, sed ei, cuius magis intersit vel sua vel rei publicae causa vivere.\nQuid, si haec paria in utroque?\nNullum erit certamen, sed quasi sorte aut micando victus alteri cedet alter.\nQuid? si pater fana expilet, cuniculos agat ad aerarium, indicetne id magistratibus filius?\nNefas id quidem est, quin etiam defendat patrem, si arguatur.\nNon igitur patria praestat omnibus officiis?\nImmo vero, sed ipsi patriae conducit pios habere cives in parentes.\nQuid? si tyrannidem occupare, si patriam prodere conabitur pater, silebitne filius?\nImmo vero obsecrabit patrem, ne id faciat. Si nihil proficiet, accusabit, minabitur etiam, ad extremum, si ad perniciem patriae res spectabit, patriae salutem anteponet saluti patris.\nQuaerit etiam, si sapiens adulterinos nummos acceperit imprudens pro bonis, cum id rescierit, soluturusne sit eos, si cui debeat, pro bonis. Diogenes ait, Antipater negat, cui potius assentior.\nQui vinum fugiens vendat sciens, debeatne dicere. Non necesse putat Diogenes, Antipater viri boni existimat. Haec sunt quasi controversa iura Stoicorum. In mancipio vendendo dicendane vitia, non ea, quae nisi dixeris, redhibeatur mancipium iure civili, sed haec, mendacem esse, aleatorem, furacem, ebriosum? Alteri dicenda videntur, alteri non videntur.\nSi quis aurum vendens orichalcum se putet vendere, indicetne ei vir bonus aurum illud esse an emat denario, quod sit mille denarium?\nPerspictum est iam, et quid mihi videatur, et quae sit inter eos philosophos, quos nominavi, controversia.\nPacta et promissa semperne servanda sint, QUAE NEC VI NEC DOLO MALO, ut praetores solent, FACTA SINT.\n\nSi quis medicamentum cuipiam dederit ad aquam intercutem pepigeritque, si eo medicamento sanus factus esset, ne illo medicamento umquam postea uteretur, si eo medicamento sanus factus sit et annis aliquot post incident in eundem morbum nec ab eo, quicumpepigerat, impetret,ut iterum eo liccat uti, quid faciendum sit. Cum sit is inhumanus, qui non concedat, nec ei quicquam fiat iniuriae, vitae et saluti consulendum.\nQuid? si qui sapiens rogatus sit ab eo, qui eum heredem faciat, cum ei testamento sestertium milies relinquatur, ut, ante quam hereditatem adeat, luce palam in foro saltet, idque se facturum promiserit, quod aliter heredem eum scripturus ille non esset, faciat, quod promiserit, necne? Promisisse nollem et id arbitror fuisse gravitatis; quoniam promisit, si saltare in foro turpe ducet, honestius mentietur, si ex hereditate nihil ceperit, quam si ceperit, nisi forte eam pecuniam in rei publicae magnum aliquod tempus contulerit, ut vel saltare, cum patriae consulturus sit, turpe non sit.\nAc ne illa quidem promissa servanda sunt, quae non sunt iis ipsis utilia, quibus illa promiseris. Sol PhaÃ«thonti filio, ut redeamus ad fabulas, facturum se esse dixit, quicquid optasset; optavit, ut in currum patris tolleretur; sublatus est. Atque is, ante quam constitit, ictu fulminis deflagravit. Quanto melius fuerat in hoc promissum patris non esse servatum! Quid, quod Theseus exegit promissum a Neptuno? cui cum tres optationes Neptunus dedisset, optavit interitum Hippolyti filii, cum is patri suspectus esset de noverca; quo optato impetrato Theseus in maximis fuit luctibus.\nQuid, quod Agamemnon cum devovisset Dianae, quod in suo regno pulcherrimum natum esset illo anno, immolavit Iphigeniam, qua nihil erat eo quidem anno natum pulchrius? Promissum potius non faciendum quam tam taetrum facinus admittendum fuit.\nErgo et promissa non facienda non numquam, neque semper deposita reddenda. Si gladium quis apud te sana mente deposuerit, repetat insaniens, reddere peccatum sit, officium non reddere. Quid? si is, qui apud te pecuniam deposuerit, bellum inferat patriae, reddasne depositum? Non credo; facias enim contra rem publicam, quae debet esse carissima. Sic multa, quae honesta natura videntur esse, temporibus fiunt non honesta; facere promissa, stare conventis, reddere deposita commutata utilitate fiunt non honesta.\nAc de iis quidem, quae videntur esse utilitates contra iustitiam simulatione prudentiae, satis arbitror dictum.\nSed quoniam a quattuor fontibus honestatis primo libro officia duximus, in eisdem versemur, cum docebimus ea, quae videantur esse utilia tneque sint, quam sint virtutis inimica. Ac de prudentia quidem, quam vult imitari malitia, itemque de iustitia, quae semper est utilis, disputatum est. Reliquae sunt duae partes honestatis, quarum altera in animi excellentis magnitudine et praestantia cernitur, altera in conforrnatione et moderatione continentiae et temperantiae.\nUtile videbatur Ulixi, ut quidem poÃ«tae tragici prodiderunt (nam apud Homerum, optimum auctorem, talis de Ulixe nulla suspicio est), sed insimulant eum tragoediae simulatione insaniae militiam subterfugere voluisse. Non honestum consilium, at utile, ut aliquis fortasse dixerit, regnare et Ithacae vivere otiose cum parentibus, cum uxore, cum filio. Ullum tu decus in cotidianis laboribus et periculis cum hac tranquillitate conferendum putas?\nEgo vero istam contemnendam et abiciendam, quoniam, quae honesta non sit, ne utilem quidem esse arbitror.\nQuid enim auditurum putas fuisse Ulixem,si in illa simulatione perseveravisset? qui cummaximas res gesserit in bello, tamen haec audiat ab Aiace: Cuius ípse princeps iúris iurandí fuit,Quod ómnes scitis, sólus neglexít fidem;Furere ássimulare, né coiret, ínstitit.Quodní Palamedi pérspicax prudéntiaIstíus percepset málitiosam audáciam,Fidé sacratae iús perpetuo fálleret.\nIlli vero non modo cum hostibus, verum etiam cum fluctibus, id quod fecit, dimicare melius fuit quam deserere consentientem Graeciam ad bellum barbaris inferendum.\nSed omittamus et fabulas et externa; ad rem factam nostramque veniamus. M. Atilius Regulus cum consul iterum in Africa ex insidiis captus esset duce Xanthippo Lacedaemonio, imperatore autem patre Hannibalis Hamilcare, iuratus missus est ad senatum, ut, nisi redditi essent Poenis captivi nobiles quidam, rediret ipse Carthaginem. Is cum Romam venisset, utilitatis speciem videbat, sed eam, ut res declarat, falsam iudicavit; quae erat talis: manere in patria, esse domui suae cum uxore, cum liberis, quam calamitatem accepisset in bello, communem fortunae bellicae iudicantem tenere consularis dignitatis gradum. Quis haec negat esse utilia? quem censes? Magnitudo animi et fortitudo negat.\nNum locupletiores quaeris auctores? Harum enim est virtutum proprium nihil extimescere, omnia humana despicere, nihil, quod homini accidere possit, intolerandum putare. Itaque quid fecit? In senatum venit, mandata exposuit, sententiam ne diceret recusavit, quam diu iure iurando hostium teneretur, non esse se senatorem. Atque illud etiam (O stultum hominem, dixerit quispiam, et repugnantem utilitati suae!), reddi captivos negavit esse utile; illos enim adulescentes esse et bonos duces, se iam confectum senectute. Cuius cum valuisset auctoritas, captivi retenti sunt, ipse Carthaginem rediit, neque eum caritas patriae retinuit nec suorum. Neque vero tur ignorabat se ad crudelissimum hostem et ad exquisita supplicia proficisci, sed ius iurandum conservandum putabat. Itaque turn, cum vigilando necabatur, erat in meliore causa, quam si domi senex captivus, periurus consularis remansisset.\nAt stulte, qui non modo non censuerit captivos remittendos, verum etiam dissuaserit.\nQuo modo stulte? etiamne, si rei publicae conducebat? potest autem, quod inutile rei publicae sit, id cuiquam civi utile esse?\nPervertunt homines ea, quae sunt fundamenta naturae, cum utilitatem ab honestate seiungunt. Omnes enim expetimus utilitatem ad eamque rapimur nec facere aliter ullo modo possumus. Nam quis est, qui utilia fugiat? aut quis potius, qui ea non studiosissime persequatur? Sed quia nusquam possumus nisi in laude, decore, honestate utilia reperire, propterea illa prima et summa habemus, utilitatis nomen non tam splendidum quam necessarium ducimus.\nQuid est igitur, dixerit quis, in iure iurando? num iratum timemus lovem? At hoc quidem commune est omnium philosophorum, non eorum modo, qui deum nihil habere ipsum negotii dicunt, nihil exhibere alteri, sed eorum etiam, qui deum semper agere aliquid et moliri volunt, numquam nec irasci deum nec nocere. Quid autem iratus Iuppiter plus nocere potuisset, quam nocuit sibi ipse Regulus Nulla igitur vis fuit religionis, quae tantam utilitatem perverteret.\nAn ne turpiter faceret? Primum minima de malis. Num igitur tantum mali turpitude ista habebat, quantum ille cruciatus? Deinde illud etiam apud Accium: Fregistín fidem?Néque dedi neque do ínfideli cuíquam quamquam ab impio rege dicitur, luculente tamen dicitur.\nAddunt etiam, quem ad modum nos dicamus videri quaedam utilia, quae non sint, sic se dicere videri quaedam honesta, quae non sint. ut hoc ipsum videtur honestum, conservandi iris iurandi causa ad cruciatum revertisse; sed fit non honestum, quia, quod per vim hostium esset actum, ratum esse non debuit.\n\nAddunt etiam, quicquid valde utile sit, id fieri honestum, etiamsi antea non videretur.\nHaec fere contra Regulum. Sed prima quaeque videamus.\nNon fuit Iuppiter metuendus ne iratus noceret, qui neque irasci solet nec nocere.\nHaec quidem ratio non magis contra Reguli quam contra omne ius iurandum valet. Sed in iure iurando non qui metus, sed quae vis sit, debet intellegi; est enim ius iurandum affirmatio religiosa; quod autem affirmate quasi deo teste promiseris, id tenendum est. Iam enim non ad iram deorum, quae nulla est, sed ad iustitiam et ad fidem pertinet. Nam praeclare Ennius: Ó Fides alma ápta pinnis ét ius iurandúm Iovis! Qui ius igitur iurandum violat, is Fidem violat, quam in Capitolio vicinam Iovis optimi maximi, ut in Catonis oratione est, maiores nostri esse voluerunt.\nAt enim ne iratus quidem Iuppiter plus Regulo nocuisset, quam sibi nocuit ipse Regulus.\nCerte, si nihil malum esset nisi dolere. Id autem non modo non summum malum, sed ne malum quidem esse maxima auctoritate philosophi affirmant. Quorum quidem testem non mediocrem, sed haud scio an gravissimum Regulum nolite, quaeso, vituperare. Quem enim locupletiorem quaerimus quam principem populi Romani, qui retinendi officii causa cruciatum subierit voluntarium?\nNam quod aiunt: minima de malis, id est ut turpiter potius quam calamitose, an est ullum maius malum turpitudine? quae si in deformitate corporis habet aliquid offensionis, quanta illa depravatio et foeditas turpificati animi debet videri!\nItaque nervosius qui ista disserunt, solum audent malum dicere id, quod turpe sit, qui autem remissius, ii tamen non dubitant summum malum dicere.\nNam illud quidem: Néque dedi neque do ínfideli cuíquam idcirco recte a poeta, quia, cum tractaretur Atreus, personae serviendum fuit. Sed si hoc sibi sument, nullam esse fidem, quae infideli data sit, videant, ne quaeratur latebra periurio.\nEst autem ius etiam bellicum fidesque iuris iurandi saepe cum hoste servanda. Quod enim ita iuratum est, ut mens conciperet fieri oportere, id servandum est; quod aliter, id si non fecerit, nullum est periurium. Ut, si praedonibus pactum pro capite pretium non attuleris, nulla fraus sit, ne si iuratus quidem id non feceris; nam pirata non est ex perduellium nurnero definitus, sed communis hostis omnium; cum hoc nec fides debet nec ius iurandum esse commune.\nNon enim falsum iurare periurare est, sed, quod EX ANIMI TUI SENTENTIA iuraris, sicut verbis concipitur more nostro, id non facere periurium est. Scite enim Euripides: Iurávi lingua, méntem iniuratám gero. Regulus vero non debuit condiciones pactionesque bellicas et hostiles perturbare periurio. Cum iusto enim et legitimo hoste res gerebatur, adversus quem et totum ius fetiale et multa sunt iura communia. Quod ni ita esset, numquam claros viros senatus vinctos hostibus dedidisset.\nAt vero T. Veturius et Sp. Postumius cum iterum consules essent, quia, cum male pugnatum apud Caudium esset, legionibus nostris sub iugum missis pacem cum Samnitibus fecerant, dediti sunt iis; iniussu enim populi senatusque fecerant. Eodemque tempore Ti. Nurnicius, Q. Maelius, qui tum tribuni pl. erant, quod eorum auctoritate pax erat facta, dediti sunt, ut pax Samnitium repudiaretur; atque huius deditionis ipse Postumius, qui dedebatur, suasor et auctor fuit.\nQuod idem multis annis post C. Mancinus, qui, ut Numantinis, quibuscum sine senatus auctoritate foedus fecerat, dederetur, rogationem suasit ear, quam L. Furius, Sex. Atilius ex senatus consulto ferebant; qua accepta est hostibus deditus. Honestius hic quam Q. Pompeius, quo, cum in eadem causa esset, deprecante accepta lex non est. Hic ea, quae videbatur utilitas, plus valuit quam honestas, apud superiores utilitatis species falsa ab honestatis auctoritate superata est.\nAt non debuit ratum esse, quod erat actum per vim.â€”Quasi vero forti viro vis possit adhiberi.\nCur igitur ad senatum proficiscebatur, cum praesertim de captivis dissuasurus esset?\nQuod maximum in eo est, id reprehenditis. Non enim suo iudicio stetit, sed suscepit causam, ut esset iudicium senatus; cui nisi ipse auctor fuisset, captivi profecto Poenis redditi essent; ita incolumis in patria Regulus restitisset. Quod quia patriae non utile putavit, idcirco sibi honestum et sentire illa et pati credidit.\nNam quod aiunt, quod valde utile sit, id fieri honestum, immo vero esse, non fieri. Est enim nihil utile, quod idem non honestum, nec, quia utile, honestum, sed, quia honestum, utile.\nQuare ex multis mirabilibus exemplis haud facile quis dixerit hoc exemplo aut laudabilius aut praestantius.\nSed ex tota hac laude Reguli unum illud est admiratione dignum, quod captivos retinendos censuit. Nam quod rediit, nobis nunc mirabile videtur, illis quidem temporibus aliter facere non potuit; itaque ista laus non est hominis, sed temporum. Nullum enim vinculum ad astringendam fidem iure iurando maiores artius esse voluerunt. Id indicant leges in duodecim tabulis, indicant sacratae, indicant foedera, quibus etiam cum hoste devincitur fides, indicant notiones animadversionesque censorum, qui nulla de re diligentius quam de iure iurando iudicabant.\nL. Manlio A. f., cum dictator fuisset, M. Pomponius tr. pl. diem dixit, quod is paucos sibi dies ad dictaturam gerendam addidisset; criminabatur etiam, quod Titum filium, qui postea est Torquatus appellatus, ab hominibus relegasset et ruri habitare iussisset. Quod cum audivisset adulescens filius, negotium exhiberi patri, accurrisse Romam et cum primo luci Pomponi domum venisse dicitur. Cui cum esset nuntiatum, qui illum iratum allaturum ad se aliquid contra patrem arbitraretur, surrexit e lectulo remotisque arbitris ad se adulescentem iussit venire. At ille, ut ingressus est, confestim gladium destrinxit iuravitque se illum statim interfecturum, nisi ius iurandum sibi dedisset se patrem missum esse facturum. Iuravit hoc terrore coactus Pomponius; rem ad populum detulit, docuit, cur sibi causa desistere necesse esset, Manlium missum fecit. Tantum temporibus illis ius iurandum valebat.\nAtque hic T. Manlius is est, qui ad Anienem Galli, quem ab eo provocatus occiderat, torque detracto cognomen invenit, cuius tertio consulatu Latini ad Veserim fusi et fugati, magnus vir in primis et, qui perindulgens in patrem, idem acerbe severus in filium.\nSed, ut laudandus Regulus in conservando iure iurando, sic decem illi, quos post Cannensem pugnam iuratos ad senatum misit Hannibal se in castra redituros ea, quorum erant potiti Poeni, nisi de redimendis captivis impetravissent, si non redierunt, vituperandi. De quibus non omnes uno modo; nam Polybius, bonus auctor in primis, ex decem nobilissimis, qui tum erant missi, novem revertisse dicit re a senatu non impetrata; unum ex decem, qui paulo post, quam erat egressus e castris, redisset, quasi aliquid esset oblitus, Romae remansisse; reditu enim in castra liberatum se esse iure iurando interpretabatur, non recte; fraus enim astringit, non dissolvit periurium. Fuit igitur stulta calliditas perverse imitata prudentiam. Itaque decrevit senatus, ut ille veterator et callidus vinctus ad Hannibalem duceretur.\nSed illud maximum: octo hominum milia tenebat Hannibal, non quos in acie cepisset, aut qui periculo mortis diffugissent, sed qui relicti in castris fuissent a Paulo et a Varrone consulibus. Eos senatus non censuit redimendos, cum id parva pecunia fieri posset, ut esset insitum militibus nostris aut vincere aut emori. Qua quidem re audita fractum animum Hannibalis scribit idem, quod senatus populusque Romanus rebus afflictis tam excelso animo fuisset. Sic honestatis comparatione ea, quae videntur utilia, vincuntur.\nC. Acilius autem, qui Graece scripsit historiam, plures ait fuisse, qui in castra revertissent eadem fraude, ut iure iurando liberarentur, eosque a censoribus omnibus ignominiis notatos.\nSit iam huius loci finis. Perspicuum est enim ea, quae timido animo, humili, demisso fractoque fiant, quale fuisset Reguli factum, si aut de captivis, quod ipsi opus esse videretur, non quod rei publicae, censuisset aut domi remanere voluisset, non esse utilia, quia sint flagitiosa, foeda, turpia.\nRestat quarta pars, quae decore, moderatione, modestia, continentia, temperantia continetur.\nPotest igitur quicquam utile esse, quod sit huic talium virtutum choro contrarium? Atqui ab Aristippo Cyrenaici atque Annicerii philosophi nominati omne bonum in voluptate posuerunt virtutemque censuerunt ob eam em esse laudandam, quod efficiens esset voluptatis. Quibus obsoletis floret Epicurus, eiusdem fere adiutor auctorque sententiae. Cum his viris equisque, ut dicitur, si honestatem tueri ac retinere sententia est, decertandum est.\nNam si non modo utilitas, sed vita omnis beata corporis firma constitutione eiusque constitutionis spe explorata, ut a Metrodoro scriptum est, continetur, certe haec utilitas, et quidem summa (sic enim censent), cum honestate pugnabit. Nam ubi primum prudentiae locus dabitur? an ut conquirat undique suavitates? Quam miser virtutis famulatus servientis voluptati! Quod autem munus prudentiae? an legere intellegenter voluptates? Fac nihil isto esse iucundius, quid cogitari potest turpius?\nIam, qui dolorem summum malum dicat, apud eum quem habet locum fortitudo, quae est dolorum laborumque contemptio? Quamvis enim multis locis dicat Epicurus, sicuti dicit, satis fortiter de dolore, tamen non id spectandum est, quid dicat, sed quid consentaneum sit ei dicere, qui bona voluptate terminaverit, mala dolore.\nEt, si illum audiam, de continentia et temperantia dicit ille quidem multa multis locis, sed aqua haeret, ut aiunt; nam qui potest temperantiam laudare is, qui ponat summum bonum in voluptate? est enim temperantia libidinum inimica, libidines autem consectatrices voluptatis.\nAtque in his tamen tribus generibus, quoquo modo possunt, non incallide tergiversantur; prudentiam introducunt scientiam suppeditantem voluptates. depellentem dolores; fortitudinem quoque aliquo modo expediunt, cum tradunt rationem neglegendae mortis, perpetiendi doloris; etiam temperantiam inducunt non facillime illi quidem, sed tamen quoquo modo possunt; dicunt enim voluptatis magnitudinem doloris detractione finiri. Iustitia vacillat vel iacet potius omnesque eae virtutes, quae in communitate cernuntur et in societate generis humani. Neque enim bonitas nec liberalitas nec comitas esse potest, non plus quam amicitia, si haec non per se expetantur, sed ad voluptatem utilitatemve referantur.\nConferamus igitur in pauca.\nNam ut utilitatem nullam esse docuimus, quae honestati esset contraria, sic omnem voluptatem dicimus honestati esse contrariam. Quo magis reprehendendos Calliphontem et Dinomachum iudico, qui se dirempturos controversiam putaverunt, si cum honestate voluptatem tamquam cum homine pecudem copulavissent. Non recipit istam coniunctionem honestas, aspernatur, repellit. Nec vero finis bonorum et malorum, qui simplex esse debet, ex dissimillimis rebus misceri et temperari potest. Sed de hoc (magna enim res est) alio loco pluribus; nunc ad propositum.\nQuem ad modum igitur, si quando ea, quae videtur utilitas, honestati repugnat, diiudicanda res sit, satis est supra disputatum. Sin autem speciem utilitatis etiam voluptas habere dicetur, nulla potest esse ei cum honestate coniunctio. Nam, ut tribuamus aliquid voluptati, condimenti fortasse non nihil, utilitatis certe nihil habebit.\nHabes a patre munus, Marce fili, mea quidem sententia magnum, sed perinde erit, ut acceperis. Quamquam hi tibi tres libri inter Cratippi commentarios tamquam hospites erunt recipiendi; sed, ut, si ipse venissem Athenas (quod quidem esset factum, nisi me e medio cursu clara voce patria revocasset), aliquando me quoque audires, sic, quoniam his voluminibus ad te profecta vox est mea, tribues iis temporis quantum poteris, poteris autem, quantum voles. Cum vero intellexero te hoc scientiae genere gaudere, tum et praesens tecum propediem, ut spero, et, dum aberis, absens loquar.\nVale igitur, mi Cicero, tibique persuade esse te quidem mihi carissimum, sed multo fore cariorem, si talibus monitis praeceptisque laetabere.\n","locs":[{"loc":"urn:cts:latinLit:phi0474.phi055:1.1","start":0,"length":653},{"loc":"urn:cts:latinLit:phi0474.phi055:1.2","start":653,"length":668},{"loc":"urn:cts:latinLit:phi0474.phi055:1.3","start":1321,"length":680},{"loc":"urn:cts:latinLit:phi0474.phi055:1.4","start":2001,"length":936},{"loc":"urn:cts:latinLit:phi0474.phi055:1.5","start":2937,"length":622},{"loc":"urn:cts:latinLit:phi0474.phi055:1.6","start":3559,"length":838},{"loc":"urn:cts:latinLit:phi0474.phi055:1.7","start":4397,"length":861},{"loc":"urn:cts:latinLit:phi0474.phi055:1.8","start":5258,"length":341},{"loc":"urn:cts:latinLit:phi0474.phi055:1.9","start":5599,"length":729},{"loc":"urn:cts:latinLit:phi0474.phi055:1.10","start":6328,"length":467},{"loc":"urn:cts:latinLit:phi0474.phi055:1.11","start":6795,"length":861},{"loc":"urn:cts:latinLit:phi0474.phi055:1.12","start":7656,"length":473},{"loc":"urn:cts:latinLit:phi0474.phi055:1.13","start":8129,"length":625},{"loc":"urn:cts:latinLit:phi0474.phi055:1.14","start":8754,"length":761},{"loc":"urn:cts:latinLit:phi0474.phi055:1.15","start":9515,"length":787},{"loc":"urn:cts:latinLit:phi0474.phi055:1.16","start":10302,"length":278},{"loc":"urn:cts:latinLit:phi0474.phi055:1.17","start":10580,"length":592},{"loc":"urn:cts:latinLit:phi0474.phi055:1.18","start":11172,"length":561},{"loc":"urn:cts:latinLit:phi0474.phi055:1.19","start":11733,"length":944},{"loc":"urn:cts:latinLit:phi0474.phi055:1.20","start":12677,"length":455},{"loc":"urn:cts:latinLit:phi0474.phi055:1.21","start":13132,"length":467},{"loc":"urn:cts:latinLit:phi0474.phi055:1.22","start":13599,"length":502},{"loc":"urn:cts:latinLit:phi0474.phi055:1.23","start":14101,"length":676},{"loc":"urn:cts:latinLit:phi0474.phi055:1.24","start":14777,"length":334},{"loc":"urn:cts:latinLit:phi0474.phi055:1.25","start":15111,"length":586},{"loc":"urn:cts:latinLit:phi0474.phi055:1.26","start":15697,"length":726},{"loc":"urn:cts:latinLit:phi0474.phi055:1.27","start":16423,"length":312},{"loc":"urn:cts:latinLit:phi0474.phi055:1.28","start":16735,"length":899},{"loc":"urn:cts:latinLit:phi0474.phi055:1.29","start":17634,"length":553},{"loc":"urn:cts:latinLit:phi0474.phi055:1.30","start":18187,"length":492},{"loc":"urn:cts:latinLit:phi0474.phi055:1.31","start":18679,"length":484},{"loc":"urn:cts:latinLit:phi0474.phi055:1.32","start":19163,"length":1006},{"loc":"urn:cts:latinLit:phi0474.phi055:1.33","start":20169,"length":1215},{"loc":"urn:cts:latinLit:phi0474.phi055:1.34","start":21384,"length":242},{"loc":"urn:cts:latinLit:phi0474.phi055:1.35","start":21626,"length":953},{"loc":"urn:cts:latinLit:phi0474.phi055:1.36","start":22579,"length":671},{"loc":"urn:cts:latinLit:phi0474.phi055:1.37","start":23250,"length":790},{"loc":"urn:cts:latinLit:phi0474.phi055:1.38","start":24040,"length":1060},{"loc":"urn:cts:latinLit:phi0474.phi055:1.39","start":25100,"length":390},{"loc":"urn:cts:latinLit:phi0474.phi055:1.40","start":25490,"length":894},{"loc":"urn:cts:latinLit:phi0474.phi055:1.41","start":26384,"length":578},{"loc":"urn:cts:latinLit:phi0474.phi055:1.42","start":26962,"length":681},{"loc":"urn:cts:latinLit:phi0474.phi055:1.43","start":27643,"length":514},{"loc":"urn:cts:latinLit:phi0474.phi055:1.44","start":28157,"length":660},{"loc":"urn:cts:latinLit:phi0474.phi055:1.45","start":28817,"length":336},{"loc":"urn:cts:latinLit:phi0474.phi055:1.46","start":29153,"length":586},{"loc":"urn:cts:latinLit:phi0474.phi055:1.47","start":29739,"length":403},{"loc":"urn:cts:latinLit:phi0474.phi055:1.48","start":30142,"length":518},{"loc":"urn:cts:latinLit:phi0474.phi055:1.49","start":30660,"length":708},{"loc":"urn:cts:latinLit:phi0474.phi055:1.50","start":31368,"length":679},{"loc":"urn:cts:latinLit:phi0474.phi055:1.51","start":32047,"length":725},{"loc":"urn:cts:latinLit:phi0474.phi055:1.52","start":32772,"length":495},{"loc":"urn:cts:latinLit:phi0474.phi055:1.53","start":33267,"length":535},{"loc":"urn:cts:latinLit:phi0474.phi055:1.54","start":33802,"length":576},{"loc":"urn:cts:latinLit:phi0474.phi055:1.55","start":34378,"length":354},{"loc":"urn:cts:latinLit:phi0474.phi055:1.56","start":34732,"length":589},{"loc":"urn:cts:latinLit:phi0474.phi055:1.57","start":35321,"length":450},{"loc":"urn:cts:latinLit:phi0474.phi055:1.58","start":35771,"length":627},{"loc":"urn:cts:latinLit:phi0474.phi055:1.59","start":36398,"length":680},{"loc":"urn:cts:latinLit:phi0474.phi055:1.60","start":37078,"length":427},{"loc":"urn:cts:latinLit:phi0474.phi055:1.61","start":37505,"length":834},{"loc":"urn:cts:latinLit:phi0474.phi055:1.62","start":38339,"length":495},{"loc":"urn:cts:latinLit:phi0474.phi055:1.63","start":38834,"length":431},{"loc":"urn:cts:latinLit:phi0474.phi055:1.64","start":39265,"length":764},{"loc":"urn:cts:latinLit:phi0474.phi055:1.65","start":40029,"length":584},{"loc":"urn:cts:latinLit:phi0474.phi055:1.66","start":40613,"length":526},{"loc":"urn:cts:latinLit:phi0474.phi055:1.67","start":41139,"length":695},{"loc":"urn:cts:latinLit:phi0474.phi055:1.68","start":41834,"length":615},{"loc":"urn:cts:latinLit:phi0474.phi055:1.69","start":42449,"length":550},{"loc":"urn:cts:latinLit:phi0474.phi055:1.70","start":42999,"length":600},{"loc":"urn:cts:latinLit:phi0474.phi055:1.71","start":43599,"length":864},{"loc":"urn:cts:latinLit:phi0474.phi055:1.72","start":44463,"length":486},{"loc":"urn:cts:latinLit:phi0474.phi055:1.73","start":44949,"length":723},{"loc":"urn:cts:latinLit:phi0474.phi055:1.74","start":45672,"length":392},{"loc":"urn:cts:latinLit:phi0474.phi055:1.75","start":46064,"length":566},{"loc":"urn:cts:latinLit:phi0474.phi055:1.76","start":46630,"length":799},{"loc":"urn:cts:latinLit:phi0474.phi055:1.77","start":47429,"length":383},{"loc":"urn:cts:latinLit:phi0474.phi055:1.78","start":47812,"length":537},{"loc":"urn:cts:latinLit:phi0474.phi055:1.79","start":48349,"length":598},{"loc":"urn:cts:latinLit:phi0474.phi055:1.80","start":48947,"length":398},{"loc":"urn:cts:latinLit:phi0474.phi055:1.81","start":49345,"length":527},{"loc":"urn:cts:latinLit:phi0474.phi055:1.82","start":49872,"length":418},{"loc":"urn:cts:latinLit:phi0474.phi055:1.83","start":50290,"length":861},{"loc":"urn:cts:latinLit:phi0474.phi055:1.84","start":51151,"length":1027},{"loc":"urn:cts:latinLit:phi0474.phi055:1.85","start":52178,"length":626},{"loc":"urn:cts:latinLit:phi0474.phi055:1.86","start":52804,"length":540},{"loc":"urn:cts:latinLit:phi0474.phi055:1.87","start":53344,"length":441},{"loc":"urn:cts:latinLit:phi0474.phi055:1.88","start":53785,"length":735},{"loc":"urn:cts:latinLit:phi0474.phi055:1.89","start":54520,"length":544},{"loc":"urn:cts:latinLit:phi0474.phi055:1.90","start":55064,"length":994},{"loc":"urn:cts:latinLit:phi0474.phi055:1.91","start":56058,"length":445},{"loc":"urn:cts:latinLit:phi0474.phi055:1.92","start":56503,"length":945},{"loc":"urn:cts:latinLit:phi0474.phi055:1.93","start":57448,"length":333},{"loc":"urn:cts:latinLit:phi0474.phi055:1.94","start":57781,"length":790},{"loc":"urn:cts:latinLit:phi0474.phi055:1.95","start":58571,"length":458},{"loc":"urn:cts:latinLit:phi0474.phi055:1.96","start":59029,"length":536},{"loc":"urn:cts:latinLit:phi0474.phi055:1.97","start":59565,"length":597},{"loc":"urn:cts:latinLit:phi0474.phi055:1.98","start":60162,"length":740},{"loc":"urn:cts:latinLit:phi0474.phi055:1.99","start":60902,"length":455},{"loc":"urn:cts:latinLit:phi0474.phi055:1.100","start":61357,"length":499},{"loc":"urn:cts:latinLit:phi0474.phi055:1.101","start":61856,"length":423},{"loc":"urn:cts:latinLit:phi0474.phi055:1.102","start":62279,"length":718},{"loc":"urn:cts:latinLit:phi0474.phi055:1.103","start":62997,"length":748},{"loc":"urn:cts:latinLit:phi0474.phi055:1.104","start":63745,"length":767},{"loc":"urn:cts:latinLit:phi0474.phi055:1.105","start":64512,"length":589},{"loc":"urn:cts:latinLit:phi0474.phi055:1.106","start":65101,"length":517},{"loc":"urn:cts:latinLit:phi0474.phi055:1.107","start":65618,"length":561},{"loc":"urn:cts:latinLit:phi0474.phi055:1.108","start":66179,"length":874},{"loc":"urn:cts:latinLit:phi0474.phi055:1.109","start":67053,"length":971},{"loc":"urn:cts:latinLit:phi0474.phi055:1.110","start":68024,"length":563},{"loc":"urn:cts:latinLit:phi0474.phi055:1.111","start":68587,"length":377},{"loc":"urn:cts:latinLit:phi0474.phi055:1.112","start":68964,"length":566},{"loc":"urn:cts:latinLit:phi0474.phi055:1.113","start":69530,"length":567},{"loc":"urn:cts:latinLit:phi0474.phi055:1.114","start":70097,"length":786},{"loc":"urn:cts:latinLit:phi0474.phi055:1.115","start":70883,"length":494},{"loc":"urn:cts:latinLit:phi0474.phi055:1.116","start":71377,"length":661},{"loc":"urn:cts:latinLit:phi0474.phi055:1.117","start":72038,"length":466},{"loc":"urn:cts:latinLit:phi0474.phi055:1.118","start":72504,"length":791},{"loc":"urn:cts:latinLit:phi0474.phi055:1.119","start":73295,"length":575},{"loc":"urn:cts:latinLit:phi0474.phi055:1.120","start":73870,"length":802},{"loc":"urn:cts:latinLit:phi0474.phi055:1.121","start":74672,"length":841},{"loc":"urn:cts:latinLit:phi0474.phi055:1.122","start":75513,"length":723},{"loc":"urn:cts:latinLit:phi0474.phi055:1.123","start":76236,"length":510},{"loc":"urn:cts:latinLit:phi0474.phi055:1.124","start":76746,"length":523},{"loc":"urn:cts:latinLit:phi0474.phi055:1.125","start":77269,"length":358},{"loc":"urn:cts:latinLit:phi0474.phi055:1.126","start":77627,"length":664},{"loc":"urn:cts:latinLit:phi0474.phi055:1.127","start":78291,"length":471},{"loc":"urn:cts:latinLit:phi0474.phi055:1.128","start":78762,"length":595},{"loc":"urn:cts:latinLit:phi0474.phi055:1.129","start":79357,"length":586},{"loc":"urn:cts:latinLit:phi0474.phi055:1.130","start":79943,"length":717},{"loc":"urn:cts:latinLit:phi0474.phi055:1.131","start":80660,"length":512},{"loc":"urn:cts:latinLit:phi0474.phi055:1.132","start":81172,"length":815},{"loc":"urn:cts:latinLit:phi0474.phi055:1.133","start":81987,"length":825},{"loc":"urn:cts:latinLit:phi0474.phi055:1.134","start":82812,"length":562},{"loc":"urn:cts:latinLit:phi0474.phi055:1.135","start":83374,"length":418},{"loc":"urn:cts:latinLit:phi0474.phi055:1.136","start":83792,"length":779},{"loc":"urn:cts:latinLit:phi0474.phi055:1.137","start":84571,"length":631},{"loc":"urn:cts:latinLit:phi0474.phi055:1.138","start":85202,"length":725},{"loc":"urn:cts:latinLit:phi0474.phi055:1.139","start":85927,"length":597},{"loc":"urn:cts:latinLit:phi0474.phi055:1.140","start":86524,"length":472},{"loc":"urn:cts:latinLit:phi0474.phi055:1.141","start":86996,"length":540},{"loc":"urn:cts:latinLit:phi0474.phi055:1.142","start":87536,"length":813},{"loc":"urn:cts:latinLit:phi0474.phi055:1.143","start":88349,"length":366},{"loc":"urn:cts:latinLit:phi0474.phi055:1.144","start":88715,"length":860},{"loc":"urn:cts:latinLit:phi0474.phi055:1.145","start":89575,"length":507},{"loc":"urn:cts:latinLit:phi0474.phi055:1.146","start":90082,"length":752},{"loc":"urn:cts:latinLit:phi0474.phi055:1.147","start":90834,"length":692},{"loc":"urn:cts:latinLit:phi0474.phi055:1.148","start":91526,"length":457},{"loc":"urn:cts:latinLit:phi0474.phi055:1.149","start":91983,"length":487},{"loc":"urn:cts:latinLit:phi0474.phi055:1.150","start":92470,"length":803},{"loc":"urn:cts:latinLit:phi0474.phi055:1.151","start":93273,"length":767},{"loc":"urn:cts:latinLit:phi0474.phi055:1.152","start":94040,"length":474},{"loc":"urn:cts:latinLit:phi0474.phi055:1.153","start":94514,"length":1101},{"loc":"urn:cts:latinLit:phi0474.phi055:1.154","start":95615,"length":454},{"loc":"urn:cts:latinLit:phi0474.phi055:1.155","start":96069,"length":623},{"loc":"urn:cts:latinLit:phi0474.phi055:1.156","start":96692,"length":661},{"loc":"urn:cts:latinLit:phi0474.phi055:1.157","start":97353,"length":550},{"loc":"urn:cts:latinLit:phi0474.phi055:1.158","start":97903,"length":693},{"loc":"urn:cts:latinLit:phi0474.phi055:1.159","start":98596,"length":592},{"loc":"urn:cts:latinLit:phi0474.phi055:1.160","start":99188,"length":590},{"loc":"urn:cts:latinLit:phi0474.phi055:1.161","start":99778,"length":259},{"loc":"urn:cts:latinLit:phi0474.phi055:2.1","start":100037,"length":471},{"loc":"urn:cts:latinLit:phi0474.phi055:2.2","start":100508,"length":640},{"loc":"urn:cts:latinLit:phi0474.phi055:2.3","start":101148,"length":490},{"loc":"urn:cts:latinLit:phi0474.phi055:2.4","start":101638,"length":452},{"loc":"urn:cts:latinLit:phi0474.phi055:2.5","start":102090,"length":621},{"loc":"urn:cts:latinLit:phi0474.phi055:2.6","start":102711,"length":762},{"loc":"urn:cts:latinLit:phi0474.phi055:2.7","start":103473,"length":596},{"loc":"urn:cts:latinLit:phi0474.phi055:2.8","start":104069,"length":644},{"loc":"urn:cts:latinLit:phi0474.phi055:2.9","start":104713,"length":628},{"loc":"urn:cts:latinLit:phi0474.phi055:2.10","start":105341,"length":549},{"loc":"urn:cts:latinLit:phi0474.phi055:2.11","start":105890,"length":576},{"loc":"urn:cts:latinLit:phi0474.phi055:2.12","start":106466,"length":496},{"loc":"urn:cts:latinLit:phi0474.phi055:2.13","start":106962,"length":603},{"loc":"urn:cts:latinLit:phi0474.phi055:2.14","start":107565,"length":746},{"loc":"urn:cts:latinLit:phi0474.phi055:2.15","start":108311,"length":638},{"loc":"urn:cts:latinLit:phi0474.phi055:2.16","start":108949,"length":947},{"loc":"urn:cts:latinLit:phi0474.phi055:2.17","start":109896,"length":453},{"loc":"urn:cts:latinLit:phi0474.phi055:2.18","start":110349,"length":667},{"loc":"urn:cts:latinLit:phi0474.phi055:2.19","start":111016,"length":556},{"loc":"urn:cts:latinLit:phi0474.phi055:2.20","start":111572,"length":597},{"loc":"urn:cts:latinLit:phi0474.phi055:2.21","start":112169,"length":598},{"loc":"urn:cts:latinLit:phi0474.phi055:2.22","start":112767,"length":577},{"loc":"urn:cts:latinLit:phi0474.phi055:2.23","start":113344,"length":628},{"loc":"urn:cts:latinLit:phi0474.phi055:2.24","start":113972,"length":763},{"loc":"urn:cts:latinLit:phi0474.phi055:2.25","start":114735,"length":784},{"loc":"urn:cts:latinLit:phi0474.phi055:2.26","start":115519,"length":742},{"loc":"urn:cts:latinLit:phi0474.phi055:2.27","start":116261,"length":794},{"loc":"urn:cts:latinLit:phi0474.phi055:2.28","start":117055,"length":504},{"loc":"urn:cts:latinLit:phi0474.phi055:2.29","start":117559,"length":918},{"loc":"urn:cts:latinLit:phi0474.phi055:2.30","start":118477,"length":393},{"loc":"urn:cts:latinLit:phi0474.phi055:2.31","start":118870,"length":750},{"loc":"urn:cts:latinLit:phi0474.phi055:2.32","start":119620,"length":770},{"loc":"urn:cts:latinLit:phi0474.phi055:2.33","start":120390,"length":582},{"loc":"urn:cts:latinLit:phi0474.phi055:2.34","start":120972,"length":448},{"loc":"urn:cts:latinLit:phi0474.phi055:2.35","start":121420,"length":618},{"loc":"urn:cts:latinLit:phi0474.phi055:2.36","start":122038,"length":874},{"loc":"urn:cts:latinLit:phi0474.phi055:2.37","start":122912,"length":596},{"loc":"urn:cts:latinLit:phi0474.phi055:2.38","start":123508,"length":687},{"loc":"urn:cts:latinLit:phi0474.phi055:2.39","start":124195,"length":425},{"loc":"urn:cts:latinLit:phi0474.phi055:2.40","start":124620,"length":1095},{"loc":"urn:cts:latinLit:phi0474.phi055:2.41","start":125715,"length":428},{"loc":"urn:cts:latinLit:phi0474.phi055:2.42","start":126143,"length":844},{"loc":"urn:cts:latinLit:phi0474.phi055:2.43","start":126987,"length":819},{"loc":"urn:cts:latinLit:phi0474.phi055:2.44","start":127806,"length":508},{"loc":"urn:cts:latinLit:phi0474.phi055:2.45","start":128314,"length":908},{"loc":"urn:cts:latinLit:phi0474.phi055:2.46","start":129222,"length":523},{"loc":"urn:cts:latinLit:phi0474.phi055:2.47","start":129745,"length":445},{"loc":"urn:cts:latinLit:phi0474.phi055:2.48","start":130190,"length":934},{"loc":"urn:cts:latinLit:phi0474.phi055:2.49","start":131124,"length":554},{"loc":"urn:cts:latinLit:phi0474.phi055:2.50","start":131678,"length":715},{"loc":"urn:cts:latinLit:phi0474.phi055:2.51","start":132393,"length":1018},{"loc":"urn:cts:latinLit:phi0474.phi055:2.52","start":133411,"length":612},{"loc":"urn:cts:latinLit:phi0474.phi055:2.53","start":134023,"length":766},{"loc":"urn:cts:latinLit:phi0474.phi055:2.54","start":134789,"length":806},{"loc":"urn:cts:latinLit:phi0474.phi055:2.55","start":135595,"length":673},{"loc":"urn:cts:latinLit:phi0474.phi055:2.56","start":136268,"length":1189},{"loc":"urn:cts:latinLit:phi0474.phi055:2.57","start":137457,"length":771},{"loc":"urn:cts:latinLit:phi0474.phi055:2.58","start":138228,"length":825},{"loc":"urn:cts:latinLit:phi0474.phi055:2.59","start":139053,"length":451},{"loc":"urn:cts:latinLit:phi0474.phi055:2.60","start":139504,"length":779},{"loc":"urn:cts:latinLit:phi0474.phi055:2.61","start":140283,"length":238},{"loc":"urn:cts:latinLit:phi0474.phi055:2.62","start":140521,"length":346},{"loc":"urn:cts:latinLit:phi0474.phi055:2.63","start":140867,"length":938},{"loc":"urn:cts:latinLit:phi0474.phi055:2.64","start":141805,"length":1244},{"loc":"urn:cts:latinLit:phi0474.phi055:2.65","start":143049,"length":793},{"loc":"urn:cts:latinLit:phi0474.phi055:2.66","start":143842,"length":445},{"loc":"urn:cts:latinLit:phi0474.phi055:2.67","start":144287,"length":618},{"loc":"urn:cts:latinLit:phi0474.phi055:2.68","start":144905,"length":476},{"loc":"urn:cts:latinLit:phi0474.phi055:2.69","start":145381,"length":1063},{"loc":"urn:cts:latinLit:phi0474.phi055:2.70","start":146444,"length":536},{"loc":"urn:cts:latinLit:phi0474.phi055:2.71","start":146980,"length":987},{"loc":"urn:cts:latinLit:phi0474.phi055:2.72","start":147967,"length":625},{"loc":"urn:cts:latinLit:phi0474.phi055:2.73","start":148592,"length":690},{"loc":"urn:cts:latinLit:phi0474.phi055:2.74","start":149282,"length":680},{"loc":"urn:cts:latinLit:phi0474.phi055:2.75","start":149962,"length":833},{"loc":"urn:cts:latinLit:phi0474.phi055:2.76","start":150795,"length":658},{"loc":"urn:cts:latinLit:phi0474.phi055:2.77","start":151453,"length":554},{"loc":"urn:cts:latinLit:phi0474.phi055:2.78","start":152007,"length":485},{"loc":"urn:cts:latinLit:phi0474.phi055:2.79","start":152492,"length":644},{"loc":"urn:cts:latinLit:phi0474.phi055:2.80","start":153136,"length":544},{"loc":"urn:cts:latinLit:phi0474.phi055:2.81","start":153680,"length":767},{"loc":"urn:cts:latinLit:phi0474.phi055:2.82","start":154447,"length":838},{"loc":"urn:cts:latinLit:phi0474.phi055:2.83","start":155285,"length":552},{"loc":"urn:cts:latinLit:phi0474.phi055:2.84","start":155837,"length":969},{"loc":"urn:cts:latinLit:phi0474.phi055:2.85","start":156806,"length":609},{"loc":"urn:cts:latinLit:phi0474.phi055:2.86","start":157415,"length":513},{"loc":"urn:cts:latinLit:phi0474.phi055:2.87","start":157928,"length":621},{"loc":"urn:cts:latinLit:phi0474.phi055:2.88","start":158549,"length":545},{"loc":"urn:cts:latinLit:phi0474.phi055:2.89","start":159094,"length":499},{"loc":"urn:cts:latinLit:phi0474.phi055:3.1","start":159593,"length":809},{"loc":"urn:cts:latinLit:phi0474.phi055:3.2","start":160402,"length":445},{"loc":"urn:cts:latinLit:phi0474.phi055:3.3","start":160847,"length":507},{"loc":"urn:cts:latinLit:phi0474.phi055:3.4","start":161354,"length":541},{"loc":"urn:cts:latinLit:phi0474.phi055:3.5","start":161895,"length":472},{"loc":"urn:cts:latinLit:phi0474.phi055:3.6","start":162367,"length":769},{"loc":"urn:cts:latinLit:phi0474.phi055:3.7","start":163136,"length":595},{"loc":"urn:cts:latinLit:phi0474.phi055:3.8","start":163731,"length":290},{"loc":"urn:cts:latinLit:phi0474.phi055:3.9","start":164021,"length":561},{"loc":"urn:cts:latinLit:phi0474.phi055:3.10","start":164582,"length":434},{"loc":"urn:cts:latinLit:phi0474.phi055:3.11","start":165016,"length":698},{"loc":"urn:cts:latinLit:phi0474.phi055:3.12","start":165714,"length":545},{"loc":"urn:cts:latinLit:phi0474.phi055:3.13","start":166259,"length":621},{"loc":"urn:cts:latinLit:phi0474.phi055:3.14","start":166880,"length":347},{"loc":"urn:cts:latinLit:phi0474.phi055:3.15","start":167227,"length":718},{"loc":"urn:cts:latinLit:phi0474.phi055:3.16","start":167945,"length":526},{"loc":"urn:cts:latinLit:phi0474.phi055:3.17","start":168471,"length":531},{"loc":"urn:cts:latinLit:phi0474.phi055:3.18","start":169002,"length":642},{"loc":"urn:cts:latinLit:phi0474.phi055:3.19","start":169644,"length":728},{"loc":"urn:cts:latinLit:phi0474.phi055:3.20","start":170372,"length":640},{"loc":"urn:cts:latinLit:phi0474.phi055:3.21","start":171012,"length":446},{"loc":"urn:cts:latinLit:phi0474.phi055:3.22","start":171458,"length":550},{"loc":"urn:cts:latinLit:phi0474.phi055:3.23","start":172008,"length":593},{"loc":"urn:cts:latinLit:phi0474.phi055:3.24","start":172601,"length":377},{"loc":"urn:cts:latinLit:phi0474.phi055:3.25","start":172978,"length":553},{"loc":"urn:cts:latinLit:phi0474.phi055:3.26","start":173531,"length":702},{"loc":"urn:cts:latinLit:phi0474.phi055:3.27","start":174233,"length":371},{"loc":"urn:cts:latinLit:phi0474.phi055:3.28","start":174604,"length":888},{"loc":"urn:cts:latinLit:phi0474.phi055:3.29","start":175492,"length":368},{"loc":"urn:cts:latinLit:phi0474.phi055:3.30","start":175860,"length":640},{"loc":"urn:cts:latinLit:phi0474.phi055:3.31","start":176500,"length":467},{"loc":"urn:cts:latinLit:phi0474.phi055:3.32","start":176967,"length":618},{"loc":"urn:cts:latinLit:phi0474.phi055:3.33","start":177585,"length":867},{"loc":"urn:cts:latinLit:phi0474.phi055:3.34","start":178452,"length":764},{"loc":"urn:cts:latinLit:phi0474.phi055:3.35","start":179216,"length":824},{"loc":"urn:cts:latinLit:phi0474.phi055:3.36","start":180040,"length":567},{"loc":"urn:cts:latinLit:phi0474.phi055:3.37","start":180607,"length":646},{"loc":"urn:cts:latinLit:phi0474.phi055:3.38","start":181253,"length":934},{"loc":"urn:cts:latinLit:phi0474.phi055:3.39","start":182187,"length":976},{"loc":"urn:cts:latinLit:phi0474.phi055:3.40","start":183163,"length":804},{"loc":"urn:cts:latinLit:phi0474.phi055:3.41","start":183967,"length":309},{"loc":"urn:cts:latinLit:phi0474.phi055:3.42","start":184276,"length":456},{"loc":"urn:cts:latinLit:phi0474.phi055:3.43","start":184732,"length":632},{"loc":"urn:cts:latinLit:phi0474.phi055:3.44","start":185364,"length":457},{"loc":"urn:cts:latinLit:phi0474.phi055:3.45","start":185821,"length":522},{"loc":"urn:cts:latinLit:phi0474.phi055:3.46","start":186343,"length":664},{"loc":"urn:cts:latinLit:phi0474.phi055:3.47","start":187007,"length":647},{"loc":"urn:cts:latinLit:phi0474.phi055:3.48","start":187654,"length":366},{"loc":"urn:cts:latinLit:phi0474.phi055:3.49","start":188020,"length":914},{"loc":"urn:cts:latinLit:phi0474.phi055:3.50","start":188934,"length":682},{"loc":"urn:cts:latinLit:phi0474.phi055:3.51","start":189616,"length":491},{"loc":"urn:cts:latinLit:phi0474.phi055:3.52","start":190107,"length":622},{"loc":"urn:cts:latinLit:phi0474.phi055:3.53","start":190729,"length":461},{"loc":"urn:cts:latinLit:phi0474.phi055:3.54","start":191190,"length":384},{"loc":"urn:cts:latinLit:phi0474.phi055:3.55","start":191574,"length":932},{"loc":"urn:cts:latinLit:phi0474.phi055:3.56","start":192506,"length":349},{"loc":"urn:cts:latinLit:phi0474.phi055:3.57","start":192855,"length":526},{"loc":"urn:cts:latinLit:phi0474.phi055:3.58","start":193381,"length":982},{"loc":"urn:cts:latinLit:phi0474.phi055:3.59","start":194363,"length":694},{"loc":"urn:cts:latinLit:phi0474.phi055:3.60","start":195057,"length":462},{"loc":"urn:cts:latinLit:phi0474.phi055:3.61","start":195519,"length":910},{"loc":"urn:cts:latinLit:phi0474.phi055:3.62","start":196429,"length":501},{"loc":"urn:cts:latinLit:phi0474.phi055:3.63","start":196930,"length":566},{"loc":"urn:cts:latinLit:phi0474.phi055:3.64","start":197496,"length":350},{"loc":"urn:cts:latinLit:phi0474.phi055:3.65","start":197846,"length":443},{"loc":"urn:cts:latinLit:phi0474.phi055:3.66","start":198289,"length":755},{"loc":"urn:cts:latinLit:phi0474.phi055:3.67","start":199044,"length":832},{"loc":"urn:cts:latinLit:phi0474.phi055:3.68","start":199876,"length":548},{"loc":"urn:cts:latinLit:phi0474.phi055:3.69","start":200424,"length":707},{"loc":"urn:cts:latinLit:phi0474.phi055:3.70","start":201131,"length":652},{"loc":"urn:cts:latinLit:phi0474.phi055:3.71","start":201783,"length":521},{"loc":"urn:cts:latinLit:phi0474.phi055:3.72","start":202304,"length":405},{"loc":"urn:cts:latinLit:phi0474.phi055:3.73","start":202709,"length":831},{"loc":"urn:cts:latinLit:phi0474.phi055:3.74","start":203540,"length":674},{"loc":"urn:cts:latinLit:phi0474.phi055:3.75","start":204214,"length":809},{"loc":"urn:cts:latinLit:phi0474.phi055:3.76","start":205023,"length":475},{"loc":"urn:cts:latinLit:phi0474.phi055:3.77","start":205498,"length":988},{"loc":"urn:cts:latinLit:phi0474.phi055:3.78","start":206486,"length":337},{"loc":"urn:cts:latinLit:phi0474.phi055:3.79","start":206823,"length":647},{"loc":"urn:cts:latinLit:phi0474.phi055:3.80","start":207470,"length":654},{"loc":"urn:cts:latinLit:phi0474.phi055:3.81","start":208124,"length":747},{"loc":"urn:cts:latinLit:phi0474.phi055:3.82","start":208871,"length":979},{"loc":"urn:cts:latinLit:phi0474.phi055:3.83","start":209850,"length":850},{"loc":"urn:cts:latinLit:phi0474.phi055:3.84","start":210700,"length":624},{"loc":"urn:cts:latinLit:phi0474.phi055:3.85","start":211324,"length":376},{"loc":"urn:cts:latinLit:phi0474.phi055:3.86","start":211700,"length":735},{"loc":"urn:cts:latinLit:phi0474.phi055:3.87","start":212435,"length":751},{"loc":"urn:cts:latinLit:phi0474.phi055:3.88","start":213186,"length":657},{"loc":"urn:cts:latinLit:phi0474.phi055:3.89","start":213843,"length":699},{"loc":"urn:cts:latinLit:phi0474.phi055:3.90","start":214542,"length":826},{"loc":"urn:cts:latinLit:phi0474.phi055:3.91","start":215368,"length":548},{"loc":"urn:cts:latinLit:phi0474.phi055:3.92","start":215916,"length":761},{"loc":"urn:cts:latinLit:phi0474.phi055:3.93","start":216677,"length":592},{"loc":"urn:cts:latinLit:phi0474.phi055:3.94","start":217269,"length":586},{"loc":"urn:cts:latinLit:phi0474.phi055:3.95","start":217855,"length":865},{"loc":"urn:cts:latinLit:phi0474.phi055:3.96","start":218720,"length":470},{"loc":"urn:cts:latinLit:phi0474.phi055:3.97","start":219190,"length":551},{"loc":"urn:cts:latinLit:phi0474.phi055:3.98","start":219741,"length":373},{"loc":"urn:cts:latinLit:phi0474.phi055:3.99","start":220114,"length":855},{"loc":"urn:cts:latinLit:phi0474.phi055:3.100","start":220969,"length":896},{"loc":"urn:cts:latinLit:phi0474.phi055:3.101","start":221865,"length":657},{"loc":"urn:cts:latinLit:phi0474.phi055:3.102","start":222522,"length":717},{"loc":"urn:cts:latinLit:phi0474.phi055:3.103","start":223239,"length":446},{"loc":"urn:cts:latinLit:phi0474.phi055:3.104","start":223685,"length":650},{"loc":"urn:cts:latinLit:phi0474.phi055:3.105","start":224335,"length":696},{"loc":"urn:cts:latinLit:phi0474.phi055:3.106","start":225031,"length":388},{"loc":"urn:cts:latinLit:phi0474.phi055:3.107","start":225419,"length":462},{"loc":"urn:cts:latinLit:phi0474.phi055:3.108","start":225881,"length":486},{"loc":"urn:cts:latinLit:phi0474.phi055:3.109","start":226367,"length":940},{"loc":"urn:cts:latinLit:phi0474.phi055:3.110","start":227307,"length":800},{"loc":"urn:cts:latinLit:phi0474.phi055:3.111","start":228107,"length":554},{"loc":"urn:cts:latinLit:phi0474.phi055:3.112","start":228661,"length":1157},{"loc":"urn:cts:latinLit:phi0474.phi055:3.113","start":229818,"length":816},{"loc":"urn:cts:latinLit:phi0474.phi055:3.114","start":230634,"length":520},{"loc":"urn:cts:latinLit:phi0474.phi055:3.115","start":231154,"length":486},{"loc":"urn:cts:latinLit:phi0474.phi055:3.116","start":231640,"length":534},{"loc":"urn:cts:latinLit:phi0474.phi055:3.117","start":232174,"length":1087},{"loc":"urn:cts:latinLit:phi0474.phi055:3.118","start":233261,"length":729},{"loc":"urn:cts:latinLit:phi0474.phi055:3.119","start":233990,"length":550},{"loc":"urn:cts:latinLit:phi0474.phi055:3.120","start":234540,"length":335},{"loc":"urn:cts:latinLit:phi0474.phi055:3.121","start":234875,"length":723}]}
{"id":"urn:cts:latinLit:phi0474.phi056.perseus-lat1","text":"ego omni officio ac potius pietate erga te ceteris satis facio omnibus, mihi ipse numquam satis facio; tanta enim magnitudo est tuorum erga me meritorum, ut, quod tu nisi perfecta re de me non conquiesti, ego quia non idem in tua causa efficio, vitam mihi esse acerbam putem. in causa haec sunt: Hammonius, regis legatus, aperte pecunia nos oppugnat; res agitur per eosdem creditores, per quos, cum tu aderas, agebatur; regis causa si qui sunt qui velint, qui pauci sunt, omnes rem ad Pompeium deferri volunt, senatus religionis calumniam non religione, sed malevolentia et illius regiae largitionis invidia comprobat.\nPompeium et hortari et orare et iam liberius accusare et monere, ut magnam\ninfamiam fugiat, non desistimus; sed plane nec precibus nostris nec admonitionibus relinquit locum, nam cum in sermone cotidiano tum in senatu palam sic egit causam\n\ntuam, ut neque eloquentia maiore quisquam nec gravitate nec studio nec contentione agere potuerit, cum summa testificatione tuorum in se officiorum et amoris erga te sui. Marcellinum tibi esse iratum scis; is hac regia causa excepta ceteris in rebus se acerrimum tui defensorem fore ostendit. quod dat, accipimus; quod instituit referre de religione et saepe iam retulit, ab eo deduci non potest.\nres ante Idus acta sic est (nam haec Idibus mane scripsi):\nHortensi et mea et Luculli sententia cedit religioni de exercitu; teneri enim res aliter non potest; sed ex illo senatus consulto, quod te referente factum est, tibi decernit, ut regem reducas, quod commodo rei p. facere possis, ut exercitum religio tollat, te auctorem senatus retineat. Crassus tris legatos decernit nec excludit Pompeium, censet enim etiam ex iis, qui cum imperio sint; Bibulus tris legatos ex iis, qui privati sunt. huic adsentiuntur reliqui consulares praeter Servilium, qui omnino reduci negat oportere, et Volcacium, qui Lupo referente Pompeio decernit, et Afranium, qui adsentitur Volcacio. quae res auget suspicionem Pompei voluntatis, nam advertebatur Pompei familiaris adsentiri Volcacio. laboratur vehementer; inclinata res est. Libonis et Hypsaei non obscura concursatio et contentio omniumque Pompei familiarium studium in eam opinionem rem adduxerunt, ut Pompeius cupere videatur; cui qui\nnolunt, idem tibi, quod eum ornasti, non sunt amici;\nnos in causa auctoritatem eo minorem habemus, quod tibi debemus, gratiam autem nostram exstinguit hominum suspicio, quod Pompeio se gratificari putant. ut in rebus multo ante, quam profectus es, ab ipso rege et ab intimis ac\ndomesticis Pompei clam exulceratis, deinde palam a consularibus exagitatis et in summam invidiam adductis ita versamur. nostram fidem omnes, amorem tui absentis praesentes tui cognoscent. si esset in iis fides, in quibus summa esse\ndebebat, non laboraremus.\nIdibus Ianuariis in senatu nihil est confectum, propterea\n\nquod dies magna ex parte consumptus est altercatione\nLentuli consulis et Canini tr. pl. eo die nos quoque multa verba fecimus maximeque visi sumus senatum commemoratione tuae voluntatis erga illum ordinem permovere. itaque postridie placuit ut breviter sententias diceremus; videbatur enim reconciliata nobis voluntas esse senatus, quod cum\ndicendo tum singulis appellandis rogandisque perspexeram. itaque, cum sententia prima Bibuli pronuntiata esset, ut tres legati regem reducerent, secunda Hortensi, ut tu sine exercitu reduceres, tertia Volcaci, ut Pompeius reduceret, postulatum est, ut Bibuli sententia divideretur. quatenus de\nreligione dicebat, cui quidem rei iam obsisti non poterat, Bibulo adsensum est; de tribus legatis frequentes ierunt in\nalia omnia.\nproxima erat Hortensi sententia, cum Lupus tr. pl., quod ipse de Pompeio retulisset, intendere coepit ante se oportere discessionem facere quam consules. eius\norationi vehementer ab omnibus reclamatum est erat enim et iniqua et nova. consules neque concedebant neque valde repugnabant, diem consumi volebant, id quod est\n\nfactum; perspiciebant enim in Hortensi sententiam multis partibus pluris ituros, quamquam aperte Volcacio adsentirentur. multi rogabantur, atque id ipsum consulibus non\ninvitis, nam ei Bibuli sententiam valere cupierunt.\nhac controversia usque ad noctem ducta senatus dimissus est. ego eo die casu apud Pompeium cenavi nactusque tempus hoc magis idoneum quam umquam antea, quod post tuum discessum is dies honestissimus nobis fuerat in senatu, ita sum cum illo locutus, ut mihi viderer animum hominis ab omni alia cogitatione ad tuam dignitatem tuendam traducere. quem ego ipsum cum audio, prorsus eum libero omni suspicione cupiditatis; cum autem eius familiaris omnium ordinum video, perspicio, id quod iam omnibus est apertum, totam rem istam iam pridem a certis hominibus non invito rege ipso consiliariisque eius esse corruptam.\nhaec scripsi a. d. xvi K. Februarias ante lucem; eo die senatus erat futurus. nos in senatu, quem ad modum spero, dignitatem nostram, ut potest in tanta hominum perfidia et iniquitate, retinebimus; quod ad popularem rationem attinet, hoc videmur esse consecuti, ut ne quid agi cum populo aut salvis auspiciis aut salvis legibus aut denique sine vi posset. de his rebus pridie, quam haec scripsi, senatus auctoritas gravissima intercessit, cui quom Cato et Caninius intercessissent, tamen est perscripta; eam ad te missam esse arbitror. de ceteris rebus quicquid erit actum, scribam ad te et, ut quam rectissime agantur omnia mea cura, opera, diligentia, gratia providebo.\nA. Trebonio, qui in tua provincia magna negotia et ampla I et expedita habet, multos annos utor valde familiariter. is\ncum antea semper et suo splendore et nostra ceterorumque amicorum commendatione gratiosissimus in provincia fuit, tum hoc tempore propter tuum in me amorem nostramque necessitudinem vehementer confidit his meis litteris se apud te gratiosum fore;\nquae ne spes eum fallat, vehementer rogo\nte commendoque tibi eius omnia negotia, libertos, procuratores, familiam, in primisque ut, quae T. Ampius de eius re decrevit, ea comprobes omnibusque rebus eum ita tractes, ut intellegat meam commendationem non vulgarem fuisse.\nA. d. xvi K. Febr. cum in senatu pulcherrime staremus, quod iam illam sententiam Bibuli de tribus legatis pridie eius diei fregeramus, unumque certamen esset relictum sententia Volcaci, res ab adversariis nostris extracta est variis\ncalumniis; causam enim frequenti senatu non magna varietate magnaque invidia eorum, qui a te causam regiam alio traferebant, obtinebamus. eo die acerbum habuimus Curionem, Bibulum multo iustiorem, paene etiam amicum; Caninius et Cato negarunt se legem ullam ante comitia esse\nlaturos. senatus haberi ante K. Februarias per legem Pupiam, id quod scis, non potest neque mense Febr. toto nisi perfectis aut reiectis legationibus.\nhaec tamen opinio. est populi Romani, a tuis invidis atque obtrectatoribus nomen\n\ninductum fictae religionis, non tam ut te impediret, quam ut ne quis propter exercitus cupiditatem Alexandriam vellet ire. dignitatis autem tuae nemo est quin existimet habitam esse rationem ab senatu; nemo est enim, qui nesciat, quo minus discessio fieret, per adversarios tuos esse factum; qui nunc populi nomine, re autem vera sceleratissimo tribunorum latrocinio si quae conabuntur agere, satis mi provisum est, ut ne quid salvis auspiciis aut legibus aut etiam sine vi agere possent.\nego neque de meo studio neque de non\nnullorum iniuria scribendum mihi esse arbitror; quid enim aut me ostentem, qui, si vitam pro tua dignitate profundam, nullam partem videar meritorum tuorum adsecutus, aut de aliorum iniuriis querar, quod sine summo dolore facere non possum? ego tibi a vi, hac praesertim imbecillitate magistratuum, praestare nihil possum; vi excepta possum confirmare te et senatus et populi Romani summo studio amplitudinem tuam retenturum.\ntametsi mihi nihil fuit optatius quam ut primum abs te ipso, deinde a ceteris omnibus quam gratissimus erga te esse cognoscerer tamen adficior summo dolore eius modi tempora post tuam profectionem consecuta esse, ut et meam et ceterorum erga te fidem et benevolentiam absens experirere; te videre et sentire eandem fidem esse hominum in tua dignitate, quam ego in mea salute sum expertus, ex tuis litteris intellexi.\nnos cum maxime consilio, studio, labore, gratia de causa regia niteremur, subito exorta est nefaria Catonis promulgatio, quae nostra studia impediret et animos a minore cura ad summum timorem traduceret; sed tamen,\nin eius modi perturbatione rerum quamquam omnia sunt metuenda, nihil magis quam perfidiam timemus et Catoni quidem, quoquo modo se res habet, profecto resistemus.\nde Alexandrina re causaque regia tantum habeo polliceri, me tibi absenti tuisque praesentibus cumulate satis facturum, sed vereor, ne aut eripiatur causa regia nobis aut deseratur; quorum utrum minus velim, non facile possum existimare. sed, si res coget, est quiddam tertium, quod neque Selicio nec mihi displicebat, ut neque iacere pateremur nec\nnobis repugnantibus ad eum deferri, ad quem prope iam delatum existimatur. A nobis agentur omnia diligenter, ut neque, si quid obtineri poterit, non contendamus nec, si quid non obtinuerimus, repulsi esse videamur;\ntuae sapientiae magnitudinisque animi est omnem amplitudinem et\ndignitatem tuam in virtute atque in rebus gestis tuis atque in tua gravitate positam existimare; si quid ex iis rebus, quas tibi fortuna largita est, non nullorum hominum perfidia detraxerit, id maiori illis fraudi quam tibi futurum. A me nullum tempus praetermittitur de tuis rebus et agendi et\ncogitandi; utor ad omnia Q. Selicio, neque enim prudentiorem quemquam ex tuis neque fide maiore esse iudico neque amantiorem tui\nhic quae agantur quaeque acta sint, ea te et litteris multorum et nuntiis cognosse arbitror; quae autem posita sunt in coniectura quaeque videntur fore, ea puto tibi a me\nscribi oportere. postea quam Pompeius et apud populum a. d. viii Idus Februarias, quom pro Milone diceret, clamore convicioque iactatus est in senatuque a Catone aspere et acerbe inimicorum magno silentio est accusatus, visus est mihi vehementer esse perturbatus. itaque Alexandrina causa, quae nobis adhuc integra est (nihil enim tibi detraxit senatus nisi id, quod per eandem religionem dari\nalteri non potest), videtur ab illo plane esse deposita.\nnunc id speramus idque molimur, ut rex, cum intellegat sese, quod cogitabat, ut a Pompeio reducatur, adsequi non posse et, nisi per te sit restitutus, desertum se atque abiectum fore, proficiscatur ad te; quod sine ulla dubitatione, si Pompeius paulum modo ostenderit sibi placere, faciet; sed nosti hominis tarditatem et taciturnitatem. nos tamen nihil, quod ad eam rem pertineat, praetermittimus. ceteris iniuriis, quae propositae sunt a Catone, facile, ut spero, resistemus. Amicum ex consularibus neminem tibi esse video praeter Hortensium et Lucullum; ceteri sunt partim obscurius iniqui, partim non dissimulanter irati. tu fac animo forti magnoque sis speresque fore ut fracto impetu levissimi hominis tuam pristinam dignitatem et gloriam consequare.\nquae gerantur, accipies ex Pollione, qui omnibus negotiis non interfuit solum, sed praefuit. me in summo dolore, quem in tuis rebus capio, maxime scilicet consolatur spes, quod valde suspicor fore ut infringatur hominum improbitas et consiliis tuorum amicorum et ipsa die, quae debilitat\ncogitationes et inimicorum et proditorum tuorum\nfacile secundo loco me consolatur recordatio meorum temporum, quorum imaginem video in rebus tuis; nam etsi minore in re violatur tua dignitas quam mea adflictast, tamen est tanta similitudo, ut sperem te mihi ignoscere, si ea non timuerim, quae ne tu quidem umquam timenda duxisti. sed praesta te eum, qui mihi 'a teneris,' ut Graeci dicunt, unguiculis' es cognitus; inlustrabit, mihi crede, tuam amplitudinem hominum iniuria. A me omnia summa in te studia officiaque ex specta; non fallam opinionem tuam.\nlegi tuas litteras, quibus ad me scribis gratum tibi esse, quod crebro certior per me fias de omnibus rebus et meam\nerga te benevolentiam facile perspicias; quorum alterum mihi, ut te plurimum diligam, facere necesse est, si volo is esse, quem tu me esse voluisti; alterum facio libenter, ut, quoniam intervallo locorum et temporum diiuncti sumus, per litteras tecum quam saepissime conloquar. quod si\nrarius fiet quam tu exspectabis, id erit causae, quod non eius generis meae litterae sunt, ut eas audeam temere committere; quotiens mihi certorum hominum potestas erit, quibus recte dem, non praetermittam.\nquod scire vis, qua quisque in te fide sit et voluntate, difficile dictu est de singulis; unum illud audeo, quod antea\ntibi saepe significavi, nunc quoque re perspecta et cognita scribere, vehementer quosdam homines et eos maxime, quite et maxime debuerunt et plurimum iuvare potuerunt, invidisse dignitati tuae, simillimamque in re dissimili tui\ntemporis nunc et nostri quondam fuisse rationem, ut, quos tu rei publicae causa laeseras, palam te oppugnarent, quorum auctoritatem, dignitatem voluntatemque defenderas, non tam memores essent virtutis tuae quam laudis inimici. quo quidem tempore, ut perscripsi ad te antea, cognovi Hortensium percupidum tui studiosum Lucullum, ex magistratibus antem L. Racilium et fide et animo singulari; nam nostra propugnatio ac defensio dignitatis tuae propter magnitudinem benefici tui fortasse plerisque offici maiorem auctoritatem habere videatur quam sententiae.\npraeterea quidem de consularibus nemini possum aut studi erga te aut offici aut amici animi esse testis; etenim Pompeium, qui mecum saepissime non solum a me provocatus, sed etiam sua sponte de te communicare solet, scis temporibus illis non saepe in senatu fuisse; cui quidem litterae tuae, quas proxime miseras, quod facile intellexerim, periucundae fuerunt. mihi quidem humanitas tua vel summa potius sapientia non incunda solum, sed etiam admirabilis visa est; virum enim excellentem et tibi tua praestanti in eum liberalitate devinctum non nihil suspicantem propter aliquorum opinionem suae cupiditatis te ab se abalienatum illa epistula retinuisti; qui mihi cum semper tuae laudi favere visus est, etiam ipso suspiciosissimo tempore Caniniano, tum vero lectis tuis litteris perspectus est a me toto animo de te ac de tuis\nornamentis et commodis cogitare.\nqua re ea, quae suam, sic habeto, me cum illo re saepe communicata de illius ad te sententia atque auctoritate scribere: quoniam senatus consultum nullum exstat, quo reductio regis Alexandrini tibi adempta sit, eaque, quae de ea scripta est auctoritas, cui scis intercessum esse, ut ne quis omnino regem reduceret, tantam vim habet, ut magis iratorum hominum\nstudium quam constantis senatus consilium esse videatur, te perspicere posse, qui Ciliciam Cyprumque teneas, quid efficere et quid consequi possis, et, si res facultatem habitura videatur, ut Alexandream atque Aegyptum tenere possis,\nesse et tuae et nostri imperi dignitatis Ptolomaide aut aliquo propinquo eloco rege conlocato te cum classe atque exercitu proficisci Alexandriam, ut, eam cum pace praesidiisque firmaris, Ptolomaeus redeat in regnum; ita fore ut et per te restituatur, quem ad modum senatus initio censuit, et sine\nmultitudine reducatur, quem ad modum homines religiosi Sibyllae placere dixerunt.\nsed haec sententia sic et illi et nobis probabatur, ut ex eventu homines de tuo consilio existimaturos videremus; si cecidisset ut volumus et optamus, omnis te et sapienter et fortiter, si aliquid esset\noffensum, eosdem illos et cupide et temere fecisse dicturos. qua re, quid adsequi possis, non tam facile est nobis quam tibi, cuius prope in conspectu Aegyptus est, indicare; nos quidem hoc sentimus, si exploratum tibi sit posse te illius regni potiri, non esse cunctandum, si dubium sit, non esse\nconandum. illud tibi adfirmo, si rem istam ex sententia gesseris, fore ut absens a multis, cum redieris, ab omnibus conlaudere; offensionem esse periculosam propter interpositam auctoritatem religionemque video. sed ego te, ut ad certam laudem adhortor, sic a dimicatione deterreo redeoque ad illud, quod initio scripsi, totius facti tui iudicium\nnon tam ex consilio tuo quam ex eventu homines esse facturos.\nquod si haec ratio rei gerendae periculosa tibi esse videbitur, placebat illud, ut, si rex amicis tuis, qui per provinciam atque imperium tuum pecunias ei credidissent, fidem\nsuam praestitisset, et auxiliis eum tuis et copiis adiuvares; eam esse naturam et regionem provinciae tuae, ut illius reditum vel adiuvando confirmares vel neglegendo impedires.\n\nin hac ratione quid res, quid causa, quid tempus ferat tu facillime optimeque perspicies; quid nobis placuisset, ex me potissimum putavi te scire oportere.\nquod mihi de nostro statu, de Milonis familiaritate; de levitate et imbecillitate Clodi gratularis, minime miramur te tuis ut egregium artificem praeclaris operibus laetari; quamquam est incredibilis hominum perversitas (graviore enim verbo uti non libet), qui nos, quos favendo in communi causa retinere potuerunt, invidendo abalienarunt; quorum malevolentissimis obtrectationibus nos scito de vetere illa nostra diuturnaque sententia prope iam esse depulsos, non nos quidem ut nostrae dignitatis simus obliti, sed ut habeamus rationem aliquando etiam salutis. poterat utrumque praeclare, si esset fides, si gravitas in hominibus consularibus; sed tanta est in plerisque levitas, ut eos non tam constantia in re publica nostra delectet, quam splendor\noffendat.\nquod eo liberius ad te scribo, quia non solum temporibus his, quae per te sum adeptus, sed iam olim nascenti prope nostrae laudi dignitatique favisti, simulque quod video non, ut antehac putabam, novitati esse invisum meae in te enim, homine omnium nobilissimo, similia invidorum vitia perspexi, quem tamen illi esse in principibus facile sunt passi, evolare altius certe noluerunt. gaudeo tuam dissimilem fuisse fortunam; multum enim interest, utrum laus imminuatur an salus deseratur; me meae tamen ne nimis paeniteret, tua virtute perfectum est; curasti enim, ut plus additum ad memoriam nominis nostri\nquam demptum de fortuna videretur.\nte vero emoneo cum beneficiis tuis tum amore incitatus meo, ut omnem\ngloriam, ad quam a pueritia inflammatus fuisti, omni cura atque industria consequare magnitudinemque animi tui, quam ego semper sum admiratus semperque amavi, ne umquam inflectas cuiusquam iniuria. Magna est hominum\nopinio de te, magna commendatio liberalitatis, magna memoria consulatus tui. haec profecto vides quanto expressiora quantoque inlustriora futura sint, cum aliquantum ex provincia atque ex imperio laudis accesserit; quamquam te ita gerere volo quae per exercitum atque imperium gerenda\nsunt, ut haec multo ante meditere, huc te pares, haec cogites, ad haec te exerceas sentiasque (id quod quia semper sperasti, non dubito quin adeptus intellegas), te facillime posse obtinere summum atque altissimum gradum civitatis. quae quidem mea cohortatio ne tibi inanis aut sine causa suscepta\nvideatur, illa me ratio movit, ut te ex nostris eventis communibus admonendum putarem, ut considerares, in omni reliqua vita quibus crederes, quos caveres.\nquod scribis te velle scire, qui sit rei publicae status, summa dissensio est, sed contentio dispar; nam, qui plus\nopibus, armis, potentia valent, perfecisse tamen mihi videntur stultitia et inconstantia adversariorum , ut etiam auctoritate iam plus valerent. itaque perpaucis adversantibus omnia, quae ne per populum quidem sine seditione se adsequi arbitrabantur, per senatum consecuti sunt; nam et\nstipendium Caesari decretum est et decem legati, et, ne lege Sempronia succederetur, facile perfectum est. quod ego ad te brevius scribo, quia me status hic rei publicae non delectat; scribo tamen, ut te admoneam, quod ipse litteris omnibus a pueritia deditus experiendo tamen magis\nquam discendo cognovi, tu tuis rebus integris discas, neque\nsalutis nostrae rationem habendam nobis esse sine dignitate neque dignitatis sine salute.\nquod mihi de filia et de Crassipede gratularis, agnosco humanitatem tuam speroque et opto nobis hanc coniunctionem voluptati fore. Lentulum nostrum, eximia spe summae virtutis adulescentem, cum ceteris artibus, quibus studuisti semper ipse, tum in primis imitatione tui fac erudias; nulla enim erit hac praestantior disciplina. quem nos, et quia tuus et quia te dignus est filius et quia nos diligit semperque dilexit, in primis amamus carumque habemus.\nde omnibus rebus, quae ad te pertinent, quid actum , quid constitutum sit, quid Pompeius susceperit, optime ex M. Plaetorio cognosces, qui non solum interfuit iis rebus, sed etiam praefuit neque ullum officium erga te hominis amantissimi, prudentissimi, diligentissimi praetermisit. ex eodem de toto statu rerum communium cognosces. quae quales sint, non facile est scribere. sunt quidem certe in amicorum nostrorum potestate, atque ita, ut nullam mutationem umquam hac hominum aetate habitura res esse videatur.\nego quidem, ut debeo et ut tute mihi praecepisti et ut me pietas utilitasque cogit, me ad eius rationes adiungo, quem tu in meis rationibus tibi esse adiungendum putasti sed te non praeterit, quam sit difficile sensum in re publica, praesertim rectum et confirmatum, deponere. verum tamen ipse me conformo ad eius voluntatem, a quo honeste dissentire non possum, neque id facio, ut forsitan quibusdam videar, simulatione; tantum enim animi inductio et me hercule amor erga Pompeium apud me valet, ut, quae illi utilia sunt, et quae ille vult, ea mihi omnia iam et recta et vera videantur; neque, ut ego arbitror, errarent ne adversarii\n\nquidem eius, si, cum pares esse non possent, pugnare desisterent.\nme quidem etiam illa res consolatur, quod ego is sum, cui vel maxime concedant omnes, ut vel ea defendam, quae Pompeius velit, vel taceam vel etiam, id quod mihi maxime libet, ad nostra me studia referam litterarum; quod profecto faciam, si mihi per eiusdem amicitiam licebit.\nquae enim proposita fuerat nobis, cum et honoribus amplissimis et laboribus maximis perfuncti essemus, dignitas in sententiis dicendis, libertas in re publica capessenda, ea sublata totast, nec mihi magis quam omnibus; nam aut adsentiendum est nulla cum gravitate paucis aut frustra\ndissentiendum.\nhaec ego ad te ob eam causam maxime scribo, ut iam de tua quoque ratione meditere.\ncommutata tota ratio est senatus, iudiciorum, rei totius publicae; otium nobis exoptandum est, quod ii, qui potiuntur rerum, praestaturi\nvidentur, si quidam homines patientius eorum potentiam ferre potuerint; dignitatem quidem illam consularem fortis et constantis senatoris nihil est quod cogitemus; amissa culpa est eorum, qui a senatu et ordinem coniunctissimum et hominem clarissimum abalienarunt.\nsed ut ad ea, quae\nconiunctiora rebus tuis sunt, revertar, Pompeium tibi valde amicum esse cognovi, et eo tu consule, quantum ego perspicio, omnia, quae voles, obtinebis, quibus in rebus me sibi ille adfixum habebit, neque a me ulla res, quae ad te pertineat, neglegetur; neque enim verebor, ne sim ei molestus, cui iucundum erit etiam propter se ipsum, quom me esse gratum videbit.\ntu velim tibi ita persuadeas, nullam\nrem esse minimam, quae ad te pertineat, quae mihi non carior sit quam meae res omnes; idque cum sentiam, sedulitate mihimet ipse satis facere possum, re quidem ipsa ideo mihi non satis facio, quod nullam partem tuorum meritorum non modo referenda, sed ne cogitanda quidem gratia consequi possum.\nrem te valde bene gessisse rumor erat; exspectabantur litterae tuae, de quibus eramus iam cum Pompeio locuti. quae si erunt allatae, nostrum studium exstabit in conveniendis magistratibus et senatoribus, ceteraque, quae ad te pertinebunt cum etiam plus contenderimus quam possumus, minus tamen faciemus quam debemus.\nperiucundae mihi fuerunt litterae tuae, quibus intellexi te perspicere meam in te pietatem; quid enim dicam benevolentiam, cum illud ipsum gravissimum et sanctissimum nomen pietatis levius mihi meritis erga me tuis esse videatur? quod autem tibi grata mea erga te studia scribis esse, facis tu quidem abundantia quadam amoris, ut etiam grata sint ea, quae praetermitti sine nefario scelere non possunt. tibi autem multo notior atque inlustrior meus in te animus esset, si hoc tempore omni, quo diiuncti fuimus, et una et Romae fuissemus.\nnam in eo ipso, quod te ostendis esse facturum quodque et in primis potes et ego a te vehementer exspecto, in sententiis senatoriis et in omni actione atque administratione rei publicae floruissemus (de qua ostendam equidem paulo post qui sit meus sensus et status , et rescribam tibi ad ea, quae quaeris); sed certe et ego te\nauctore amicissimo ac sapientissimo et tu me consiliario fortasse non imperitissimo, fideli quidem et benevolo certe usus esses. quamquam tua quidem causa te esse imperatorem provinciamque bene gestis rebus cum exercitu victore obtinere, ut debeo, laetor; sed certe, qui tibi ex me fructus debentur, eos uberiores et praesentiores praesens capere potuisses; in eis vero ulciscendis, quos tibi partim inimicos esse intellegis propter tuam propugnationem salutis meae, partim invidere propter illius actionis amplitudinem et gloriam, mirificum me tibi comitem praebuissem; quam quam ille perennis inimicus amicorum suorum, qui tuis maximis beneficiis ornatus in te potissimum fractam illam et debilitatam vim suam contulit, nostram vicem ultus est ipse sese. ea est enim conatus, quibus patefactis nullam sibi in posterum non modo dignitatis sed ne libertatis quidem partem reliquit.\nte autem etsi mallem in meis rebus expertum quam etiam in tuis, tamen in molestia gaudeo eam fidem cognosse hominum non ita magna mercede quam ego maximo dolore cognoram. de qua ratione tota iam videtur mihi exponendi tempus dari, ut tibi rescribam ad ea, quae quaeris.\ncertiorem te per litteras scribis esse factum me cum Caesare et cum Appio esse in gratia teque id non reprehendere adscribis; Vatinium autem scire te velle ostendis quibus rebus adductus defenderim et laudarim. quod tibi ut planius exponam, altius paulo rationem consiliorum meorum repetam necesse est.\nego me, Lentule, initio rerum atque actionum tuarum non solum meis sed etiam rei publicae restitutum putabam et, quoniam tibi incredibilem quendam amorem et omnia in te ipsum summa ac singularia studia deberem, rei publicae, quae te in me restituendo multum adiuvisset, eum certe me\nanimum merito ipsius debere arbitrabar, quem antea tantum modo communi officio civium, non aliquo erga me singulari beneficio debitum praestitissem. hac me mente fuisse et senatus ex me te consule audivit et tu in nostris\nsermonibus conlocutionibusque ipse vidisti.\netsi iam primis temporibus illis multis rebus meus offendebatur animus, cum te agente de reliqua nostra dignitate aut occulta non nullorum odia aut obscura in me studia cernebam; nam neque de monimentis meis ab iis adiutus es, a quibus debuisti, neque de vi nefaria, qua cum fratre eram domo expulsus, neque hercule in iis ipsis rebus, quae quamquam erant mihi propter rei familiaris naufragia necessariae, tamen a me minimi putabantur, in meis damnis ex auctoritate senatus sarciendis eam voluntatem, quam exspectaram, praestiterunt. quae cum viderem (neque erant obscura), non tamen tam acerba mihi haec accidebant, quam erant\nilla grata, quae fecerant.\nitaque, quamquam et Pompeio plurimum te quidem ipso praedicatore ac teste debebam et eum non solum beneficio, sed amore etiam et perpetuo quodam iudicio meo diligebam, tamen non reputans, quid ille vellet, in omnibus meis sententiis de re publica pristinis\npermanebam.\nego sedente Cn. Pompeio, cum, ut laudaret P. Sestium, introisset in urbem dixissetque testis Vatinius me fortuna et felicitate C. Caesaris commotum illi amicum esse coepisse, dixi me M. Bibuli fortunam, quam ille adflictam putaret, omnium triumphis victoriisque anteferre, dixique eodem teste alio loco eosdem esse, qui Bibulum exire domo prohibuissent et qui me coegissent; tota vero interrogatio mea nihil habuit nisi reprehensionem illius tribunatus. in quo omnia dicta sunt libertate animoque maximo de vi, de auspiciis, de donatione regnorum, neque\nvero hac in causa modo, sed constanter saepe in senatu.\nquin etiam Marcellino et Philippo consulibus Nonis Aprilibus mihi est senatus adsensus, ut de agro Campano frequenti senatu Idibus Maiis referretur. num potui magis in arcem illius causae invadere aut magis oblivisci temporum meorum, meminisse actionum? hac a me sententia dicta magnus animorum motus est factus cum eorum, quorum oportuit, tum illorum etiam, quorum numquam putaram.\nnam hoc senatus consulto in meam sententiam facto Pompeius cum mihi nihil ostendisset se esse offensum, in Sardiniam et in Africam profectus est eoque itinere Lucam ad Caesarem venit. ibi multa de mea sententia questus est Caesar, quippe qui etiam Ravennae Crassum ante vidisset ab eoque in me esset incensus. sane moleste Pompeium id ferre constabat; quod ego cum audissem ex aliis, maxime ex meo fratre cognovi. quem cum in Sardinia Pompeius paucis post diebus quam Luca discesserat convenisset, 'te,' inquit, 'ipsum cupio; nihil opportunius potuit accidere. Nisi cum Marco fratre diligenter egeris, dependendum tibi est, quod mihi pro illo spopondisti.' quid multa? questus est graviter; sua merita commemoravit quid egisset saepissime de actis Caesaris cum ipso meo fratre quidque sibi is de me recepisset, in memoriam redegit seque, quae de mea salute egisset, voluntate Caesaris egisse ipsum meum fratrem testatus est. cuius causam dignitatemque mihi ut commendaret, rogavit ut eam ne oppugnarem, si nollem aut non possem tueri.\nhaec cum ad me frater pertulisset et cum tamen Pompeius ad me cum mandatis Vibullium misisset, ut integrum mihi de causa Campana ad suum reditum reservarem, conlegi ipse me et cum ipsa quasi re publica conlocutus sum, ut mihi tam multa pro se perpesso atque perfuncto concederet, ut officium meum memoremque in bene meritos animum fidemque fratris mei praestarem,\n\neumque, quem bonum civem semper habuisset, bonum virum esse pateretur. in illis autem meis actionibus sententiisque omnibus, quae Pompeium videbantur offendere, certorum hominum, quos iam debes suspicari, sermones referebantur ad me, qui cum illa sentirent in re publica, quae ego agebam, semperque sensissent, me tamen non satis facere Pompeio Caesaremque inimicissimum mihi futurum gaudere se aiebant. erat hoc mihi dolendum, sed\nmulto illud magis, quod inimicum meum (meum autem? immo vero legum, iudiciorum, oti, patriae, bonorum omnium) sic amplexabantur, sic in manibus habebant, sic fovebant, sic me praesente osculabantur, non illi quidem ut mihi stomachum facerent, quem ego funditus perdidi, sed certe ut facere se arbitrarentur. hic ego, quantum humano consilio efficere potui, circumspectis rebus meis omnibus rationibusque subductis summam feci cogitationum mearum omnium; quam tibi, si potero, breviter exponam.\nego si ab improbis et perditis civibus rem publicam teneri viderem, sicut et Cinneis temporibus scimus et non nullis aliis accidisse, non modo praemiis, quae apud me minimum valent, sed ne periculis quidem compulsus ullis, quibus tamen moventur etiam fortissimi viri, ad eorum causam me adiungerem, ne si summa quidem eorum in me merita constarent. Cum autem in re publica Cn. Pompeius princeps esset vir, is qui hanc potentiam et gloriam maximis in rem publicam meritis praestantissimisque rebus gestis esset consecutus, cuiusque ego dignitatis ab adulescentia fautor, in praetura autem et in consulatu adiutor etiam exstitissem, cumque idem auctoritate et sententia per se, consiliis et studiis tecum me adiuvisset meumque inimicum unum in civitate haberet inimicum, non putavi famam inconstantiae mihi pertimescendam, si quibusdam in sententiis paulum me inmutassem meamque voluntatem ad summi viri de meque optime meriti dignitatem adgregassem.\nin hac sententia complectendus erat mihi Caesar, ut vides, in coniuncta et causa et dignitate. hic multum\nvaluit cum vetus amicitia, quam tu non ignoras mihi et Quinto fratri cum Caesare fuisse, tum humanitas eius ac liberalitas brevi tempore et litteris et officiis perspecta nobis et cognita. vehementer etiam res ipsa publica me movit, quae mihi videbatur contentionem, praesertim maximis\nrebus a Caesare gestis, cum illis viris nolle fieri et, ne fieret, vehementer recusare. gravissime autem me in hac mente impulit et Pompei fides, quam de me Caesari dederat, et fratris mei, quam Pompeio. erant praeterea haec animadvertenda in civitate, quae sunt apud Platonem\nnostrum scripta divinitus, quales in re publica principes essent, talis reliquos solere esse civis. tenebam memoria nobis consulibus ea fundamenta iacta iam ex K. Ianuariis confirmandi senatus, ut neminem mireari oporteret Nonis Decembri tantum vel animi fuisse in illo\nordine vel auctoritatis, idemque memineram nobis privatis\nusque ad Caesarem et Bibulum consules, cum sententiae\nnostrae magnum in senatu pondus haberent, unum fere e sensum fuisse bonorum omnium.\npostea, cum tu Hispaniam citeriorem cum imperio obtineres neque res publica\nconsules haberet, sed mercatores provinciarum et seditionum servos ac ministros, iecit quidam casus caput meum quasi certaminis causa in mediam contentionem dissensionemque civilem. quo in discrimine cum mirificus senatus, incredibilis Italiae totius, singularis omnium bonorum consensus in\nme tuendo exstitisset, non dicam, quid acciderit (multorum est enim et varia culpa), tantum dicam brevi, non mihi exercitum sed duces defuisse. in quo ut iam sit in iis culpa, qui me non defenderunt, non minor est in iis, qui reliquerunt, et, si accusandi sunt, si qui pertimuerunt, magis etiam reprehendendi, si qui se timere simularunt. illud quidem certe nostrum consilium iure laudandum est, qui meos civis et a me conservatos et me servare cupientis spoliatos ducibus ervis armatis obici noluerim declararique maluerim, quanta vis esse potuisset in consensu bonorum, si iis pro me stante pugnare licuisset, cum adflictum excitare potuissent; quorum quidem animum tu non perspexisti solum, cum de me ageres, sed etiam confirmasti atque\ntenuisti.\nqua in causa (non modo non negabo, sed etiam semper et meminero et praedicabo libenter) usus es quibus dam nobilissimis hominibus fortioribus in me restituendo, quam fuerant idem in tenendo. qua in sententia si constare voluissent, suam auctoritatem simul cum salute mea reciperassent. recreatis enim bonis viris consulatu tuo et constantissimis atque optimis actionibus tuis excitatis, Cn. Pompeio praesertim ad causam adiuncto, cum etiam Caesar rebus maximis gestis singularibus ornatus et novis honoribus ac iudiciis senatus ad auctoritatem eius ordinis adiungeretur, nulli improbo civi locus ad rem publicam\nviolandam esse potuisset.\nsed attende, quaeso, quae sint consecuta. primum illa furia muliebrium religionum, qui non pluris fecerat\nbonam deam quam tris sorores, impunitatem est illorum sententiis adsecutus, qui, cum tr. pl. poenas a seditioso civi per bonos viros iudicio persequi vellet, exemplum praeclarissimum in posterum vindicandae seditionis de re publica sustulerunt, idemque postea non meum\nmonumentum (non enim illae manubiae meae, sed operis locatio mea fuerat), monumentum vero senatus hostili nomine et cruentis inustum litteris esse passi sunt. qui me homines quod salvum esse voluerunt, est mihi gratissimum; sed vellem non solum salutis meae quem ad modum medici, sed ut aliptae etiam virium et coloris rationem habere voluissent. nunc, ut Apelles Veneris caput et summa pectoris politissima arte perfecit, reliquam partem corporis incohatam reliquit, sic quidam homines in capite meo solum elaborarunt, reliquum corpus imperfectum ac rude reliquerunt.\nin\nquo ego spem fefelli non modo invidorum, sed etiam inimicorum meorum, qui de uno acerrimo et fortissimo viro meoque iudicio omnium magnitudine animi et constantia praestantissimo, Q. Metello L. f., quondam falsam opinionem\nacceperunt, quem post reditum dictitant fracto animo et demisso fuisse (est vero probandum, qui et summa voluntate cesserit et egregia animi alacritate afuerit neque sane redire curarit, eum ob id ipsum fractum fuisse, in quo cum omnis homines tum M. illum Scaurum, singularem virum, constantia et gravitate superasset !)â€”sed, quod de illo acceperant aut etiam suspicabantur, de me idem cogitabant, abiectiore animo me futurum, cum res publica maiorem etiam mihi animum quam umquam habuissem, daret, cum declarasset se non potuisse me uno civi carere, cumque\nMetellum unius tr. pl. rogatio, me universa res publica duce senatu, comitante Italia, promulgantibus omnibus magistratibus, te ferente consule, comitiis centuriatis, cunctis ordinibus hominibus incumbentibus, omnibus denique suis viribus reciperavisset.\nneque vero ego mihi postea quicquam adsumpsi neque hodie adsumo, quod quemquam malevolentissimum iure possit offendere; tantum enitor, ut neque amicis neque etiam alienioribus opera, consilio, labore desim. hic meae vitae cursus offendit eos fortasse, qui splendorem et speciem huius vitae intuentur, sollicitudinem\n\n\nautem et laborem perspicere non possunt; illud vero non obscure queruntur, in meis sententiis, quibus ornem Caesarem, quasi desciscere me a pristina causa. ego autem cum illa sequor, quae paulo ante proposui, tum hoc non in postremis, de quo coeperam exponere. non offendes eundem bonorum sensum, Lentule, quem reliquisti, qui confirmatus consulatu nostro, non numquam postea interruptus, adflictus ante te consulem, recreatus abs te totus est nunc ab iis, a quibus tuendus fuerat, derelictus; idque non solum fronte atque vultu, quibus simulatio facillime sustinetur, declarant ii, qui tum nostro illo statu optimates nominabantur, sed etiam sensu saepe iam tabellaque docuerunt.\nitaque tota iam sapientium civium, qualem me et\nesse et numerari volo, et sententia et voluntas mutata esse debet. id enim iubet idem ille Plato, quem ego vehementer auctorem sequor, tantam contendere in re publica, quantum probare tuis civibus possis; vim neque parenti nec patriae adferre oportere. atque hanc quidem ille causam sibi ait non attingendae rei publicae fuisse, quod, cum offendisset populum Atheniensem prope iam desipientem senectute, cumque eum nec persuadendo nec cogendo regi posse vidisset, cum persuaderi posse diffideret, cogi fas esse non arbitraretur. mea ratio fuit alia, quod neque desipiente\npopulo nec integra re mihi ad consulendum, capesseremne rem publicam, implicatus tenebar, sed laetatus tamen sum, quod mihi liceret in eadem causa et mihi utilia et cuivis bono recta defendere. huc accessit commemoranda quaedam et divina Caesaris in me fratremque meum liberalitas; qui mihi, quascumque res gereret, tuendus esset, nunc in tanta felicitate tantisque victoriis, etiam si in nos non is esset, qui est, tamen ornandus videretur. sic enim te existimare velim, cum a vobis meae salutis auctoribus discesserim, neminem esse, cuius officiis me tam esse devinctum\nnon solum confitear, sed etiam gaudeam.\nquod quoniam tibi exposui, facilia sunt ea, quae a me de Vatinio et de Crasso requiris.\nnam de Appio quod scribis\nsicuti de Caesare te non reprehendere, gaudeo tibi consilium probari meum. de Vatinio autem primum reditus intercesserat in gratiam per Pompeium, statim ut ille praetor est factus, cum quidem ego eius petitionem gravissimis in senatu sententiis oppugnassem, neque tam illius laedendi causa quam defendendi atque ornandi Catonis; post autem\nCaesaris, ut illum defenderem, mira contentio est consecuta. cur autem laudarim, peto a te, ut id a me neve in hoc reo neve in aliis requiras, ne tibi ego idem reponam, cum veneris. tametsi possum vel absenti: recordare enim, quibus laudationem ex ultimis terris miseris; nec\nhoc pertimueris, nam a me ipso laudantur et laudabuntur idem. sed tamen defendendi Vatini fuit etiam ille stimulus, de quo in iudicio, quom illum defenderem, dixi me facere quiddam, quod in Eunucho parasitus suaderet militi:\n\nUbi nóminabit Phaédriam, tu Pámphilamcontínuo; si quando ílla dicet \"Phaédriamintrómittamus cómissatum,\" Pámphilamcantátum provocémus; si laudábit haecillíus formam, tu húius contra déniquepar pró pari reférto, quod eam mórdeat.\n\nsic petivi a iudicibus, ut, quoniam quidam nobiles homines et de me optime meriti nimis amarent inimicum meum meque inspectante saepe eum in senatu modo severe seducerent, modo familiariter atque hilare amplexarentur, quoniamque illi haberent suum Publium, darent mihi ipsi alium Publium, in quo possem illorum animos mediocriter lacessitus leviter repungere; neque solum dixi, sed etiam saepe facio deis hominibusque adprobantibus.\nhabes de Vatinio; cognosce de Crasso. ego, cum mihi cum illo magna iam gratia esset, quod eius omnis gravissimas iniurias communis concordiae causa voluntaria quadam oblivione contrieram, repentinam eius defensionem Gabini, quem proximis superioribus diebus acerrime oppugnasset, tamen, si sine ulla mea contumelia suscepisset, tulissem; sed, cum me disputantem, non lacessentem laesisset, exarsi non solum praesenti, credo, iracundia (nam ea tam vehemens fortasse non fuisset), sed, cum inclusum illud odium multarum eius in me iniuriarum, quod ego effudisse me omne arbitrabar, residuum tamen insciente me fuisset, omne repente apparuit. quo quidem tempore ipso quidam homines et eidem illi, quos saepe significo neque appello, cum se maximum fructum cepisse dicerent ex libertate mea meque tum denique sibi esse visum rei publicae, qualis fuissem, restitutum, cumque ea contentio mihi magnum etiam foris fructum tulisset, gaudere se dicebant mihi et illum inimicum et eos, qui in eadem causa essent, numquam amicos futuros. quorum iniqui sermones cum ad me per homines honestissimos perferrentur, cumque Pompeius ita contendisset ut nihil umquam magis, ut cum Crasso redirem in gratiam, Caesarque per litteras maxima se molestia ex illa contentione adfectum ostenderet, habui non temporum solum rationem meorum, sed etiam naturae, Crassusque, ut quasi testata populo Romano esset nostra gratia, paene a meis laribus in provinciam est profectus; nam, cum mihi condixisset, cenavit apud me in mei generi Crassipedis hortis. quam ob rem eius causam, quod te\nscribis audisse, magna illius commendatione susceptam defendi in senatu, sicut mea fides postulabat.\naccepisti, quibus rebus adductus quamque rem causamque defenderim, quique meus in re publica sit pro mea\nparte capessenda status. de quo sic velim statuas, me haec eadem sensurum fuisse, si mihi integra omnia ac\nlibera fuissent; nam neque pugnandum arbitrarer contra tantas opes neque delendum, etiam si id fieri posset, summorum civium principatum neque permanendum in una sententia conversis rebus ac bonorum voluntatibus mutatis, sed temporibus adsentiendum. numquam enim in praestantibus in re publica gubernanda viris laudata est in una\nsententia perpetua permansio, sed, ut in enavigando tempestati obsequi artis est, etiam si portum tenere non queas, cum vero id possis mutata velificatione adsequi, stultum est eum tenere cum periculo cursum, quem coeperis, potius quam\neo commutato quo velis tamen pervenire, sic, cum omnibus nobis in administranda re publica propositum esse debeat, id quod a me saepissime dictum est, cum dignitate otium, non idem semper dicere, sed idem semper spectare debemus. quam ob rem, ut paulo ante posui, si essent\nomnia mihi solutissima, tamen in re publica non alius\nessem atque nunc sum; cum vero in hunc sensum et alliciar beneficiis hominum et compellar iniuriis, facile patior ea me de re publica sentire ac dicere, quae maxime cum mihi tum etiam rei publicae rationibus putem conducere; apertius autem haec ego ac saepius, quod et Quintus, frater meus, legatus est Caesaris et nullum meum minimum dictum, non modo factum, pro Caesare intercessit, quod ille non ita inlustri gratia exceperit, ut ego eum mihi devinctum putarem. itaque eius omni et gratia, quae\nsumma est, et opibus, quas intellegis esse maximas, sic fruor ut meis nec mihi aliter potuisse videor hominum perditorum de me consilia frangere nisi cum praesidiis iis, quae semper habui, nunc etiam potentium benevolentiam coniunxissem.\nhis ego consiliis, si te praesentem habuissem, ut opinio mea fert, essem usus eisdem; novi enim temperantiam et moderationem naturae tuae, novi animum cum mihi amicissimum tum nulla in ceteros malevolentia suffusum contraque cum magnum et excelsum tum etiam apertum et simplicem. vidi ego quosdam in te talis, qualis tu eosdem in me videre potuisti; quae me moverunt, movissent eadem te profecto. sed, quocumque tempore mihi potestas praesentis tui fuerit, tu eris omnium moderator consiliorum meorum, tibi erit eidem, cui salus mea fuit, etiam dignitas curae; me quidem certe tuarum actionum, sententiarum, voluntatum, rerum denique omnium socium comitemque habebis, neque mihi in omni vita res tam erit ulla proposita, quam ut cotidie vehementius te de me optime meritum esse laetere.\nquod rogas, ut mea tibi scripta mittam, quae post discessum tuum scripserim, sunt orationes quaedam, quas Menocrito dabo, neque ita multae, ne pertimescas. scripsi etiam (nam animum ab orationibus diiungo fere referoque\nad mansuetiores Musas, quae me maxime sicut iam a prima adulescentia e delectarunt)—scripsi igitur Aristotelio more, quem ad modum quidem volui, tris libros in disputatione ac dialogo 'de oratore,' quos arbitror Lentulo tuo fore non inutilis; abhorrent enim a communibus praeceptis atque omnem antiquorum et Aristoteliam et Isocratiam rationem oratoriam complectuntur. scripsi etiam versibus tris libros 'de temporibus meis'; quos iam pridem ad te misissem, si esse edendos putassem; sunt enim testes et erunt sempiterni meritorum erga me tuorum meaeque pietatis, † sed,\nquia verebar non eos, qui se laesos arbitrarentur (etenim id feci parce et molliter), sed eos, quos erat infinitum bene de me meritos omnis nominare. quos tamen ipsos libros, si quem, cui recte committam, invenero, curabo ad te perferendos. atque istam quidem partem vitae consuetudinisque nostrae totam ad te defero; quantum litteris, quantum studiis, veteribus nostris delectationibus, consequi poterimus, id omne ad arbitrium tuum, qui haec semper amasti, libentissime conferemus.\nquae ad me de tuis rebus domesticis scribis quaeque mihi commendas ea tantae mihi curae sunt, ut me nolim admoneri, rogari vero sine magno dolore vix possim. quod de Quinti fratris negotio scribis, te priore aestate, quod morbo impeditus in Ciliciam non transieris, conficere non\npotuisse, nunc autem omnia facturum, ut conficias, id scito esse eius modi, ut frater meus vere existimet adiuncto isto fundo patrimonium fore suum per te constitutum. tu me de tuis rebus omnibus et de Lentuli tui nostrique studiis\net exercitationibus velim quam familiarissime certiorem et quam saepissime facias existimesque neminem cuiquam neque cariorem neque iucundiorem umquam fuisse quam te mihi, idque me non modo ut tu sentias, sed ut omnes gentes, etiam ut posteritas omnis intellegat esse facturum.\nAppius in sermonibus antea dictitabat, postea dixit etiam in senatu palam sese, si licitum esset legem curiatam ferre, sortiturum esse cum conlega provinciam; si curiata lex non esset, se paraturum cum conlega tibique successurum; legemque curiatam consuli ferri opus esse, necesse non esse; se, quoniam ex senatus consulto provinciam haberet, lege Cornelia imperium habiturum, quoad in urbem introisset. ego, quid ad te tuorum quisque necessariorum scribat, nescio; varias esse opiniones intellego. sunt, qui putant posse te non decedere, quod sine lege curiata tibi succedatur; sunt etiam, qui, si decedas, a te relinqui posse, qui provinciae praesit. mihi non tam de incertum est (quamquam ne id quidem valde dubium est) quam illud, ad tuam summam amplitudinem, dignitatem, libertatem, qua te scio libentissime frui solere, pertinere te sine ulla mora provinciam successori concedere, praesertim cum sine suspicione tuae cupiditatis non possis illius cupiditatem refutare. ego utrumque meum puto esse, et quid sentiam ostendere et quod feceris defendere.\nscripta iam epistula superiore accepi tuas litteras de publicanis, in quibus aequitatem tuam non potui non probare; felicitate a quid vellem consequi potuisses, ne eius ordinis, quem semper ornasti, rem aut voluntatem offenderes. equidem non desinam tua decreta defendere, sed nosti consuetudinem hominum; scis, quam graviter inimici ipsi illi Q. Scaevolae fuerint. tibi tamen sum auctor, ut, si quibus rebus possis, eum tibi ordinem aut reconcilies aut mitiges.\nid etsi difficile est, tamen mihi videtur esse prudentiae tuae.\ncur enim tibi hoc non gratificer nescio, praesertim cum his temporibus audacia pro sapientia liceat uti Lentulo\nnostro egi per litteras tuo nomine gratias diligenter. sed tu velim desinas iam nostris litteris uti et nos aliquando revisas et ibi malis esse, ubi aliquo numero sis, quam istic, ubi solus sapere videare. quamquam, qui istinc veniunt,\npartim te superbum esse dicunt, quod nihil respondeas, partim contumeliosum, quod male respondeas. sed iam cupio tecum coram iocari; qua re fac ut quam primum venias neque in Apuliam tuam accedas, ut possimus salvum venisse gaudere; nam illo si veneris, tu, ut Vlixes, cognosces\ntuorum neminem.\nquamquam me nomine neglegentiae suspectum tibi esse doleo, tamen non tam mihi molestum fuit accusari abs te officium meum quam iucundum requiri, praesertim quom, in quo accusabar, culpa vacarem, in quo autem desiderare te significabas meas litteras, prae te ferres perspectum mihi quidem, sed tamen dulcem et optatum amorem tuum. equidem neminem praetermisi, quem quidem ad te perventurum putarem, cui litteras non dederim; etenim quis\nest tam in scribendo impiger quam ego? a te vero bis terve summum et eas perbrevis accepi. qua re, si iniquus es in me iudex, condemnabo eodem ego te crimine; sin me id facere noles, te mihi aequum praebere debebis.\n\n\nsed de litteris hactenus; non enim vereor ne non scribendo te expleam, praesertim si in eo genere studium meum non aspernabere.\nego te afuisse tam diu a nobis et dolui, quod carui fructu iucundissimae consuetudinis, et laetor, quod absens omnia cum maxima dignitate es consecutus\nquodque in omnibus tuis rebus meis optatis fortuna respondit. breve est, quod me tibi praecipere meus incredibilis in te amor cogit. tanta est exspectatio vel animi vel ingeni tui, ut ego te obsecrare obtestarique non dubitem, sic ad nos conformatus revertare, ut, quam exspectationem tui concitasti, hanc sustinere ac tueri possis; et, quoniam meam tuorum erga me meritorum memoriam nulla umquam delebit oblivio, te rogo ut memineris, quantaecumque tibi accessiones fient et fortunae et dignitatis, eas te non potuisse consequi, nisi meis puer olim fidelissimis atque amantissimis consiliis paruisses. qua re hoc animo in nos esse debebis, ut, aetas nostra iam ingravescens in amore atque in adulescentia tua conquiescat.\ngravi teste privatus sum amoris summi erga te mei patre tuo, clarissimo viro. qui cum suis laudibus tum vero te filio superasset omnium fortunam, si ei contigisset ut te ante videret, quam a vita discederet. sed spero nostram amicitiam non egere testibus. tibi patrimonium dei fortunent; me certe habebis, cui et carus aeque sis et iucundus ac fuisti patri.\nrupae studium non defuit declarandorum munerum tuo nomine, sed nec mihi placuit nec cuiquam tuorum quicquam te absente fieri, quod tibi, cum venisses, non esset\nintegrum. meam quidem sententiam aut scribam ad te postea pluribus aut, ne ad eam meditere, imparatum te offendam coramque contra istam rationem meam dicam, ut aut te ad meam sententiam adducam aut certe testatum\napud animum tuum relinquam, quid senserim, ut, si quando, quod nolim, displicere tibi tuum consilium coeperit, possis meum recordari. brevi tamen sic habeto, in eum statum temporum tuum reditum incidere, ut iis bonis, quae tibi natura, studio, fortuna data sunt, facilius omnia, quae sunt\namplissima in re publica, consequi possis quam muneribus. quorum neque facultatem quisquam admiratur (est enim copiarum, non virtutis), neque quisquam est quin satietate\niam defessus sit.\nsed aliter atque ostenderam facio, qui ingrediar ad explicandam rationem sententiae meae; qua re\nomnem hanc disputationem in adventum tuum differo. summa scito te in exspectatione esse eaque a te exspectari, quae a summa virtute summoque ingenio exspectanda sunt. ad quae si es, ut debes, paratus, quod ita esse confido, plurimis maximisque muneribus et nos amicos et civis\ntuos universos et rem publicam adficies. illud cognosces profecto, mihi te neque cariorem neque iucundiorem esse quemquam.\nepistularum genera multa esse non ignoras, sed unum illud certissimum, cuius causa inventa res ipsa est, ut certiores faceremus absentis, si quid esset, quod eos scire aut\nnostra aut ipsorum interesset. huius generis litteras a me profecto non exspectas; tuarum enim rerum domesticos habes et scriptores et nuntios, in meis autem rebus nihil est sane novi. reliqua sunt epistularum genera duo, quae me magno opere delectant, unum familiare et iocosum, alterum severum et grave. utro me minus deceat uti, non intellego. iocerne tecum per litteras? civem mehercule non puto esse, qui temporibus his ridere possit. an gravius aliquid scribam? quid est quod possit graviter a Cicerone scribi ad Curionem nisi de re publica? atqui in hoc genere haec mea causa est, ut neque ea, quae sentio, audeam neque ea,\nquae non sentio, velim scribere.\nquam ob rem, quoniam mihi nullum scribendi argumentum relictum est, utar ea clausula, qua soleo, teque ad studium summae laudis cohortabor. est enim tibi gravis adversaria constituta et parata incredibilis quaedam exspectatio; quam tu una re facillime vinces, si hoc statueris, quarum laudum gloriam adamaris, quibus artibus eae laudes comparantur, in iis esse laborandum. in hanc. sententiam scriberem plura, nisi te tua sponte satis incitatum esse confiderem; et hoc, quicquid attigi, non feci inflammandi tui causa, sed testificandi amoris mei.\nhaec negotia quo modo se habeant, ne epistula quidem narrare audeo. tibi, etsi, ubicumque es, ut scripsi ad te ante, in eadem es navi, tamen, quod abes, gratulor, vel quia\nnon vides ea quae nos, vel quod excelso et inlustri loco sita est laus tua in plurimorum et sociorum et civium conspectu, quae ad nos nec obscuro nec vario sermone, sed et clarissima et una omnium voce perfertur.\nunum illud nescio, gratulerne tibi an timeam, quod mirabilis est exspectatio reditus tui, non quo verear ne tua virtus opinioni hominum non respondeat, sed me hercule ne, cum veneris, non habeas iam, quod cures; ita sunt omnia debilitata et iam prope exstincta. sed haec ipsa nescio rectene sint litteris commissa; qua re cetera cognosces ex aliis. tu tamen, sive\nhabes aliquam spem de re publica sive desperas, ea para, meditare, cogita, quae esse in eo civi ac viro debent, qui sit rem publicam adflictam et oppressam miseris temporibus ac perditis moribus in veterem dignitatem et libertatem\nvindicaturus.\nnondum erat auditum te ad Italiam adventare, cum Sex. Villium, Milonis mei familiarem, cum his ad te litteris\nmisi. sed tamen, cum adpropinquare tuus adventus putaretur, et te iam ex Asia Romam versus profectum esse constaret, magnitudo rei fecit, ut non vereremur ne nimis cito mitteremus, cum has quam primum ad te perferri litteras magno opere vellemus. ego, si mea in te essent officia\nsolum, Curio, tanta, quanta magis a te ipso praedicari quam a me ponderari solent, verecundius a te, si quae magna res mihi petenda esset, contenderem; grave est enim homini pudenti petere aliquid magnum ab eo, de quo se bene meritum putet, ne id, quod petat, exigere magis quam\nrogare et in mercedis potius quam benefici loco numerare\nvideatur.\nsed, quia tua in me vel nota omnibus vel ipsa novitate meorum temporum clarissima et maxima beneficia exstiterunt, estque animi ingenui, cui multum debeas, eidem plurimum velle debere, non dubitavi id a te per litteras petere, quod mihi omnium esset maximum maximeque necessarium. neque enim sum veritus ne sustinere tua in me vel innumerabilia non possem, cum praesertim confiderem nullam esse gratiam tuam, quam non vel capere animus meus in accipiendo vel in remunerando cumulare atque\ninlustrare posset.\nego omnia mea studia, omnem operam, curam, industriam, cogitationem, mentem denique omnem in Milonis consulatu fixi et locavi statuique in eo me non offici solum fructum sed etiam pietatis laudem debere quaerere; neque vero cuiquam salutem ac fortunas suas tantae curae fuisse umquam puto, quantae mihi sit honos eius, in quo omnia mea posita esse decrevi. huic te unum tanto adiumento esse, si volueris, posse intellego, ut nihil sit praeterea nobis requirendum. habemus haec omnia, bonorum studium conciliatum ex tribunatu propter nostram, ut spero te intellegere, causam, vulgi ac multitudinis propter magnificentiam munerum liberalitatemque naturae, iuventutis et gratiosorum in suffragiis studia propter ipsius excellentem in eo genere vel gratiam vel diligentiam, nostram suffragationem, si minus potentem, at probatam tamen et iustam et debitam et propterea fortasse etiam gratiosam.\ndux nobis et auctor opus est et eorum ventorum, quos proposui, moderator quidam et quasi gubernator. qui si ex omnibus unus optandus esset, quem tecum conferre possemus non haberemus. quam ob rem, si me memorem, si gratum, si bonum virum\nvel ex hoc ipso, quod tam vehementer de Milone laborem, existimare potes, si dignum denique tuis beneficiis iudicas, hoc a te peto, ut subvenias huic meae sollicitudini et huic meae laudi vel, ut verius dicam, prope saluti tuum studium dices. de ipso T. Annio tantum tibi polliceor, te maioris animi, gravitatis, constantiae benevolentiaeque erga te, si complecti hominem volueris, habiturum esse neminem; mihi vero tantum decoris, tantum dignitatis adiunxeris ut eundem te facile adgnoscam fuisse in laude mea, qui fueris\nin salute. ego ni te videre scirem, qua mente haec scriberem, quantum offici sustinerem, quanto opere mihi esset\nin hac petitione Milonis omni non modo contentione, sed etiam dimicatione elaborandum, plura scriberem; nunc tibi omnem rem atque causam meque totum commendo atque\ntrado. unum hoc sic habeto, si a te hanc rem impetraro, me paene plus tibi quam ipsi Miloni debiturum; non enim mihi tam mea salus cara fuit, in qua praecipue sum ab illo adiutus, quam pietas erit in referenda gratia iucunda; eam autem unius tuo studio me adsequi posse confido.\nsera gratulatio reprehendi non solet, praesertim si nulla neglegentia praetermissa est; longe enim absum, audio\nsero; sed tibi et gratulor et, ut sempiternae laudi tibi sit iste tribunatus, exopto teque hortor, ut omnia gubernes et moderere prudentia tua, ne te auferant aliorum consilia. nemo est qui tibi sapientius suadere possit te ipso; numquam labere, si te audies. non scribo hoc temere; cui\n\nscribam, video; novi animum, novi consilium tuum; non vereor ne quid timide, ne quid stulte facias, si ea defendes,\nquae ipse recta esse senties.\nquod in rei publicae tempus non incideris, sed veneris (iudicio enim tuo, non casu in ipsum discrimen rerum contulisti tribunatum tuum), profecto vides; quanta vis in re publica temporum sit, quanta varietas rerum, quam incerti exitus, quam flexibiles hominum voluntates, quid insidiarum, quid vanitatis in vita, non dubito quin cogites. sed, amabo te, cura et cogita, Curio,â€”nihil novi, sed illud idem, quod initio scripsi : tecum o loquere, te adhibe in consilium, te audi, tibi obtempera. alteri qui melius consilium dare possit quam tu, non facile. inveniri potest; tibi vero ipsi certe nemo melius dabit. Dii immortales! cur ego absum vel spectator laudum tuarum vel particeps vel socius vel minister consiliorum? tametsi hoc minime. tibi deest; sed tamen efficeret magnitudo et vis amoris mei, consilio te ut possem luvare.\nscribam ad te plura alias; paucis enim diebus eram missurus domesticos tabellarios, ut, quoniam sane feliciter et ex mea sententia rem publicam gessimus, unis litteris totius aestatis res gestas ad senatum perscriberem. de sacerdotio tuo quantam curam adhibuerim quamque difficili in re atque causa, cognosces ex iis litteris, quas Thrasoni, liberto\ntuo, dedi.\nte, mi Curio, pro tua incredibili in me benevolentia meaque item in te singulari rogo atque oro, ne patiare quicquam mihi ad hanc provincialem molestiam temporis prorogari. praesens tecum egi, cum te tr. pl. isto anno fore non putarem, itemque petivi saepe per litteras, sed tum quasi a â€ senatuore, nobilissimo tamen adulescente et gratiosissimo, nunc a tr. pl. et a Curione tribuno, non ut decernatur aliquid novi, quod solet esse difficilius, sed ut ne quid novi decernatur, ut et senati consultum et leges defendas, eaque mihi condicio maneat, qua profectus sum. hoc te\nvehementer etiam atque etiam rogo.\nquid? tu me hoc tibi mandasse existimas, ut mihi gladiatorum compositiones, ut vadimonia dilata et Chresti compilationem mitteres et ea, quae nobis, cum Romae sumus,\nnarrare nemo audeat? vide, quantum tibi meo iudicio tribuam (nec me hercule iniuria;politikw/teron enim te adhuc neminem cognovi). ne illa quidem curo mihi scribas, quae maximis in rebus rei publicae geruntur cotidie, nisi\nquid ad me ipsum pertinebit; scribent alii, multi nuntiabunt, perferet multa etiam ipse rumor. qua re ego nec praeterita nec praesentia abs te, sed ut ab homine longe in posterum prospiciente futura exspecto, ut, ex tuis litteris cum formam rei publicae viderim, quale aedificium futurum sit\nscire possim.\nneque tamen adhuc habeo quod te accusem; neque enim fuit quod tu plus providere posses\nquam quivis nostrum in primisque ego, qui cum Pompeio compluris dies nullis in aliis nisi de re publica sermonibus versatus sum; quae nec possunt scribi nec scribenda sunt;\ntantum habeto, civem egregium esse Pompeium et ad omnia, quae providenda sunt in re publica, et animo et consilio paratum. qua re da te homini; complectetur, mihi\n\ncrede. iam idem illi et boni et mali cives videntur, qui nobis videri solent.\nego cum Athenis decem ipsos dies fuissem multumque mecum Gallus noster Caninius, proficiscebar inde pridie Nonas Quintilis, cum hoc ad te litterarum dedi. tibi cum omnia mea commendatissima esse cupio tum nihil magis quam ne tempus nobis provinciae prorogetur; in eo mihi sunt omnia. quod quando et quo modo et per quos agendum sit, tu optime constitues.\nprimum tibi, ut debeo, gratulor laetorque cum praesenti tum etiam sperata tua dignitate, serius non neglegentia mea, sed ignoratione rerum omnium; in iis enim sum locis, quo et propter longinquitatem et propter latrocinia tardissime omnia perferuntur. et cum gratulor tum vero quibus verbis tibi gratias agam non reperio, quod ita factus sis, ut dederis nobis, quem ad modum scripseras ad me, quem semper ridere possemus. itaque, cum primum audivi, ego ille ipse factus sum (scis quem dicam) egique omnis illos adulescentis, quos ille iactitat.\ndifficile est loqui ; te autem contemplans absentem et quasi tecum coram loquerer:\n\n\nnon édepol, quantam rem égeris neque quántum facinus féceris;\nquod quia praeter opinionem mihi acciderat, referebam me ad illud:\n\nÍncredibile hoc fáctu obicitur;\n\n\nrepente vero incessi omnibus laetitiis laetus.\nin quo cum obiurgarer, quod nimio gaudio paene desiperem, ita me defendebam\n\nÉgo voluptatem ánimi nimiam—.\nquid quaeris? dum illum rideo, paene sum factus ille. sed haec pluribus multaque alia et de te et ad te, quom primum ero aliquid nactus oti. te vero, mi Rufe, diligo, quem mihi fortuna dedit amplificatorem dignitatis meae, ultorem non modo inimicorum sed etiam invidorum meorum, ut eos partim scelerum suorum, partim etiam ineptiarum paeniteret.\ntu vide, quam ad me litterae non perferantur; non enim possim adduci ut abs te, postea quam aedilis es factus, nullas putem datas, praesertim cum esset tanta res tantae\ngratulationis, de te, quia quod sperabam, de Hillo (balbus enim sum), quod non putaram. atqui sic habeto, nullam me epistulam accepisse tuam post comitia ista praeclara, quae me laetitia extulerunt; ex quo vereor ne idem eveniat in meas litteras. equidem numquam domum misi unam\nepistulam quin esset ad te altera, nec mihi est te iucundius quicquam nec carius. sed (balbi non sumus) ad rem redeamus.\nut optasti, ita est; velles enim, ais, tantum modo ut haberem negoti, quod esset ad laureolam satis, Parthos times, quia diffidis copiis nostris. ergo ita accidit; nam Parthico bello nuntiato locorum quibusdam angustiis et\nnatura montium fretus ad Amanum exercitum adduxi satis probe ornatum auxiliis et quadam auctoritate apud eos, qui me non norant, nominis nostri; multum est enim in his locis: 'hicine est ille, qui urbem? quem senatus?' nosti cetera. Cum venissem ad Amanum, qui mons mihi cum Bibulo communis est divisus aquarum divertiis, Cassius noster, quod mihi magnae voluptati fuit, feliciter ab Antiochea hostem re iecerat, Bibulus provinciam acceperat.\ninterea cum meis copiis omnibus vexavi Amaniensis, hostis sempiternos; multi occisi, capti, reliqui dissipati; castella munita improviso adventu capta et incensa. ita victoria iusta imperator appellatus apud Issum, quo in loco, saepe ut ex te audivi, Clitarchus tibi narravit Dareum ab Alexandro esse superatum, abduxi exercitum ad infestissimam Ciliciae partem. ibi quintum et vicesimum iam diem aggeribus, viniis, turribus oppugnabam oppidum munitissimum, Pindenissum, tantis opibus tantoque negotio, ut mihi ad summam gloriam nihil desit nisi nomen oppidi.\nquod\nsi, ut spero, cepero, tum vero litteras publice mittam; haec ad te in praesenti scripsi, ut sperares te adsequi id, quod optasses. sed ut redeam ad Parthos, haec aestas habuit hunc exitum satis felicem; ea, quae sequitur, magno est in timore. qua re, mi Rufe, vigila, primum ut mihi succedatur ; sin id erit, ut scribis et ut ego arbitror, spissius, illud, quod facile est, ne quid mihi temporis prorogetur. de re publica ex tuis litteris, ut antea tibi scripsi, cum praesentia\ntum etiam futura magis exspecto. qua re, ut ad me omnia quam diligentissime perscribas, te vehementer rogo.\nputaresne umquam accidere posse, ut mihi verba dessent, neque solum ista vestra oratoria, sed haec etiam levia nostratia? desunt autem propter hanc causam, quod mirifice sum sollicitus, quidnam de provinciis decernatur. mirum me desiderium tenet urbis, incredibile meorum\natque in primis tui, satietas autem provinciae, vel quia videmur eam famam consecuti ut non tam accessio quaerenda quam fortuna metuenda sit, vel quia totum negotium non est dignum viribus nostris, qui maiora onera in re publica sustinere et possim et soleam, vel quia belli magni timor\nimpendet, quod videmur effugere, si ad constitutam diem decedemus.\nde pantheris per eos, qui venari solent, agitur mandatu meo diligenter; sed mira paucitas est, et eas, quae sunt, valde aiunt queri, quod nihil cuiquam insidiarum in mea\nprovincia nisi sibi fiat. itaque constituisse dicuntur in Cariam ex nostra provincia decedere. sed tamen sedulo fit et in primis a Patisco. quicquid erit, tibi erit, sed quid esset plane nesciebamus. mihi me hercule magnae curae est aedilitas tua; ipse dies me admonebat; scripsi enim\nhaec ipsis Megalensibus. tu velim ad me de omni rei publicae statu quam diligentissime perscribas; ea enim certissima putabo, quae ex te cognoro.\nsollicitus equidem eram de rebus urbanis; ita tumultuosae contiones, ita molestae Quinquatrus adferebantur (nam citeriora nondum audiebamus); sed tamen nihil me magis sollicitabat quam in iis molestiis non me, si quae ridenda essent, ridere tecum; sunt enim multa, sed ea non audeo scribere. illud moleste fero, nihil me adhuc his de rebus habere tuarum litterarum. qua re etsi, cum tu haec leges, ego iam annuum munus confecero, tamen obviae mihi velim sint tuae litterae, quae me erudiant de omni re publica, ne hospes plane veniam. hoc melius quam tu facere nemo potest.\nDiogenes tuus, homo modestus, a me cum Philone Pessinunte discessit. iter habebant ad Adiatorigem, quamquam omnia nec benigna nec copiosa cognorant. urbem, urbem, mi Rufe, cole et in ista luce vive; omnis peregrinatio, quod ego ab adulescentia iudicavi, obscura et sordidast iis, quorum industria Romae potest inlustris esse. quod cum probe scirem, utinam in sententia permansissem! cum una me hercule ambulatiuncula atque uno sermone\nnostro omnis fructus provinciae non confero.\nspero me integritatis laudem consecutum; non erat minor ex contemnenda quam est ex conservata provincia. 'spem triumphi?' inquis. satis gloriose triumpharem; non essem quidem tam diu in desiderio rerum mihi carissimarum.\nsed, ut spero, propediem te videbo; tu mihi obviam mitte epistulas te dignas.\nraras tuas quidem (fortasse enim non perferuntur), sed suavis accipio litteras; vel quas proxime acceperam, quam prudentis, quam multi et offici et consili! etsi omnia sic constitueram mihi agenda, ut tu admonebas tamen conio firmantur nostra consilia, cum sentimus prudentibus fideliterque suadentibus idem videri.\nego Appium, ut saepe tecum locutus sum, valde diligo meque ab eo diligi statim coeptum esse, ut simultatem deposuimus, sensi; nam et honorificus in me cos. fuit et suavis amicus et studiosus\nstudiorum etiam meorum; mea vero officia ei non defuisse tu es testis, quoi iam kwmiko\\s martu/s ut opinor, accedit Phania, et me hercule etiam pluris eum feci, quod te amari ab eo sensi. iam me Pompei totum esse scis; Brutum a me amari intellegis. quid est causae cur mihi non in optatis\nsit complecti hominem florentem aetate, opibus, honoribus, ingenio, liberis, propinquis, adfinibus, amicis, conlegam meum praesertim et in ipsa collegi laude et scientia studiosum mei? haec eo pluribus scripsi, quod non nihil significabant tuae litterae subdubitare, qua essem erga illum\nvoluntate. credo te audisse aliquid. falsum est, mihi crede, si quid audisti. genus institutorum et rationum mearum dissimilitudinem non nullam habet cum illius administratione provinciae; ex eo quidam suspicati fortasse sunt animorum contentione, non opinionum dissensione me\nab eo discrepare; nihil autem feci umquam neque dixi,\nquod contra illius existimationem esse vellem, post hoc negotium autem et temeritatem nostri Dolabellae deprecatorem me pro illius periculo praebeo.\nerat in eadem epistula 'veternus civitatis.' gaudebam sane et congelasse nostrum amicum laetabar otio. extrema pagella pupugit me tuo chirographo. quid ais? Caesarem nunc defendit 'Curio? quis hoc putaret praeter me? nam, ita vivam, putavi. di immortales, quam ego risum nostrum desidero! mihi erat in animo, quoniam iuris dictionem confeceram, civitates locupletaram, publicanis etiam superioris lustri reliqua sine sociorum ulla querela conservaram, privatis, summis infimis, fueram iucundus, proficisci in Ciliciam Nonis Mais et, cum prima aestiva attigissem militemque conlocassem, decedere ex senatus consulto. cupio te aedilem videre, miroque desiderio me urbs adficit et omnes mei tuque in primis.\nM. Fadio, viro optimo et homine doctissimo, familiarissime utor mirificeque eum diligo cum propter summum ingenium eius summamque doctrinam tum propter singularem modestiam. eius negotium sic velim suscipias, ut si esset res mea Novi ego vos magnos patronos; hominem occidat oportet, qui vestra opera uti velit. sed in hoc homine nullam accipio excusationem. omnia relinques, si me amabis, cum tua opera Fadius uti volet.\nego res Romanas vehementer exspecto et desidero in\nprimisque quid agas scire cupio; nam iam diu propter hiemis magnitudinem nihil novi ad nos adferebatur.\nnon potuit accuratius agi nec prudentius quam est actum a te cum Curione de supplicatione, et hercule confecta res ex sententia mea est cum celeritate, tum quod is, qui erat iratus, competitor tuus et idem meus, adsensus est ei, qui ornavit res nostras divinis laudibus. qua re scito me sperare\nea, quae sequuntur; ad quae tu te para.\nDolabellam a te gaudeo primum laudari, deinde etiam amari; nam ea, quae\nsperas Tulliae meae prudentia temperari posse, scio cui tuae epistulae respondeant. quid, si meam legas, quam ego tum ex tuis litteris misi ad Appium? sed quid agas?\nsic vivitur. quod actum est, di adprobent. spero fore iucundum generum nobis, multumque in eo tua nos humanitas adiuvabit.\nres publica me valde sollicitat. faveo Curioni, Caesarem honestum esse cupio, pro Pompeio emori possum; sed\ntamen ipsa re publica nihil mihi est carius, in qua tu non valde te iactas; districtus enim mihi videris esse, quod et bonus civis et bonus amicus es.\nego de provincia decedens quaestorem Coelium praeposui provinciae. 'puerum?' inquis. at quaestorem, at nobilem\nadulescentem, at omnium fere exemplo. neque erat superiore honore usus, quem praeficerem. Pomptinus multo ante discesserat; a Quinto fratre impetrari non poterat; quem tamen si reliquissem, dicerent iniqui non me plane post annum, ut senatus voluisset, de provincia decessisse,\nquoniam alterum me reliquissem. fortasse etiam illud adderent, senatum eos voluisse provinciis praeesse, qui antea non praefuissent, fratrem meum triennium Asiae praefuisse. denique nunc sollicitus non sum; si fratrem reliquissem, omnia timerem. postremo non tam mea sponte quam potentissimorum duorum exemplo, qui omnis Cassios Antoniosque complexi sunt, hominem adulescentem non tam allicere volui quam alienare nolui. hoc tu meum consilium laudes necessest, mutari enim non potest.\n\n\nde Ocella parum ad me plane scripseras et in actis non erat. tuae res gestae ita notae sunt, ut trans montem\nTaurum etiam de Matrinio sit auditum. ego, nisi quid me etesiae morabuntur, celeriter, ut spero, vos videbo.\nMagno dolore me adfecissent tuae litterae, nisi iam et ratio ipsa depulisset omnis molestias et diuturna desperatione rerum obduruisset animus ad dolorem novum. sed tamen, qua re acciderit ut ex meis superioribus litteris id\nsuspicarere, quod scribis, nescio; quid enim in illis fuit praeter querelam temporum? quae non meum animum\nmagis sollicitum habent quam tuum. nam non eam cognovi aciem ingeni tui, quod ipse videam, te id ut non putem videre; illud miror, adduci potuisse te, qui me penitus nosse deberes, ut existimares aut me tam improvidum, qui ab excitata fortuna ad inclinatam et prope iacentem desciscerem, aut tam inconstantem, ut conlectam gratiam florentissimi hominis effunderem a meque ipse deficerem et, quod initio semperque fugi, civili bello interessem. quod est igitur meum 'triste consilium'?\nut discederem fortasse in aliquas solitudines. Nosti enim non\nmodo stomachi mei, cuius tu similem quondam habebas, sed etiam oculorum in hominum insolentium indignitate fastidium. accedit etiam molesta haec pompa lictorum meorum nomenque imperi, quo appellor. eo si onere carerem, quamvis parvis Italiae latebris contentus essem; sed incurrit haec nostra laurus non solum in oculos, sed iam etiam in voculas malevolorum. quod cum ita esset, nil\ntamen umquam de profectione nisi vobis approbantibus cogitavi. sed mea praediola tibi nota sunt; in his mihi necesse est esse, ne amicis molestus sim. quod autem in maritimis facillime sum, moveo non nullis suspicionem velle me navigare; quod tamen fortasse non nollem, si possem\nad otium; nam ad bellum quidem qui convenit? praesertim contra eum, cui spero me satis fecisse, ab eo, cui iam satis fieri nullo modo potest.\ndeinde sententiam meam tu facillime perspicere potuisti iam ab illo tempore, cum in Cumanum mihi obviam venisti. non enim te celavi sermonem T. Ampi; vidisti, quam abhorrerem ab urbe relinquenda, cum audissem; nonne tibi adfirmavi quidvis me potius perpessurum quam ex Italia ad bellum civile exiturum? quid ergo accidit, cur consilium mutarem? nonne omnia potius, ut in sententia permanerem? credas\nhoc mihi velim, quod puto te existimare, me ex his miseriis nihil aliud quaerere nisi ut homines aliquando intellegant me nihil maluisse quam pacem, ea desperata nihil tam fugisse quam arma civilia. huius me constantiae puto fore ut numquam paeniteat. etenim memini in hoc genere\ngloriari solitum esse familiarem nostrum, Q Hortensium, quod numquam bello civili interfuisset; hoc nostra laus erit inlustrior, quod illi tribuebatur ignaviae, de nobis id existimari posse non arbitror.\nnec me ista terrent, quae mihi a te ad timorem fidissime atque amantissime proponuntur. nulla est enim acerbitas, quae non omnibus hac orbis terrarum perturbatione impendere videatur; quam quidem ego a re publica meis privatis et domesticis incommodis libentissime vel istis ipsis, quae tu me mones ut caveam,\nredemissem.\nfilio meo, quem tibi carum esse gaudeo, si erit ulla res publica, satis amplum patrimonium relinquam in memoria nominis mei; sin autem nulla erit, nihil accidet ei separatim a reliquis civibus. nam quod rogas ut respiciam generum meum, adulescentem optimum mihique carissimum, an dubitas, qui scias quanti cum illum tum vero Tulliam meam faciam, quin ea me cura vehementissime sollicitet, et eo magis, quod in communibus miseriis hac tamen oblectabar specula, Dolabellam meum vel potius nostrum fore ab iis molestiis, quas liberalitate sua contraxerat, liberum? velim quaeras, quos ille dies sustinuerit, in urbe dum fuit, quam acerbos sibi, quam mihimet ipse socero non\nhonestos.\nitaque neque ego hunc Hispaniensem casum exspecto, de quo mihi exploratum est ita esse, ut tu scribis, neque quicquam astute cogito. si quando erit civitas, erit profecto nobis locus; sin autem non erit, in easdem solitudines tu ipse, ut arbitror, venies, in quibus nos consedisse audies. sed ego fortasse vaticinor et haec omnia meliores habebunt exitus. recordor enim desperationes eorum, qui senes erant adulescente me. Eos ego fortasse nunc imitor et utor aetatis vitio. velim ita sit; sed tamenâ€”.\ntogam praetextam texi Oppio puto te audisse; nam Curtius noster dibaphum cogitat, sed eum infector moratur. hoc aspersi, ut scires me tamen in stomacho solere ridere.\nde re Dolabellae quod scripsi, suadeo videas, tamquam si tua res agatur. extremum illud erit: nos nihil turbulenter, nihil temere faciemus; te tamen oramus, quibuscumque erimus in terris, ut nos liberosque nostros ita tueare, ut\namicitia nostra et tua fides postulabit.\nLitteras a te mihi stator tuus reddidit Tarsi a. d. xvi K. Sextilis.\nhis ego ordine, ut videris velle, respondebo.\nde successore meo nihil audivi neque quemquam fore arbitror. quin ad diem decedam, nulla causa est, praesertim sublato metu Parthico. commoraturum me nusquam sane arbitror; Rhodum Ciceronum causa puerorum accessurum puto, neque id tamen certum. ad urbem volo\nquam primum venire; sed tamen iter meum rei publicae et rerum urbanarum ratio gubernabit. successor tuus non potest ita maturare, ullo modo ut tu me in Asia possis convenire.\nde rationibus referendis non erat incommodum\nte nullas referre, quam tibi scribis a Bibulo fieri potestatem; sed id vix mihi videris per legem Iuliam facere posse, quam Bibulus certa quadam ratione non servat, tibi magno opere servandam censeo.\nquod scribis Apamea praesidium deduci non oportuisse, videbam item ceteros existimare\nmolesteque ferebam de ea re minus commodos sermones malevolorum fuisse. Parthi transierint necne praeter te video dubitare neminem. itaque omnia praesidia, quae magna et firma paraveram, commotus hominum non dubio\nsermone dimisi.\nrationes mei quaestoris nec verum fuit me tibi mittere, nec tamen erant confectae; eas nos Apameae deponere cogitabamus. de praeda mea praeter quaestores urbanos, id est populum Romanum, terruncium nec attigit nec tacturus est quisquam. Laudiceae me praedes accepturum arbitror omnis pecuniae publicae, ut et mihi et populo cautum sit sine vecturae periculo. quod scribis ad me de drachmum ccciↃↃↃ, nihil est quod in isto genere cuiquam possim commodare; omnis enim pecunia ita tractatur, ut praeda a praefectis, quae autem mihi\nattributa est, a quaestore curetur.\nquod quaeris, quid existimem de legionibus quae decretae sunt in Syriam, antea dubitabam venturaene essent; nunc mihi non est dubium quin, si antea auditum erit otium esse in Syria, venturae non sint; Marium quidem successorem tarde video esse venturum, propterea quod senatus ita decrevit,\nut cum legionibus iret.\nuni epistulae respondi; venio ad alteram.\n\n\nPetis a me, ut Bibulo te quam diligentissime commendem. in quo mihi voluntas non dest, sed locus esse videtur tecum expostulandi. solus enim tu ex omnibus, qui cum Bibulo sunt, certiorem me numquam fecisti, quam valde Bibuli voluntas a me sine causa abhorreret. permulti enim ad me detulerunt, quom magnus Antiochiae metus esset et magna spes in me atque in exercitu meo, solitum dicere quidvis se perpeti malle quam videri eguisse auxilio meo; quod ego officio quaestorio te adductum reticere de praetore tuo non moleste ferebam, quamquam, quem ad modum tractarere, audiebam. ille autem, cum ad Thermum de Parthico bello scriberet, ad me litteram numquam misit, ad quem intellegebat eius belli periculum pertinere; tantum de auguratu fili sui scripsit ad me; in quo ego misericordia commotus, et quod semper amicissimus Bibulo fui, dedi operam ut ei quam humanissime scriberem.\nille si in omnis est malevolus,\nquod numquam existimavi, minus offendor in me; sin autem a me est alienior, nihil tibi meae litterae proderunt; nam, ad senatum quas Bibulus litteras misit, in iis, quod mihi cum illo erat commune, sibi soli attribuit: se ait curasse ut cum quaestu populi pecunia permutaretur;\nquod autem meum erat proprium, ut alariis Transpadanis uti negarem, id etiam populo se remisisse scribit; quod vero illius erat solius, id mecum communicat: 'equitibus auxiliariis,' inquit, 'cum amplius frumenti postularemus.' illud vero pusilli animi et ipsa malevolentia ieiuni atque\ninanis, quod Ariobarzanem, quia senatus per me regem appellavit mihique commendavit, iste in litteris non regem, sed regis Ariobarzanis filium appellat. hoc animo qui sunt, deteriores fiunt rogati. sed tibi morem gessi; litteras ad eum scripsi, quas cum acceperis, facies quod voles.\nofficium meum erga Rhodonem ceteraque mea studia, quae tibi ac tuis praestiti, tibi, homini gratissimo, grata esse vehementer gaudeo, mihique scito in dies maiori curae\nesse dignitatem tuam; quae quidem a te ipso integritate et clementia tua sic amplificata est, ut nihil addi posse videatur.\nsed mihi magis magisque cotidie de rationibus tuis cogitanti placet illud meum consilium, quod initio Aristoni nostro, ut ad me venit, ostendi, gravis te suscepturum inimicitias, si adulescens potens et nobilis a te ignominia adfectus esset. et hercule sine dubio erit ignominia; habes enim neminem honoris gradu superiorem; ille autem, ut omittam nobilitatem, hoc ipso vincit viros optimos hominesque innocentissimos, legatos tuos, quod et quaestor est et quaestor tuus. nocere tibi iratum neminem posse perspicio, sed tamen tris fratres summo loco natos, promptos, non indisertos, te nolo habere iratos, iure praesertim; quos video deinceps tribunos pl. per triennium fore.\ntempora autem rei publicae qualia futura sint, quis scit? mihi quidem turbulenta videntur fore. cur ego te velim incidere in terrores tribunicios, praesertim cum sine cuiusquam reprehensione quaestoriis legatis quaestorem possis anteferre? qui si dignum se maioribus suis praebuerit, ut spero et opto, tua laus ex aliqua parte fuerit; sin quid offenderit, sibi totum, nihil tibi offenderit.\n\n\nquae mihi veniebant in mentem, quae ad te pertinere arbitrabar, quod in Ciliciam proficiscebar, existimavi me ad te oportere scribere; tu quod egeris, id velim di adprobent; sed, si me audies, vitabis inimicitias et posteritatis otio consules.\nCum optatissimum nuntium accepissem te mihi quaestorem obtigisse, eo iucundiorem mihi eam sortem sperabam fore, quo diutius in provincia mecum fuisses; magni enim videbatur interesse ad eam necessitudinem, quam nobis sors tribuisset, consuetudinem quoque accedere. postea, quom mihi nihil neque a te ipso neque ab ullo alio de\nadventu tuo scriberetur, verebar ne ita caderet, quod etiam nunc vereor, ne, ante quam tu in provinciam venisses, ego de provincia decederem. accepi autem a te missas litteras in Cilicia, cum essem in castris, a. d. x K. Quintilis\nscriptas humanissime, quibus facile et officium et ingenium tuum perspici posset, sed neque unde nec quo die datae essent aut quo tempore te exspectarem significabant, nec is, qui attulerat, a te acceperat, ut ex eo scirem, quo ex loco aut quo tempore essent datae.\nquae cum essent\nincerta, existimavi tamen faciundum esse ut ad te statores meos et lictores cum litteris mitterem. quas si satis opportuno tempore accepisti, gratissimum mihi feceris, si ad me in Ciliciam quam primum veneris. nam, quod ad me Curius, consobrinus tuus, mihi, ut scis, maxime necessarius,\nquod item C. Vergilius, propinquus tuus, familiarissimus noster, de te accuratissime scripsit, valet id quidem apud me multum, sicuti debet hominum amicissimorum diligens commendatio, sed tuae litterae de tua praesertim dignitate et de nostra coniunctione maximi sunt apud me ponderis.\nmihi quaestor optatior obtingere nemo potuit. quam ob rem, quaecumque a me ornamenta â€ ad te proficiscentur, ut omnes intellegant a me habitam esse rationem tuae maiorumque tuorum dignitatis. sed id facilius consequar, si ad me in Ciliciam veneris; quod ego et mea et rei publicae et\nmaxime tua interesse arbitror.\nsi ipsa res p. tibi narrare posset, quo modo sese haberet, non facilius ex ea cognoscere posses quam ex liberto tuo\nPhania; ita est homo non modo prudens, verum etiam, quod iuvet; curiosus. quapropter ille tibi omnia explanabit; id enim mihi et ad brevitatem est aptius et ad reliquas res providentius. de mea autem benevolentia erga te etsi potes ex eodem Phania cognoscere, tamen videntur etiam\naliquae meae partes; sic enim tibi persuade, carissimum te mihi esse cum propter multas suavitates ingeni, offici, humanitatis tuae, tum quod ex tuis litteris et ex multorum sermonibus intellego omnia, quae a me profecta sunt in te, tibi accidisse gratissima. quod cum ita sit, perficiam profecto, ut longi temporis usuram, qua caruimus intermissa nostra consuetudine, et gratia et crebritate et magnitudine officiorum meorum sarciam, idque me, quoniam tu ita vis, puto non invita Minerva esse facturum; quam quidem ego, si forte de tuis sumpsero, non solum *polia/da, sed etiam\n*)appia/da nominabo.\nCilix, libertus tuus, antea mihi minus fuit notus; sed, ut mihi reddidit a te litteras plenas et amoris et offici, mirifice ipse suo sermone subsecutus est humanitatem litterarum tuarum. iucunda mihi eius oratio fuit, cum de animo tuo, de sermonibus, quos de me haberes cotidie, mihi narraret; quid quaeris? biduo factus est mihi familiaris, ita tamen, ut Phaniam valde sim desideraturus. quem cum Romam remittes, quod, ut putabamus, celeriter eras facturus, omnibus ei de rebus, quas agi, quas curari a me voles, mandata\ndes velim.\nL. Valerium iureconsultum valde tibi commendo, sed ita etiam, si non est iure consultus; melius enim ei cavere volo quam ipse aliis solet. valde hominem diligo; est ex meis domesticis atque intimis familiaribus. omnino\ntibi agit gratias, sed idem scribit meas litteras maximum apud te pondus habituras. id eum ne fallat, etiam atque\netiam rogo. vale.\nCum et contra voluntatem meam et praeter opinionem accidisset, ut mihi cum imperio in provinciam proficisci\nnecesse esset, in multis et variis molestiis cogitationibusque meis haec una consolatio occurrebat, quod neque tibi amicior, quam ego sum, quisquam posset succedere neque ego ab ullo provinciam accipere, qui mallet eam quam maxime mihi aptam explicatamque tradere. quod si tu quoque eandem de mea voluntate erga te spem habes, ea te profecto numquam fallet. A te maximo opere pro nostra summa coniunctione tuaque singulari humanitate etiam atque etiam quaeso et peto ut, quibuscumque rebus poteris\n(poteris autem plurimis), prospicias et consulas rationibus meis.\nvides ex senatus consulto provinciam esse habendam. si eam, quod eius facere potueris, quam expeditissimam mihi tradideris, facilior erit mihi quasi decursus mei temporis. quid in eo genere efficere possis, tui consili est; ego te, quod tibi veniet in mentem mea interesse, valde rogo. pluribus verbis ad te scriberem, si aut tua humanitas longiorem orationem exspectaret aut id fieri nostra amicitia pateretur aut res verba desideraret ac\nnon pro se ipsa loqueretur. hoc velim tibi persuadeas, si rationibus meis provisum a te esse intellexero, magnam te ex eo et perpetuam voluptatem esse capturum. vale.\nA. d. xi K. Iun. Brundisium cum venissem, Q. Fabius Vergilianus, legatus tuus, mihi praesto fuit eaque me ex tuis mandatis monuit, quae non mihi, ad quem pertinebant, sed universo senatui venerant in mentem, praesidio firmiore opus esse ad istam provinciam; censebant enim omnes fere,\nut in Italia supplementum meis et Bibuli legionibus scriberetur. id cum Sulpicius consul passurum se negaret, multa nos quidem questi sumus, sed tantus consensus senatus fuit ut mature proficisceremur, parendum ut fuerit, itaque fecimus. nunc, quod a te petii litteris iis, quas Romae\ntabellariis tuis dedi, velim tibi curae sit ut, quae successori coniunctissimo et amicissimo commodare potest is, qui provinciam tradit, ut ea pro nostra consociatissima voluntate cura ac diligentia tua complectare, ut omnes intellegant nec\nme benevolentiori cuiquam succedere nec te amiciori potuisse provinciam tradere.\nex iis litteris, quarum ad me exemplum misisti, quas in senatu recitari voluisti, sic intellexeram, permultos a te milites esse dimissos; sed mihi Fabius idem demonstravit te id cogitasse facere, sed, cum ipse a te discederet, integrum militum numerum fuisse. id si ita est, pergratum mihi feceris, si istas exiguas copias, quas habuisti, quam minime imminueris. qua de re senatus consulta quae facta sunt, ad te missa esse arbitror. equidem pro eo, quanti te facio, quicquid feceris, approbabo, sed te quoque confido ea facturum, quae mihi intelleges maxime esse accommodata. ego C. Pomptinum, legatum meum, Brundisi exspectabam eumque ante K. Iun. Brundisium venturum arbitrabar. qui cum venerit, quae primum navigandi nobis facultas data erit, utemur.\npridie Nonas Iunias, cum essem Brundisi, litteras tuas accepi, quibus erat scriptum te L. Clodio mandasse, quae illum mecum loqui velles. Eum sane exspectabam, ut ea, quae a te adferret, quam primum cognoscerem. meum studium erga te et officium tametsi multis iam rebus spero tibi esse cognitum, tamen in iis maxime declarabo, quibus plurimum significare potuero tuam mihi existimationem et dignitatem carissimam esse. mihi et Q. Fabius Vergilianus et C. Flaccus L. f. et diligentissime M. Octavius Cn. f. demonstravit me a te plurimi fieri; quod egomet multis argumentis iam antea iudicaram maximeque illo libro augurali, quem ad me amantissime scriptum suavissimum misisti.\nmea in te omnia summa necessitudinis officia constabunt.\nnam cum te ipsum, ex quo tempore tu me diligere coepisti, cotidie pluris feci, tum accesserunt etiam coniunctiones necessariorum tuorum (duo enim duarum aetatum plurimi facio, Cn. Pompeium, filiae tuae socerum, et M. Brutum, generum tuum), conlegique coniunctio praesertim tam honorifice a te approbata non mediocre vinculum mihi quidem attulisse videtur ad voluntates nostras copulandas. sed et, si Clodium convenero, ex illius sermone ad te scribam plura et ipse operam dabo te ut quam primum videam.\nquod scribis tibi manendi causam eam fuisse, ut me convenires, id mihi, ne mentiar, est gratum.\nTrallis veni a. d. vi K. Sext.\nibi mihi praesto fuit\nL. Lucilius cum litteris mandatisque tuis; quo quidem hominem neminem potuisti nec mihi amiciorem nec, ut arbitror, ad ea cognoscenda, quae scire volebam, aptiorem prudentioremve mittere. ego autem et tuas litteras legi\nlibenter et audivi Lucilium diligenter. nunc, quoniam et tu ita sentis (scribis enim, quae de nostris officiis ego ad te scripserim, etsi tibi iucunda fuerint, tamen, quoniam ex alto repetita sint, non necessaria te putasse), et re vera con-firmata amicitia et perspecta fide commemoratio officiorum\nsupervacanea est, eam partem orationis praetermittam, tibi tamen agam, ut debeo, gratias; animadverti enim et didici ex tuis litteris te omnibus in rebus habuisse rationem, ut mihi consuleres restitueresque et parares quodam modo omnia, quo mea ratio facilior et solutior esse posset.\nhoc\ntuum officium cum mihi gratissimum esse dicam, sequitur illud, ut te existimare velim mihi magnae curae fore atque esse iam, primum ut ipse tu tuique omnes, deinde ut etiam reliqui scire possint me tibi esse amicissimum. quod quibus adhuc non satis est perspectum, ii mihi nolle magis nos hoc animo esse quam non intellegere videntur; sed profecto intellegent, neque enim obscuris personis nec parvis in causis res agetur. sed haec fieri melius quam dici aut scribi volo.\nquod itinerum meorum ratio te non nullam in dubitationem videtur adducere, visurusne me sis in provincia, ea res sic se habet: Brundisi cum loquerer cum Phania, liberto tuo, veni in eum sermonem, ut dicerem me libenter ad eam partem provinciae primum esse venturum, quo te maxime velle arbitrarer. tunc mihi ille dixit, quod classe tu velles decedere, per fore accommodatum tibi si ad illam maritimam partem provinciae navibus accessissem. dixi me esse facturum itaque fecissem, nisi mi L. Clodius noster Corcyrae dixisset minime id esse faciendum; te Laudiceae fore ad meum adventum. erat id mihi multo brevius multoque commodius, cum praesertim te ita malle\n\narbitrarer. tua ratio postea est commutata.\nnunc quid fieri possit, tu facillime statues; ego tibi meum consilium exponam: Pr. K. Sextilis puto me Laudiceae fore. perpaucos dies, dum pecunia accipitur, quae mihi ex publica permutatione debetur, commorabor. deinde iter faciam ad exercitum, ut circiter id. Sext. putem me ad Iconium fore. sed, si quid nunc me fallit in scribendo (procul enim aberam ab. re ipsa et a locis), simul ac progredi coepero, quam\ncelerrime potero et quam creberrimis litteris faciam ut tibi nota sit omnis ratio dierum atque itinerum meorum. oneris tibi imponere nec audeo quicquam nec debeo; sed, quod commodo tuo fieri possit, utriusque nostrum magni interest ut te videam ante quam decedas. quam facultatem si quis casus eripuerit, mea tamen in te omnia officia constabunt non secus ac si te vidissem; tibi de nostris rebus nihil sum ante mandaturus per litteras quam desperaro coram me tecum agere posse.\nquod te a Scaevola petisse dicis, ut, dum tu abesses, ante adventum meum provinciae praeesset, eum ego Ephesi vidi fuitque mecum familiariter triduum illud, quod ego Ephesi commoratus sum, nec ex eo quicquam audivi, quod sibi a te mandatum diceret. ac sane vellem potuisset\nobsequi voluntati tuae; non enim arbitror noluisse.\nCum meum factum cum tuo comparo, etsi non magis mihi faveo in nostra amicitia tuenda quam tibi, tamen multo\nmagis meo facto delector quam tuo. ego enim Brundisi quaesivi ex Phania, cuius mihi videbar et fidelitatem erga te perspexisse et nosse locum, quem apud te is teneret, quam in partem provinciae maxime putaret te velle ut in succedendo primum venirem. Cum ille mihi respondisset\nnihil me tibi gratius facere posse quam si ad Sidam navigassem, etsi minus dignitatis habebat ille adventus et ad multas res mihi minus erat aptus, tamen ita me dixi esse facturum.\nidem ego cum L. Clodium Corcyrae convenissem, hominem ita tibi coniunctum, ut mihi, cum illo cum loquerer, tecum loqui viderer, dixi ei me ita facturum esse, ut in eam partem, quam Phania rogasset, primum venirem. tunc ille, mihi cum gratias egisset, magno opere a me petivit ut Laudiceam protinus irem; te in prima provincia velle esse, ut quam primum decederes; quin, nisi ego successor\nessem, quem tu cuperes videre, te antea, quam tibi successum esset, decessurum fuisse; quod quidem erat consentaneum cum iis litteris, quas ego Romae acceperam, ex quibus perspexisse mihi videbar, quam festinares decedere. respondi Clodio me ita esse facturum ac multo quidem libentius quam si illud esset faciendum, quod promiseram Phaniae. itaque et consilium mutavi et ad te statim mea manu scriptas litteras misi; quas quidem ex tuis litteris intellexi satis mature ad te esse perlatas.\nhoc ego meo facto valde delector; nihil enim potuit fieri amantius. considera nunc vicissim tuum. non modo ibi non fuisti, ubi me quam primum videre posses, sed eo discessisti, quo ego te ne persequi quidem possem triginta diebus, qui tibi ad decedendum lege, ut opinor, Cornelia constituti essent, ut tuum factum, qui quo animo inter nos simus ignorent, alieni hominis, ut levissime dicam, et fugientis congressum, meum vero coniunctissimi et amicissimi esse videatur.\nac mihi tamen, ante quam in provinciam veni, redditae sunt a te litterae, quibus etsi te Tarsum proficisci demonstrabas, tamen mihi non dubiam spem mei conveniendi adferebas, cum interea, credo equidem, malevoli\nhomines (late enim patet hoc vitium et est in multis),\nsed tamen probabilem materiem nacti sermonis ignari meae constantiae conabantur alienare a te voluntatem meam; qui te forum Tarsi agere, statuere multa, decernere, iudicare dicerent, cum posses iam suspicari tibi esse successum, quae ne\nab iis quidem fieri solerent, qui brevi tempore sibi succedi putarent.\nHorum ego sermone non movebar, quin etiam, credas mi velim, si quid tu ageres, levari me putabam molestia et ex annua provincia, quae mihi longa videretur, prope iam undecim mensuum provinciam factam esse gaudebam, si absenti mihi unius mensis labor detractus esset; illud, vere dicam, me movet, in tanta militum paucitate abesse tris cohortis, quae sint plenissimae, nec me scire ubi sint; molestissime autem fero, quod te ubi visurus sim nescio; coque ad te tardius scripsi, quod\ncotidie te ipsum exspectabam, cum interea ne litteras quidem ullas accepi, quae me docerent, quid ageres aut ubi te visurus essem. itaque virum fortem mihique in primis probatum, D. Antonium, praefectum evocatorum, misi ad te, cui, si tibi videretur, cohortis traderes, ut, dum tempus\nanni esset idoneum, aliquid negoti gerere possem; in quo, tuo consilio ut me sperarem esse usurum, et amicitia nostra et litterae tuae fecerant, quod ne nunc quidem despero. sed plane, quando aut ubi te visurus sim, nisi ad me scripseris, ne suspicari quidem possum.\nego, ut me tibi amicissimum esse et aequi et iniqui intellegant, curabo; de tuo in me animo iniquis secus\nexistimandi videris non nihil loci dedisse. id si correxeris, mihi valde gratum erit. et ut habere rationem possis, quo\nloco me salva lege Cornelia convenias, ego in provinciam veni pridie K. Sextilis, iter in Ciliciam facio per Cappadociam, castra movi ab Iconio pridie K. Septembris.\nnunc tu et ex diebus et ex ratione itineris, si putabis me esse conveniendum, constitues, quo loco id commodissime fieri\npossit et quo die.\npluribus verbis ad te scribam, cum plus oti nactus ero; haec scripsi subito, cum Bruti pueri Laudiceae me convenissent et se Romam properare dixissent. itaque nullas iis praeterquam ad te et ad Brutum dedi litteras\nlegati Appiani mihi volumen a te plenum querelae iniquissimae reddiderunt, quod corum aedificationem litteris meis impedissem. eadem autem epistula petebas ut cos quam primum, ne in hiemem inciderent, ad facultatem aedificandi liberarem, et simul peracute querebare, quod eos tributa exigere vetarem prius quam ego re cognita permisissem; genus enim quoddam fuisse impediendi, cum ego cognoscere non possem, nisi cum ad hiemem me ex\nCilicia recepissem. ad omnia accipe et cognosce aequitatem expostulationis tuae. primum, cum ad me aditum esset ab iis, qui dicerent a se intolerabilia tributa exigi, quid habuit iniquitatis me scribere, ne facerent, ante quam ego rem causamque cognossem? non poteram, credo, ante hiemem; sic enim scribis. quasi vero ad cognoscendum ego ad illos, non illi ad me venire debuerint. 'tam longe?' inquis. quid? cum dabas iis litteras, per quas mecum agebas, ne eos impedirem, quo minus ante hiemem aedificarent, non eos ad me venturos arbitrabare? tametsi id quidem fecerunt ridicule; quas enim litteras adferebant, ut opus aestate facere possent, eas mihi post brumam reddiderunt. sed scito et multo pluris esse, qui de tributis recusent, quam qui exigi velint, et me tamen, quod te velle existimem, esse facturum. de Appianis hactenus.\nA Pausania, Lentuli liberto, accenso meo, audivi, cum diceret te secum esse questum, quod tibi obviam non prodissem. scilicet contempsi te, nec potest fieri me quicquam superbius! Cum puer tuus ad me secunda fere vigilia venisset isque te ante lucem Iconium mihi venturum nuntiasset, incertumque, utra via, cum essent duae, altera Varronem, tuum familiarissimum, altera Q. Leptam, praefectum fabrum meum, tibi obviam misi. mandavi utrique eorum, ut tante ad me excurrerent, ut tibi obviam prodire possem. currens Lepta venit mihique nuntiavit te iam castra praetergressum esse. confestim Iconium veni. cetera iam tibi nota sunt. an ego tibi obviam non prodirem, primum Ap. Claudio, deinde imperatori, deinde more maiorum, deinde, quod caput est, amico, cum in isto genere multo etiam ambitiosius facere soleam, quam honos meus et dignitas postulat? sed haec hactenus.\nillud idem\nPausania dicebat te dixisse: 'quidni? Appius Lentulo, Lentulus Ampio processit obviam, Cicero Appio noluit ?' quaeso, etiamne tu has ineptias, homo mea sententia summa prudentia, multa etiam doctrina, plurimo rerum usu, addo urbanitatem, quae est virtus, ut Stoici rectissime\nputant? ullam Appietatem aut Lentulitatem valere apud me plus quam ornamenta virtutis existimas? Cum ea consecutus nondum eram, quae sunt hominum opinionibus amplissima, tamen ista vestra nomina numquam sum admiratus; viros eos, qui ea vobis reliquissent, magnos arbitrabar. postea vero quam ita et cepi et gessi maxima\nimperia, ut mihi nihil neque ad honorem neque ad gloriam adquirendum putarem, superiorem quidem numquam, sed parem vobis me speravi esse factum. nec mehercule aliter vidi existimare vel Cn. Pompeium, quem omnibus, qui\numquam fuerunt, vel P. Lentulum, quem mihi ipsi antepono; tu si aliter existimas, nihil errabis, si paulo diligentius, ut, quid sit eu)ge/neia, quid sit nobilitas, intellegas, Athenodorus, Sandonis filius, quid de his rebus dicat, attenderis.\nsed ut ad rem redeam, me tibi non amicum modo, verum etiam amicissimum existimes velim. profecto omnibus officiis meis efficiam, ut ita esse vere possis iudicare. tu autem si id agis, ut minus mea causa, dum ego absim, debere videaris, quam ego tua laborarim, libero te ista cura;\npa/r' e)/moige kai\\ a)/lloioi(/ ke/ me timh/sousi, ma/lista de\\ mhti/eta *zeu/s.\nsi autem natura es filai/tios, illud non perficies, quo minus tua causa velim; hoc adsequere, ut, quam in partem tu accipias, minus laborem. haec ad te scripsi liberius fretus conscientia offici mei benevolentiaeque, quam a me certo iudicio susceptam, quoad tu voles, conservabo.\netsi, quantum ex tuis litteris intellegere potui, videbam te hanc epistulam, cum ad urbem esses, esse lecturum refrigerato iam levissimo sermone hominum provincialium, tamen cum tu tam multis verbis ad me de improborum oratione scripsisses, faciendum mihi putavi ut tuis litteris brevi responderem.\nsed prima duo capita epistulae tuae tacita mihi quodam modo relinquenda sunt; nihil enim habent, quod definitum sit aut certum, nisi me vultu et taciturnitate significasse tibi non esse amicum, idque, pro tribunali cum aliquid ageretur, et non nullis in conviviis intellegi potuisse. hoc totum nihil esse possum intellegere; sed, cum sit nihil, ne quid dicatur quidem intellego; illud quidem scio, meos multos et inlustris et ex superiore et ex aequo loco sermones habitos cum tua summa laude et cum magna sollicitudine significatione nostrae familiaritatis ad te vere potuisse deferri. nam quod ad legatos attinet, quid a me fieri potuit aut elegantius aut iustius quam ut sumptus egentissimarum civitatum minuerem sine ulla imminutione dignitatis tuae, praesertim ipsis civitatibus postulantibus? nam mihi totum genus legationum tuo nomine proficiscentium notum non erat. Apameae cum\nessem, multarum civitatum principes ad me detulerunt sumptus decerni legatis nimis magnos, cum solvendo civitates non essent. hic ego multa simul cogitavi.\nprimum te, hominem non solum sapientem, verum etiam, ut nunc\nloquimur, urbanum, non arbitrabar genere isto legationum delectari, idque me arbitror Synnadis pro tribunali multis verbis disputavisse, primum Ap. Claudium senatui populoque Romano non Midaeensium testimonio (in ea enim civitate mentio facta est), sed sua sponte esse laudatum; deinde\nme ista vidisse accidere multis, ut eorum causa legationes Romam venirent, sed iis legationibus non meminisse ullum tempus laudandi aut locum dari; studia mihi corum placere, quod in te bene merito grati essent; consilium totum videri minime necessarium; si autem vellent declarare\nin eo officium suum, laudaturum me, si qui suo sumptu functus esset officio, concessurum, si legitimo, non permissurum, si infinito. quid enim reprehendi potest ? nisi quod addis visum esse quibusdam edictum meum quasi consulto ad istas legationes impediendas esse accommodatum. iam non tantum mihi videntur iniuriam facere ii\nqui haec disputant, quam si cuius aures ad hanc disputationem patent.\nRomae composui edictum; nihil addidi,\nnisi quod publicani me rogarunt, cum Samum ad me venissent, ut de tuo edicto totidem verbis transferrem in meum. diligentissime scriptum caput est, quod pertinet ad minuendos sumptus civitatum. quo in capite sunt quaedam nova salutaria civitatibus, quibus ego magno opere delector; hoc vero, ex quo suspicio nata est me exquisisse aliquid in quo te offenderem, tralaticium est. neque enim eram tam desipiens, ut privatae rei causa legari putarem, qui et tibi non privato et pro re non privata sua, sed publica, non in privato, sed in publico orbis terrae consilio, id est in senatu, ut gratias agerent, mittebantur; neque, cum edixi ne quis iniussu meo proficisceretur, exclusi eos, qui me in castra et qui trans Taurum persequi non possent. nam id est maxime in tuis litteris inridendum. quid enim erat, quod me persequerentur in castra Taurumve transirent, cum ego Laudicea usque ad Iconium iter ita fecerim, ut me omnium illarum dioecesium, quae eis Taurum sunt, omniumque carum civitatum magistratus legationesque convenirent?\nnisi forte postea coeperunt legare quam ego\nTaurum transgressus sum; quod certe non ita est. Cum enim Laudiceae, cum Apameae, cum Synnadis, cum Philomeli, cum Iconi essem, quibus in oppidis omnibus commoratus sum, omnes iam istius generis legationes crant constitutae. atque hoc tamen te scire volo, me de isto sumptu legationum aut minuendo aut remittendo decrevisse nil nisi quod principes civitatum a me postulassent, ne in venditionem tributorum et illam acerbissimam exactionem, quam tu non ignoras, capitum atque ostiorum inducerentur sumptus minime necessarii. ego autem, cum hoc suscepissem non solum iustitia, sed etiam misericordia adductus, ut levarem miseriis perditas civitates et perditas maxime per magistratus suos, non potui in illo sumptu non necessario neglegens esse. tu, si istius modi sermones ad te delati de me sunt, non debuisti credere; si autem hoc genere delectaris, ut, quae tibi in mentem veniant, aliis attribuas, genus sermonis inducis in amicitiam minime\nliberale. ego, si in provincia de tua fama detrahere umquam cogitassem, non tuum libertum Brundisi neque ad praefectum fabrum Corcyrae, quem in locum me venire velles, rettulissem. qua re potes doctissimis hominibus auctoribus, quorum sunt de amicitia gerenda praeclarissime\nscripti libri, genus hoc totum orationis tollere: 'disputabant, ego contra disserebam; dicebant, ego negabam.'\nan mihi de te nihil esse dictum umquam putas? ne hoc quidem, quod, cum me Laudiceam venire voluisses, Taurum ipse transisti? quod isdem diebus meus conventus crat Apameae, Synnade,\nPhilomeli, tuus Tarsi? non dicam plura, ne, in quo te obiurgem, id ipsum videar imitari; illud dicam ut sentio:\nsi ista, quae alios loqui dicis, ipse sentis, tua summa culpa est; sin autem alii tecum haec loquuntur, tua tamen, quod audis, culpa non nulla est. mea ratio in tota amicitia\nnostra constans et gravis reperietur. quod si qui me astutiorem fingit, quid potest esse callidius quam, cum te absentem semper defenderem, cum praesertim mihi usu venturum non arbitrarer, ut ego quoque a te absens defendendus essem, nunc committere, ut tu iure optimo me\nabsentem deserere posses?\nunum genus excipio sermonis, in quo persaepe aliquid dicitur, quod te putem nolle dici, si\naut legatorum tuorum quoipiam aut praefectorum aut tribunorum militum male dicitur; quod tamen ipsum non mehercule adhuc accidit, me audiente ut aut gravius diceretur aut in pluris, quam mecum Corcyrae Clodius est locutus, cum in eo genere maxime quereretur te aliorum improbitate minus felicem fuisse. hos ego sermones, quod et multi sunt et tuam existimationem, ut ego sentio, non offendunt, lacessivi numquam, sed non valde repressi. si quis est qui neminem bona fide in gratiam putet redire posse, non nostram is perfidiam coarguit, sed indicat suam, simulque non de me is peius quam de te existimat; sin autem quem mea instituta in provincia non delectant et quadam dissimilitudine institutorum meorum ac tuorum laedi se putat, cum uterque nostrum recte fecerit, sed non idem uterque secutus sit, hunc ego amicum habere non\n\ncuro.\nliberalitas tua ut hominis nobilissimi latius in provincia patuit; nostra si angustior est (etsi de tua prolixa beneficaque natura limavit aliquid posterior annus propter quandam tristitiam temporum), non debent mirari homines, cum et natura semper ad largiendum ex alieno fuerim restrictior et temporibus, quibus alii moventur, isdem ego movear, 'med esse acerbum sibi, uti sim dulcis mihi.'\nde rebus urbanis quod me certiorem fecisti, cum per se mihi gratum fuit, tum quod significasti tibi omnia mea mandata curae fore. in quibus unum illud te praecipue rogo ut cures, ne quid mihi ad hoc negoti aut oneris accedat aut temporis, Hortensiumque, nostrum conlegam et familiarem, roges ut, si umquam mea causa quicquam aut sensit aut fecit, de hac quoque sententia bima decedat, qua mihi nihil potest esse inimicius.\nde nostris rebus quod scire vis, Tarso Nonis Octobribus ad Amanum versus profecti sumus; haec scripsi postridie eius dici, cum castra haberem in agro Mopsuhestiae si quid egero, scribam ad te neque domum umquam ad me litteras mittam, quin adiungam eas, quas tibi reddi velim.\nde Parthis quod quaeris, fuisse nullos puto; Arabes qui fuerunt admixto Parthico ornatu, dicuntur omnes revertisse; hostem esse in Syria negant ullum. tu velim ad me quam saepissime et de tuis rebus scribas et de meis et de omni rei publicae statu; de quo sum sollicitus eo magis, quod ex tuis litteris cognovi Pompeium nostrum in Hispaniam iturum.\nvix tandem legi litteras dignas Ap. Claudio, plenas humanitatis, offici, diligentiae. aspectus videlicet urbis tibi tuam pristinam urbanitatem reddidit; nam quas ex itinere ante quam ex Asia egressus es ad me litteras misisti, unas de legatis a me prohibitis proficisci, alteras de\nAppianorum aedificatione impedita, legi perinvitus; itaque conscientia meae constantis erga te voluntatis rescripsi tibi subiratus. Iis vero litteris lectis, quas Philotimo, liberto meo, dedisti, cognovi intellexique in provincia multos fuisse, qui nos, quo animo inter nos sumus, esse nollent, ad urbem\nvero ut accesseris vel potius ut primum tuos videris, cognosse te ex iis, qua in te absentem fide, qua in omnibus officiis tuendis erga te observantia et constantia fuissem. itaque quanti illud me aestimare putas, quod est in tuis litteris scriptum, si quid inciderit, quod ad meam dignitatem pertineat, etsi vix fieri possit, tamen te parem mihi gratiam relaturum? tu vero facile facies; nihil est enim quod studio et benevolentia vel amore potius effici non possit.\nego, etsi ipse ita iudicabam et fiebam crebro a meis per litteras certior, tamen maximam laetitiam cepi ex tuis litteris de spe minime dubia et plane explorata triumphi tui, neque vero ob eam causam, quo ipse facilius consequerer (nam id quidem *)epikou/reion est), sed mehercule quod tua dignitas atque amplitudo mihi est ipsa cara per se. qua re, quoniam pluris tu habes quam ceteri, quos scias in hanc provinciam proficisci, quod te adeunt fere omnes, si quid velis, gratissimum mihi feceris, si ad me, simulatque adeptus eris quod et tu confidis et ego opto, litteras miseris. 'longi subselli,' ut noster Pompeius appellat, iudicatio et mora si quem tibi item unum alterumve diem abstulerit (quid enim potest amplius?), tua tamen dignitas suum locum obtinebit; sed, si me diligis, si a me diligi vis, ad me litteras, ut quam primum laetitia adficiar, mittito.\net velim, reliquum quod est promissi ac muneris tui, mihi persolvas. Cum ipsam cognitionem iuris auguri consequi cupio tum mehercule tuis incredibiliter studiis erga me muneribusque delector. quod autem a me tale quiddam desideras, sane mihi considerandum est, quonam te remunerer potissimum genere. nam profecto non est meum, qui in scribendo, ut soles admirari, tantum industriae ponam, committere ut neglegens in scribendo fuisse videar, praesertim cum id non modo neglegentis, sed etiam ingrati animi crimen futurum sit.\nverum haec videbimus. illud, quod polliceris, velim pro tua fide diligentiaque et pro nostra non instituta, sed iam inveterata amicitia cures, enitare, ut supplicatio nobis quam honorificentissime quam primumque decernatur. omnino serius misi litteras quam vellem (in quo cum difficultas navigandi fuit odiosa, tum in ipsum discessum senatus incidisse credo meas litteras), sed id feci adductus auctoritate et consilio tuo idque a me recte factum puto, quod non\nstatim, ut appellatus imperator sim, sed aliis rebus additis aestivisque confectis litteras miserim. haec igitur tibi erunt curae, quem ad modum ostendis, meque totum et mea et meos commendatos habebis.\nCum est ad nos adlatum de temeritate eorum, qui tibi negotium facesserent, etsi graviter primo nuntio commotus sum, quod nihil tam praeter opinionem meam accidere\npotuit, tamen, ut me conlegi, cetera mi facillima videbantur, quod et in te ipso maximam spem et in tuis magnam habebam, multaque mihi veniebant in mentem, quam ob rem istum laborem tibi etiam honori putarem fore; illud plane moleste tuli, quod certissimum et iustissimum\ntriumphum hoc invidorum consilio esse tibi ereptum videbam. quod tu si tanti facies, quanti ego semper iudicavi faciendum esse, facies sapienter et ages victor ex inimicorum dolore triumphum iustissimum. ego enim plane video fore nervis, opibus, sapientia tua, vehementer ut inimicos\ntuos paeniteat intemperantiae suae. de me tibi sic contestans omnis deos promitto atque confirmo, me pro tua dignitate (malo enim dicere quam 'pro salute') in hac provincia, cui tu praefuisti, rogando deprecatoris, laborando propinqui, auctoritate cari hominis, ut spero, apud civitates,\ngravitate imperatoris suscepturum officia atque partis. omnia volo a me et postules et exspectes; vincam meis officiis cogitationes tuas.\nQ. Servilius perbrevis mihi a te litteras reddidit, quae mihi tamen nimis longae visae sunt; iniuriam enim mihi\nfieri putabam, cum rogabar. nollem accidisset tempus, in quo perspicere posses, quanti te, quanti Pompeium, quem\nunum ex omnibus facio, ut debeo, plurimi, quanti Brutum facerem (quamquam in consuetudine cotidiana perspexisses, sicuti perspicies); sed, quoniam accidit, si quid a me praetermissum erit, commissum facinus et admissum dedecus\nconfitebor.\nPomptinus, qui a te tractatus est praestanti ac singulari fide, cuius tui benefici sum ego testis, praestat tibi memoriam benevolentiamque, quam debet. qui cum maximis suis rebus coactus a me invitissimo decessisset, tamen, ut vidit interesse tua, conscendens iam navem Epheso Laudiceam revertit. talia te cum studia videam habiturum esse innumerabilia, plane dubitare non possum quin tibi amplitudo ista sollicitudo futura sit; si vero efficis ut censores creentur, et si ita gesseris censuram, ut et debes et potes, non tibi solum, sed tuis omnibus video in perpetuum summo te praesidio futurum. illud pugna et enitere, ne quid nobis temporis prorogetur, ut, cum hic tibi satis fecerimus, istic quoque nostram in te benevolentiam navare possimus.\nquae de hominum atque ordinum omnium erga te studiis scribis ad me, minime mihi miranda et maxime iucunda acciderunt, eademque ad me perscripta sunt a familiaribus meis. itaque capio magnam voluptatem, cum tibi, cuius mihi amicitia non solum ampla sed etiam iucunda est, ea tribui, quae debeantur, tum vero remanere etiam nunc in civitate nostra studia prope omnium consensu erga fortis et industrios viros, quae mihi ipsi una semper tributa merces est laborum et vigiliarum mearum.\nillud vero mihi permirum accidit, tantam temeritatem fuisse in eo adulescente, cuius ego salutem in duobus capitis iudiciis summa contentione defendi, ut tuis inimicitiis suscipiendis oblivisceretur prope omnium fortunarum ac\nrationum suarum, praesertim cum tu omnibus vel ornamentis vel praesidiis redundares, ipsi, ut levissime dicam, multa dessent. cuius sermo stultus et puerilis erat iam ante ad me a M. Caelio, familiari nostro, perscriptus; de quo item\nsermone multa scripta sunt abs te. ego autem citius cum eo, qui tuas inimicitias suscepisset, veterem coniunctionem diremissem quam novam conciliassem; neque enim de meo erga te studio dubitare debes, neque id est obscurum cuiquam in provincia nec Romae fuit.\nsed tamen significatur in tuis litteris suspicio quaedam et dubitatio tua, de qua alienum tempus est mihi tecum\nexpostulandi, purgandi autem mei necessarium. Ubi enim ego cuiquam legationi fui impedimento, quo minus Romam ad laudem tuam mitteretur? aut in quo potui, si te palam\nodissem, minus quod tibi obesset facere, si clam, magis aperte inimicus esse? quod si essem ea perfidia, qua sunt ii, qui in nos haec conferunt, tamen ea stultitia certe non fuissem, ut aut in obscuro odio apertas inimicitias aut, in quo tibi nihil nocerem, summam ostenderem voluntatem\nnocendi. ad me adire quosdam memini, nimirum ex Epicteto, qui dicerent nimis magnos sumptus legatis decerni. quibus ego non tam imperavi quam censui sumptus legatis quam maxime ad legem Corneliam decernendos; atque in eo ipso me non perseverasse testes sunt rationes\ncivitatum, in quibus, quantum quaeque voluit, legatis tuis datum. induxit.\nte autem quibus mendaciis homines levissimi onerarunt! non modo sublatos sumptus, sed etiam\na procuratoribus eorum, qui iam profecti essent, repetitos et ablatos, eamque causam multis omnino non eundi fuisse.\nquererer tecum atque expostularem, ni, ut supra scripsi, purgare me tibi hoc tuo tempore quam accusare te mallem idque putarem esse rectius. itaque nihil de te, quod credideris, de me, quam ob rem non debueris credere, pauca dicam. nam si me virum bonum, si dignum iis studiis eaque doctrina, cui me a pueritia dedi, si satis magni animi, non minimi consili in maximis rebus perspectum habes, nihil in me non modo perfidiosum et insidiosum et fallax in amicitia, sed ne humile quidem aut ieiunum debes agnoscere.\nsin autem me astutum et occultum libet fingere, quid est quod minus cadere in eius modi naturam possit quam aut florentissimi hominis aspernari benevolentiam aut eius existimationem oppugnare in provincia, cuius laudem domi defenderis, aut in ea re animum ostendere inimicum, in qua nihil obsis, aut id eligere ad perfidiam, quod ad indicandum odium apertissimum sit, ad nocendum levissimum? quid erat autem cur ego in te tam implacabilis essem, cum te ex fratre meo ne tunc quidem, cum tibi prope necesse esset eas agere partis, inimicum mihi fuisse cognossem? Cum vero reditum nostrum in gratiam uterque expetisset, quid in consulatu tuo frustra mecum egisti, quod me aut facere aut sentire voluisses? quid mihi mandasti, cum te Puteolos prosequerer, in quo non exspectationem tuam diligentia mea\nvicerim? quod si id est maxime astuti, omnia ad suam utilitatem referre, quid mihi tandem erat utilius, quid commodis meis aptius quam hominis nobilissimi atque honoratissimi coniunctio, cuius opes, ingenium, liberi, adfines, propinqui mihi magno vel ornamento vel praesidio esse possent? quae tamen ego omnia in expetenda amicitia tua non astutia quadam, sed aliqua potius sapientia secutus sum. quid? illa vincula, quibus quidem libentissime astringor, quanta sunt, studiorum similitudo, suavitas consuetudinis, delectatio vitae atque victus, sermonis societas, litterae interiores! atque haec domestica; quid illa tandem popularia, reditus inlustris in gratiam, in quo ne per imprudentiam quidem errari potest sine suspicione perfidiae, amplissimi\nsacerdota collegium, in quo non modo amicitiam violari apud maiores nostros fas non erat, sed ne coptari quidem sacerdotem licebat, qui cuiquam ex collegio esset inimicus?\nquae ut omittam tam multa atque tanta, quis umquam tanti quemquam fecit aut facere potuit aut debuit quanti ego Cn.\nPompeium, socerum tuae filiae? etenim si merita valent, patriam, liberos, salutem, dignitatem, memet ipsum mihi per illum restitutum puto, si consuetudinis iucunditas, quae fuit umquam amicitia consularium in nostra civitate coniunctior?. si illa amoris atque offici signa, quid mihi ille non commisit, quid non mecum communicavit, quid de se in senatu, cum ipse abesset, per quemquam agi maluit, quibus ille me rebus non ornatissimum voluit amplissime, qua denique ille facilitate, qua humanitate tulit contentionem\nmeam pro Milone adversantem interdum actionibus suis, quo studio providit, ne quae me illius temporis invidia attingeret, cum me consilio, cum auctoritate, cum armis denique texit suis? quibus quidem temporibus haec in eo gravitas, haec animi altitudo fuit, non modo ut Phrygi alicui aut\nLycaoni, quod tu in legatis fecisti, sed ne summorum quidem hominum malevolis de me sermonibus crederet. huius igitur filius cum sit gener tuus, cumque, praeter hanc coniunctionem adfinitatis quam sis Cn. Pompeio carus quamque iucundus, intellegam, quo tandem animo in te esse debeo?\ncum praesertim eas ad me litteras is miserit, quibus, etiam si tibi, cui sum amicissimus, hostis essem, placarer tamen totumque me ad eius viri ita de me meriti voluntatem nutumque converterem.\nsed haec hactenus; pluribus enim etiam fortasse verbis, quam necesse fuit, scripta sunt. nunc ea, quae a me\nprofecta quaeque instituta sunt cognosce\natque haec\n\nagimus et agemus magis pro dignitate quam pro periculo tuo. te enim, ut spero, propediem censorem audiemus, cuius magistratus officia, quae sunt maximi animi summique consili, tibi diligentius et accuratius quam haec, quae nos\nde te agimus, cogitanda esse censeo.\nCum essem in castris ad fluvium Pyramum, redditae mihi sunt uno tempore a te epistulae duae, quas ad me\nQ. Servilius Tarso miserat. earum in altera dies erat ascripta Nonarum Aprilium, in altera, quae mihi recentior\nvidebatur, dies non erat. respondebo igitur superiori prius, in qua scribis ad me de absolutione maiestatis. de qua etsi permulto ante certior factus eram litteris, nuntiis, fama denique ipsa (nihil enim fuit clarius; non quo quisquam aliter putasset, sed nihil de insignibus ad laudem viris obscure nuntiari solet), tamen eadem illa laetiora fecerunt mihi tuae litterae, non solum quia planius loquebantur et uberius quam vulgi sermo, sed etiam quia magis videbar tibi gratulari, cum de te ex te ipso audiebam.\ncomplexus igitur sum cogitatione te absentem, epistulam vero osculatus etiam ipse mihi gratulatus sum; quae enim a cuncto populo, a senatu, a iudicibus ingenio, industriae, virtuti tribuuntur, quia mihi ipse adsentor fortasse, cum ea esse in me fingo, mihi quoque ipsi tribui puto. nec tam gloriosum exitum tui iudici exstitisse, sed tam pravam inimicorum tuorum mentem fuisse mirabar. 'de ambitu vero quid interest,' inquies, 'an de maiestate?' ad rem nihil; alterum enim non attigisti, alteram auxisti. â€ verum tamen\n\n\nest maiestas, etsi Sulla voluit, ne in quemvis impune declamari liceret; ambitus vero ita apertam vim habet, ut aut accusetur improbe aut defendatur. quid enim? facta necne facta largitio, ignorari potest? tuorum autem honorum\ncursus cui suspectus umquam fuit?\nme miserum, qui non, adfuerim! quos ego risus excitassem! sed de maiestatis iudicio duo mihi illa ex tuis litteris iucundissima fuerunt, unum, quod te ab ipsa re publica defensum scribis, quae quidem etiam in summa bonorum et fortium civium copia\ntueri talis viros deberet, nunc vero eo magis, quod tanta penuria est in omni vel honoris vel aetatis gradu, ut tam orba civitas talis tutores complecti debeat; alterum, quod Pompei et Bruti fidem benevolentiamque mirifice laudas. laetor virtute et officio quom tuorum necessariorum,\nmeorum amicissimorum, tum alterius omnium saeculorum et gentium principis, alterius iam pridem iuventutis, celeriter, ut spero, civitatis. de mercennariis testibus a suis civitatibus notandis nisi iam factum aliquid est per Flaccum, fiet a me, cum per Asiam decedam.\nnunc ad alteram epistulam venio. quod ad me quasi formam communium temporum et totius rei publicae misisti\nexpressam, prudentia litterarum tuarum valde mihi est grata; video enim et pericula leviora, quam timebam, et maiora praesidia, siquidem, ut scribis, omnes vires civitatis\nse ad Pompei ductum applicaverunt; tuumque simul promptum animum et alacrem perspexi ad defendendam rem publicam mirificamque cepi voluptatem ex hac tua diligentia, quod in summis tuis occupationibus mihi tamen rei publicae statum per te notum esse voluisti. nam auguralis libros ad commune utriusque nostrum otium serva.\nego enim, a te cum tua promissa per litteras flagitabam, ad urbem te otiosissimum esse arbitrabar; nunc tamen, ut ipse polliceris, pro auguralibus libris orationes tuas confectas omnis exspectabo.\nD. Tullius, cui mandata ad me dedisti, non convenerat me; nec erat iam quisquam mecum tuorum praeter omnis meos, qui sunt omnes tui. 'stomachosiores' meas litteras quas dicas esse, non intellego. Bis ad te scripsi me purgans diligenter, te leviter accusans in eo, quod de me cito credidisses. quod genus querelae mihi quidem videbatur esse amici; sin tibi displicet, non utar eo posthac. sed si, ut scribis, eae litterae non fuerunt 'disertae,' scito meas non fuisse. ut enim Aristarchus Homeri versum negat, quem non probat, sic tu (libet enim mihi iocari), quod disertum non erit, ne putaris meum. vale et in censura, si iam es censor, ut spero, de proavo multum cogitato tuo.\ngratulabor tibi prius; ita enim rerum ordo postulat; deinde ad me convertar. ego vero vehementer gratulor de iudicio ambitus, neque id, quod nemini dubium fuit, absolutum esse te, sed illud, quod, quo melior civis, quo vir clarior, quo fortior amicus es, quoque plura virtutis, industriae ornamenta in te sunt, eo mirandum est magis nullam ne in tabellae quidem latebra fuisse absconditam malevolentiam, quae te impugnare auderet. non horum temporum, non horum hominum atque morum negotium! nihil iam sum pridem admiratus magis.\nde me autem suscipe paulisper meas partis et eum te esse finge, qui sum ego. si facile inveneris, quid dicas, noli ignoscere haesitationi meae. ego vero velim mihi Tulliaeque meae,\nsicut tu amicissime et suavissime optas, prospere evenire ea, quae me insciente facta sunt a meis; sed ita cecidisse, ut agerentur eo tempore! spero omnino cum aliqua felicitate et opto, verum tamen plus me in hac spe tua sapientia\net humanitas consolatur quam opportunitas temporis. itaque, quem ad modum expediam exitum huius institutae orationis, non reperio; neque enim tristius dicere quicquam debeo ea de re, quam tu ipse ominibus optimis prosequeris, neque non me tamen mordet aliquid. in quo unum non\nvereor, ne tu parum perspicias ea, quae gesta sunt, ab aliis esse gesta; quibus ego ita mandaram, ut, cum tam longe afuturus essem, ad me ne referrent; agerent, quod probassent.\nin hoc autem mihi illud occurrit: 'quid tu igitur, si adfuisses?' rem probassem, de tempore nihil te invito,\nnihil sine consilio egissem tuo. vides sudare me iam dudum laborantem, quo modo ea tuear, quae mihi tuenda sunt, et te non offendam. leva me igitur hoc onere; numquam enim mihi videor tractasse causam difficiliorem. sic habeto tamen: Nisi iam tunc omnia negotia cum summa\ntua dignitate diligentissime confecissem, tametsi nihil videbatur ad meum erga te pristinum studium addi posse, tamen hac mihi adfinitate nuntiata non maiore equidem studio, sed acrius, apertius, significantius dignitatem tuam defendissem.\ndecedenti mihi et iam imperio annuo terminato ante 4\nd. III Nonas Sext., cum ad Sidam navi accederem et mecum Q. Servilius esset, litterae a meis sunt redditae. dixi statim Servilio (etenim videbatur esse commotus), ut omnia a me maiora exspectaret. quid multa? benevolentior tibi quam fui nilo sum factus, diligentior ad declarandam benevolentiam multo. nam, ut vetus nostra simultas antea stimulabat me ut caverem ne cui suspicionem ficte\nreconciliatae gratiae darem, sic adfinitas nova curam mihi adfert cavendi ne quid de summo meo erga te amore detractum esse videatur.\nquasi divinarem tali in officio fore mihi aliquando ex petendum studium tuum, sic, cum de tuis rebus gestis agebatur, inserviebam honori tuo; dicam tamen vere:\nplus quam acceperas reddidisti. quis enim ad me non perscripsit te non solum auctoritate orationis, sententia tua, quibus ego a tali viro contentus eram, sed etiam opera, consilio, domum veniendo, conveniendis meis nullum onus offici cuiquam reliquum fecisse? haec mihi ampliora multo sunt quam illa ipsa, propter quae haec laborantur.\ninsignia enim virtutis multi etiam sine virtute adsecuti sunt, talium virorum tanta studia adsequi sola virtus potest. itaque mihi propono fructum amicitiae nostrae ipsam amicitiam, qua nihil est uberius, praesertim in iis studiis, quibus uterque nostrum devinctus est. nam tibi me profiteor et in re publica socium, de qua idem sentimus, et in cotidiana vita coniunctum, quam his artibus studiisque colimus. vellem ita fortuna tulisset, ut, quanti ego omnis tuos facio, tanti tu meos facere posses, quod tamen ipsum nescio qua permotus animi divinatione non despero. sed hoc nihil ad te; nostrum est onus. illud velim sic habeas, quod intelleges hac re novata additum potius aliquid ad meum erga te studium, quo nihil videbatur addi posse, quam quicquam esse detractum Cum haec scribebam, censorem iam te esse sperabam. eo brevior est epistula et ut adversus magistrum morum modestior.\nC. Trebativs, familiaris meus, ad me scripsit te ex se quaesisse, quibus in locis essem, molesteque te ferre, quod\nme propter valetudinem tuam, cum ad urbem accessissem, non vidisses, et hoc tempore velle te mecum, si propius accessissem, de officio utriusque nostrum communicare. utinam, Servi, salvis rebus (sic enim est dicendum) conloqui potuissemus inter nos! profecto aliquid opis occidenti rei publicae tulissemus. cognoram enim iam absens te haec mala multo ante providentem defensorem pacis et in consulatu tuo et post consulatum fuisse; ego autem, cum consilium tuum probarem et idem ipse sentirem, nihil proficiebam; sero enim veneram, solus eram, rudis esse videbar in causa, incideram in hominum pugnandi cupidorum insanias. . nunc, quoniam nihil iam videmur opitulari posse rei publicae, si quid est, in quo nobismet ipsis consulere possimus, non ut aliquid ex pristino statu nostro retineamus,\nsed ut quam honestissime lugeamus, nemo est omnium, quicum potius mihi quam tecum communicandum putem; nec enim clarissimorum virorum, quorum similes esse debemus, exempla neque doctissimorum, quos semper coluisti,\npraecepta te fugiunt. atque ipse antea ad te scripsissem te frustra in senatum sive potius in conventum senatorum esse venturum, ni veritus essem ne eius animum offenderem, qui a me, ut te imitarer, petebat. cui quidem ego, cum me rogaret ut adessem in senatu, eadem omnia, quae a te de pace et de Hispaniis dicta sunt, ostendi me esse\ndicturum.\nres vides quo modo se habeat, orbem terrarum .imperiis distributis ardere bello, urbem sine legibus, sine iudiciis, sine iure, sine fide relictam direptioni et incendiis.\nitaque mihi venire in mentem nihil potest, non modo quod sperem, sed vix iam quod audeam optare. sin autem tibi, homini prudentissimo, videtur utile esse nos conloqui, quamquam longius etiam cogitabam ab urbe discedere, cuius iam etiam nomen invitus audio, tamen propius accedam, Trebatioque mandavi ut, si quid tu eum velles ad me mittere, ne recusaret, idque ut facias velim aut, si quem tuorum fidelium voles, ad me mittas, ne aut tibi exire ex urbe necesse sit aut mihi accedere. ego tantum tibi tribuo, quantum mihi fortasse adrogo, ut exploratum habeam, quicquid nos communi sententia statuerimus, id omnis homines probaturos. vale.\nA. d. iii K. Maias cum essem in Cumano, accepi tuas litteras; quibus lectis cognovi non satis prudenter fecisse Philotimum, qui, cum abs te mandata haberet, ut scribis de omnibus rebus, ipse ad me non venisset, litteras tuas misisset, quas intellexi breviores fuisse, quod eum perlaturum putasses. sed tamen, postquam tuas litteras legi, Postumia tua me convenit et Servius noster. his placuit\nut tu in Cumanum venires, quod etiam mecum ut ad te scriberem egerunt\nquod meum consilium exquiris, id est tale, ut capere facilius ipse possim quam alteri dare. quid enim est quod audeam suadere tibi, homini summa auctoritate summaque prudentia? si quid rectissimum sit quaerimus, perspicuum est, si quid maxime expediat, obscurum; sin ii sumus, qui profecto esse debemus, ut nihil arbitremur expedire nisi quod rectum honestumque sit, non potest esse\ndubium, quid faciendum nobis sit.\nquod existimas meam causam coniunctam esse cum tua, certe similis in utroque nostrum, cum optime sentiremus, error fuit. nam omnia utriusque consilia ad concordiam spectaverunt; qua quom ipsi Caesari nihil esset utilius,\ngratiam quoque nos mire ab eo defendenda pace arbitrabamur. quantum nos fefellerit et quem in locum res deducta sit, vides. neque solum ea perspicis, quae geruntur quaeque iam gesta sunt, sed etiam qui cursus rerum, qui exitus futurus sit. ergo aut probare oportet ea, quae\nfiunt, aut interesse, etiam si non probes; quorum altera mihi turpis, altera etiam periculosa ratio videtur.\nrestat, ut discedendum putem; in quo reliqua videtur esse deliberatio, quod consilium in discessu, quae loca sequamur. omnino cum miserior res numquam accidit tum ne deliberatio quidem difficilior; nihil enim constitui potest, quod non incurrat in magnam aliquam difficultatem. tu, si videbitur, ita censeo facias, ut, si habes iam statutum, quid tibi agendum putes, in quo non sit coniunctum consilium tuum cum meo, supersedeas hoc labore itineris. sin autem\nest quod mecum communicare velis, ego te exspectabo; tu, quod tuo commodo fiat, quam primum velim venias, sicut intellexi et Servio et Postumiae placere. vale.\nvehementer te esse sollicitum et in communibus miseriis praecipuo quodam dolore angi multi ad nos cotidie deferunt. quod quamquam minime miror et meum quodam modo agnosco, doleo tamen te sapientia praeditum prope\nsingulari non tuis bonis delectari potius quam alienis malis laborare. me quidem, etsi nemini concedo, qui maiorem ex pernicie et peste rei publicae molestiam traxerit, tamen multa iam consolantur maximeque conscientia consiliorum meorum. multo enim ante tamquam ex aliqua specula prospexi tempestatem futuram, neque id solum mea sponte, sed multo etiam magis monente et denuntiante te. etsi enim afui magnam partem consulatus tui, tamen et absens cognoscebam, quae esset tua in hoc pestifero bello cavendo et praedicendo sententia, et ipse adfui primis temporibus tui consulatus, cum accuratissime monuisti senatum conlectis omnibus bellis civilibus, ut et illa timerent, quae meminissent, et scirent, cum superiores nullo tali exemplo antea in re publica cognito tam crudeles fuissent, quicumque postea rem publicam oppressisset armis, multo intolerabiliorem futurum.\nnam, quod exemplo fit, id etiam iure fieri putant, ipsi aliquid atque adeo multa addunt et adferunt de suo.\nqua re meminisse debes eos, qui auctoritatem et consilium tuum non sint secuti, sua stultitia occidisse, cum tua prudentia salvi esse potuissent. dices :\n'quid me ista res consolatur in tantis tenebris et quasi parietinis rei publicae?' est omnino vix consolabilis dolor; tanta est omnium rerum amissio et desperatio reciperandi; sed tamen et Caesar ipse ita de te iudicat et omnes cives sic existimant, quasi lumen aliquod exstinctis ceteris elucere\nsanctitatem et prudentiam et dignitatem tuam. haec tibi\nad levandas molestias magna esse debent. quod autem\na tuis abes, id eo levius ferendum est, quod eodem tempore\na multis et magnis molestiis abes; quas ad te omnis perscriberem, nisi vererer ne ea cognosceres absens, quae quia\nnon vides, mihi videris meliore esse condicione quam nos, qui videmus.\nhactenus existimo nostram consolationem recte adhibitam esse, quoad certior ab homine amicissimo fieres iis de\nrebus, quibus levari possent molestiae tuae. reliqua sunt in te ipso neque mihi ignota nec minima solacia, ut quidem ego sentio, multo maxima; quae ego experiens cotidie sic probo, ut ea mihi salutem adferre videantur. te autem ab initio aetatis memoria teneo summe omnium doctrinarum\nstudiosum fuisse omniaque, quae a sapientissimis ad bene vivendum tradita essent, summo studio curaque didicisse; quae quidem vel optimis rebus et usui et delectationi esse possent, his vero temporibus habemus aliud nihil, in quo adquiescamus. nihil faciam insolenter neque te tali vel\nscientia vel natura praeditum hortabor, ut ad eas te referas artis, quibus a primis temporibus aetatis studium tuum dedisti;\ntantum dicam, quod te spero approbaturum, me, postea quam illi arti, cui studueram, nihil esse loci neque in curia neque in foro viderem, omnem meam curam atque\noperam ad philosophiam contulisse. tuae scientiae excellenti ac singulari non multo plus quam nostrae relictum est loci. qua re non equidem te moneo, sed mihi ita persuasi, te quoque in isdem versari rebus, quae etiam si minus prodessent, animum tamen a sollicitudine abducerent.\n\nServius quidem tuus in omnibus ingenuis artibus in primisque in hac, in qua ego me scripsi adquiescere, ita versatur, ut excellat; a me vero sic diligitur, ut tibi, uni\n\nconcedam, praeterea nemini; mihique ab eo gratia refertur, in quo ille existimat, quod facile appareat, cum me colat et observet, tibi quoque in eo se facere gratissimum.\naccipio excusationem tuam, qua usus es, cur saepius ad me litteras uno exemplo dedisses, sed accipio ex ea parte, quatenus aut neglegentia aut improbitate eorum, qui epistulas accipiant, fieri scribis ne ad nos perferantur; illam partem excusationis, qua te scribis orationis paupertate' (sic enim appellas) isdem verbis epistulas saepius mittere, nec nosco nec probo, et ego ipse, quem tu per iocum (sic enim accipio) divitias orationis ' habere dicis, me non esse verborum admodum inopem agnosco (ei)rwneu/esqai enim non necesse est), . sed tamen idem (nec hoc ei)rwneuo/menos facile cedo tuorum scriptorum subtilitati et elegantiae.\nconsilium tuum, quo te usum scribis hoc Achaicum negotium non recusavisse, cum semper probavissem, tum multo magis probavi lectis tuis proximis litteris; omnes enim causae, quas commemoras, iustissimae sunt tuaque et auctoritate et prudentia dignissimae. quod aliter cecidisse rem existimas atque opinatus sis, id tibi nullo modo adsentior; sed quia tanta perturbatio et confusio est rerum ita perculsa et prostrata foedissimo bello iacent omnia ut is cuique locus, ubi ipse sit, et sibi quisque miserrimus esse videatur, propterea et tui consili paenitet te, et nos, qui domi sumus, tibi beati videmur, at contra nobis non tu quidem vacuus molestiis, sed prae nobis beatus. atque hoc ipso melior est tua quam nostra condicio, quod tu, quid\n\ndoleat, scribere audes, nos ne id quidem tuto possumus, nec id victoris vitio, quo nihil moderatius, sed ipsius victoriae, quae civilibus bellis semper est insolens.\nuno te vicimus, quod de Marcelli, conlegae tui, salute paulo ante quam tu cognovimus, etiam me hercule quod,\nquem ad modum ea res ageretur, vidimus. nam sic fac existimes, post has miserias, id est postquam armis disceptari coeptum sit de iure publico, nihil esse actum aliud cum dignitate. nam et ipse Caesar accusata 'acerbitate' Maricelli (sic enim appellabat) laudataque honorificentissime et\naequitate tua et prudentia repente praeter spem dixit se senatui roganti de Marcello ne ominis quidem causa negaturum. fecerat autem hoc senatus, ut, cum a L. Pisone mentio esset facta de M. Marcello et C. Marcellus se\nad Caesaris pedes abiecisset, cunctus consurgeret et ad Caesarem supplex accederet. noli quaerere; ita mihi pulcher hic dies visus est, ut speciem aliquam viderer videre\nquasi reviviscentis rei publicae.\nitaque, cum omnes ante\nme rogati gratias Caesari egissent praeter Volcacium (is\nenim, si eo loco esset, negavit se facturum fuisse), ego rogatus mutavi meum consilium. nam statueram non me hercule inertia, sed desiderio pristinae dignitatis in perpetuum tacere. fregit hoc meum consilium et Caesaris magnitudo animi et senatus officium; itaque pluribus verbis\negi Caesari gratias, meque metuo ne etiam in ceteris rebus honesto otio privarim, quod erat unum solacium in malis. sed tamen, quoniam effugi eius offensionem, qui fortasse arbitraretur me hanc rem publicam non putare, si perpetuo tacerem, modice hoc faciam aut etiam intra modum, ut et\nillius voluntati et meis studiis serviam. nam, etsi a prima aetate me omnis ars et doctrina liberalis et maxime philosophia delectavit, tamen hoc studium cotidie ingravescit, credo, et aetatis maturitate ad prudentiam et iis temporum\nvitiis, ut nulla res alia levare animum molestiis possit.\nA quo studio te abduci negotiis intellego ex tuis litteris, sed tamen\naliquid iam noctes te adiuvabunt.\nServius tuus vel potius noster summa me observantia colit; cuius ego cum omni probitate summaque virtute tum studiis doctrinaque delector. is mecum saepe de tua mansione aut decessione communicat. adhuc in hac sum sententia, nihil ut faciamus nisi quod maxime Caesar velle videatur. res sunt eius modi, ut, si Romae sis, nihil praeter tuos delectare possit. de reliquis nihil melius ipso est Caesare, cetera sunt eius modi, ut, si alterum utrum necesse sit, audire ea malis quam videre. hoc nostrum consilium nobis minime iucundum est, qui te videre cupimus, sed consulimus tibi. vale.\npostea quam mihi renuntiatum est de obitu Tulliae, filiae tuae, sane quam pro eo ac debui, graviter molesteque tuli communemque eam calamitatem existimavi; qui, si istic adfuissem, neque tibi defuissem coramque meum dolorem tibi declarassem. etsi genus hoc consolationis miserum atque acerbum est, propterea quia, per quos ea confieri debet, propinquos ac familiaris, ii ipsi pari molestia adficiuntur neque sine lacrimis multis id conari possunt, uti magis ipsi videantur aliorum consolatione indigere quam aliis posse suum officium praestare, tamen, quae in praesentia in mentem mihi venerunt, decrevi brevi ad te perscribere, non quo ea te fugere existimem, sed quod forsitan dolore impeditus minus ea perspicias.\nquid est quod tanto opere te commoveat tuus dolor intestinus? cogita, quem ad modum adhuc fortuna nobis cum egerit; ea nobis erepta esse, quae hominibus non minus quam liberi cara esse debent, patriam, honestatem, dignitatem honores omnis. hoc 'uno incommodo addito quid ad dolorem adiungi potuit? aut qui non in illis rebus exercitatus animus callere iam debet atque omnia minoris existimare? an illius vicem, cedo, doles?\nquotiens in eam\ncogitationem necesse est et tu veneris et nos saepe incidimus, hisce temporibus non pessime cum iis esse actum, quibus sine dolore licitum est mortem cum vita commutare! quid autem fuit quod illam hoc tempore ad vivendum magno opere invitare posset? quae res, quae spes,\nquod animi solacium? ut cum aliquo adulescente primario coniuncta aetatem gereret? licitum est tibi, credo, pro tua dignitate ex hac iuventute generum deligere, cuius fidei liberos tuos te tuto committere putares. an ut ea\nliberos ex sese pareret, quos cum florentis videret laetaretur, qui rem a parente traditam per se tenere possent, honores ordinatim petituri essent in re publica, in amicorum negotiis libertate sua usuri? quid horum fuit quod non priusquam datum est ademptum sit? at vero malum est\nliberos amittere. malum; nisi hoc peius sit, haec sufferre\net perpeti.\nquae res mihi non mediocrem consolationem\nattulit, volo tibi commemorare, si forte eadem res tibi\ndolorem minuere possit.\n\n\nex Asia rediens cum ab Aegina Megaram versus navigarem coepi regiones circumcirca prospicere. post me\n\nerat Aegina, ante me Megara, dextra Piraeus, sinistra Corinthus, quae oppida quodam tempore florentissima fuerunt, nunc prostrata et diruta ante oculos iacent. coepi egomet mecum sic cogitare: 'hem! nos homunculi indignamur, si quis nostrum interiit aut occisus est, quorum vita brevior esse debet, cum uno loco tot oppidum cadavera proiecta iacent? visne' tu te, Servi, cohibere et meminisse hominem te esse natum?' crede mihi cogitatione ea non mediocriter sum confirmatus. hoc idem, si tibi videtur, fac ante oculos tibi proponas. modo uno tempore tot viri clarissimi interierunt, de imperio populi Romani tanta deminutio facta est, omnes provinciae conquassatae sunt in unius mulierculae animula si iactura facta est, tanto opere commoveris? quae si hoc tempore non diei suum obisset, paucis post annis tamen ei moriendum fuit, quoniam homo nata fuerat.\netiam tu ab hisce rebus\nanimum ac cogitationem tuam avoca atque ea potius reminiscere, quae digna tua persona sunt, illam, quam diu ei opus fuerit, vixisse, una cum re publica fuisse, te, patrem suum, praetorem, consulem, augurem vidisse, adulescentibus primariis nuptam fuisse, omnibus bonis prope perfunctam esse, cum res publica occideret vita excessisse. quid est quod tu aut illa cum fortuna hoc nomine queri possitis? denique noli te oblivisci Ciceronem esse et eum, qui aliis consueris praecipere et dare consilium, neque imitare malos medicos, qui in alienis morbis profitentur tenere se medicinae scientiam, ipsi se curare non possunt, sed potius, quae aliis tute praecipere soles, ea tute tibi subiace atque apud animum propone.\nnullus dolor est, quem non longinquitas temporis minuat\nac molliat. hoc te exspectare tempus tibi turpe est ac non\n\nei rei sapientia tua te occurrere. quod si qui etiam inferis sensus est, qui illius in te amor fuit pietasque in omnis suos, hoc certe illa te facere non vult. da hoc illi mortuae, da ceteris amicis ac familiaribus, qui tuo dolore maerent, da patriae, ut, si qua in re opus sit, opera et consilio tuo uti possit. denique, quoniam in eam fortunam devenimus, ut etiam huic rei nobis serviendum sit, noli committere ut quisquam te putet non tam filiam quam rei publicae tempora et aliorum victoriam lugere.\n\n\nplura me ad te de hac re scribere pudet, ne videar prudentiae tuae diffidere. qua re, si hoc unum proposuero, finem faciam scribendi: vidimus aliquotiens secundam pulcherrime te ferre fortunam magnamque ex ea re te laudem apisci; fac aliquando intellegamus adversam\nquoque te aeque ferre posse neque id maius, quam debeat, tibi onus videri, ne ex omnibus virtutibus haec una tibi videatur deesse.\n\nquod ad me attinet, cum te tranquilliorem animo esse cognoro, de iis rebus, quae hic geruntur, quemadmodumque se provincia habeat, certiorem faciam. vale.\nego vero, Servi, vellem, ut scribis, in meo gravissimo casu adfuisses; quantum enim praesens me adiuvare potueris et consolando et prope aeque dolendo, facile ex eo\nintellego, quod litteris lectis aliquantum adquievi. nam et ea scripsisti, quae levare luctum possent, et in me consolando non mediocrem ipse animi dolorem adhibuisti. Servius tamen tuus omnibus officiis, quae illi tempori tribui potuerunt, declaravit et quanti ipse me faceret et quam suum\n\ntalem erga me animum tibi gratum putaret fore. cuius officia iucundiora scilicet saepe mihi fuerunt, numquam tamen gratiora. me autem non oratio tua solum et societas paene aegritudinis, sed etiam auctoritas consolatur; turpe enim esse existimo me non ita ferre casum meum, ut tu tali sapientia praeditus ferendum putas. sed opprimor interdum et vix resisto dolori, quod ea me solacia deficiunt, quae ceteris, quorum mihi exempla propono, simili in fortuna non defuerunt. nam et Q. Maximus, qui filium\nconsularem clarum virum et magnis rebus gestis, amisit, et L. Paullus, qui duo septem diebus, et vester Galus et\nM. Cato, qui summo ingenio, summa virtute filium perdidit, iis temporibus fuerunt, ut eorum luctum ipsorum dignitas\n\nconsolaretur ea, quam ex re publica consequebantur;\nmihi autem amissis ornamentis iis, quae ipse commemoras, quaeque eram maximis laboribus adeptus, unum manebat illud solacium, quod ereptum est. non amicorum negotiis, non rei publicae procuratione impediebantur cogitationes meae, nihil in foro agere libebat, aspicere curiam non poteram, existimabam, id quod erat, omnis me et industriae meae fructus et fortunae perdidisse. sed, cum cogitarem haec mihi tecum et cum quibusdam esse communia, et cum\nfrangerem iam ipse me cogeremque illa ferre toleranter, ,habebam quo confugerem, ubi conquiescerem, cuius in sermone et suavitate omnis curas doloresque deponerem. nunc autem hoc tam gravi vulnere etiam illa, quae consanuisse videbantur, recrudescunt non enim, ut tum me a re publica maestum domus excipiebat, quae levaret, sic nunc domo maerens ad rem publicam confugere possum, ut in eius bonis adquiescam. itaque et domo absum et foro, quod nec eum dolorem quem de re publica capio, domus iam consolari potest nec domesticum res publica.\nquo magis te exspecto teque videre quam primum cupio; maius mihi solacium adferre ratio nulla potest quam coniunctio consuetudinis sermonumque nostrorum; quamquam sperabam tuum adventum (sic enim audiebam) appropinquare. ego autem cum multis de causis te exopto quam primum videre, tum etiam ut ante commentemur inter nos, qua ratione nobis traducendum sit hoc tempus, quod est totum ad unius voluntatem accommodandum et prudentis et liberalis et, ut perspexisse videor, nec a me alieni et tibi amicissimi. quod cum ita sit, magnae tamen est deliberationis, quae ratio sit ineunda nobis non agendi aliquid, sed illius concessu et beneficio quiescendi. vale.\netsi eo te adhuc consilio usum intellego, ut id reprehendere non audeam, .non quin ab eo ipse dissentiam, sed quod ea te sapientia esse iudicem, ut meum consilium non anteponam tuo, tamen et amicitiae nostrae vetustas et tua summa erga me benevolentia, quae mihi iam a pueritia tua\ncognita est, me hortata est ut ea scriberem ad te, quae et saluti tuae conducere arbitrarer et non aliena esse ducerem a dignitate.\nego eum te esse, qui horum malorum initia multo ante videris, consulatum magnificentissime atque optime gesseris,\npraeclare memini; sed idem etiam illa vidi, neque te consilium civilis belli ita gerendi nec copias Cn. Pompei nec genus exercitus probare semperque summe diffidere; qua in sententia me quoque fuisse memoria tenere te arbitror. itaque neque tu multum interfuisti rebus gerendis et ego\n\nid semper egi, ne interessem ; non enim iis rebus pugna bamus, quibus valere poteramus, consilio, auctoritate, causa, quae erant in nobis superiora, sed lacertis et viribus, quibus pares non eramus. victi sumus igitur aut, si vinci dignitas non potest, fracti certe et abiecti. in quo tuum consilium nemo potest non maxime laudare, quod cum spe vincendi simul abiecisti certandi etiam cupiditatem ostendistique sapientem et bonum civem initia belli civilis invitum suscipere, extrema libenter non persequi.\nqui non idem consilium quod tu secuti sunt, eos video in duo genera esse distractos ; aut enim renovare bellum conati sunt, ii qui se in Africam contulerunt, aut quem ad modum nos victori sese crediderunt. medium quoddam tuum consilium fuit qui hoc fortasse humilis animi duceres, illud pertinacis. fateor a plerisque vel dicam ab omnibus sapiens tuum consilium, a multis etiam magni ac fortis animi iudicatum ; sed habet ista ratio, ut mihi quidem videtur, quendam modum, praesertim cum nihil tibi deesse arbitrer ad tuas fortunas omnis obtinendas praeter voluntatem. sic enim intellexi, nihil aliud esse quod dubitationem adferret ei, penes quem est potestas, nisi quod vereretur ne tu illud beneficium omnino non putares. de quo quid sentiam nihil attinet\ndicere, cum appareat, ipse quid fecerim.\nsed tamen, si iam ita constituisses, ut abesse perpetuo malles quam ea, quae nolles, videre, tamen id cogitare deberes, ubicumque esses, te fore in eius ipsius, quem fugeres, potestate. qui si facile passurus esset te carentem patria et fortunis tuis quiete et libere vivere, cogitandum tibi tamen esset Romaene et domi tuae, cuicuimodi res esset, an Mitylenis aut Rhodi malles vivere. sed cum ita late pateat eius potestas, quem\nveremur, ut terrarum orbem complexa sit, nonne mavis sine periculo tuae domi esse quam cum periculo alienae? equidem, etiam si oppetenda mors esset, domi atque in patria mallem quam in externis atque alienis locis. hoc idem omnes, qui te diligunt, sentiunt ; quorum est magna pro tuis maximis clarissimisque virtutibus multitudo.\nhabemus etiam rationem rei familiaris tuae, quam dissipari nolumus.\nnam, etsi nullam potest accipere iniuriam, quae futura perpetua sit, propterea quod neque is, qui tenet rem publicam, patietur neque ipsa res publica, tamen impetum praedonum in tuas fortunas fieri nolo ; ii autem qui essent, auderem scribere, nisi te intellegere confiderem.\nhic te unius sollicitudines, unius etiam multae et assiduae lacrimae, C. Marcelli, fratris optimi, deprecantur. nos\ncura et dolore proximi sumus, precibus tardiores, quod ius adeundi, cum ipsi deprecatione eguerimus, non habemus ; gratia tantum possumus quantum victi ; sed tamen consilio, studio Marcello non desumus. A tuis reliquis non adhibemur ; ad omnia parati sumus.\nneque monere te audeo, praestanti prudentia virum, nec confirmare, maximi animi hominem unumque fortissimum, consolari vero nullo modo. nam, si ea, quae acciderunt, ita fers, ut audio, gratulari magis virtuti debeo quam consolari dolorem tuum; sin te tanta mala rei publicae frangunt, non ita abundo ingenio, ut te consoler, cum ipse me non possim. reliquum est igitur, ut tibi me in omni re eum praebeam praestemque et ad omnia, quae tui velint, ita sim praesto, ut me non solum omnia debere\n\nâ€ tua causa, sed causa quoque, etiam quae non possim, putem.\nillud tamen vel tu me monuisse vel censuisse puta vel\npropter benevolentiam tacere non potuisse, ut, quod ego facio, tu quoque animum inducas, si sit aliqua res publica, in ea te esse oportere iudicio hominum reque principem, necessitate cedentem tempori; sin autem nulla sit, hunc tamen aptissimum esse etiam ad exsulandum locum. si enim libertatem sequimur, qui locus hoc dominatu vacat? sin qualemcumque locum, quae est domestica sede iucundior? sed, mihi crede, etiam is, qui omnia tenet, favet ingeniis, nobilitatem vero et dignitates hominum, quantum ei res et ipsius causa concedit, amplectitur. sed plura quam statueram. redeo ergo ad unum illud, me tuum esse; fore cum tuis, si modo erunt tui, si minus, me certe in omnibus rebus satis nostrae coniunctioni amorique facturum. vale.\netsi perpaucis ante diebus dederam Q. Mucio litteras ad te pluribus verbis scriptas, quibus declaraveram, quo te animo censerem esse oportere et quid tibi faciendum arbitrarer, tamen, cum Theophilus, libertus tuus, proficisceretur, cuius ego fidem erga te benevolentiamque perspexeram, sine meis litteris eum ad te venire nolui. isdem igitur te rebus etiam atque etiam hortor, quibus superioribus litteris hortatus sum, ut in ea re publica, quaecumque est, quam primum velis esse. multa videbis fortasse, quae nolis, non plura tamen, quam audis cotidie. non est porro tuum uno sensu solum oculorum moveri, cum idem illud auribus percipias, quod etiam maius videri solet, minus laborare.\nat\ntibi ipsi dicendum erit aliquid, quod non sentias, aut faciendum, quod non probes. primum tempori cedere, id est necessitati parere, semper. sapientis est habitum; deinde non habet, ut nunc quidem est, id viti res. dicere fortasse quae sentias non licet, tacere plane licet. omnia enim delata ad unum sunt; is utitur consilio ne suorum quidem, sed suo. quod non multo secus fieret, si is rem publicam teneret, quem secuti sumus. an, qui in bello, cum omnium nostrum coniunctum esset periculum, suo et certorum\nhominum minime prudentium consilio uteretur, eum magis communem censemus in victoria futurum fuisse, quam incertis in rebus fuisset? et, qui nec te consule tuum sapientissimum consilium secutus esset nec fratre tuo consulatum ex auctoritate tua gerente vobis auctoribus uti voluerit, nunc\nomnia tenentem nostras sententias desideraturum censes fuisse?\nomnia sunt misera in bellis civilibus, quae maiores nostri ne semel quidem, nostra aetas saepe iam sensit, sed\nmiserius nihil quam ipsa victoria; quae, etiam si ad meliores venit, tamen eos ipsos ferociores impotentioresque\nreddit, ut etiam si natura tales non sint, necessitate esse cogantur; multa enim victori eorum arbitrio, per quos vicit, etiam invito facienda sunt. an tu non videbas mecum simul, quam illa crudelis esset futura victoria? igitur tunc quoque careres patria, ne quae nolles videres? 'non,'\ninquies; 'ego enim ipse tenerem opes et dignitatem meam. at erat tuae virtutis in minimis tuas res ponere, de re publica vehementius laborare. deinde qui finis istius consili est? nam adhuc et factum tuum probatur, et ut in tali re etiam fortuna laudatur, factum, quod et initium belli necessario secutus sis et extrema sapienter persequi nolueris,\nfortuna, quod honesto otio tenueris et statum et famam dignitatis tuae. nunc vero nec locus tibi ullus dulcior esse debet patria, nec eam diligere minus debes, quod deformior est, sed misereri potius nec eam multis claris viris orbatam\nprivare etiam aspectu tuo.\ndenique, si fuit magni animi non esse supplicem victori, vide ne superbi sit aspernari eiusdem liberalitatem et, si sapientis est carere patria, duri non desiderare; et, si re publica non possis frui, stultum est nolle privata. caput illud est, ut, si ista vita tibi commodior esse videatur, cogitandum tamen sit, ne tutior non sit. Magna gladiorum est licentia, sed in externis locis minor etiam ad facinus verecundia. mihi salus tua tantae cura est, ut Marcello, fratri tuo, aut par aut certe proximus sini; tuum est consulere temporibus et incolumitati et vitae et fortunis tuis\netsi nihil erat novi, quod ad te scriberem, magisque litteras tuas iam exspectare incipiebam vel te potius ipsum, tamen, cum Theophilus proficisceretur, non potui nihil ei litterarum dare. cura igitur ut quam primum venias venies enim, mihi crede, exspectatus, neque solum nobis, id est tuis, sed prorsus omnibus. venit enim mihi in mentem subvereri interdum, ne te delectet tarda decessio. quod nullum haberes sensum nisi oculorum, prorsus tibi ignoscerem, si quosdam nolles videre; sed, cum leviora non multo essent, quae audirentur, quam quae viderentur, suspicarer autem multum interesse rei familiaris tuae te quam\nprimum venire, idque in omnis partis valeret, putavi ea de re te esse admonendum. sed quoniam, quid mihi placeret, ostendi, reliqua tu pro tua prudentia considerabis; me tamen velim, quod ad tempus te exspectemus, certiorem facias.\nplurimum valuisse apud me tuam semper auctoritatem cum in omni re tum in hoc maxime negotio potes existimare. cum mihi C. Marcellus, frater amantissimus mei, non solum consilium daret, sed precibus quoque me obsecraret, non prius mihi persuadere potuit, quam tuis est effectum litteris ut uterer vestro potissimum consilio. res quem ad modum sit acta, vestrae litterae mihi declarant. gratulatio tua etsi est mihi probatissima, quod ab optimo\nfit animo, tamen hoc mihi multo iucundius est et gratius, quod in summa paucitate amicorum, propinquorum ac necessariorum, qui vere meae saluti faverent, te cupidissimum mei singularemque mihi benevolentiam praestitisse cognovi.\nreliqua sunt eius modi, quibus ego, quoniam haec erant tempora, facile et aequo animo carebam; hoc vero eius modi esse statuo, ut sine talium virorum et amicorum benevolentia neque in adversa neque in secunda fortuna quisquam vivere possit. itaque in hoc ego mihi gratulor; tu\nvero ut intellegas homini amicissimo te tribuisse officium, re\n\ntibi praestabo. vale.\netsi scio non iucundissimum me nuntium vobis allaturum, tamen, quoniam casus et natura in nobis dominatur, visum est faciendum, quoquo modo res se haberet, vos certiores facere. A. d. x K. Iun. cum ab Epidauro Piraeum navi\nadvectus essem, ibi M. Marcellum, conlegam nostrum, conveni eumque diem ibi consumpsi, ut cum eo essem. postero die cum ab eo digressus essem eo consilio, ut ab Athenis in Boeotiam irem reliquamque iuris dictionem ab solverem, ille, ut aiebat, supra Maleas in Italiam versus navigaturus erat.\npost diem tertium eius diei cum ab\nAthenis proficisci in animo haberem, circiter hora decima noctis P. Postumius, familiaris eius, ad me venit et mihi nuntiavit M. Marcellum, conlegam nostrum, post cenae tempus a P. Magio Cilone, familiare eius, pugione percussum esse et duo vulnera accepisse, unum in stomacho, alterum in capite secundum aurem sperare tamen eum vivere posse; Magium se ipsum interfecisse postea; se a Marcello ad me missum esse, qui haec nuntiaret et rogaret, uti medicos ei mitterem. itaque medicos coegi et e vestigio eo sum profectus prima luce. cum non longe a Piraeo abessem, puer Acidim obviam mihi venit cum codicillis, in quibus erat scriptum paulo ante lucem Marcellum diem suum obisse.\nita vir clarissimus ab homine deterrimo acerbissima morte est adfectus, et, cui inimici propter dignitatem pepercerant, inventus est amicus, qui ei mortem offerret. ego tamen ad tabernaculum eius perrexi. inveni\nduos libertos et pauculos servos; reliquos aiebant profugisse metu perterritos, quod dominus eorum ante tabernaculum interfectus esset. coactus sum in eadem illa lectica, qua ipse delatus eram, meisque lecticariis in urbem eum referre ibique pro ea copia, quae Athenis erat, funus ei satis amplum faciendum curavi. ab Atheniensibus, locum sepulturae intra urbem ut darent, impetrare non potui, quod religione se impediri dicerent, neque tamen id antea cuiquam concesserant. quod proximum fuit, uti in quo vellemus gymnasio eum sepeliremus, nobis permiserunt. nos in nobilissimo orbi terrarum gymnasio Academiae locum delegimus ibique eum combussimus posteaque curavimus, ut eidem Athenienses in eodem loco monumentum ei marmoreum faciendum locarent. ita, quae nostra officia fuerunt pro collegio et pro propinquitate, et vivo et mortuo omnia ei praestitimus. vale. D. pr. K. Iun. Athenis.\nquaerenti mihi iam diu, quid ad te potissimum scriberem, non modo certa res nulla, sed ne genus quidem litterarum usitatum veniebat in mentem. unam enim partem et consuetudinem earum epistularum, quibus secundis rebus uti solebamus, tempus eripuerat, perfeceratque fortuna, ne quid tale scribere possem aut omnino cogitare. relinquebatur triste quoddam et miserum et his temporibus consentaneum genus litterarum. id quoque deficiebat me, in quo debebat esse aut promissio auxili alicuius aut consolatio doloris tui.\nquod pollicerer, non erat; ipse enim pari fortuna â€ adiectus aliorum opibus casus meos sustentabam, saepiusque mihi veniebat in mentem queri, quod ita viverem, quam gaudere,\nquod viverem.\nquamquam enim nulla me ipsum privatim pepulit insignis iniuria nec mihi quicquam tali tempore in\nmentem venit optare, quod non ultro mihi Caesar detulerit, tamen non nihil eis conficior curis, ut ipsum, quod maneam in vita, peccare me existimem. careo enim cum familiarissimis multis, quos aut mors eripuit nobis aut distraxit fuga, tum omnibus amicis, quorum benevolentiam nobis\nconciliarat per me quondam te socio defensa res publica, versorque in eorum naufragiis et bonorum direptionibus nec audio solum, quod ipsum esset miserum, sed etiam id ipsum video, quo nihil est acerbius, eorum fortunas dissipari, quibus nos olim adiutoribus illud incendium exstinximus, et, in qua urbe modo gratia, auctoritate, gloria floruimus, in ea nunc his quidem omnibus caremus; obtinemus ipsius Caesaris summam erga nos humanitatem, sed ea plus non potest quam vis et mutatio omnium rerum atque temporum.\nitaque orbus iis rebus omnibus quibus et natura me et voluntas et consuetudo adsuefecerat, cum ceteris, ut quidem videor, tum mihi ipse displiceo. natus enim ad agendum semper aliquid dignum viro nunc non modo agendi rationem nullam habeo, sed ne cogitandi quidem et, qui antea aut obscuris hominibus aut etiam sontibus opitulari poteram,\nnunc P. Nigidio, uni omnium doctissimo et sanctissimo et maxima quondam gratia et mihi certe amicissimo, ne benigne quidem polliceri possum. ergo hoc ereptum est litterarum genus.\nreliquum est, ut consoler et adferam rationes, quibus te a molestiis coner abducere. at ea quidem facultas vel tui vel alterius consolandi in te summa est, si umquam in ullo fuit. itaque eam partem, quae ab exquisita quadam ratione et doctrina proficiscitur, non attingam, tibi totam relinquam. quid sit forti et sapienti homine dignum, quid gravitas, quid altitudo animi, quid acta tua vita, quid studia, quid artes, quibus a pueritia floruisti, a te flagitent, tu videbis; ego, quod intellegere et sentire, quia sum Romae et quia curo attendoque, possum, id tibi adfirmo, te in istis molestiis, in quibus es hoc tempore, non diutius futurum, in iis autem, in quibus etiam nos sumus, fortasse semper fore.\nvideor mihi perspicere primum ipsius animum, qui plurimum potest, propensum ad salutem tuam. non scribo hoc temere; quo minus familiaris sum, hoc sum ad investigandum\ncuriosior. quo facilius, quibus est iratior, respondere tristius possit, hoc est adhuc tardior ad te molestia liberandum; familiares vero eius, et ii quidem, qui illi iucundissimi sunt mirabiliter de te et loquuntur et sentiunt. accedit\neodem vulgi voluntas vel potius consensus omnium. etiam illa, quae minimum nunc quidem potest, sed possit necessest, res publica, quascumque viris habebit, ab iis ipsis, a quibus tenetur, de te propediem, mihi crede, impetrabit.\nredeo igitur ad id, ut iam tibi etiam pollicear aliquid, quod primo omiseram. nam et complectar eius familiarissimos, qui me admodum diligunt multumque mecum sunt, et in ipsius consuetudinem, quam adhuc meus pudor mihi clausit, insinuabo et certe omnis vias persequar, quibus putabo ad id, quod volumus, pervenire posse. in hoc toto genere plura faciam quam scribere audeo. cetera, quae\n\ntibi a multis prompta esse certo scio, a me sunt paratissima. nihil in re familiari ni ea est, quod ego meum malim esse quam tuum. hac de re et de hoc genere toto hoc scribo parcius, quod te id, quod ipse confido, sperare malo,\nte esse usurum tuis\nextremum illud est, ut te orem et obsecrem, animo ut maximo sis nec ea solum memineris, quae ab aliis magnis viris accepisti, sed illa etiam, quae ipse ingenio studioque peperisti. quae si conliges, et sperabis omnia optime et quae accident, qualiacumque erunt, sapienter feres. sed\nhaec tu melius vel optime omnium ; ego, quae pertinere ad te intellegam, studiosissime omnia diligentissimeque curabo tuorumque tristissimo meo tempore meritorum erga me memoriam conservabo.\nbinas a te accepi litteras Corcyrae datas; quarum alteris mihi gratulabare, quod audisses me meam pristinam dignitatem obtinere, alteris dicebas te velle, quae egissem, bene et feliciter evenire. ego autem, si dignitas est bene de re publica sentire et bonis viris probare quod sentias, obtineo dignitatem meam; sin autem in eo dignitas est, si, quod sentias, aut re efficere possis aut denique libera oratione defendere, ne vestigium quidem ullum est reliquum nobis dignitatis, agiturque praeclare, si nosmet ipsos regere possumus, ut ea, quae partim iam adsunt, partim impendent, moderate feramus; quod est difficile in eius modi bello, cuius exitus ex altera parte caedem ostentet, ex altera servitutem.\nquo in periculo non nihil me consolatur, cum recordor haec me tum vidisse, cum secundas etiam res nostras, non modo adversas pertimescebam videbamque, quanto periculo de iure publico disceptaretur armis quibus si ii vicissent, ad quos ego pacis spe, non belli cupiditate adductus accesseram, tamen intellegebam, et iratorum hominum et cupidorum et insolentium quam crudelis esset futura victoria, sin autem victi essent, quantus interitus esset futurus civium partim amplissimorum, partim etiam optimorum, qui me haec praedicentem atque optime consulentem saluti suae malebant nimium timidum quam satis prudentem existimari.\nquod autem mihi de eo, quod egerim, gratularis, te ita velle certo scio; sed ego tam misero tempore nihil novi consili cepissem, nisi in reditu meo nihilo meliores res domesticas quam rem publicani offendissem. quibus enim pro meis immortalibus beneficiis carissima mea salus et\nmeae fortunae esse debebant, cum propter eorum scelus nihil mihi intra meos parietes tutum, nihil insidiis vacuum viderem, novarum me necessitudinum fidelitate contra veterum perfidiam muniendum putavi. sed de nostris rebus\nsatis vel etiam nimium multa.\nde tuis velim ut eo sis animo, quo debes esse, id est ut ne quid tibi praecipue timendum putes. si enim status\nerit aliquis civitatis, quicumque erit, te omnium periculorum video expertem fore; nam alteros tibi iam placatos' esse\nintellego, alteros numquam iratos fuisse. de mea autem in ite voluntate sic velim iudices, me, quibuscumque rebus opus esse intellegam, quamquam videam, qui sini hoc tempore et quid possim, opera tamen et consilio, studio quidem certe rei, famae, saluti tuae praesto futurum. tu velim, et quid\nagas et quid acturum te putes, facias me quam diligentissime certiorem. vale.\naccepi perbrevis tuas litteras; quibus id, quod scire cupiebam, cognoscere non potui, cognovi autem id, quod\nmihi dubium non fuit; nam quam fortiter ferres communis miserias, non intellexi, quam me amares, facile perspexi. sed hoc scieram, illud si scissem, ad id meas litteras accommodavissem.\nsed, tamen etsi antea scripsi quae existimavi\nscribi oportere, tamen hoc tempore breviter commonendum putavi, ne quo in periculo te proprio existimares esse. in magno omnes, sed tamen in communi sumus. qua re non debes aut propriam fortunam et praecipuam postulare aut communem recusare. quapropter eo animo simus inter\nnos, quo semper fuimus; quod de te sperare, de me praestare possum.\nsi vales, benest. existimaram pro mutuo inter nos animo et pro reconciliata gratia nec absentem me a te ludibrio laesum in nec Metellum fratrem ob dictum capite ac fortunis per te oppugnatum iri. quem si parum pudor ipsius defendebat, debebat vel familiae nostrae dignitas vel meum studium erga vos remque publicam satis sublevare.\nnunc video illum circumventum, me desertum, a quibus minime conveniebat.\nitaque in luctu et squalore sum, qui provinciae, qui exercitui praesum, qui bellum gero. quae quoniam nec ratione nec maiorum nostrorum clementia administrastis, non erit mirandum, si vos paenitebit. te\ntam mobili in me meosque esse animo non sperabam. me interea nec domesticus dolor nec cuiusquam iniuria ab re p. abducet.\nsi tu exercitusque valetis, benest. scribis ad me 'te existimasse pro mutuo inter nos animo et pro reconciliata gratia numquam te a me ludibrio laesum in.' quod cuius\nmodi sit, satis intellegere non possum, sed tamen suspicor ad te esse adlatum me in senatu, cum disputarem permultos esse qui rem p. a me conservatam dolerent, dixisse a te propinquos tuos, quibus negare non potuisses, impetrasse\nut ea, quae statuisses tibi in senatu de mea laude esse dicenda, reticeres. quod cum dicerem, illud adiunxi mihi tecum ita dispertitum officium fuisse in rei p. salute retinenda, ut ego urbem a domesticis insidiis et ab intestino scelere, tu Italiam et ab armatis hostibus et ab occulta coniuratione defenderes, atque hanc nostram tanti et tam praeclari muneris societatem a tuis propinquis labefactatam, qui, cum tu a me rebus amplissimis atque honorificentissimis ornatus esses, timuissent ne quae mihi pars abs te\n\nvoluntatis mutuae tribueretur.\nhoc in sermone cum a me exponeretur, quae mea exspectatio fuisset orationis tuae quantoque in errore versatus essem, visa est oratio non iniucunda, et mediocris quidam est risus consecutus non in te sed magis in errorem meum, et quod me abs te cupisse laudari aperte atque ingenue confitebar. iam hoc non potest in te non honorifice esse dictum, me in clarissimis meis atque amplissimis rebus tamen aliquod testimonium tuae vocis habere voluisse.\nquod autem ita scribis: 'pro mutuo inter nos animo,' quid tu existimes esse in amicitia mutuum, nescio, equidem hoc arbitror, cum par voluntas accipitur et redditur. ego si hoc dicam, me tua causa praetermisisse provinciam tibi ipse levior videar esse; meae enim rationes ita tulerunt, atque eius mei consili maiorem in dies singulos fructum voluptatemque capio; illud dico, me, ut primum in contione provinciam deposuerim, statim, quem ad modum eam tibi traderem, cogitare coepisse. nihil dico de sortitione vestra; tantum te suspicari volo, nihil in ea re per conlegam meum me insciente esse factum. recordare cetera, quam\ncito senatum illo die facta sortitione coegerim, quam multa de te verba fecerim, cum tu ipse mihi dixisti orationem meam non solum in te honorificam sed etiam in conlegas tuos contumeliosam fuisse.\niam illud senatus consultum, quod eo die factum est, ea praescriptione est, ut, dum id exstabit, officium meum in te obscurum esse non possit. postea vero quam profectus es, velim recordere quae ego de te in senatu egerim, quae in contionibus dixerim, quas ad te litteras miserim. quae cum omnia conlegeris, tu ipse velim iudices, satisne videatur his omnibus rebus tuus adventus, cum proxime Romam venisti, mutue respondisse.\nquod scribis de 'reconciliata gratia' nostra, non intellego cur reconciliatam esse dicas, quae numquam imminutast.\nquod scribis non oportuisse 'Metellum,\nfratrem tuum, ob dictum a me oppugnari,' primum hoc velim existimes, animum mihi istum tuum vehementer probari et fraternam plenam humanitatis ac pietatis voluntatem; deinde, si qua ego in re fratri tuo rei publicae causa restiterim, ut mihi ignoscas (tam enim sum amicus rei p.\nquam qui maxime); si vero meam salutem contra illius impetum in me crudelissimum defenderim, satis habeas nihil me etiam tecum de tui fratris iniuria conqueri. quem ego cum comperissem omnem sui tribunatus conatum in meam perniciem parare atque meditari, egi cum Claudia,\nuxore tua, et cum vestra sorore Mucia, cuius erga me studium pro Cn. Pompei necessitudine multis in rebus perspexeram, ut eum ab illa iniuria deterrerent.\natqui ille, quod te audisse certo scio, pr. K. Ian., qua iniuria nemo umquam in aliquo magistratu improbissimus civis adfectus\nest, ea me consulem adfecit, cum rem p. conservassem, atque abeuntem magistratu contionis habendae potestate\nprivavit. cuius iniuria mihi tamen honori summo fuit; nam cum ille mihi nihil nisi ut iurarem permitteret, magna voce iuravi verissimum pulcherrimumque ius iurandum, quod populus idem magna voce me vere iurasse\niuravit.\nhac accepta tam insigni iniuria tamen illo ipso die misi ad Metellum communis amicos, qui agerent cum\neo, ut de illa mente desisteret. quibus ille respondit sibi non esse integrum; etenim paulo ante in contione dixerat ei, qui in alios animum advertisset indicta causa, dicendi ipsi potestatem fieri non oportere. hominem gravem et civem egregium! qui, qua poena senatus consensu bonorum omnium eos adfecerat, qui urbem incendere et magistratus ac senatum trucidare, bellum maximum conflare voluissent, eadem dignum iudicaret eum, qui curiam caede, urbem incendiis, Italiam bello liberasset. itaque ego Metello, fratri tuo, praesenti restiti. nam in senatu K. Ianuariis sic cum eo de re p. disputavi, ut sentiret sibi cum viro forti et constanti esse pugnandum. A. d. tertium non. Ian. cum agere coepisset, tertio quoque verbo orationis suae me appellabat, mihi minabatur, neque illi quicquam deliberatius fuit quam me, quacumque ratione posset, non iudicio neque disceptatione sed vi atque impressione evertere. huius ego temeritati si virtute atque animo non restitissem, quis esset qui me in consulatu non casu potius existimaret quam\nconsilio fortem fuisse?\nhaec si tu Metellum cogitare de me nescisti, debes existimare te maximis de rebus a fratre esse celatum; sin autem aliquid impertivit tibi sui consili, lenis a te et facilis existimari debeo, qui nihil tecum de his ipsis rebus expostulem. et, si intellegis non me 'dicto' Metelli, ut scribis, sed consilio eius animoque in me inimicissimo esse commotum, cognosce nunc humanitatem meam, si humanitas appellandast in acerbissima iniuria remissio animi ac dis\nsolutio. nullast a me umquam sententia dicta in fratrem tuum; quotienscumque aliquid est actum, sedens iis adsensi, qui mihi lenissime sentire visi sunt. addam illud etiam, quod iam ego curare non debui, sed tamen fieri non\nmoleste tuli atque etiam, ut ita fieret, pro mea parte adiuvi, ut senati consulto meus inimicus, quia tuus frater erat, sublevaretur.\nquare non ego 'oppugnavi' fratrem tuum, sed fratri tuo repugnavi nec in te, ut scribis, 'animo fui mobili,' sed ita\nstabili, ut in mea erga te voluntate etiam desertus ab officiis tuis permanerem. atque hoc ipso tempore tibi paene minitanti nobis per litteras hoc rescribo atque respondeo:\nego dolori tuo non solum ignosco, sed summam etiam laudem tribuo (meus enim me sensus, quanta vis fraterni\nsit amoris, admonet); a te peto ut tu quoque aequum te iudicem dolori meo praebeas; si acerbe, si crudeliter, si sine causa sum a tuis oppugnatus, ut statuas mihi non modo non cedendum sed etiam tuo atque exercitus tui auxilio in eius modi causa utendum fuisse. ego te mihi semper\namicum esse volui, me ut tibi amicissimum esse intellegeres laboravi. maneo in voluntate et, quoad voles tu, permanebo citiusque amore tui fratrem tuum odisse desinam quam illius odio quicquam de nostra benevolentia detraham.\nhominis importunissimi contumeliae, quibus crebris contionibus me onerat, tuis erga me officiis leniuntur et, ut sunt leves ab eius modi homine, a me despiciuntur, libenterque commutata persona te mihi fratris loco esse duco.\nde illo\nne meminisse quidem volo, tametsi bis eum invitum servavi.\nde meis rebus, ne vobis multitudine litterarum molestior essem, ad Lollium perscripsi, de rationibus provinciae quid vellem fieri, ut is vos doceret et commonefaceret. si poteris, velim pristinam tuam erga me voluntatem conserves.\nLitterae Quinti fratris et T. Pomponi, necessarii mei, tantum spei dederant, ut in te non minus auxili quam in tuo conlega mihi constitutum fuerit. itaque ad te litteras statim misi, per quas, ut fortuna postulabat, et gratias tibi egi et de reliquo tempore auxilium petii.\n\npostea mihi non tam meorum litterae quam sermones eorum, qui hac iter faciebant, animum tuum immutatum significabant; quae res fecit ut tibi litteris obstrepere non auderem.\nnunc mihi Quintus frater meus mitissimam tuam orationem, quam in senatu habuisses, perscripsit; qua inductus ad te scribere sum conatus et abs te, quantum tua fert voluntas, peto quaesoque, ut tuos mecum serves potius quam propter adrogantem crudelitatem tuorum me oppugnes. tu, tuas inimicitias ut rei p. donares, te vicisti, alienas ut contra rem p. confirmes, adduceris? quod si mihi tua clementia opem tuleris, omnibus in rebus me fore in tua potestate tibi confirmo. si mihi neque magistratum neque senatum neque populum auxiliari propter eam vim, quae me cum re p. vicit, licuerit, vide ne, cum velis revocare tempus omnium servandorum, cum qui servetur non erit, non possis.\netsi statueram nullas ad te litteras mittere nisi commendaticias (non quo eas intellegerem satis apud te valere, sed\nne iis, qui me rogarent, aliquid de nostra coniunctione imminutum esse ostenderem), tamen, cum T. Pomponius, homo omnium meorum in te studiorum et officiorum maxime conscius, tui cupidus, nostri amantissimus, ad te proficisceretur, aliquid mihi scribendum putavi, praesertim cum\naliter ipsi Pomponio satis facere non possem.\nego si abs te summa officia desiderem mirum nemini videri debeat. omnia enim a me in te profecta sunt, quae\nad tuum commodum, quae ad honorem, quae ad dignitatem pertinerent. pro his rebus nullam mihi abs te relatam esse gratiam tu es optimus testis, contra etiam esse aliquid abs\nte profectum ex multis audivi; nam 'comperisse' me non\naudeo dicere, ne forte id ipsum verbum ponam, quod abs te aiunt falso in me solere conferri. sed ea, quae ad me delata sunt, malo te ex Pomponio, cui non minus molesta\nfuerunt, quam ex meis litteris cognoscere. meus in te animus quam singulari officio fuerit, et senatus et p. R. testis est; tu quam gratus erga me fueris, ipse existimare\npotes; quantum mihi debeas, ceteri .existimant.\nego quae tua causa antea feci, voluntate sum adductus posteaque\nconstantia; sed reliqua, mihi crede, multo maius meum studium maioremque gravitatem et laborem desiderant. quae ego si non profundere ac perdere videbor, omnibus meis viribus sustinebo; sin autem ingrata esse sentiam, non committam ut tibi ipsi insanire videar. ea quae sint et\ncuius modi, poteris ex Pomponio cognoscere. atque ipsum tibi Pomponium ita commendo, ut, quamquam ipsius causa\nconfido' te facturum esse omnia, tamen abs te hoc petam, ut, si quid in te residet amoris erga me, id omne in Pomponi negotio ostendas. hoc mihi nihil gratius facere potes.\nCum ad me Decius librarius venisset egissetque mecum, ut operam darem ne tibi hoc tempore succederetur, quamquam illum hominem frugi et tibi amicum existimabam, tamen, quod memoria tenebam, cuius modi ad me litteras\nantea misisses, non satis credidi homini prudenti tam valde esse mutatam voluntatem tuam. sed, postea quam et Cornelia tua Terentiam convenit, et ego cum Q. Cornelio locutus sum, adhibui diligentiam, quotienscumque senatus fuit, ut adessem, plurimumque in eo negoti habui ut Q. Fufium, tr. pl., et ceteros, ad quos tu scripseras, cogerem is mihi potius credere quam tuis litteris. omnino res tota in mensem Ianuarium reiecta erat, sed facile obtinebatur.\nego tua gratulatione commotus, quod ad me pridem scripseras velle te bene evenire, quod de Crasso domum emissem, cmi cani ipsam domum X_X_X_V_ aliquanto post tuam gratulationem. itaque nunc me scito tantum habere acris alieni, ut cupiam coniurare, si quisquam recipiat; sed partim odio inducti me excludunt et aperte vindicem coniurationis oderunt, partim non credunt et a me insidias metuunt nec putant ei nummos desse posse, qui ex obsidione feneratores exemerit. omnino semissibus magna copia est; ego autem meis rebus gestis hoc sum adsecutus, ut bonum nomen existimer.\ndomum tuam atque aedificationem omnem perspexi et\nvehementer probavi. Antonium, etsi eius in me officia omnes desiderant, tamen in senatu gravissime ac diligentissime defendi senatumque vehementer oratione mea atque auctoritate commovi. tu ad me velim litteras crebrius mittas.\nS. T. E. Q. V. B. E. ex litteris tuis, quas publice misisti, cepi una cum omnibus incredibilem voluptatem; tantam enim spem oti ostendisti, quantam ego semper omnibus\nte uno fretus pollicebar. sed hoc scito, tuos veteres hostis, novos amicos, vehementer litteris perculsos atque ex magna spe deturbatos iacere.\nad me autem litteras quas misisti, quamquam exiguam significationem tuae erga me voluntatis\nhabebant, tamen mihi scito iucundas fuisse; nulla enim re tam laetari soleo quam meorum officiorum conscientia; quibus si quando non mutue respondetur, apud me plus offici residere facillime patior. illud non dubito quin, si te mea summa erga te studia parum mihi adiunxerint, res\npublica nos inter nos conciliatura coniuncturaque sit.\nac ne ignores quid ego in tuis litteris desiderarim, scribam\naperte, sicut et mea natura et nostra amicitia postulat. res eas gessi, quarum aliquam in tuis litteris et nostrae necessitudinis et rei p. causa gratulationem exspectavi; quam ego abs te praetermissam esse arbitror, quod vererere ne\ncuius animum offenderes. sed scito ea, quae nos pro salute patriae gessimus, orbis terrae iudicio ac testimonio comprobari; quae, cum veneris, tanto consilio tantaque animi magnitudine a me gesta esse cognosces, ut tibi multo maiori, quam Africanus fuit, me non multo minorem quam\nLaelium facile et in re p. et in amicitia adiunctum esse patiare.\nquantum â€ ad meum studium exstiterit dignitatis tuae vel tuendae vel etiam augendae, non dubito quin ad te omnes tui scripserint; non enim fuit aut mediocre aut obscurum aut eius modi, quod silentio posset praeteriri. nam et cum consulibus et cum multis consularibus tanta contentione decertavi quanta numquam antea ulla in causa suscepique mihi perpetuam propugnationem pro omnibus ornamentis tuis veterique nostrae necessitudini iam diu debitum, sed multa varietate temporum interruptum officium cumulate reddidi.\nneque mehercule umquam mihi tui aut colendi aut ornandi voluntas defuit; sed quaedam pestes hominum laude aliena dolentium et te non numquam a me alienarunt et me aliquando immutarunt tibi. sed exstitit tempus optatum mihi magis quam speratum, ut florentissimis tuis rebus mea perspici posset et memoria nostrae voluntatis et amicitiae fides; sum enim consecutus, non modo ut domus tua tota, sed ut cuncta civitas me tibi amicissimum esse cognosceret. itaque et praestantissima omnium feminarum, uxor tua, et eximia pietate, virtute, gratia tui Crassi meis consiliis, monitis, studiis actionibusque nituntur, et senatus populusque R. intellegit tibi absenti nihil esse tam promptum aut tam paratum quam in omnibus rebus, quae ad te pertineant, operam, curam, diligentiam, auctoritatem meam.\nquae sint acta quaeque agantur, domesticorum tibi litteris declarari puto. de me sic existimes ac tibi persuadeas vehementer velim, non me repentina aliqua voluntate aut fortuito ad tuam amplitudinem meis officiis amplectendam\nincidisse, sed, ut primum forum attigerim, spectasse semper, ut tibi possem quam maxime esse coniunctus. quo quidem ex tempore memoria teneo neque meam tibi observantiam neque mihi tuam summam benevolentiam ac liberalitatem defuisse. si quae inciderunt non tam re quam suspicione violata, ea, cum fuerint et falsa et mania, sint evulsa ex omni memoria vitaque nostra. is enim tu vir es\net eum me esse cupio, ut, quoniam in eadem rei p. tempora incidimus, coniunctionem amicitiamque nostram utrique\nnostrum laudi sperem fore.\nquam ob rem tu, quantum tuo indicio tribuendum esse nobis putes, statues ipse et, ut\nspero, statues ex nostra dignitate; ego vero tibi profiteor atque polliceor eximium et singulare meum studium in omni genere offici, quod ad honestatem et gloriam tuam\nspectet. in quo etiam si multi mecum contendent, tamen cum reliquis omnibus tum Crassis tuis iudicibus omnis facile superabo; quos quidem ego ambo unice diligo, sed in Marcum benevolentia pari hoc magis sum Publio deditus, quod me, quamquam a pueritia sua semper, tamen\nhoc tempore maxime sicut alterum parentem et observat et diligit.\nhas litteras velim existimes foederis habituras esse vim, non epistulae, meque ea, quae tibi promitto ac recipio,\nsanctissime esse observaturum diligentissimeque esse facturum. quae a me suscepta defensio est te absente dignitatis tuae, in ea iam ego non solum amicitiae nostrae sed etiam constantiae meae causa permanebo. quam ob rem satis esse hoc tempore arbitratus sum hoc ad te scribere, me, si quid ipse intellegerem aut ad voluntatem aut ad\ncommodum aut ad amplitudinem tuam pertinere, mea sponte id esse facturum; sin autem quippiam aut a te essem admonitus aut a tuis, effecturum ut intellegeres nihil\n\nneque te scripsisse neque quemquam tuorum frustra ad me detulisse. quam ob rem velim ita et ipse ad me scribas de omnibus minimis, maximis, mediocribus rebus ut ad hominem amicissimum et tuis praecipias ut opera, consilio, auctoritate, gratia mea sic utantur in omnibus publicis, privatis, forensibus, domesticis tuis, amicorum, hospitum, clientium tuorum negotiis, ut, quod eius fieri possit, praesentiae tuae desiderium meo labore minuatur.\nV. B. E. E. V. si tuam consuetudinem in patrociniis tuendis servas, P. Vatinius cliens advenit, qui pro se causam dicier vult. non, puto, repudiabis in honore, quem in periculo recepisti. ego autem quem potius adoptem aut invocem quam illum, quo defendente vincere didici? an verear ne, qui potentissimorum hominum conspirationem neglexerit pro mea salute, is pro honore meo pusillorum ac malevolorum obtrectationes et invidias non prosternat atque obterat? qua re, si me, sicut soles, amas, suscipe meme totum atque hoc, quicquid est oneris ac muneris, pro mea dignitate tibi tuendum ac sustinendum puta. scis meam fortunam nescio quo modo facile obtrectatores invenire non meo quidem me hercules merito, sed quanti id refert, si tamen fato nescio qua accidit? si qui forte fuerit qui nostrae dignitati obesse velit, peto a te ut tuam consuetudinem et liberalitatem in me absente defendendo mihi praestes. Litteras ad senatum de rebus nostris gestis, quo exemplo miseram, infra tibi perscripsi.\ndicitur mihi tuus servus anagnostes fugitivus cum Vardaeis esse. de quo tu mihi nihil mandasti, ego tamen,\nterra marique ut conquireretur, praemandavi et profecto tibi illum reperiam, nisi si in Dalmatiam aufugerit, et inde tamen aliquando eruam. tu nos fac ames. vale. A. d. v Id. Quintilis ex castris Narona.\nS. V. B. E. E. Q. V. de Dionysio tuo adhuc nihil extrico, et eo minus, quod me frigus Dalmaticum, quod illinc eiecit, etiam hic refrigeravit; sed tamen non desistam,\nquin illum aliquando eruam. sed tamen omnia mi dura imperas. de Catilio nescio quid ad me scripsisti deprecationis diligentissimae. apage te cum nostro Sex. Servilio; nam me hercule ego quoque illum amo; sed huiusce modi vos clientis, huius modi causas recipitis? hominem unum\nomnium crudelissimum, qui tot ingenuos, matresfamilias, . civis Romanos occidit, abripuit, disperdidit, regiones vastavit? simius, non semissis homo, contra me arma tulit, et eum bello cepi.\nsed tamen, mi Cicero, quid facere possum? omnia me hercule cupio, quae tu mi imperas. meam\nanimadversionem et supplicium, quo usurus eram in eum, quem cepissem, remitto tibi et condono; quid illis respondere possum, qui ob sua bona direpta, navis expugnatas, fratres, liberos, parentis occisos actiones expostulant? si me hercules Appios haberem, in cuius locum suffectus sum,\ntamen hoc sustinere non possem. quid ergo est? faciam omnia sedulo, quae te sciam velle. defenditur a Q.Volusio, tuo discipulo, si forte ea res poterit adversarios fugare; in eo maxima spes est.\nnos, si quid erit istic opus, defendes.\nCaesar adhuc mi iniuriam facit; de meis supplicationibus et rebus gestis Dalmaticis adhuc non refert, quasi vero non iustissimi triumphi in Dalmatia res gesserim ! nam, si hoc exspectandumst, dum totum bellum conficiam, viginti oppida\nsunt Dalmatiae antiqua, quae ipsi sibi asciverunt, amplius sexaginta. haec nisi omnia expugno, si mihi supplicationes non decernuntur, longe alia condicione ego sum ac ceteri imperatores\nego post supplicationes mihi decretas in Dalmatiam profectus sum; sex oppida vi oppugnando cepi; unum hoc, quod erat maximum, quater a me iam captum; quattuor enim turris et quattuor muros cepi et arcem eorum\ntotam; ex qua me nives, frigora, imbres detruserunt, indigneque, mi Cicero, oppidum captum et bellum confectum is relinquere sum coactus. qua re te rogo, si opus erit, ad Caesarem meam causam agas meque tibi in omnis partis defendendum putes, hoc existimans, neminem te tui amantiorem habere. vale. D. N. Decembr. Narona.\ngrata tibi mea esse officia non miror; cognovi enim te gratissimum omnium, idque numquam destiti praedicare. nec enim tu mihi habuisti modo gratiam, verum etiam cumulatissime rettulisti. quam ob rem in reliquis tuis rebus omnibus pari me studio erga te et eadem voluntate cognosces.\nquod mihi feminam primariam, Pompeiam, uxorem tuam,\ncommendas, cum Sura nostro statim tuis litteris lectis locutus sum, ut ei meis verbis diceret, ut, quicquid opus esset, mihi denuntiaret; me omnia quae ea vellet, summo studio curaque facturum. itaque faciam eamque, si opus\nesse videbitur, ipse conveniam. tu tamen ei velim scribas, ut nullam rem neque tam magnam neque tam parvam putet quae mihi aut difficilis aut parum me digna videatur. omnia, quae in tuis rebus agam, et non laboriosa mihi et honesta videbuntur.\nde Dionysio, si me amas, confice. quamcumque ei fidem dederis, praestabo; si vero improbus fuerit, ut est, duces eum captivum in triumpho. Dalmatis di male faciant, qui tibi molesti sunt ! sed, ut scribis, brevi capientur et inlustrabunt res tuas gestas; semper enim habiti sunt\nbellicosi.\nCoram me tecum eadem haec agere saepe conantem deterruit pudor quidam paene subrusticus, quae nunc expromam absens audacius; epistula enim non erubescit.\nardeo cupiditate incredibili neque, ut ego arbitror, reprehendenda, nomen ut nostrum scriptis inlustretur et celebretur tuis. quod etsi mihi saepe ostendisti te esse facturum, tamen ignoscas velim huic festinationi meae. genus enim\nscriptorum tuorum etsi erat semper a me vehementer exspectatum, tamen vicit opinionem meam meque ita vel cepit vel incendit, ut cuperem quam celerrime res nostras monumentis commendari tuis. neque enim me solum commemoratio posteritatis ad spem quandam immortalitatis rapit, sed etiam illa cupiditas, ut vel auctoritate testimoni\ntui vel indicio benevolentiae vel suavitate ingeni vivi perfruamur.\nneque tamen, haec cum scribebam, eram nescius quantis oneribus premerere susceptarum rerum et iam institutarum\nsed, quia videbam Italici belli et civilis historiam iam a te paene esse perfectam, dixeras autem mihi te reliquas res ordiri, desse mihi nolui quin te admonerem, ut cogitares, coniunctene malles cum reliquis rebus nostra contexere an, ut multi Graeci fecerunt, Callisthenes Phocicum bellum, Timaeus Pyrrhi, Polybius Numantinum, qui omnes a perpetuis suis historiis ea, quae dixi, bella separaverunt, tu quoque item civilem coniurationem ab hostilibus externisque bellis seiungeres. equidem ad nostram laudem non multum video interesse, sed ad properationem meam quiddam interest non te exspectare, dum ad locum venias, ac statim causam illam totam et tempus arripere; et simul, si uno in argumento unaque in persona mens tua tota versabitur, cerno iam animo, quanto omnia uberiora atque ornatiora futura sint. neque tamen ignoro quam impudenter faciam, qui primum tibi tantum oneris imponam (potest enim mihi denegare occupatio tua), deinde etiam ut ornes me postulem. quid si illa tibi non tanto opere videntur ornanda?\nsed tamen, qui semei verecundiae finis transierit, eum bene et naviter oportet esse impudentem. itaque te plane etiam atque etiam rogo, ut et ornes ea vehementius etiam quam fortasse sentis, et in eo leges historiae neglegas gratiamque illam, de qua suavissime quodam in prooemio scripsisti, a qua te deflecti non magis potuisse demonstras quam Herculem Xenophontium illum a voluptate, eam, si me tibi vehementius commendabit, ne aspernere amorique nostro plusculum etiam, quam concedet veritas, largiare.\n\n\nquod si te adducemus ut hoc suscipias, erit, ut mihi persuadeo, materies digna facultate et copia tua.\nA principio enim coniurationis usque ad reditum nostrum videtur mihi modicum quoddam corpus confici posse, in quo et\nilla poteris uti civilium commutationum scientia vel in explicandis causis rerum novarum vel in remediis incommodorum, cum et reprehendes ea, quae vituperanda duces, et quae placebunt exponendis rationibus comprobabis et, si liberius, ut consuesti, agendum putabis, multorum in nos\nperfidiam, insidias, proditionem notabis. multam etiam casus nostri varietatem tibi in scribendo suppeditabunt plenam cuiusdam voluptatis, quae vehementer animos hominum in legendo te scriptore tenere possit. nihil est enim aptius ad delectationem lectoris quam temporum varietates\nfortunaeque vicissitudines. quae etsi nobis optabiles in experiendo non fuerunt, in legendo tamen erunt iucundae; habet enim praeteriti doloris secura recordatio delectationem;\nceteris vero nulla perfunctis propria molestia, casus autem alienos sine ullo dolore intuentibus etiam ipsa misericordia\nest iucunda. quem enim nostrum ille moriens apud Mantineam Epaminondas non cum quadam miseratione delectat? qui tum denique sibi evelli iubet spiculum, postea quam ei percontanti dictum est clipeum esse salvum, ut etiam in vulneris dolore aequo animo cum laude\nmoreretur. cuius studium in legendo non erectum Themistocli fuga redituque retinetur? etenim ordo ipse annalium mediocriter nos retinet quasi enumeratione fastorum at viri saepe excellentis ancipites variique casus habent admirationem, exspectationem, laetitiam, molestiam,\nspem, timorem; si vero exitu notabili concluduntur, expletur animus iucundissima lectionis voluptate.\nquo mihi acciderit optatius, si in hac sententia fueris ut a continentibus tuis scriptis, in quibus perpetuam rerum gestarum historiam complecteris, secernas hanc quasi fabulam rerum eventorumque nostrorum. habet enim varios actus mutationesque et consiliorum et temporum. ac non vereor ne adsentatiuncula quadam aucupari tuam gratiam videar, quom hoc demonstrem, me a te potissimum ornari celebrarique velle. neque enim tu is es qui, quid sis, nescias et qui non eos magis, qui te non admirentur, invidos quam eos, qui laudent, adsentatores arbitrere; neque autem ego sum ita demens, ut me sempiternae gloriae per eum commendari velim, qui non ipse quoque in me commendando propriam ingeni gloriam consequatur.\nneque enim Alexander ille gratiae causa ab Apelle potissimum\npingi et a Lysippo fingi volebat, sed quod illorum artem cum ipsis tum etiam sibi gloriae fore putabat. atque illi artifices corporis simulacra ignotis nota faciebant; quae vel si nulla sint, nihilo sint tamen obscuriores clari viri. nec minus est Spartiates Agesilaus ille perhibendus, qui neque pictam neque fictam imaginem suam passus est esse, quam qui in eo genere laborarunt; unus enim Xenophontis libellus in eo rege laudando facile omnis imagines omnium statuasque superavit. atque hoc praestantius mihi fuerit et ad laetitiam animi et ad memoriae dignitatem, si in tua scripta pervenero quam si in ceterorum, quod non ingenium mihi solum suppeditatum fuerit tuum, sicut Timoleonti a Timaeo aut ab Herodoto Themistocli, sed etiam auctoritas clarissimi et spectatissimi viri et in rei p. maximis\ngravissimisque causis cogniti atque in primis probati, ut mihi non solum praeconium, quod, cum in Sigeum venisset, Alexander ab Homero Achilli tributum esse dixit, sed etiam grave testimonium impertitum clari hominis magnique videatur. placet enim Hector ille mihi Naevianus,\nqui non tantum 'laudari' se laetatur, sed addit etiam 'a laudato viro.'\nquod si a te non impetro, hoc est, si quae te res impedierit (neque enim fas esse arbitror quicquam me rogantem\nabs te non impetrare), cogar fortasse facere, quod non nulli saepe reprehendunt, scribam ipse de me, multorum tamen exemplo et clarorum virorum. sed, quod te non fugit, haec sunt in hoc genere vitia: et verecundius ipsi de sese scribant necesse est, si quid est laudandum, et praetereant,\nsi quid reprehendendum est. accedit etiam ut minor sit fides, minor auctoritas, multi denique reprehendant et dicant verecundiores esse praecones ludorum gymnicorum, qui cum ceteris coronas imposuerint victoribus eorumque nomina magna voce pronuntiarint, cum ipsi ante ludorum missionem corona donentur, alium praeconem adhibeant, ne sua\nvoce se ipsi victores esse praedicent.\nhaec nos vitare\ncupimus et, si recipis causam nostram, vitabimus, idque ut\nfacias rogamus.\n\nac ne forte mirere cur, cum mihi saepe ostenderis te accuratissime nostrorum temporum consilia atque eventus\nlitteris mandaturum, a te id nunc tanto opere et tam multis verbis petamus, illa nos cupiditas incendit, de qua initio scripsi, festinationis, quod alacres animo sumus, ut et ceteri viventibus nobis ex libris tuis nos cognoscant et nosmet ipsi\nvivi gloriola nostra perfruamur.\nhis de rebus quid acturus sis, si tibi non est molestum, rescribas mihi velim. si enim\nsuscipis causam, conficiam commentarios rerum omnium, sin autem differs me in tempus aliud, coram tecum loquar.\ntu interea non cessabis et ea, quae habes instituta, perpolies nosque diliges.\nquamquam ipsa consolatio litterarum tuarum mihi gratissima est (declarat enim summam benevolentiam coniunctam pari prudentia), tamen illum fructum ex iis litteris vel maximum cepi, quod te praeclare res humanas\ncontemnentem et optime contra fortunam paratum arma tumque cognovi; quam quidem laudem sapientiae statuo esse maximam, non aliunde pendere nec extrinsecus aut\nbene aut male vivendi suspensas habere rationes.\nquae cogitatio cum mihi non omnino excidisset (etenim penitus insederat), vi tamen tempestatum et concursu calamitatum is erat aliquantum labefactata atque convulsa; cui te opitulari et video et id fecisse etiam proximis litteris multumque profecisse sentio. itaque hoc saepius dicendum tibique non significandum solum sed etiam declarandum arbitror, nihil mihi esse potuisse tuis litteris gratius.\nad consolandum autem cum illa valent, quae eleganter copioseque conlegisti, tum nihil plus quam quod firmitudinem gravitatemque animi tui perspexi; quam non imitari turpissimum existimo. itaque hoc etiam fortiorem me puto quam te ipsum, praeceptorem fortitudinis, quod tu mihi videre spem non nullam habere haec aliquando futura meliora casus enim gladiatorii similitudinesque eae, tum rationes in ea disputatione a te conlectae vetabant me rei p. penitus diffidere. itaque alterum minus mirum, fortiorem te esse, cum aliquid speres, alterum mirum, spe ulla teneri. quid est enim non ita adfectum, ut id non deletum\nexstinctumque esse fateare? circumspice omnia membra rei p., quae notissima sunt tibi; nullum reperies profecto, quod non fractum debilitatumve sit. quae persequerer, si aut melius ea viderem quam tu vides, aut commemorare possem\n\nsine dolore; quamquam tuis monitis praeceptisque omnis est abiciendus dolor.\nergo et domestica feremus, ut censes, et publica paulo etiam fortius fortasse quam tu ipse, qui praecipis. te enim aliqua spes consolatur, ut scribis, nos erimus etiam in omnium desperatione fortes, ut tu tamen idem et hortaris et praecipis. das enim mihi iucundas recordationes conscientiae nostrae rerumque earum, quas te in primis auctore gessimus; praestitimus enim patriae non minus certe quam debuimus, plus profecto quam est ab animo cuiusquam aut consilio hominis\npostulatum.\nignosces mihi de me ipso aliquid praedicanti; quarum enim tu rerum cogitatione nos levare aegritudine voluisti, earum etiam commemoratione lenimur. itaque, ut mones, quantum potero, me ab omnibus molestiis et angoribus abducam transferamque animum ad ea, quibus secundae res ornantur, adversae adiuvantur, tecumque et ero tantum quantum patietur utriusque aetas et valetudo, et si esse una minus poterimus quam volemus, animorum tamen coniunctione iisdemque studiis ita fruemur, ut numquam\nnon una esse videamur.\nS. V. B. E. V., sicut soleo, paululo tamen etiam deterius quam soleo. te requisivi saepius, ut viderem; Romae\nquia postea non fuisti quam discesseram miratus sum;\nquod item nunc miror. non habeo certum quae te res hinc maxime retrahat. si solitudine delectare, cum scribas et aliquid agas eorum, quorum consuesti, gaudeo neque reprehendo tuum consilium. nam nihil isto potest esse iucundius non modo miseris his temporibus et luctuosis, sed etiam tranquillis et optatis, praesertim vel animo defetigato tuo, qui nunc requiem quaerat ex magnis occupationibus, vel erudito, qui semper aliquid ex se promat, quod alios delectet, ipsum laudibus inlustret.\nsin autem, sicut hinc discesseras, lacrimis ac tristitiae te tradidisti, doleo, quia doles et angere, non possum te non, si concedis, quod sentimus, ut liberius dicamus, accusare. quid enim? tu solus aperta non videbis, qui propter acumen occultissima perspicis? tu non intelleges te querelis cotidianis nihil proficere ? non intelleges duplicari sollicitudines, quas elevare tua te prudentia postulat?\nquod si non possimus aliquid proficere suadendo, gratia contendimus et rogando, si quid nostra causa vis, ut istis te molestiis laxes et ad convictum nostrum redeas atque ad consuetudinem vel nostram communem vel tuam solius ac propriam. cupio non obtundere te, si non delectare nostro studio, cupio deterrere ne permaneas in incepto. nunc duae res istae contrariae me conturbant, ex quibus aut in altera mihi velim, si potes, obtemperes aut in altera non offendas. vale.\nomnis amor tuus ex omnibus partibus se ostendit in iis litteris, quas a te proxime accepi, non ille quidem mihi ignotus, sed tamen gratus et optatus (dicerem 'iucundus,' nisi id verbum in omne tempus perdidissem), neque\nob eam unam causam, quam tu suspicaris et in qua me lenissimis et amantissimis verbis utens re graviter accusas, sed quod, illius tanti vulneris quae remedia esse debebant, ea nulla sunt.\nquid enim? ad amicosne confugiam?\nquam multi sunt? habuimus enim fere communis; quorum alii occiderunt, alii nescio quo pacto obduruerunt. tecum vivere possem equidem et maxime vellem; vetustas, . amor, consuetudo, studia paria; quod vinclum, quaeso, dest nostrae coniunctionis? possumusne igitur esse una? nec\nme hercule intellego quid impediat; sed certe adhuc non fuimus, cum essemus vicini in Tusculano, in Puteolano; nam quid dicam in urbe? in qua cum forum commune sit, vicinitas non requiritur.\nsed casu nescio quo in ea tempora nostra aetas incidit, ut cum maxime florere nos oporteret, tum vivere etiam puderet. quod enim esse poterat mihi perfugium spoliato et domesticis et forensibus ornamentis atque solaciis? Litterae, credo, quibus utor adsidue; quid enim aliud facere possum? sed nescio quo modo ipsae illae excludere me a portu et perfugio videntur et\nquasi exprobrare, quod in ea vita maneam, in qua nihil insit nisi propagatio miserrimi temporis\nhic tu me abesse urbe miraris, in qua domus nihil delectare possit, summum sit odium temporum, hominum, fori, curiae? itaque sic litteris utor, in quibus consumo omne tempus, non ut ab iis\nmedicinam perpetuam, sed ut exiguam oblivionem doloris petam.\nquod si id egissemus ego atque tu, quod ne in mentem quidem nobis veniebat propter cotidianos metus, omne tempus una fuissemus, neque me valetudo tua offenderet neque te maeror meus. quod quantum fieri poterit\nconsequamur; quid enim est utrique nostrum aptius? propediem te igitur videbo.\netsi unus ex omnibus minime sum ad te consolandum accommodatus, quod tantum ex tuis molestiis cepi doloris, ut consolatione ipse egerem, tamen, cum longius a summi luctus acerbitate meus abesset dolor quam tuus, statui nostrae necessitudinis esse meaeque in te benevolentiae non tacere tanto in tuo maerore tam diu, sed adhibere aliquam modicam consolationem, quae levare dolorem tuum posset, si minus sanare potuisset.\nest autem consolatio pervulgata quidem illa maxime, quam semper in ore atque in animo habere debemus, homines nos ut esse meminerimus ea lege natos, ut omnibus telis fortunae proposita sit vita nostra, neque esse recusandum quo minus ea, qua nati sumus, condicione vivamus, neve tam graviter eos casus feramus, quos nullo consilio vitare possimus, eventisque aliorum memoria repetendis nihil accidisse novi nobis cogitemus.\nneque hae neque ceterae consolationes, quae sunt a sapientissimis viris usurpatae memoriaeque litteris proditae, tantum videntur proficere debere, quantum status ipse nostrae civitatis et haec 'perturbatio temporum perditorum, cum beatissimi sint qui liberos non susceperunt, minus autem miseri qui his temporibus amiserunt quam si eosdem bona aut denique aliqua re p. perdidissent.\nquod si tuum te desiderium movet, aut si tuarum rerum cogitatione maeres, non facile exhauriri tibi istum dolorem posse universum puto; sin illa te res cruciat, quae magis amoris est, ut eorum, qui occiderunt, miserias lugeas, ut ea non dicam,\nquae saepissime et legi et audivi, nihil mali esse in morte, ex qua si resideat sensus, immortalitas illa potius quam mors ducenda sit, sin sit amissus, nulla videri miseria debeat quae non sentiatur, hoc tamen non dubitans confirmare possum, ea misceri, parari, impendere rei p., quae qui reliquerit nullo modo mihi quidem deceptus esse videatur. quid est enim iam non modo pudori, probitati, virtuti, rectis studiis, bonis artibus, sed omnino libertati ac saluti loci? non me hercule quemquam audivi hoc gravissimo et pestilentissimo anno adulescentulum aut puerum mortuum, qui mihi non a dis immortalibus ereptus ex his miseriis atque ex iniquissima condicione vitae videretur.\nqua re, si tibi unum hoc detrahi potest, ne quid iis, quos amasti, mali putes contigisse, permultum erit ex maerore\ntuo deminutum. relinquetur enim simplex illa iam cura doloris tui, quae non cum illis communicabitur sed ad te ipsum proprie referetur; in qua non est iam gravitatis et sapientiae tuae, quam tu a puero praestitisti, ferre immoderatius casum incommodorum tuorum, qui sit ab eorum,\nquos dilexeris, miseria maloque seiunctus. etenim eum semper te et privatis in rebus et publicis praestitisti, tuenda tibi ut sit gravitas et constantiae serviendum. nam, quod adlatura est ipsa diuturnitas, quae maximos luctus vetustate tollit, id nos praecipere consilio prudentiaque debemus.\netenim, si nulla fuit umquam liberis amissis tam imbecillo mulier .animo quae non aliquando lugendi modum fecerit, certe nos, quod est dies adlatura, id consilio anteferre debemus neque exspectare temporis medicinam, quam repraesentare ratione possimus.\nhis ego litteris si quid profecissem, existimabam optandum quiddam me esse adsecutum; sin minus forte valuissent, officio tamen esse functum viri benevolentissimi atque\namicissimi. quem me tibi et fuisse semper existimes velim et futurum esse confidas.\nnon oblivione amicitiae nostrae neque intermissione consuetudinis meae superioribus temporibus ad te nullas litteras misi, sed quod priora tempora in ruinis rei p. nostrisque iacuerunt, posteriora autem me a scribendo tuis iniustissimis atque acerbissimis incommodis retardarunt. Cum vero et intervallum iam satis longum fuisset et tuam virtutem animique magnitudinem diligentius essem mecum recordatus, non putavi esse alienum institutis meis haec ad te scribere.\nego te, P. Sitti, et primis temporibus illis, quibus in invidiam absens et in crimen vocabare, defendi et, cum in tui familiarissimi iudicio ac periculo tuum crimen coniungeretur, ut potui accuratissime te tuamque causam tutatus sum et proxime recenti adventu meo, cum rem aliter institutam offendissem ac mihi placuisset, si adfuissem, tamen nulla re saluti tuae defui; cumque eo tempore invidia annonae, inimici non solum tui, verum etiam amicorum tuorum, iniquitas totius iudici multaque alia rei p. vitia plus quam causa ipsa veritasque valuissent, Publio tuo neque opera neque consilio neque labore neque gratia neque testimonio defui.\nquam ob rem omnibus officiis amicitiae diligenter a me sancteque servatis ne hoc quidem praetermittendum esse duxi, te ut hortarer rogaremque, ut et hominem te et virum esse meminisses, id est ut et communem incertumque casum, quem neque vitare quisquam nostrum nec praestare ullo pacto potest, sapienter ferres et dolori fortiter ac fortunae resisteres cogitaresque et in nostra civitate et in ceteris, quae rerum potitae sunt multis\nfortissimis atque optimis viris iniustis iudiciis talis casus incidisse. illud utinam ne vere scriberem, ea te re p. carere, in qua neminem prudentem hominem res ulla delectet !\nde tuo autem filio, vereor ne, si nihil ad te scripserim, debitum eius virtuti videar testimonium non dedisse, sin\nautem omnia, quae sentio, perscripserim, ne refricem meis litteris desiderium ac dolorem tuum. sed tamen prudentissime facies, si illius pietatem, virtutem, industriam, ubicumque eris, tuam esse, tecum esse duces; nec enim minus nostra sunt quae animo complectimur quam quae oculis intuemur.\nquam ob rem et illius eximia virtus summusque in te amor magnae tibi consolationi debet esse et nos ceterique, qui te non ex fortuna, sed ex virtute tua\npendimus semperque pendemus, et maxime animi tui conscientia, cum tibi nihil merito accidisse reputabis et illud adiunges, homines sapientis turpitudine, non casu et delicto suo, non aliorum iniuria commoveri. ego et memoria nostrae veteris amicitiae et virtute atque observantia fili tui\nmonitus nullo loco dero neque ad consolandam neque ad levandam fortunam tuam. tu si quid ad me forte scripseris, perficiam ne te frustra scripsisse arbitrere.\netsi egomet, qui te consolari cupio, consolandus ipse sum, propterea quod nullam rem gravius iam diu tuli quam\nincommodum tuum, tamen te magno opere non hortor solum, sed etiam pro amore nostro rogo atque oro, te conligas virumque te praebeas et, qua condicione omnes\n\nhomines et quibus temporibus nos nati simus, cogites. plus tibi virtus tua dedit quam fortuna abstulit, propterea quod adeptus es quod non multi homines novi, amisisti quae plurimi homines nobilissimi. ea denique videtur condicio impendere legum, iudiciorum, temporum, ut optime actum cum eo videatur esse, qui quam levissima poena ab hac re p. discesserit.\ntu vero, qui et fortunas et liberos\nhabeas et nos ceterosque necessitudine et benevolentia tecum coniunctissimos, quomque magnam facultatem sis habiturus nobiscum et cum omnibus tuis vivendi, et cum unum sit iudicium ex tam multis quod reprehendatur, ut quod una sententia eaque dubia potentiae alicuius condonatum existimetur, omnibus his de causis debes istam molestiam quam lenissime ferre. meus animus erit in te liberosque tuos semper, quem tu esse vis et qui esse debet.\netsi mihi numquam dubium fuit quin tibi essem carissimus, tamen cotidie magis id perspicio, exstatque id, quod mihi ostenderas quibusdam litteris, hoc te studiosiorem in me colendo fore quam in provincia fuisses (etsi meo iudicio nihil ad tuum provinciale officium addi potest), quo liberius iudicium esse posset tuum. itaque me et superiores litterae tuae admodum delectaverunt, quibus et exspectatum meum adventum abs te amanter videbam et, cum aliter res cecidisset ac putasses, te meo consilio magno opere esse laetatum, et ex his proximis litteris magnum cepi fructum et iudici et offici tui, iudici, quod intellego te, id quod omnes fortes ac boni viri facere debent, nihil putare utile esse nisi quod rectum honestumque sit, offici, quod te mecum,\n\nquodcumque cepissem consili, polliceris fore; quo neque mihi gratius neque, ut ego arbitror, tibi honestius esse quicquam potest.\nmihi consilium captum iam diu est; de quo ad te, non quo celandus esses, nihil scripsi antea, sed quia communicatio consili tali tempore quasi quaedam admonitio videtur esse offici vel potius efflagitatio ad coeundam societatem vel periculi vel laboris. Cum vero ea tua sit voluntas,\nhumanitas, benevolentia erga me, libenter amplector talem animum, sed ita (non enim dimittam pudorem in rogando\nmeum): si feceris id, quod ostendis, magnam habebo gratiam, si non feceris, ignoscam et alterum timori, alterum mihi te negare non potuisse arbitrabor. est enim res profecto maxima. quid rectum sit apparet, quid expediat obscurum est, ita tamen, ut si nos ii sumus, qui\nesse debemus, id est studio digni ac litteris nostris, dubitare non possimus quin ea maxime conducant, quae sunt rectissima. qua re tu, si simul placebit, statim ad me venies; sin idem placebit atque eodem, nec continuo poterit, omnia\ntibi ut nota sint faciam. quicquid statueris, te mihi amicum, sin id, quod opto, etiam amicissimum iudicabo.\nquoquo modo potuissem, te convenissem, si eo, quo constitueras, venire voluisses. qua re, etsi mei commodi\ncausa commovere me noluisti, tamen ita existimes velim, me antelaturum fuisse, si ad me misisses, voluntatem tuam commodo meo.\n\nad ea, quae scripsisti, commodius equidem possem de\n\nsingulis ad te rebus scribere, si M. Tullius, scriba meus, adesset. A quo mihi exploratum est in rationibus dumtaxat referendis (de ceteris rebus adfirmare non possum) nihil eum fecisse scientem, quod esset contra aut rem aut existimationem tuam; dein, si rationum referendarum ius vetas et mos antiquus maneret, me relaturum rationes, nisi tecum pro coniunctione nostrae necessitudinis contulissem confecissemque, non fuisse.\nquod igitur fecissem ad urbem, si consuetudo pristina maneret, id, quoniam lege Iulia relinquere rationes in provincia necesse erat easdemque totidem verbis referre ad aerarium, feci in provincia, neque ita feci ut te ad meum arbitrium adducerem, sed tribui tibi tantum, quantum me tribuisse numquam me paenitebit. totum enim scribam meum, quem tibi video nunc esse suspectum, tibi tradidi. tu ei M. Mindium, fratrem tuum, adiunxisti. rationes confectae me absente sunt tecum; ad quas ego nihil adhibui praeter lectionem. ita accepi librum a meo servo scriba, ut eundem acceperim a fratre tuo. si honos is fuit, maiorem tibi habere non potui, si fides, maiorem tibi habui quam paene ipsi mihi; si providendum fuit ne quid aliter ac tibi et honestum et utile esset referretur, non habui cui potius id negoti darem, quam cui dedi. illud quidem certe factum est, quod lex iubebat, ut apud duas civitates, Laudicensem et Apamensem, quae nobis maxime videbantur, quoniam ita necesse erat, rationes confectas conlatas deponeremus. itaque huic loco primum respondeo me, quamquam iustis de causis rationes deferre properarim, tamen te exspectaturum fuisse, nisi in provincia relictas rationes pro relatis haberem, quam ob rem\nde Volusio quod scribis, non est id rationum; docuerunt enim me periti homines, in his cum omnium peritissimus tum mihi amicissimus, C. Camillus, ad Volusium traferri nomen a Valerio non potuisse, praedes Valerianos teneri. neque id erat HS x_x_x_, ut scribis, sed HS x_i_x_; erat enim curata nobis pecunia Valeri mancipis nomine; ex qua reliquum quod erat in rationibus rettuli.\nsed sic me et liberalitatis fructu privas et diligentiae et, quod minime tamen laboro, mediocris etiam prudentiae: liberalitatis, quod mavis scribae mei beneficio quam meo legatum meum\npraefectumque Q. Leptam maxima calamitate levatos, cum praesertim non deberent esse obligati; diligentiae, quod existimas de tanto officio meo, tanto etiam periculo, nec scisse me quicquam nec cogitavisse, scribam, quicquid\nvoluisset, cum id mihi ne recitavisset quidem, rettulisse; prudentiae, â€ cum rem a me non insipienter excogitatam quidem putas. nam et Volusi liberandi meum fuit consilium, et, ut multa tam gravis Valerianis praedibus ipsique T. Mario depelleretur, a me inita ratio est; quam quidem\nomnes non solum probant, sed etiam laudant, et, si verum scire vis, hoc uni scribae meo intellexi non nimium placere. sed ego putavi esse viri boni, cum populus suum servaret, consulere fortunis tot vel amicorum vel civium.\nnam de Lucceio est ita actum, ut auctore Cn. Pompeio ista pecunia in fano poneretur. id ego agnovi meo iussu\nesse factum. qua pecunia Pompeius est usus ut ea, quam tu deposueras, Sestius. sed haec ad te nihil intellego pertinere; illud me non animadvertisse moleste ferrem, ut ascriberem te in fano pecuniam iussu meo deposuisse, nisi\n\nista pecunia gravissimis esset certissimisque monumentis testata, cui data, quo senatus consulto, quibus tuis, quibus meis litteris P. Sestio tradita esset. quae cum viderem tot vestigiis impressa, ut in iis errari non posset, non ascripsi id, quod tua nihil referebat; ego tamen ascripsisse mallem,\nquoniam id te video desiderare.\nsicut scribis tibi id esse referendum, idem ipse sentio, neque in eo quicquam a meis rationibus discrepabunt tuae; addes enim tu, meo iussu, quod ego, qui non addidi, nec causa est cur negem nec, si causa esset et tu nolles, negarem.\n\n\nnam de sestertiis nongentis milibus certe ita relatum est, ut\ntu sive frater tuus referri voluit. sed, si quid est, quoniam de Lucceio parum provisum est, quod ego in rationibus referendis etiam nunc corrigere possim, de eo mihi, quoniam\nsenatus consulto non sum usus, quid per leges liceat, considerandum est. te certe in pecuniam exactam ista referre\nex meis rationibus relatis non oportuit, nisi quid me fallit; sunt enim alii peritiores. illud cave dubites, quin ego omnia faciam, quae interesse tua aut etiam velle te existimem,\nsi ullo modo facere possim.\nquod scribis de beneficiis scito a me et tribunos militaris et praefectos et contubernalis dumtaxat meos delatos esse. in quo quidem me ratio fefellit; liberum enim mihi tempus ad eos deferendos existimabam dari, postea certior sum factus triginta diebus deferri necesse esse, quibus rationes rettulissem. sane moleste tuli non illa beneficia tuae potius\nambitioni reservata esse quam meae, qui ambitione nihil uterer. de centurionibus tamen et de tribunorum militarium contubernalibus res est in integro; genus enim horum\nbeneficiorum definitum lege non erat.\nreliquum est de sestertiis centum milibus, de quibus memini mihi a te Myrina litteras esse adlatas, non mei errati, sed tui; in quo peccatum videbatur esse, si modo erat, fratris tui et Tulli. sed, cum id corrigi non posset, quod iam depositis rationibus ex provincia decessimus, credo me quidem tibi pro animi mei voluntate proque ea spe facultatum, quam tum habebamus, quam humanissime potuerim, rescripsisse; sed neque tum me humanitate litterarum mearum obligatum puto neque me tuam hodie epistulam de HS c_ sic accepisse, ut ii accipiunt, quibus epistulae per\nhaec tempora molestae sunt.\nsimul illud cogitare debes, me omnem pecuniam, quae ad me salvis legibus pervenisset, Ephesi apud publicanos deposuisse; id fuisse HS x_x_i_i_; eam omnem pecuniam Pompeium abstulisse. quod ego\nsive aequo animo sive iniquo fero, tu de HS c_ aequo animo ferre debes et existimare eo minus ad te vel de tuis cibariis vel de mea liberalitate pervenisse. quod si mihi expensa ista HS c tulisses, tamen, quae tua est suavitas quique in me amor, nolles a me hoc tempore aestimationem accipere;\nnam, numeratum si cuperem, non erat.\n\n\nsed haec iocatum me putato, ut ego te existimo. ego tamen, cum Tullius rure redierit, mittam eum ad te, si quid ad rem putabis pertinere. hanc epistulam cur conscindi velim causa nulla est.\ngratae mihi tuae litterae fuerunt; ex quibus intellexi, quod etiam sine litteris arbitrabar, te summa cupiditate adfectum esse videndi mei. quod ego ita libenter accipio,\nut tamen tibi non concedam; nam tecum esse, ita mihi\ncommoda omnia quae opto, contingant, ut vehementer velim! etenim, cum esset maior et virorum et civium bonorum et iucundorum hominum et amantium mei copia, tamen erat nemo, quicum essem libentius quam tecum, et pauci, quibuscum essem aeque libenter; hoc vero tempore cum alii interierint, alii absint, alii mutati voluntate sint, unum medius\nfidius tecum diem libentius posuerim quam hoc omne tempus cum plerisque eorum, quibuscum vivo necessario. noli enim existimare mihi non solitudinem iucundiorem esse, qua tamen ipsa uti non licet, quam sermones eorum, qui frequentant domum meam, excepto uno aut summum altero.\nitaque utor eodem perfugio, quo tibi utendum censeo, litterulis nostris, praeterea conscientia etiam consiliorum meorum. ego enim is sum, quem ad modum tu facillime potes existimare, qui nihil umquam mea potius quam meorum civium causa fecerim. cui nisi invidisset is, quem tu numquam amasti (me enim amabas), et ipse beatus esset et omnes boni. ego sum, qui nullius vim plus valere volui quam honestum otium idemque, cum illa ipsa arma, quae semper timueram, plus posse sensi quam illum consensum bonorum, quem ego idem effeceram, quavis tuta condicione pacem accipere malui quam viribus cum valentiore pugnare. sed et haec et multa alia coram brevi tempore licebit.\nneque me tamen ulla res alia Romae tenet nisi exspectatio rerum Africanarum; videtur enim mihi res in propinquum adducta discrimen. puto autem mea non nihil interesse, quamquam id ipsum, quid intersit, non sane intellego, verum tamen, quicquid illinc nuntiatum sit, non longe abesse a consiliis amicorum. est enim res iam in eum locum adducta, ut, quamquam multum intersit inter eorum causas\nqui dimicant, tamen inter victorias non multum interfuturum\nputem.\n\n\nsed plane animus, qui dubiis rebus forsitan fuerit infirmior, desperatis confirmatus est multum; quem etiam tuae superiores litterae confirmarunt, quibus intellexi, quam fortiter iniuriam ferres; iuvitque me tibi cum summam humanitatem tum etiam tuas litteras profuisse. verum enim scribam: teneriore mihi animo videbare sicut omnes fere, qui vitam ingenuam in beata civitate et in libera re p. viximus.\nsed, ut illa secunda moderate tulimus, sic hanc non solum adversam sed funditus eversam fortunam fortiter ferre debemus, ut hoc saltem in maximis malis boni consequamur, ut mortem, quam etiam beati contemnere debebamus, propterea quod nullum sensum esset habitura, nunc sic adfecti non modo contemnere debeamus sed etiam optare.\ntu, si me diligis, fruere isto otio tibique persuade praeter culpam ac peccatum, qua semper caruisti et carebis, homini accidere nihil posse quod sit inhonorabile aut pertimescendum. ego, si videbitur recte fieri posse, ad te. veniam\nbrevi; si quid acciderit, ut mutandum consilium sit, te certiorem faciam statim. tu ita fac cupidus mei videndi sis, ut istinc te ne moveas tam infirma valetudine, nisi ex me prius quaesieris per litteras quid te velim facere. me velim,\nut facis, diligas valetudinique tuae et tranquillitati animi servias.\netsi ea perturbatio est omnium rerum, ut suae quemque fortunae maxime paeniteat nemoque sit quin ubivis quam\nibi, ubi sit, esse malit, tamen mihi dubium non est quin hoc tempore bono viro Romae esse miserrimum sit. nam, etsi, quocumque in loco quisque est, idem est ei sensus et eadem acerbitas ex interitu rerum et publicarum et suarum, tamen oculi augent dolorem, qui ea, quae ceteri audiunt,\nintueri cogunt nec avertere a miseriis cogitationem sinunt. qua re, etsi multarum rerum desiderio te angi necesse est, tamen illo dolore, quo maxime te confici audio, quod Romae non sis, animum tuum libera. etsi enim cum magna molestia tuos tuaque desideras, tamen illa quidem,\nquae requiris, suum statum tenent nec melius, si tu adesses, tenerent nec sunt ullo in proprio periculo; nec debes tu, cum de tuis cogitas, aut praecipuam aliquam fortunam\npostulare aut communem recusare.\nde te autem ipso,\nTorquate, est tuum sic agitare animo, ut non adhibeas in\nconsilium cogitationum tuarum desperationem aut timorem. nec enim is, qui in te adhuc iniustior quam tua dignitas postulabat fuit, non magna signa dedit animi erga te mitigati,\nnec tamen is ipse, a quo salus petitur, habet explicatam aut exploratam rationem salutis suae; cumque omnium bellorum exitus incerti sint, ab altera victoria tibi periculum nullum esse perspicio, quod quidem seiunctum sit ab omnium interitu, ab altera te ipsum numquam timuisse certo scio.\nreliquum est ut te id ipsum, quod ego quasi consolationis loco pono, maxime excruciet, commune periculum rei publicae. cuius tanti mali, quamvis docti viri multa dicant, tamen vereor ne consolatio nulla possit vera reperiri praeter illam, quae tanta est, quantum in cuiusque animo roboris est atque nervorum. si enim bene sentire recteque facere satis est ad bene beateque vivendum, vereor ne eum, qui se optimorum consiliorum conscientia sustentare possit, miserum esse nefas sit dicere. nec enim nos arbitror victoriae praemiis ductos patriam olim et liberos et fortunas reliquisse; sed quoddam nobis officium iustum et pium et debitum rei p. nostraeque dignitati videbamur sequi nec, cum id faciebamus, tam eramus amentes, ut explorata nobis\nesset victoria. qua re, si id evenit, quod ingredientibus nobis in causam propositum fuit accidere posse, non debemus ita cadere animis, quasi aliquid evenerit, quod fieri posse numquam putarimus. simus igitur ea mente, quam ratio et veritas praescribit, ut nihil in vita nobis praestandum praeter culpam putemus, eaque cum careamus, omnia humana placate et moderate feramus. atque haec eo pertinet oratio, ut perditis rebus omnibus tamen ipsa virtus se sustentare posse videatur. sed, si est spes aliqua rebus communibus, ea tu, quicumque status est futurus, carere non debes.\natque haec mihi scribenti veniebat in mentem me esse eum, cuius tu desperationem accusare solitus esses quemque auctoritate tua cunctantem et diffidentem excitare. quo\nquidem tempore non ego causam nostram sed consilium improbabam. sero enim nos iis armis adversari videbam, quae multo ante confirmata per nosmet ipsos erant, dolebamque pilis et gladiis, non consiliis neque auctoritatibus\nnostris de iure publico disceptari. neque ego, ea, quae facta sunt, fore cum dicebam, divinabam futura, sed, quod et fieri posse et exitiosum fore, si evenisset, videbam, id ne accideret timebam, praesertim cum, si mihi alterum utrum de eventu atque exitu rerum promittendum esset, id futurum, quod evenit, exploratius possem promittere. Iis enim rebus praestabamus, quae non prodeunt in aciem, usu autem armorum et militum robore inferiores eramus. sed tu illum animum nunc adhibe, quaeso, quo me tum esse oportere censebas.\nhaec eo scripsi, quod mihi Philargyrus tuus omnia de te requirenti fidelissimo animo, ut mihi quidem visus est, narravit te interdum sollicitum solere esse vehementius. quod facere non debes nec dubitare quin aut aliqua re p. sis is futurus, qui esse debes, aut perdita non adflictiore\ncondicione quam ceteri. hoc vero tempus, quo exanimati omnes et suspensi sumus, hoc moderatiore animo ferre debes, quod et in urbe ea es, ubi nata et alta est ratio ac moderatio vitae, et habes Ser. Sulpicium, quem semper unice dilexisti; qui te profecto et benevolentia et sapientia\nconsolatur. cuius si essemus et auctoritatem et consilium secuti, togati potius potentiam quam armati victoriam subissemus.\nsed haec longiora fortasse fuerunt quam necesse fuit; illa, quae maiora sunt, brevius exponam. ego habeo, cui\nquam tibi debeam, neminem; quibus tantum debebam, quantum tu intellegis, eos huius mihi belli casus eripuit; qui sim autem hoc tempore intellego; sed, quia nemo est\ntam adflictus quin, si nihil aliud studeat nisi id, quod agit, possit navare aliquid et efficere, omne meum consilium, operam, studium certe velim existimes tibi tuisque liberis esse debitum.\npeto a te ne me putes oblivione tui rarius ad te scribere, quam solebam, sed aut gravitate valetudinis, qua tamen iam paulum videor levari, aut quod absim ab urbe, ut, qui ad te proficiscantur, scire non possim. qua re velim ita statutum habeas, me tui memoriam cum summa benevolentia tenere tuasque omnis res non minori mihi curae quam meas esse.\nquod maiore in varietate versata est adhuc tua causa quam homines aut volebant aut opinabantur, mihi crede, non est pro malis temporum quod moleste feras; necesse est enim aut armis urgeri rem p. sempiternis aut iis positis recreari aliquando aut funditus interire. si arma valebunt, nec eos, a quibus reciperis, vereri debes nec eos, quos adiuvisti; si armis aut condicione positis aut defetigatione abiectis aut victoria detractis civitas respiraverit, et dignitate tua frui tibi et fortunis licebit; sin omnino interierint omnia fueritque is exitus, quem vir prudentissimus, M. Antonius, iam tum timebat, cum tantum instare malorum suspicabatur, misera est illa quidem consolatio, tali praesertim civi et viro, sed tamen necessaria, nihil esse praecipue cuiquam dolendum in eo quod accidat universis.\nquae vis insit in his paucis verbis (plura enim committenda epistulae non erant), si attendes, quod facis, profecto etiam sine meis litteris intelleges te aliquid habere, quod\nsperes, nihil, quod aut hoc aut aliquo rei p. statu timeas; omnia si interierint, cum superstitem te esse rei publicae ne si liceat quidem velis, ferendam esse fortunam, praesertim quae absit a culpa. sed haec hactenus. tu velim scribas ad me quid agas et ubi futurus sis, ut aut quo scribam aut quo veniam scire possim.\nsuperioribus litteris benevolentia magis adductus, quam quo res ita postularet, fui longior. neque enim confirmatione nostra egebat virtus tua neque erat ea mea causa atque fortuna, ut, cui ipsi omnia deessent, alterum confirmarem. hoc item tempore brevior esse debeo.\nSive enim nihil tum opus fuit tam multis verbis, nihilo magis\nnunc opus est, sive tum opus fuit, illud satis est, praesertim cum accesserit nihil novi. nam, etsi cotidie aliquid audimus earum rerum, quas ad te perferri existimo, summa tamen eadem est et idem exitus; quem ego tam video animo quam ea, quae oculis cernimus, nec vero quicquam\nvideo, quod non idem te videre certo sciam. nam, etsi quem exitum acies habitura sit divinare nemo potest, tamen et belli exitum video et, si id minus, hoc quidem certe, cum sit necesse alterum utrum vincere, qualis futura sit vel haec vel illa victoria.\nidque cum optime perspexi, tum tale\nvideo, nihil ut mali videatur futurum, si id vel ante acciderit, quod vel maximum ad timorem proponitur. ita enim vivere, ut tum sit vivendum, miserrimum est; mori autem nemo sapiens miserum duxit ne beato quidem. sed in ea es urbe, in qua haec vel plura et ornatiora parietes\nipsi loqui posse videantur.\nego tibi hoc confirmo, etsi\nlevis est consolatio ex miseriis aliorum, nihilo te nunc maiore in discrimine esse quam quemvis â€ aut eorum, qui discesserint; alteri dimicant, alteri victorem timent. sed haec consolatio levis est; illa gravior, qua te uti spero, ego certe utor; nec enim, dum ero, angar ulla re, cum omni vacem culpa, et, si non ero, sensu omnino carebo. sed rursus glau=k' ei)s *)aqh/nas, qui ad te haec. mihi tu, tui, tua omnia maximae curae sunt et, dum vivam, erunt. vale.\nNovi quod ad te scriberem nihil erat, et tamen, si quid esset, sciebam te a tuis certiorem fieri solere; de futuris autem rebus etsi semper difficile est dicere, tamen interdum coniectura possis propius accedere, cum est res eius modi\ncuius exitus provideri possit. nunc tantum videmur intellegere, non diuturnum bellum; etsi id ipsum non nullis videmur secus. equidem, cum haec scribebam, aliquid iam actum putabam, â€ non quo, sed quod difficilis erat coniectura. nam cum omnis belli Mars communis et cum semper incerti exitus proeliorum sunt, tum hoc tempore ita magnae utrimque copiae, ita paratae ad depugnandum esse dicuntur, ut, utercumque vicerit, non sit mirum futurum. illa in dies singulos magis magisque opinio hominum confirmatur, etiam si inter causas armorum aliquantum intersit, tamen inter victorias non multum interfuturum. alteros prope modum iam sumus experti, de altero nemo est quin cogitet quam sit metuendus iratus victor armatus.\nhoc loco si videor augere dolorem tuum, quem consolando levare debeam, fateor me communium malorum\nconsolationem nullam invenire praeter illam, quae tamen, si possis eam suscipere, maxima est, quaque ego cotidie magis utor, conscientiam rectae voluntatis maximam consolationem esse rerum incommodarum nec esse ullum magnum malum praeter culpam. A qua quoniam tantum absumus, ut etiam optime senserimus eventusque magis nostri consili quam consilium reprehendatur, et quoniam praestitimus quod debuimus, moderate quod evenit feramus. sed hoc mihi tamen non sumo, ut te consoler de communibus miseriis, quae ad consolandum maioris ingeni et ad ferendum singularis virtutis indigent; illud cuivis facile est docere cur praecipue tu dolere nihil debeas.\neius enim, qui tardior in te levando fuit quam fore putaremus, non est mihi dubia de tua salute sententia, de illis autem non arbitror te exspectare quid sentiam.\nreliquum est ut te angat, quod absis a tuis tam diu. res molesta, praesertim ab iis pueris, quibus nihil potest\nesse festivius; sed, ut ad te scripsi antea, tempus est huius modi ut suam quisque condicionem miserrimam putet et, ubi quisque sit, ibi esse minime velit. equidem nos, qui Romae sumus, miserrimos esse duco, non solum quod in malis omnibus acerbius est videre quam audire, sed etiam\nquod ad omnis casus subitorum periculorum magis obiecti sumus quam si abessemus. etsi me ipsum consolatorem tuum non tantum litterae, quibus semper studui, quantum longinquitas temporis mitigavit.\nquanto fuerim dolore meministi. in quo prima illa consolatio est, vidisse me\nplus quam ceteros, cum cupiebam quamvis iniqua condicione pacem; quod etsi casu, non divinatione mea factum est, tamen in hac mani prudentiae laude delector. deinde,\nquod mihi ad consolationem commune tecum est, si iam vocer ad exitum vitae, non ab ea re p. avellar, qua carendum esse doleam, praesertim cum id sine ullo sensu futurum sit. adiuvat etiam aetas et acta iam vita, quae cum cursu suo bene confecto delectat tum vetat in eo vim timere, quo nos iam natura ipsa paene perduxerit. postremo is vir vel etiam ii viri hoc bello occiderunt, ut impudentia videatur eandem fortunam, si res cogat, recusare. equidem mihi omnia propono, nec ullum est tantum malum quod non putem impendere. sed, cum plus in metuendo mali sit quam in ipso illo, quod timetur, desino, praesertim cum id\nimpendeat, in quo non modo dolor nullus, verum finis etiam doloris futurus sit. sed haec satis multa, vel plura potius quam necesse fuit; facit autem non loquacitas mea, sed\nbenevolentia longiores epistulas.\nServium discessisse Athenis moleste tuli; non enim dubito quin magnae tibi levationi solitus sit esse cotidianus congressus et sermo cum familiarissimi hominis tum optimi et prudentissimi viri. tu velim te, ut debes et soles, tua virtute sustentes. ego, quae te velle quaeque ad te et ad tuos pertinere arbitrabor, omnia studiose diligenterque\ncurabo. quae cum faciam, benevolentiam tuam erga me imitabor, merita non adsequar. vale.\nquotienscumque filium tuum video (video autem fere cotidie), polliceor ei studium quidem meum et operam sine ulla exceptione aut laboris aut occupationis aut temporis, gratiam autem atque auctoritatem cum hac exceptione,\nquantum valeam quantumque possim.\n\nLiber tuus et lectus est et legitur a me diligenter et custoditur diligentissime. res et fortunae tuae mihi maximae curae sunt; quae quidem cotidie faciliores mihi et meliores videntur multisque video magnae esse curae; quorum de\nstudio et de sua spe filium ad te perscripsisse certo scio.\nIis autem de rebus, quas coniectura consequi possumus, non mihi sumo ut plus ipse prospiciam quam te videre atque intellegere mihi persuaserim; sed tamen, quia fieri potest ut tu ea perturbatiore animo cogites, puto esse\nmeum, quid sentiam, exponere. ea natura rerum est et is temporum cursus, ut non possit ista aut tibi aut ceteris fortuna esse diuturna neque haerere in tam bona causa et in tam bonis civibus tam acerba iniuria.\nâ€ qua re ad eam spem, quam extra ordinem de te ipso habemus non solum\npropter dignitatem et virtutem tuam (haec enim ornamenta sunt tibi etiam cum aliis communia), accedunt tua praecipua propter eximium ingenium summamque virtutem, cui mehercules hic, cuius in potestate sumus, multum tribuit. itaque ne punctum quidem temporis in ista fortuna fuisses,\nnisi eo ipso bono tuo, quo delectatur, se violatum putasset; quod ipsum lenitur cotidie significaturque nobis ab iis, qui simul cum eo vivunt, tibi hanc ipsam opinionem ingeni\napud illum plurimum profuturam.\nquapropter primum fac animo forti atque magno sis (ita enim natus, ita educatus,\nita doctus es, ita etiam cognitus, ut tibi id faciendum sit), deinde spem quoque habeas firmissimam propter eas causas, quas scripsi. A me vero tibi omnia liberisque tuis paratissima esse confidas velim; id enim et vetustas nostri amoris et mea consuetudo in meos et tua multa erga me\nofficia postulant.\nvereor ne desideres officium meum, quod tibi pro nostra et meritorum multorum et studiorum parium coniunctione deesse non debet; sed tamen vereor ne litterarum a me officium requiras. quas tibi et iam pridem et saepe misissem, nisi cotidie melius exspectans gratulationem quam confirmationem animi tui complecti litteris maluissem.\nnunc, ut spero, brevi gratulabimur; itaque in aliud tempus id argumentum epistulae differo. his autem litteris animum tuum, quem minime imbecillum esse et audio et spero, etsi non sapientissimi, at amicissimi hominis auctoritate confirmandum etiam atque etiam puto, nec iis quidem verbis, quibus te consoler ut adflictum et iam omni spe salutis orbatum, sed ut eum, de cuius incolumitate non plus dubitem quam te memini dubitare de mea. nam, cum me ex re p. expulissent ii qui illam cadere posse stante me non putarunt, memini me ex multis hospitibus, qui ad me ex Asia, in qua tu eras, venerant, audire te de glorioso et celeri reditu meo confirmare.\nsi te ratio quaedam mira Tuscae disciplinae, quam a patre, nobilissimo atque optimo viro, acceperas, non fefellit, ne nos quidem nostra divinatio fallet, quam cum sapientissimorum virorum monumentis atque praeceptis plurimoque, ut tu scis, doctrinae studio tum magno etiam usu tractandae rei p. magnaque nostrorum temporum varietate consecuti sumus;\ncui quidem divinationi hoc plus confidimus, quod ea nos nihil in his tam obscuris rebus tamque perturbatis umquam omnino fefellit. dicerem, quae ante futura dixissem, ni vererer ne ex eventis fingere viderer. sed tamen plurimi sunt testes me et initio, ne coniungeret se cum Caesare, monuisse Pompeium et postea,\n\nne seiungeret. coniunctione frangi senatus opes, diiunctione civile bellum excitari videbam. atque utebar familiarissime Caesare, Pompeium faciebam plurimi, sed erat meum consilium cum fidele Pompeio tum salutare utrique.\nquae praeterea providerim praetereo; nolo enim hunc de me optime meritum existimare ea me suasisse Pompeio, quibus ille si paruisset, esset hic quidem clarus in toga et princeps, sed tantas opes, quantas nunc habet, non haberet. eundum in Hispaniam censui. quod si fecisset, civile bellum nullum omnino fuisset. rationem haberi absentis non tam\npugnavi ut liceret, quam ut, quoniam ipso consule pugnante populus iusserat, haberetur. causa orta belli est. quid ego praetermisi aut monitorum aut querelarum, cum vel iniquissimam pacem iustissimo bello anteferrem?\nVicta est\nauctoritas mea non tam a Pompeio (nam is movebatur) quam ab iis, qui duce Pompeio freti peropportunam et rebus domesticis et cupiditatibus suis illius belli victoriam fore putabant. susceptum bellum est quiescente me, depulsum ex Italia manente me, quoad potui; sed valuit apud me\nplus pudor meus quam timor; veritus sum deesse Pompei saluti, cum ille aliquando non defuisset meae. itaque vel officio vel fama bonorum vel pudore victus, ut in fabulis Amphiaraus, sic ego 'prudens et sciens ad pestem ante oculos positam' sum profectus. quo in bello nihil adversi\naccidit non praedicente me.\nqua re, quoniam, ut augures et astrologi solent, ego quoque augur publicus ex meis\nsuperioribus praedictis constitui apud te auctoritatem auguri et divinationis meae, debebit habere fidem nostra praedictio. non igitur ex alitis involatu nec e cantu sinistro\noscinis, ut in nostra disciplina est, nec ex tripudiis solistimis aut soniviis tibi auguror, sed habeo alia signa, quae ob\n\nservem; quae etsi non sunt certiora illis, minus tamen habent vel obscuritatis vel erroris.\nnotantur autem mihi ad\ndivinandum signa duplici quadam via; quarum alteram duco e Caesare ipso, alteram e temporum civilium natura atque ratione. in Caesare haec sunt: mitis clemensque natura, qualis exprimitur praeclaro illo libro 'querelarum' tuarum. accedit quod mirifice ingeniis excellentibus, quale est tuum, delectatur. praeterea cedit multorum iustis et officio incensis, non inanibus aut ambitiosis voluntatibus;\nin quo vehementer eum consentiens Etruria movebit. 'cur haec igitur adhuc parum profecerunt?' quia non putat se sustinere causas posse multorum, si tibi, cui iustius videtur irasci posse, concesserit. 'quae est igitur' inquies 'spes ab irato?' eodem fonte se hausturum intelleget laudes suas, e quo sit leviter aspersus. postremo homo valde est acutus et multum providens; intellegit te, hominem in parte Italiae minime contemnenda facile omnium nobilissimum et in communi re p. cuivis summorum tuae aetatis vel\ningenio vel gratia vel fama populi R. parem non posse prohiberi re publica diutius. nolet hoc temporis potius esse aliquando beneficium quam iam suum.\ndixi de Caesare; nunc dicam de temporum rerumque natura. nemo est tam inimicus ei causae, quam Pompeius animatus melius quam paratus susceperat, qui nos malos civis dicere aut homines improbos audeat. in quo admirari soleo gravitatem et iustitiam et sapientiam Caesaris. numquam nisi honorificentissime Pompeium appellat. at in eius persona multa fecit asperius. armorum ista et victoriae sunt facta, non Caesaris; at nos quem ad modum est complexus ! Cassium sibi legavit, Brutum Galliae praefecit, Sulpicium Graeciae, Marcellum, cui maxime suscensebat, cum summa illius dignitate restituit.\nquo igitur haec\nspectant? rerum hoc natura et civilium temporum non patietur, nec manens nec mutata ratio feret, primum ut non in causa pari eadem sit et condicio et fortuna omnium, deinde ut in eam civitatem boni viri et boni cives nulla ignominia notati non revertantur, in quam tot nefariorum scelerum condemnati reverterunt.\nhabes augurium meum; quo, si quid addubitarem non potius uterer quam illa consolatione, qua facile fortem virum\nsustentarem, te, si explorata victoria arma sumpsisses pro re p. (ita enim tum putabas), non nimis esse laudandum, sin\npropter incertos exitus eventusque bellorum posse accidere ut vinceremur putasses, non debere te ad secundam fortunam bene paratum fuisse, adversam ferre nullo modo posse. disputarem etiam quanto solacio tibi conscientia\ntui facti, quantae delectationi in rebus adversis litterae esse deberent; commemorarem non solum veterum, sed horum etiam recentium vel ducum vel comitum tuorum gravissimos casus etiam externos multos claros viros nominarem; levat enim dolorem communis quasi legis et humanae condicionis recordatio;\nexponerem etiam quem ad modum hic et quanta in turba quantaque in confusione rerum omnium\nviveremus; necesse est enim minore desiderio perdita re p. carere quam bona. sed hoc genere nihil opus est. incolumem te cito, ut spero, vel potius ut perspicio, videbimus.\n\n\ninterea tibi absenti et huic, qui adest, imagini animi et corporis tui, constantissimo atque optimo filio tuo, studium, officium, operam, laborem meum iam pridem et pollicitus sum et detuli, nunc hoc amplius, quod me amicissime cotidie magis Caesar amplectitur, familiares quidem eius\nsicuti neminem. apud quem quicquid valebo vel auctoritate vel gratia, valebo tibi. tu cura ut cum firmitudine te animi tum etiam spe optima sustentes.\nquod tibi non tam celeriter liber est redditus, ignosce timori nostro et miserere temporis. filius, ut audio, pertimuit, neque iniuria, si liber exisset (quoniam non tam interest quo animo scribatur quam quo accipiatur), ne ea res inepte mihi noceret, cum praesertim adhuc stili poenas dem. qua quidem in re singulari sum fato. nam cum mendum scripturae litura tollatur, stultitia fama multetur, meus error exsilio corrigitur, cuius summa criminis est quod armatus adversario male dixi.\nnemo nostrum est, ut opinor, quin vota victoriae suae fecerit, nemo, quin, etiam cum de alia re immolaret, tamen eo quidem ipso tempore, ut quam primum Caesar superaretur, optarit. hoc si non cogitat, omnibus rebus felix est; si scit et persuasus est, quid irascitur ei qui aliquid scripsit contra suam voluntatem, cum ignorit omnibus qui multa deos venerati sint contra eius salutem?\nsed ut eodem revertar, causa haec fuit timoris: scripsi de te parce medius fidius et timide non revocans me ipse sed paene refugiens. genus autem hoc scripturae non modo liberum sed incitatum atque elatum esse debere quis ignorat? solutum existimatur esse alteri male dicere (tamen cavendum est ne in petulantiam incidas), impeditum se ipsum laudare, ne vitium adrogantiae subsequatur, solum vero liberum alterum laudare, de quo quicquid detrahas, necesse est aut infirmitati aut invidiae adsignetur. ac nescio an tibi gratius opportuniusque acciderit; nam quod praeclare facere non poteram, primum erat non attingere, secundum beneficium quam parcissime facere. sed tamen ego quidem me sustinui;\n\nmulta minui, multa sustuli, complura ne posui quidem. quem ad modum igitur, scalarum gradus si alios tollas, alios incidas, non nullos male haerentis relinquas, ruinae periculum struas, non ascensum pares, sic tot malis tum\nvinctum tum fractum studium scribendi quid dignum auribus aut probabile potest adferre?\nCum vero ad ipsius Caesaris nomen veni, toto corpore contremesco non poenae metu, sed illius iudici. totum\nenim Caesarem non novi. quem putas animum esse, ubi secum loquitur? 'hoc probabit, hoc verbum suspiciosum\nest. quid, si hoc muto? at vereor ne peius sit. age vero, laudo aliquem; non offendo? Cum porro reprendo aliquem, quid, si non vult? armati stilum persequitur; victi et nondum restituti quid faciet?'\n\nauges etiam tu mihi timorem, qui in Oratore tuo caves tibi per Brutum et ad excusationem socium quaeris. Ubi hoc omnium patronus facit, quid me, veterem tuum, nunc omnium clientem, sentire oportet? in hac igitur calumnia timoris et caecae suspicionis tormento, cum plurima ad\nalieni sensus coniecturam, non ad suum iudicium scribantur, quam difficile sit evadere, si minus expertus es, quod te ad omnia summum atque excellens ingenium armavit, nos sentimus. sed tamen ego filio dixeram, librum tibi legeret et auferret aut ea condicione daret, si reciperes te\ncorrecturum, hoc est si totum alium faceres.\nde Asiatico itinere, quamquam summa necessitas premebat, ut imperasti, feci.\n\nte pro me quid horter? vides tempus venisse, quo necesse sit de nobis constitui. nihil est, mi Cicero, quod\nfilium meum exspectes. adulescens est; omnia excogitare vel studio vel aetate vel metu non potest. totum negotium\ntu sustineas oportet; in te mihi omnis spes est. tu pro tua prudentia, quibus rebus gaudeat, quibus capiatur Caesar, tenes; a te omnia proficiscantur et per te ad exitum perducantur necesse est; apud ipsum multum, apud eius\nomnis plurimum potes.\nunum tibi si persuaseris, non hoc esse tui muneris, si quid rogatus fueris, ut facias (quamquam id magnum et amplum est), sed totum tuum esse onus, perficies; nisi forte aut in miseria nimis stulte aut in amicitia nimis impudenter tibi onus impono. sed utrique rei excusationem tuae vitae consuetudo dat. nam quod ita consuesti pro amicis laborare, non iam sic sperant abs te sed etiam sic imperant tibi familiares\nquod ad librum attinet quem tibi filius dabit, peto a te ne exeat, aut ita corrigas ne mihi noceat.\nCum esset mecum Largus, homo tui studiosus, locutus\nK. Ianuarias tibi praefinitas esse, quod omnibus rebus perspexeram, quae Balbus et Oppius absente Caesare egissent, ea solere illi rata esse, egi vehementer cum iis ut hoc mihi darent, tibi in Sicilia, quoad vellemus, esse uti liceret. qui mihi consuessent aut libenter polliceri si quid esset eius modi quod eorum animos non offenderet, aut etiam negare et adferre rationem cur negarent, huic meae rogationi potius non continuo responderunt; eodem die tamen ad me reverterunt; mihi hoc dederunt ut esses in Sicilia, quoad velles; se praestaturos nihil ex eo te offensionis habiturum.\n\n\nquoniam quid tibi permittatur cognosti, quid mihi placeat puto te scire oportere.\nActis his rebus litterae\na te mihi redditae sunt, quibus a me consilium petis quid sim tibi auctor, in Siciliane subsidas an ut ad reliquias Asiaticae negotiationis proficiscare. haec tua deliberatio non mihi convenire visa est cum oratione Largi. ille enim mecum, quasi tibi non liceret in Sicilia diutius commorari, ita locutus erat, tu autem, quasi concessum sit, ita deliberas. sed ego, sive hoc sive illud est, in Sicilia censeo commorandum. propinquitas locorum vel ad impetrandum adiuvat crebris litteris et nuntiis vel ad reditus celeritatem re aut impetrata, quod spero, aut aliqua ratione confecta.\nquam ob rem censeo magno opere commorandum.\nT. Furfanio Postumo, familiari meo, legatisque eius, item meis familiaribus, diligentissime te commendabo, cum venerint. erant enim omnes Mutinae. viri sunt optimi et tui\nsimilium studiosi et mei necessarii. quae mihi venient in mentem quae ad te pertinere arbitrabor, ea mea sponte faciam; si quid ignorabo, de eo admonitus omnium studia vincam. ego etsi coram de te cum Furfanio ita loquar, ut tibi litteris meis ad eum nihil opus sit, tamen, quoniam tuis\nplacuit te habere meas litteras, quas ei redderes, morem iis gessi. earum litterarum exemplum infra scriptum est.\nCum A. Caecina tanta mihi familiaritas consuetudoque semper fuit, ut nulla maior esse possit; nam et patre eius, claro homine et forti viro, plurimum usi sumus et hunc a puero, quod et spem magnam mihi adferebat summae probitatis summaeque eloquentiae et vivebat mecum coniunctissime non solum officiis amicitiae sed etiam studiis\ncommunibus, sic semper dilexi, nullo ut cum homine coniunctius viverem.\nnihil attinet me plura scribere; quam\nmihi necesse sit eius salutem et fortunas quibuscumque rebus possim tueri, vides. reliquum est ut, cum cognorim pluribus rebus quid tu et de bonorum fortuna et de rei p. calamitatibus sentires, nihil a te petam nisi ut ad eam voluntatem, quam tua sponte erga Caecinam habiturus es, tantus cumulus accedat commendatione mea, quanti me a te fieri intellego. hoc mihi gratius facere nihil potes.\nvale.\nego quanti te faciam semperque fecerim quantique me a te fieri intellexerim, sum mihi ipse testis. nam et consilium tuum vel casus potius diutius in armis civilibus commorandi semper mihi magno dolori fuit, et hic eventus, quod tardius quam est aequum et quam ego vellem reciperas fortunam et dignitatem tuam, mihi non minori curae est quam tibi semper fuerunt casus mei. itaque et Postumuleno et Sestio et saepissime Attico nostro proximeque Theudae, liberto tuo, totum me patefeci et haec iis singulis saepe dixi, quacumque re possem, me tibi et liberis tuis satis facere cupere, idque tu ad tuos velim scribas, haec quidem certe, quae in potestate mea sunt, ut operam, consilium, rem, fidem meam\nsibi ad omnis res paratam putent.\nsi auctoritate et gratia tantum possem quantum in ea re p., de qua ita meritus sum, posse deberem, tu quoque is esses, qui fuisti, cum omni gradu amplissimo dignissimus tum certe ordinis tui facile princeps. sed quoniam eodem tempore eademque de causa nostrum uterque cecidit, tibi et illa polliceor quae\nsupra scripsi, quae sunt adhuc mea, et ea quae praeterea videor mihi ex aliqua parte retinere tamquam ex reliquiis pristinae dignitatis. neque enim ipse Caesar, ut multis rebus intellegere potui, est alienus a nobis et omnes fere familiarissimi eius casu devincti magnis meis veteribus\nofficiis me diligenter observant et colunt. itaque, si qui mihi erit aditus de tuis fortunis, id est de tua incolumitate, in qua sunt omnia, agendi, quod quidem cotidie magis ex eorum sermonibus adducor ut sperem, agam per me ipse et moliar.\nsingula persequi non est necesse ; universum studium meum et benevolentiam ad te defero. sed magni mea interest hoc tuos omnis scire, quod tuis litteris fieri potest ut intellegant, omnia Ciceronis patere Trebiano. hoc eo pertinet, ut nihil existiment esse tam difficile quod non pro te mihi susceptum iucundum sit futurum.\nantea misissem ad te litteras si genus scribendi invenirem; tali enim tempore aut consolari amicorum est aut polliceri. consolatione non utebar, quod ex multis audiebam quam fortiter sapienterque ferres iniuriam temporum\nquamque te vehementer consolaretur conscientia factorum et consiliorum tuorum. quod quidem si facis, magnum fructum studiorum optimorum capis, in quibus te semper scio esse versatum, idque ut facias etiam atque etiam te hortor.\nsimul et illud tibi, homini peritissimo rerum et\nexemplorum et omnis vetustatis, ne ipse quidem rudis, sed in studio minus fortasse quam vellem, et in rebus atque usu plus etiam quam vellem versatus spondeo, tibi istam acerbitatem et iniuriam non diuturnam fore. nam et ipse, qui plurimum potest, cotidie mihi delabi ad aequitatem et ad rerum naturam videtur, et ipsa causa ea est, ut iam simul cum re p. quae in perpetuum iacere non potest,\nnecessario revivescat atque recreetur cotidieque aliquid fit lenius et liberalius quam timebamus. quae quoniam in temporum inclinationibus saepe parvis posita sunt, omnia momenta observabimus neque ullum praetermittemus tui\niuvandi et levandi locum.\nitaque illud alterum, quod dixi, litterarum genus cotidie mihi, ut spero, fiet proclivius, ut\netiam polliceri possim. id re quam verbis faciam libentius. tu velim existimes et pluris te amicos habere quam qui in isto casu sint ac fuerint, quantum quidem ego intellegere potuerim, et me concedere eorum nemini. fortem fac animum habeas et magnum, quod est in uno te; quae sunt in fortuna, temporibus regentur et consiliis nostris providebuntur.\nDolabellam antea tantum modo diligebam, obligatus ei nihil eram (nec enim acciderat mihi â€ opus esse, et ille mihi debebat, quod non defueram eius periculis); nunc tanto sum devinctus eius beneficio, quod et antea in re et hoc tempore in salute tua cumulatissime mihi satis fecit, ut nemini plus debeam. qua in re tibi gratulor ita vehementer ut te quoque mihi gratulari quam gratias agere malim; alterum omnino non desidero, alterum vere facere poteris.\nquod reliquum est, quoniam tibi virtus et dignitas tua reditum ad tuos aperuit, est tuae sapientiae magnitudinisque\nanimi quid amiseris oblivisci, quid reciperaris cogitare. vives cum tuis, vives nobiscum; plus adquisisti dignitatis quam amisisti rei familiaris ; quae ipsa tum esset iucundior,\nsi ulla res esset publica.\n\nVestorius, noster familiaris, ad me scripsit te mihi maximas gratias agere. haec praedicatio tua mihi valde grata est caque te uti facile patior cum apud alios tum me hercule apud Sironem, nostrum amicum. quae enim facimus, ea prudentissimo cuique maxime probata esse volumus. te cupio videre quam primum.\ngratulor tibi, mi Balbe, vereque gratulor nec sum tam stultus ut te usura falsi gaudi frui velim, deinde frangi\nrepente atque ita cadere ut nulla res te ad aequitatem animi possit postea extollere. egi tuam causam apertius quam mea tempora ferebant. vincebatur enim fortuna ipsa debilitatae gratiae nostrae tui cantate et meo perpetuo erga\nte amore culto a te diligentissime. omnia promissa confirmata certa et rata sunt, quae ad reditum et ad salutem\ntuam pertinent; vidi, cognovi, interfui.\netenim omnis Caesaris familiaris satis opportune habeo implicatos consuetudine et benevolentia sic ut, cum ab illo discesserint,\nme habeant proximum. hoc Pansa, Hirtius, Balbus, Oppius, Matius, Postumius plane ita faciunt ut me unice diligant. quod si mihi per me efficiendum fuisset, non me paeniteret pro ratione temporum ita esse molitum; sed nihil est a me inservitum temporis causa. veteres mihi\nnecessitudines cum his omnibus intercedunt, quibuscum ego agere de te non destiti; principem tamen habuimus Pansam, tui studiosissimum, mei cupidum, qui valeret apud illum non minus auctoritate quam gratia. Cimber autem Tillius mihi plane satis fecit. valent tamen apud Caesarem\nnon tam ambitiosae rogationes quam necessariae; quam\nquia Cimber habebat, plus valuit quam pro ullo alio valere potuisset.\ndiploma statim non est datum, quod mirifica\nest improbitas in quibusdam qui tulissent acerbius veniam tibi dari, quem illi appellant 'tubam belli civilis,' multaque ita dicunt quasi non gaudeant id bellum incidisse. qua re visum est occultius agendum neque ullo modo divulgandum de te iam esse perfectum; sed id erit perbrevi, nec dubito quin legente te has litteras confecta iam res futura sit. Pansa quidem mihi, gravis homo et certus, non solum confirmavit verum etiam recepit perceleriter se ablaturum diploma. mihi tamen placuit haec ad te perscribi; minus enim te firmum sermo Eppuleiae tuae lacrimaeque Ampiae declarabant quam significant tuae litterae, atque illae arbitrabantur, quoniam a te abessent ipsae, multo in graviore te cura futurum. qua re magno opere e re putavi angoris et doloris tui levandi causa pro certis ad te ea, quae essent certa, perscribi.\nscis me antea sic solitum esse scribere ad te, magis ut consolarer fortem virum atque sapientem quam ut exploratam spem salutis ostenderem nisi eam, quam ab ipsa re p., cum hic ardor restinctus esset, sperari oportere censerem. recordare tuas litteras, quibus et magnum animum mihi semper ostendisti et ad omnis casus ferendos constantem ac paratum. quod ego non mirabar, cum recordarer te et a primis temporibus. aetatis in re p. esse versatum et tuos magistratus in ipsa discrimina incidisse salutis fortunarumque communium et in hoc ipsum bellum esse ingressum, non solum ut victor beatus sed etiam ut, si ita\naccidisset, victus sapiens esses.\ndeinde, cum studium tuum consumas in virorum fortium factis memoriae prodendis,\nconsiderare debes nihil tibi esse committendum quam ob rem eorum, quos laudas, te non simillimum praebeas. sed haec oratio magis esset apta ad illa tempora quae iam effugisti; nunc vero tantum te para ad haec nobiscum ferenda, quibus ego si quam medicinam invenirem tibi quoque eandem traderem. sed est unum perfugium doctrina ac litterae, quibus semper usi sumus, quae secundis rebus delectationem modo habere videbantur, nunc vero etiam salutem. sed ut ad initium revertar, cave dubites quin omnia de salute ac reditu tuo perfecta sint.\netsi tali tuo tempore me aut consolandi aut iuvandi tui causa scribere ad te aliquid pro nostra amicitia oportebat, tamen adhuc id non feceram, quia neque lenire\nvidebar oratione neque levare posse dolorem tuum. postea vero quam magnam spem habere coepi fore ut te brevi tempore incolumem haberemus, facere non potui quin tibi et sententiam et voluntatem declararem meam.\nprimum igitur scribam, quod intellego et perspicio, non fore in te Caesarem duriorem; nam et res eum cotidie et dies et opinio hominum et ut mihi videtur, etiam sua natura mitiorem facit; idque cum de reliquis sentio tum de te etiam audio ex familiarissimis eius. quibus ego ex eo tempore, quo primum ex Africa nuntius venit, supplicare una\ncum fratribus tuis non destiti; quorum quidem et virtute et pietate et amor in te singularis et adsidua et perpetua cura salutis tuae tantum proficit, ut nihil sit, quod non ipsum Caesarem tributurum existimem.\nsed, si tardius fit quam\nvolumus, magnis occupationibus eius, a quo omnia petuntur, aditus ad eum difficiliores fuerunt, et simul Africanae causae iratior diutius velle videtur eos habere sollicitos, a quibus se putat diuturnioribus esse molestiis conflictatum. sed hoc ipsum intellegimus eum cotidie remissius et placatius ferre. qua re mihi crede et memoriae manda me tibi\nid adfirmasse, te in istis molestiis diutius non futurum.\nquoniam quid sentirem exposui, quid velim tua causa\nre potius declarabo quam oratione. si tantum possem quantum in ea re p., de qua ita sum meritus ut tu existimas, posse debebam, ne tu quidem in istis incommodis esses; eadem enim causa opes meas fregit quae tuam salutem in discrimen adduxit. sed tamen, quicquid imago veteris meae dignitatis, quicquid reliquiae gratiae valebunt, studium, consilium, opera, gratia, fides mea nullo loco deerit tuis is optimis fratribus.\ntu fac habeas fortem animum quem\nsemper habuisti, primum ob eas causas quas scripsi, deinde quod ea de re p. semper voluisti atque sensisti, ut non modo nunc secunda sperare debeas sed etiam, si omnia adversa essent, tamen conscientia et factorum et consiliorum tuorum, quaecumque acciderent, fortissimo et maximo animo ferre deberes.\nme scito omnem meum laborem omnem operam, curam, studium in tua salute consumere. nam cum te semper maxime dilexi, tum fratrum tuorum, quos aeque atque te summa benevolentia sum complexus, singularis pietas amorque fraternus nullum me patitur offici erga te studique munus aut tempus praetermittere. sed quae faciam fecerimque pro te, ex illorum te litteris quam ex meis malo cognoscere; quid autem sperem aut confidam et exploratum habeam de salute tua, id tibi a me declarari volo. nam si quisquam est timidus in magnis periculosisque rebus semperque magis adversos rerum exitus metuens quam sperans secundos, is ego sum et, si hoc vitiumst; eo me non carere .\nconfiteor.\nego idem tamen cum a. d. v K. intercalaris priores rogatu fratrum tuorum venissem mane ad Caesarem atque\nomnem adeundi et conveniendi illius indignitatem et molestiam pertulissem, cum fratres et propinqui tui iacerent ad pedes et ego essem locutus quae causa, quae tuum tempus postulabat, non solum ex oratione Caesaris, quae sane mollis et liberalis fuit, sed etiam ex oculis et vultu, ex multis\npraeterea signis, quae facilius perspicere potui quam scribere, hac opinione discessi ut mihi tua salus dubia non esset.\nquam ob rem fac animo magno fortique sis et, si turbidissima sapienter ferebas, tranquilliora laete feras. ego tamen tuis rebus sic adero ut difficillimis neque Caesari solum sed etiam\namicis eius omnibus, quos mihi amicissimos esse cognovi, pro te, sicut adhuc feci, libentissime,supplicabo. vale.\ntibi gratulor, mihi gaudeo; te amo, tua tueor; a te amari et quid agas quidque agatur certior fieri volo.\nsi mihi tecum non et multae et iustae causae amicitiae privatim essent, repeterem initia amicitiae ex parentibus\nnostris, quod faciendum iis existimo qui paternam amicitiam\n\nnullis ipsi officiis prosecuti sunt. itaque contentus ero nostra ipsorum amicitia . cuius fiducia peto a te, ut absentem me, quibuscumque in rebus opus fuerit, tueare, si nullum officium tuum apud me intermoriturum existimas. vale.\nCum ceterarum rerum causa cupio esse aliquando rem p. constitutam tum velim mihi credas accedere, id etiam quo magis expetam, promissum tuum, quo in litteris uteris;\nscribis enim, si ita sit, te mecum esse victurum. gratissima mihi tua voluntas est facisque nihil alienum necessitudine nostra iudiciisque patris tui de me, summi viri. nam sic habeto, beneficiorum magnitudine eos, qui temporibus valuerunt ut valeant, coniunctiores tecum esse quam me, . necessitudine neminem. quam ob rem grata mihi est et memoria tua nostrae coniunctionis et eius etiam augendae voluntas\nsimul atque accepi a Seleuco tuo litteras, statim quaesivi e Balbo per codicillos quid esset in lege. rescripsit eos, qui facerent praeconium, vetari esse in decurionibus ; qui fecissent, non vetari. qua re bono animo sint et tui et mei familiares ; neque enim erat ferendum, cum qui hodie haruspicinam facerent in senatum Romae legerentur, eos qui aliquando praeconium fecissent in municipiis decuriones esse non licere\nde Hispaniis novi nihil. Magnum tamen exercitum Pompeium habere constat ; nam Caesar ipse ad suos misit exemplum Paciaeci litterarum, in quo erat illas xi esse legiones. scripserat etiam Messalla Q. Salasso P. Curtium, fratrem eius, iussu Pompei inspectante exercitu interfectum, quod consensisset cum Hispanis quibusdam, si in oppidum nescio quod Pompeius rei frumentariae causa venisset, eum comprehendere ad Caesaremque deducere\nde tuo negotio, quod sponsor es pro Pompeio, si Galba, consponsor tuus, redierit, homo in re familiari non parum diligens, non desinam cum illo communicare, si quid expediri possit ; quod videbatur mihi ille confidere\n'oratorem' meum tanto opere a te probari vehementer gaudeo. mihi quidem sic persuadeo me, quicquid habuerim I iudici de dicendo, in illum librum contulisse. qui si est talis qualem tibi videri scribis, ego quoque aliquid sum ; sin aliter, non recuso quin, quantum de illo libro, tantundem de mei iudici fama detrahatur. Leptam nostrum cupio delectari iam talibus scriptis. etsi abest maturitas aetatis, tamen personare auris eius huius modi vocibus non est inutile.\nme Romae tenuit omnino Tulliae meae partus. sed cum ea, quem ad modum spero, satis firma sit, teneor tamen, dum a Dolabellae procuratoribus exigam primam pensionem ; et me hercule non tam sum peregrinator iam quam solebam. aedificia mea me delectant, et otium ; domus est quae nulli mearum villarum cedat, otium omni desertissima regione maius. itaque ne litterae quidem meae impediuntur, in quibus sine ulla interpellatione versor. qua re, ut arbitror, prius hic te nos quam istic tu nos videbis. Lepta suavissimus ediscat Hesiodum et habeat in ore\nth=s d' a)reth=s i(drw=ta et cetera.\nMaculam officio functum esse gaudeo. eius Falernum mihi semper idoneum visum est devorsorio, si modo tecti satis est ad comitatum nostrum recipiendum. . ceteroqui mihi locus non displicet. nec ea re Petrinum tuum deseram nam et villa et amoenitas illa commorationis est, non devorsori.\nde curatione aliqua munerum regiorum cum Oppio locutus sum; nam Balbum, postea quam tu es profectus, non vidi. tantis pedum doloribus adficitur, ut se conveniri nolit. omnino de tota re, ut mihi videris, sapientius faceres, si non curares. quod enim eo labore adsequi vis, nullo modo adsequere. tanta est enim intimorum multitudo, ut ex iis aliquis potius effluat quam novo sit aditus, praesertim qui nihil adferat praeter operam, in qua ille se dedisse beneficium putabit (si modo ipsum sciet), non accepisse. sed tamen aliquid videbimus, in quo sit species; aliter quidem non modo non adpetendum sed etiam fugiendum puto. ego me Asturae diutius arbitror commoraturum, quoad ille quandoque veniat. vale.\ndederam triduo ante pueris Cn. Planci litteras ad te; eo nunc ero brevior teque, ut antea consolabar, hoc tempore monebo. nihil puto tibi esse utilius quam ibidem opperiri, quoad scire possis quid tibi agendum sit. nam praeter navigationis longae et hiemalis et minime portuosae periculum quod vitaveris, ne illud quidem non quantivis, subito,\ncum certi aliquid audieris, te istim posse proficisci. nihil est praeterea cur adventibus te offerre gestias. multa praeterea metuo, quae cum Cilone nostro communicavi.\nquid multa? loco opportuniore in his malis nullo esse potuisti, ex quo te quocumque opus erit facillime et expeditissime conferas. quod si recipiet ille se ad tempus, aderis; sin (quoniam multa accidere possunt) aliqua res cum vel impediet vel morabitur, tu ibi eris ubi omnia scire possis. hoc mihi prorsus valde placet.\nde reliquo, ut te saepe per\nlitteras hortatus sum, ita velim tibi persuadeas, te in hac causa nihil habere quod tibi timendum sit praeter communem casum civitatis. qui etsi est gravissimus, tamen ita viximus et id aetatis iam sumus ut omnia quae non nostra culpa nobis accidant, fortiter ferre debeamus. hic\ntui omnes valent summaque pietate te desiderant et diligunt et colunt. tu cura ut valeas et te istim ne temere commoveas.\netsi cum haec ad te scribebam, aut appropinquare exitus huius calamitosissimi belli aut iam aliquid actum et confectum videbatur, tamen cotidie commemorabam te unum in tanto exercitu mihi fuisse adsensorem et me tibi, solosque nos vidisse quantum esset in eo bello mali, in quo spe\npacis exclusa ipsa victoria futura esset acerbissima, quae aut interitum adlatura esset, si victus esses, aut si vicisses, servitutem. itaque ego, quem tum fortes illi viri et sapientes, Domitii et Lentuli, timidum esse dicebant (eram plane; timebam enim ne evenirent ea quae acciderunt), idem nunc\nnihil timeo et ad omnem eventum paratus sum. Cum\naliquid videbatur caveri posse, tum id neglegi dolebam; nunc vero eversis omnibus rebus, cum consilio profici nihil possit, una ratio videtur, quicquid evenerit, ferre moderate, praesertim cum omnium rerum mors sit extremum et mihi sim conscius me, quoad licuerit, dignitati rei p. consuluisse et hac amissa salutem retinere voluisse.\nhaec scripsi, non ut de me ipse dicerem, sed ut tu, qui coniunctissima fuisti mecum et sententia et voluntate, eadem cogitares. Magna enim consolatio est cum recordare, etiamsi secus acciderit, te tamen recte vereque sensisse. atque utinam liceat aliquando aliquo rei p. statu nos frui inter nosque conferre sollicitudines nostras, quas\npertulimus tum cum timidi putabamur, quia dicebamus ea futura quae facta sunt.\nde tuis rebus nihil esse quod timeas praeter universae rei p. interitum tibi confirmo; de me autem sic velim iudices, quantum ego possim, me tibi, saluti tuae liberisque tuis summo cum studio praesto semper futurum. vale.\nnon ea res me deterruit quo minus, postea quam in Italiam venisti, litteras ad te mitterem, quod tu ad me nullas miseras, sed quia nec quid tibi pollicerer ipse egens rebus omnibus nec quid suaderem, cum mihimet ipsi consilium desset, nec quid consolationis adferrem in tantis malis reperiebam. haec quamquam nihilo meliora sunt nunc etiam atque etiam multo desperatiora, tamen inanis esse meas litteras quam nullas malui.\nego si te intellegerem plus conatum esse suscipere rei p. causa muneris quam quantum praestare potuisses, tamen,\nquibuscumque rebus possem, ad eam condicionem te vivendi, quae daretur quaeque esset, hortarer; sed cum consili tui bene fortiterque suscepti eum tibi finem statueris quem ipsa fortuna terminum nostrarum contentionum esse voluisset, oro obtestorque te pro vetere nostra coniunctione ac necessitudine proque summa mea in te benevolentia et tua in me pari, te ut nobis, parenti, coniugi tuisque omnibus quibus es fuistique semper carissimus, salvum conserves, incolumitati tuae tuorumque, qui ex te pendent, consulas, quae didicisti quaeque ab adulescentia pulcherrime a sapientissimis viris tradita memoria et scientia comprehendisti, iis hoc tempore utare, quos coniunctos summa benevolentia plurimisque officiis amisisti, eorum desiderium, si non aequo animo, at forti feras.\nego quid possim\nnescio vel potius me parum posse sentio; illud tamen tibi polliceor, me, quaecumque saluti dignitatique tuae conducere arbitrabor, tanto studio esse facturum, quanto semper tu et studio et officio in meis rebus fuisti. hanc meam voluntatem ad matrem tuam, optimam feminam tuique amantis\nsimam, detuli. si quid ad me scripseris, ita faciam, ut te velle intellexero; sin autem tu minus scripseris, ego tamen omnia quae tibi utilia esse arbitrabor summo studio diligenterque curabo. vale.\nsi te dolor aliqui corporis aut infirmitas valetudinis tuae tenuit quo minus ad ludos venires, fortunae magis tribuo quam sapientiae tuae; sin haec, quae ceteri mirantur, contemnenda duxisti et, cum per valetudinem posses, venire tamen noluisti, utrumque laetor, et sine dolore corporis te fuisse et animo valuisse, cum ea, quae sine causa mirantur alii, neglexeris, modo ut tibi constiterit fructus oti tui; quo quidem tibi perfrui mirifice licuit, cum esses in ista amoenitate paene solus relictus. neque tamen dubito quin tu in illo cubiculo tuo, ex quo tibi Stabianum perforasti et patefecisti sinum, per eos dies matutina tempora lectiunculis consumpseris, cum illi interea, qui te istic reliquerunt, spectarent communis mimos semisomni. reliquas vero partis dici tu consumebas iis delectationibus, quas tibi ipse ad arbitrium tuum compararas; nobis autem erant ea perpetienda, quae Sp. Maecius probavisset.\nomnino, si quaeris, ludi apparatissimi, sed non tui stomachi; coniecturam\nenim facio de meo. nam primum honoris causa in scaenam redierant ii quos ego honoris causa de scaena decessisse arbitrabar. deliciae vero tuae, noster Aesopus, eius modi fuit ut ei desinere per omnis homines liceret. is iurare cum coepisset, vox eum defecit in illo loco : 'si sciens fallo.' quid tibi ego alia narrem? nosti enim reliquos ludos; qui ne id quidem leporis habuerunt, quod solent mediocres ludi. apparatus enim spectatio tollebat omnem hilaritatem, quo quidem apparatu non dubito quin animo aequissimo carueris. quid enim delectationis habent sescenti muli in 'Clytaemestra' aut in 'Equo Troiano' creterrarum tria milia aut armatura varia peditatus et equitatus in aliqua pugna? quae popularem admirationem\nhabuerunt, delectationem tibi nullam attulissent.\nquod si tu per eos dies operam dedisti Protogeni tuo, dum modo is tibi quidvis potius quam orationes meas legerit, ne tu haud paulo plus quam quisquam nostrum delectationis habuisti. non enim te puto Graecos aut Oscos ludos desiderasse, praesertim cum Oscos vel in senatu vestro spectare possis, Graecos ita non ames ut ne ad villam quidem tuam via Graeca ire soleas. nam quid ego te athletas putem desiderare, qui gladiatores contempseris? in quibus ipse Pompeius confitetur se et operam et oleum perdidisse. reliquae sunt venationes binae per dies quinque, magnificae, nemo negat; sed quae potest homini esse polito delectatio, cum aut homo imbecillus a valentissima bestia laniatur aut praeclara bestia venabulo transverberatur? quae tamen, si videnda sunt, saepe vidisti; neque nos, qui haec spectamus, quicquam novi vidimus. extremus elephantorum dies fuit. in quo admiratio magna vulgi atque turbae, delectatio nulla exstitit; quin etiam misericordia\nquaedam consecuta est atque opinio eius modi, esse quandam illi beluae cum genere humano societatem.\nhis ego tamen diebus ludis scaenicis, ne forte videar tibi non modo beatus sed liber omnino fuisse, dirupi me paene\nin iudicio Galli Canini, familiaris tui. quod si tam facilem\npopulum haberem quam Aesopus habuit, libenter me hercule artem desinerem tecumque et cum similibus nostri\nviverem. nam me cum antea taedebat, cum et aetas et ambitio me hortabatur, et licebat denique, quem nolebam,\nnon defendere, tum vero hoc tempore vita nulla est. neque enim fructum ullum laboris exspecto et cogor non numquam homines non optime de me meritos rogatu eorum, qui\nbene meriti sunt defendere.\nitaque quaero causas omnis aliquando vivendi arbitratu meo teque et istam rationem\noti tui et laudo vehementer et probo, quodque nos minus intervisis, hoc fero animo aequiore, quod, si Romae esses, tamen neque nos lepore tuo neque te, si qui est in me, meo frui liceret propter molestissimas occupationes meas. quibus si me relaxaro (nam, ut plane exsolvam, non postulo), te ipsum, qui multos annos nihil aliud commentaris,\ndocebo profecto quid sit humaniter vivere. tu modo istam imbecillitatem valetudinis tuae sustenta et tuere, ut facis ut nostras villas obire et mecum simul lecticula concursare possis.\nhaec ad te pluribus verbis scripsi quam soleo, non oti abundantia sed amoris erga te, quod me quadam epistula\nsubinvitaras, si memoria tenes, ut ad te aliquid eius modi scriberem, quo minus te praetermisisse ludos paeniteret. quod si adsecutus sum, gaudeo; sin minus, hoc me tamen\nconsolor, quod posthac ad ludos venies nosque vises neque in epistulis relinques meis spem aliquam delectationis tuae.\nmandatum tuum curabo diligenter. sed homo acutus\nei mandasti potissimum, cui expediret illud venire quam\nplurimo. sed eo vidisti multum, quod praefinisti quo ne pluris emerem. quod si mihi permisisses, qui meus amor in te est, confecissem cum coheredibus; nunc, quoniam tuum pretium novi, inlicitatorem potius ponam quam illud minoris veneat. sed de ioco satis est. tuum negotium\nagam, sicuti debeo, diligenter.\nde Bursa te gaudere certo scio; sed nimis verecunde mihi gratularis ; putas enim, ut scribis, propter hominis sordis minus me magnam illam laetitiam putare. credas mihi velim magis me iudicio hoc quam morte inimici laetatum. primum enim iudicio malo quam gladio, deinde gloria potius amici quam calamitate in primisque me deIectavit tantum studium bonorum in me exstitisse contra incredibilem contentionem clarissimi et potentissimi viri;\npostremo (vix veri simile fortasse videatur) oderam multo peius hunc quam illum ipsum Clodium. illum enim oppugnaram, hunc defenderam ; et ille, cum omnis res p. in meo capite discrimen esset habitura, magnum quiddam spectavit, nec sua sponte sed eorum auxilio, qui me stante stare non poterant, hic simiolus animi causa me in quem inveberetur delegerat persuaseratque non nullis invidis meis se in me emissarium semper fore. quam ob rem valde iubeo gaudere te. Magna res gesta est. numquam ulli fortiores cives fuerunt quam qui ausi sunt eum contra tantas opes eius, a quo ipsi lecti iudices erant, condemnare; quod\nfecissent numquam, nisi iis dolori meus fuisset dolor.\nnos hic in multitudine et celebritate iudiciorum et novis legibus\nita distinemur ut cotidie vota faciamus ne intercaletur, ut quam primum te videre possimus.\npersaepe mihi cogitanti de communibus miseriis, in quibus\n\ntot annos versamur et, ut video, versabimur, solet in mentem venire illius temporis, quo proxime fuimus una; quin etiam ipsum diem memoria teneo; nam a. d. iiii Id. Mai. Lentulo et Marcello coss., cum in Pompeianum vesperi venissem, tu mihi sollicito animo praesto fuisti. sollicitum autem\nte habebat cogitatio cum offici tum etiam periculi mei. si manerem in Italia, verebare ne officio dessem; si proficiscerer ad bellum, periculum te meum commovebat. quo tempore vidisti profecto me quoque ita conturbatum ut non\nis explicarem quid esset optimum factu. pudori tamen malui\nfamaeque cedere quam salutis meae rationem ducere.\ncuius me mei facti paenituit non tam propter periculum meum\n\nquam propter vitia multa, quae ibi offendi quo veneram, primum neque magnas copias neque bellicosas; deinde\n\nextra ducem paucosque praeterea (de principibus loquor) reliqui primum in ipso bello rapaces, deinde in oratione ita crudeles ut ipsam victoriam horrorem; maximum autem aes alienum amplissimorum virorum. quid quaeris? nihil boni praeter causam. quae cum vidissem, desperans victoriam primum coepi suadere pacem cuius fueram semper\n\nauctor; deinde, cum ab ea sententia Pompeius valde abhorreret, suadere institui ut bellum duceret. hoc interdum probabat et in ea sententia videbatur fore et fuisset fortasse, nisi quadam ex pugna coepisset suis militibus confidere.\nex eo tempore vir ille summus nullus imperator fuit. signa\ntirone et collecticio exercitu cum legionibus robustissimis contulit; victus turpissime amissis etiam castris solus fugit.\nhunc ego mihi belli finem feci nec putavi, cum integri pares non fuissemus, fractos superiores fore; discessi ab eo bello, in quo aut in acie cadendum fuit aut in aliquas insidias incidendum aut deveniendum in victoris manus aut ad Iubam confugiendum aut capiendus tamquam exsilio locus aut consciscenda mors voluntaria. certe nihil fuit praeterea, si te victori nolles aut non auderes committere. ex omnibus autem iis quae dixi incommodis nihil tolerabilius exsilio, praesertim innocenti ubi nulla adiuncta est turpitudo; addo etiam, cum ea urbe careas in qua nihil sit quod videre possis sine dolore. ego cum meis, si quicquam nunc cuiusquam est, etiam in meis esse malui. quae acciderunt,omnia dixi futura.\nveni domum, non quo optima vivendi condicio esset, sed tamen, si esset aliqua forma rei p. tamquam in patria ut essem, si nulla, tamquam in exsilio. mortem mihi cur consciscerem causa non visa est, cur optarem multae causae. vetus est enim, ubi non sis qui fueris, non esse cur velis vivere. sed tamen vacare culpa magnum est solacium, praesertim cum habeam duas res quibus me sustentem, optimarum artium scientiam et maximarum rerum gloriam; quarum altera mihi vivo numquam eripietur, altera ne mortuo quidem.\nhaec ad te scripsi verbosius et tibi molestus fui, quod te cum mei tum rei p. cognovi amantissimum. notum tibi omne meum consilium esse volui, ut primum scires me numquam voluisse plus quemquam posse quam universam rem p., postea autem quam alicuius culpa tantum valeret unus ut obsisti non posset, me voluisse pacem; amisso exercitu et eo duce, in quo spes fuerat uno, me voluisse etiam reliquis omnibus, postquam non potuerim, mihi ipsi\nfinem fecisse belli; nunc autem si haec civitas est, civem esse me, si non, exsulem esse non incommodiore loco quam si Rhodum aut Mytilenas me contulissem.\nhaec tecum coram malueram; sed quia longius fiebat, volui per litteras eadem, ut haberes quid diceres, si quando in vituperatores meos incidisses. sunt enim qui, cum meus interitus nihil fuerit rei p. profuturus, criminis loco putent esse quod vivam; quibus ego certo scio non videri satis multos perisse. qui si me audissent, quamvis iniqua pace, honeste tamen viverent; armis enim inferiores, non\ncausa fuissent.\n\nhabes epistulam verbosiorem fortasse quam velles; quod tibi ita videri putabo, nisi mihi longiorem remiseris. ego si quae volo expediero, brevi tempore te, ut spero, videbo.\nA. d. xiiii K. in Cumanum veni cum Libone tuo vel nostro potius; in Pompeianum statim cogito, sed faciam ante te certiorem. te cum semper valere cupio tum certe,\ndum hic sumus; vides enim quanto post una futuri simus. qua re, si quod constitutum cum podagra habes, fac ut in alium diem differas. cura igitur ut valeas, et me hoc biduo aut triduo exspecta.\nvide quam mihi persuaserim te me esse alterum non modo in iis rebus, quae ad me ipsum, sed etiam in iis, quae ad meos pertinent. C. Trebatium cogitaram, quocumque\nexirem, mecum ducere, ut eum meis omnibus studiis, beneficus quam ornatissimum domum reducerem; sed, postea quam et Pompei commoratio diuturnior erat quam putaram, et mea quaedam tibi non ignota dubitatio aut impedire profectionem meam videbatur aut certe tardare (vide quid mihi sumpserim), coepi velle ea Trebatium exspectare a te, quae sperasset a me, neque me hercule minus ei prolixe de tua voluntate promisi quam eram solitus de mea polliceri.\nCasus vero mirificus quidam intervenit quasi vel testis opinionis meae vel sponsor humanitatis tuae. nam cum de hoc ipso Trebatio cum Balbo nostro loquerer accuratius domi meae, litterae mihi dantur a te, quibus in extremis scriptum erat: M. †itfiuium, quem mihi commendas, vel regem Galliae faciam, vel hunc† Leptae delega, si vis. tu ad me alium mitte quem ornem. sustulimus manus et ego et Balbus. tanta fuit opportunitas, ut illud nescio quid non fortuitum, sed divinum videretur. Mitto igitur ad te Trebatium atque ita mitto ut initio mea sponte, post autem\ninvitatu tuo mittendum duxerim.\nhunc, mi Caesar, sic velim omni tua comitate complectare, ut omnia, quae per me possis adduci ut in meos conferre velis, in unum hunc conferas. de quo tibi homine haec spondeo non illo vetere verbo meo, quod cum ad te de Milone scripsissem, iure lusisti, sed more Romano, quo modo homines non inepti loquuntur, probiorem hominem, meliorem virum, pudentiorem esse neminem; accedit etiam, quod familiam ducit in iure civili singulari memoria, summa scientia. huic ego neque tribunatum neque praefecturam neque ullius benefici certum nomen peto, benevolentiam tuam et liberalitatem peto neque impedio quo minus, si tibi ita placuerit, etiam hisce\neum ornes gloriolae insignibus; totum denique hominem tibi ita trado, 'de manu,' ut aiunt, 'in manum' tuam istam et victoria et fide praestantem. simus enim putidiusculi, quamquam per te vix licet; verum, ut video, licebit. cura\nut valeas, et me, ut amas, ama.\nin omnibus meis epistulis, quas ad Caesarem aut ad Balbum mitto, legitima quaedam est accessio commendationis tuae, nec ea vulgaris sed cum aliquo insigni indicio meae erga te benevolentiae. tu modo ineptias istas et desideria urbis et urbanitatis depone et, quo consilio profectus es, id adsiduitate et virtute consequere. hoc tibi tam ignoscemus nos amici, quam ignoverunt Medeae,\n\nquaé Corinthum arcem áltam habebant mátronae opulentae, óptimates,\n\nquibus illa manibus gypsatissimis persuasit ne sibi vitio illae verterent, quod abesset a patria; nam\n\nMúlti suam rem béne gessere et públicam patriá procul;Múlti, qui domi aétatem agerent, própterea sunt ímprobati.\n\nquo in numero tu certe fuisses, nisi te extrusissemus.\nsed plura scribemus alias. tu, qui ceteris cavere didicisti, in Britannia ne ab essedariis decipiaris caveto et (quoniam\nMedeam coepi agere) illud semper memento:\n\nqui ípse sibi sapiéns prodesse nón quit, nequiquám sapit.\ncura ut valeas.\nego te commendare non desisto, sed quid proficiam ex te scire cupio. spem maximam habeo in Balbo, ad quem de te diligentissime et saepissime scribo. illud soleo mirari, non me totiens accipere tuas litteras, quotiens a Quinto mihi fratre adferantur. in Britannia nihil esse audio neque auri neque argenti.\nid si ita est, essedum aliquod capias suadeo et ad nos quam primum recurras. sin autem sine Britannia tamen adsequi quod volumus possumus, perfice ut sis in familiaribus Caesaris. multum te in eo frater adiuvabit meus, multum Balbus, sed, mihi crede, tuus pudor et labor plurimum. â€ imperatorem liberalissimum, aetatem opportunissimam, commendationem certe singularem, ut tibi unum timendum sit ne ipse tibi defuisse videare.\nscripsit ad me Caesar perhumaniter nondum te sibi satis esse familiarem propter occupationes suas, sed certe fore. cui quidem ego rescripsi, quam mihi gratum esset futurum, si quam plurimum in te studi, offici, liberalitatis suae contulisset. sed ex tuis litteris cognovi praeproperam quandam festinationem tuam et simul sum admiratus cur tribunatus commoda, dempto praesertim labore militiae, contempseris.\nquerar cum Vacerra et Manilio; nam Cornelio nihil audeo dicere, cuius tu periculo stultus es, quoniam te ab eo sapere didicisse profiteris. quin tu urges istam occasionem et facultatem, qua melior numquam reperietur? quod scribis\nde illo Preciano iure consulto, ego te ei non desino commendare; scribit enim ipse mihi te sibi gratias agere debere. de eo quid sit, cura ut sciam. ego vestras Britannicas litteras exspecto.\niam diu ignoro quid agas; nihil enim scribis; neque ego ad te bis duobus mensibus scripseram. quod cum Quinto fratre meo non eras, quo mitterem aut cui darem nesciebam.\ncupio scire quid agas et ubi sis hiematurus; equidem velim cum Caesare, sed ad eum propter eius luctum nihil sum ausus scribere; ad Balbum tamen scripsi.\ntu tibi desse noli; serius potius ad nos, dum plenior. quod huc properes, nihil est, praesertim Battara mortuo. sed tibi consilium\nnon dest. quid constitueris, cupio scire.\nCn. Octavius est an Cn. Cornelius quidam, tuus familiaris, summo genere natus, terrae filius. is me quia scit tuum familiarem esse, crebro ad cenam invitat. adhuc non potuit perducere, sed mihi tamen gratum est.\nlegi tuas litteras ex quibus intellexi te Caesari nostro valde iure consultum videri. est quod gaudeas te in ista loca venisse, ubi aliquid sapere viderere. quod si in Britanniam quoque profectus esses, profecto nemo in illa tanta\ninsula peritior te fuisset. verum tamen (rideamus licet; sum enim a te invitatus) subinvideo tibi ultro etiam accersitum ab eo, ad quem ceteri non propter superbiam eius sed propter occupationem aspirare non possunt.\nsed tu\nin ista epistula nihil mihi scripsisti de tuis rebus, quae me hercule mihi non minori curae sunt quam meae. valde metuo ne frigeas in hibernis. quam ob rem camino luculento utendum censeo (idem Mucio et Manilio placebat), praesertim qui sagis non abundares. quamquam vos nunc istic satis calere audio; quo quidem nuntio valde me hercule de te timueram. sed tu in re militari multo es cautior quam in advocationibus, qui neque in Oceano natare volueris studiosissimus homo natandi neque spectare essedarios, quem antea ne andabata quidem defraudare poteramus. sed iam satis iocati sumus.\nego de te ad Caesarem quam diligenter scripserim, tute scis, quam saepe, ego; sed me hercule iam intermiseram, ne viderer liberalissimi hominis meique amantissimi voluntati erga me diffidere. sed tamen iis litteris, quas proxime dedi, putavi esse hominem commonendum. id feci; quid profecerim, facias me velim certiorem et simul de toto statu tuo consiliisque omnibus; scire enim cupio quid agas, quid exspectes, quam longum istum tuum discessum a nobis futurum putes.\nsic enim tibi persuadeas velim, unum mihi esse solacium qua re facilius possim pati te esse sine nobis, si tibi esse id emolumento sciam; sin autem id non est, nihil duobus nobis est 'stultius, me, qui te non Romam attraham, te, qui non huc advoles. una me hercule nostra vel severa vel iocosa congressio pluris erit quam non modo hostes, sed etiam fratres nostri Haedui. qua re omnibus de rebus fac ut quam primum sciam.\n\naut consolando aut consilio aut re iuvero.\nNisi ante Roma profectus esses, nunc eam certe relinqueres; quis enim tot interregnis iure consultum desiderat?\nego omnibus, unde petitur, hoc consili dederim, ut a singulis interregibus binas advocationes postulent. satisne\ntibi videor abs te ius civile didicisse?\nsed heus tu! quid agis? ecquid fit? video enim te iam iocari per litteras\nhaec signa meliora sunt quam in meo Tusculano. sed\nquid sit scire cupio. consuli quidem te a Caesare scribis; sed ego tibi ab illo consuli mallem. quod si aut fit aut futurum putas, perfer istam militiam et permane; ego enim desiderium tui spe tuorum commodorum consolabor; sin autem ista sunt inaniora, recipe te ad nos. nam aut erit\nhic aliquid aliquando aut, si minus, una me hercule conlocutio nostra pluris erit quam omnes Samarobrivae. denique, si cito te rettuleris, sermo nullus erit; si diutius frustra afueris, non modo Laberium sed etiam sodalem nostrum Valerium pertimesco; mira enim persona induci potest\nBritannici iure consulti.\nhaec ego non rideo, quamvis tu rideas, sed de re severissima tecum, ut soleo, iocor. remoto ioco tibi hoc amicissimo animo praecipio, ut, si istic mea commendatione tuam dignitatem obtinebis, perferas nostri desiderium, honestatem et facultates tuas augeas, sin autem\nista frigebunt, recipias te ad nos. omnia tamen quae vis et tua virtute profecto et nostro summo erga te studio consequere.\nmirabar quid esset, quod tu mihi litteras mittere intermisisses: indicavit mihi Pansa meus Epicureum te esse\nfactum. O castra praeclara! quid tu fecisses, si te Tarentum et non Samarobrivam misissem? iam tum mihi non placebas, cum idem tuebare quod â€ Zeius, familiaris meus.\nsed quonam modo ius civile defendes, cum omnia tua causa facias, non civium ? Ubi porro illa erit formula\nfiduciae: 'VT INTER BONOS BENE AGIER OPORTET ? â€ quis enim est, qui facit nihil nisi sua causa? quod ius statues 'COMMVNI DIVIDVNDO,' quom commune nihil possit esse apud eos, qui omnia voluptate sua metiuntur? quo modo autem tibi placebit 'IOVEM LAPIDEM IVRARE,' cum scias Iovem iratum esse nemini posse? quid fiet porro populo Ulubrano, si tu statueris politeu/esqai non oportere? qua re si plane a nobis deficis, moleste fero, sin Pansae adsentari commodumst, ignosco; modo scribe aliquando ad nos quid agas et a nobis quid fieri aut curari velis.\nadeone me iniustum esse existimasti ut tibi irascerer, quod parum mihi constans et nimium cupidus decedendi viderere, ob eamque causam me arbitrarere litteras ad te iam diu non misisse? mihi perturbatio animi tui, quam primis litteris perspiciebam, molestiam attulit; neque alia ulla fuit causa intermissionis epistularum, nisi quod ubi esses plane nesciebam. hic tu me etiam insimulas nec satisfactionem meam accipis ? audi, Testa mi: utrum superbiorem te pecunia facit, an quod te imperator consulit? moriar ni, quae tua gloria est, puto te malle a Caesare consuli quam inaurari. si vero utrumque est, quis te feret praeter me, qui omnia ferre possum?\nsed ut ad rem redeam, te istic invitum non esse vehementer gaudeo et, ut illud erat molestum, sic hoc est iucundum.\ntantum metuo ne artificium tuum tibi parum prosit; nam, ut audio, istic\nnon ex iure manum consertum, sed magis ferrorem repetunt,\net tu soles ad vim faciundam adhiberi, neque est quod illam exceptionem in interdicto pertimescas: 'QVOD TV PRIOR vi HOMINIBVS ARMATIS NON VENERIS'; scio enim te non esse procacem in lacessendo. sed ut ego quoque te aliquid admoneam de vestris cautionibus, Treviros vites\ncenseo. audio capitalis esse; mallem 'aere, argento, auro' essent. sed alias iocabimur. tu ad me de istis rebus omnibus scribas velim quam diligentissime. D. IIII non. Mart\nChrysippus Vettius, Cyri architecti libertus fecit ut te non immemorem putarem mei; salutem enim verbis tuis\nmihi nuntiarat. valde iam lautus es qui gravere litteras ad me dare homini praesertim prope domestico. quod si\nscribere oblitus es, minus multi iam te advocato causa cadent si nostri oblitus es, dabo operam ut istuc veniam ante quam plane ex animo tuo effluo; sin aestivorum timor\nte debilitat, aliquid excogita, ut fecisti de Britannia.\nillud quidem perlibenter audivi ex eodem Chrysippo, te esse\nCaesari familiarem; sed me hercule mallem, id quod erat aequius, de tuis rebus ex tuis litteris quam saepissime cognoscerem. quod certe ita fieret, si tu maluisses benevolentiae quam litium iura perdiscere. sed haec iocati sumus\net tuo more et non nihil etiam nostro. te valde amamus nosque a te amari cum volumus tum etiam confidimus.\nquam sint morosi qui amant, vel ex hoc intellegi potest: moleste ferebam antea te invitum istic esse; pungit me rursus, quod scribis esse te istic libenter. neque enim mea commendatione te non delectari facile patiebar et nunc angor quicquam tibi sine me esse iucundum.\nsed hoc tamen malo ferre nos desiderium quam te non ea quae spero consequi. quom vero in C. Mati, suavissimi doctissimique hominis, familiaritatem venisti, non dici potest quam valde gaudeam. qui fac ut te quam maxime diligat. mihi crede, nihil ex ista provincia potes quod iucundius sit\ndeportare. cura ut valeas.\nin 'Equo Troiano' scis esse in extremo 'sero sapiunt.' tu tamen, mi vetule, non sero. primas illas rabiosulas sat fatuas dedisti; deinde quod in Britannia non nimis filoqe/wron te praebuisti, plane non reprehendo. nunc vero in hibernis iniectus mihi videris itaque te commovere non curas.\nUsquequaque sapere oportet; id erit telum acerrimum.\nego si foris cenitarem, Cn. Octavio, familiari tuo, non\ndefuissem; cui tamen dixi, cum me aliquotiens invitaret:\n'oro te, quis tu es?' sed me hercules extra iocum homo bellus est; vellem eum tecum abduxisses.\nquid agatis et ecquid in Italiam venturi sitis hac hieme fac plane sciam. Balbus mihi confirmavit te divitem futurum. id utrum Romano more locutus sit, bene nummatum te futurum, an quo modo Stoici dicunt, omnis esse divites qui caelo et terra frui possint, postea videbo. qui istinc veniunt, superbiam tuam accusant, quod negent te percontantibus respondere. sed tamen est quod gaudeas;\nconstat enim inter omnis neminem te uno Samarobrivae iuris peritiorem esse.\nex tuis litteris et Quinto fratri gratias egi et te aliquando conlaudare possum, quod iam videris certa aliqua in sententia constitisse. nam primorum mensum litteris tuis vehementer commovebar, quod mihi interdum (pace tua dixerim) levis in urbis urbanitatisque desiderio, interdum\npiger, interdum timidus in labore militari, saepe autem etiam, quod a te alienissimum est, subimpudens videbare. tamquam enim syngrapham ad imperatorem non epistulam attulisses, sic pecunia ablata domum redire properabas, nec tibi in mentem veniebat eos ipsos qui cum syngraphis\nvenissent Alexandream nummum adhuc nullum auferre potuisse.\nego si mei commodi rationem ducerem, te mecum esse maxime vellem; non enim mediocri adficiebar vel voluptate ex consuetudine nostra vel utilitate ex consilio atque opera tua; sed cum te ex adulescentia tua in amicitiam et fidem meam contulisses; semper te non modo\ntuendum mihi sed etiam augendum atque ornandum putavi. itaque quoad opinatus sum me in provinciam exiturum, quae ad te ultro detulerim meminisse te credo. postea quam ea mutata ratio est, cum viderem me a Caesare honorificentissime tractari et unice diligi hominisque liberalitatem incredibilem et singularem fidem nossem, sic ei te\ncommendavi et tradidi, ut gravissime diligentissimeque potui. quod ille ita et accepit et mihi saepe litteris significavit et tibi et verbis et re ostendit mea commendatione sese valde esse commotum. hunc tu virum nactus, si me aut sapere aliquid aut velle tua causa putas, ne dimiseris et, si quae te forte res aliquando offenderit, cum ille aut occupatione aut difficultate tardior tibi erit visus, perferto et ultima exspectato; quae ego tibi iucunda et honesta praestabo.\npluribus te hortari non debeo; tantum moneo,\nneque amicitiae confirmandae clarissimi ac liberalissimi viri neque uberioris provinciae neque aetatis magis idoneum tempus, si hoc amiseris, te esse ullum umquam reperturum. 'hoc,' quem ad modum vos scribere soletis in vestris libris, 'idem Q. Cornelio videbatur.' in Britanniam te profectum non esse gaudeo, quod et labore caruisti et ego te de rebus illis non audiam. Ubi sis hibernaturus et qua spe aut condicione perscribas ad me velim.\naccepi a te aliquot epistulas uno tempore, quas tu diversis temporibus dederas. in quibus me cetera delectarunt significabant enim te istam militiam iam firmo animo ferre et esse fortem virum et constantem; quae ego paulisper in te ita desideravi non imbecillitate animi tui sed magis ut\ndesiderio nostri te aestuare putarem. qua re perge, ut coepisti; forti animo istam tolera militiam. multa, mihi crede, adsequere; ego enim renovabo commendationem, sed tempore. sic habeto, non tibi maiori esse curae ut iste tuus a me discessus quam fructuosissimus tibi sit, quam mihi. itaque quoniam vestrae cautiones infirmae sunt, . Graeculam tibi misi cautionem chirographi mei. tu me velim de ratione Gallici belli certiorem facias; ego enim ignavissimo cuique maximam fidem habeo.\nsed ut ad epistulas tuas redeam, cetera belle; illud miror: quis solet eodem exemplo pluris dare, qui sua manu scribit? nam quod in palimpsesto, laudo equidem parsimoniam; sed miror quid in illa chartula fuerit quod delere malueris quam non haec scribere nisi forte tuas formulas;\nnon enim puto te meas epistulas delere ut reponas tuas. an hoc significas, nihil fieri, frigere te, ne chartam quidem tibi suppeditare? iam ista tua culpa est, qui verecundiam tecum extuleris et non hic nobiscum reliqueris.\nego te Balbo, cum ad vos proficiscetur, more Romano commendabo. tu si intervallum longius erit mearum litterarum ne sis admiratus; eram enim afuturus mense Aprili. has litteras scripsi in Pomptino, cum ad villam M. Aemili Philemonis devertissem, ex qua iam audieram fremitum clientium meorum, quos quidem tu mihi conciliasti; nam Ulubris honoris mei causa vim maximam ranunculorum se commosse constabat. cura ut valeas. VI id. April. de Pomptino.\nepistulam tuam, quam accepi ab L. Arruntio, conscidi innocentem; nihil enim habebat quod non vel in contione\nrecte legi posset. sed et Arruntius ita te mandasse aiebat et tu adscripseras. verum illud esto; nihil te ad me postea scripsisse demiror, praesertim tam novis rebus.\nvide quanti apud me sis; etsi iure id quidem; non enim te amore vinco. verum tamen quod praesenti tibi prope subnegaram, non tribueram certe id absenti debere non potui. itaque ut primum Velia navigare coepi, institui Topica Aristotelea conscribere ab ipsa urbe commonitus amantissima tui. Eum librum tibi misi Regio, scriptum quam planissime res illa scribi potuit. sin tibi quaedam videbuntur obscuriora, cogitare debebis nullam artem litteris sine interprete et sine aliqua exercitatione percipi posse. non longe abieris; num ius civile vestrum ex libris cognosci potest? qui quamquam plurimi sunt, doctorem tamen usumque desiderant. quamquam, tu, si attente leges, si saepius, per te omnia consequere ut certe intellegas; ut vero etiam ipsi tibi loci proposita quaestione occurrant exercitatione consequere; in qua quidem nos te continebimus, si et salvi redierimus et salva ista offenderimus. v K. Sextil. Regio.\namabilior mihi Velia fuit, quod te ab ea sensi amari. sed quid ego dicam 'te,' quem quis non amat? rufio medius fidius tuus ita desiderabatur ut si esset unus e nobis. sed te ego non reprehendo qui illum ad aedificationem tuam traduxeris. quamquam enim Velia non est vilior quam Lupercal, tamen istuc malo quam haec omnia. tu si me audies, quem soles, has paternas possessiones\ntenebis (nescio quid enim Velienses verebantur) neque Haletem, nobilem amnem, relinques nec Papirianam domum deseres; quamquam illa quidem habet lotum, a quo etiam advenae teneri solent; quem tamen si excideris,\nmultum prospexeris.\nsed in primis opportunum videtur, his praesertim temporibus, habere perfugium primum eorum\nurbem quibus carus sis, deinde tuam domum tuosque agros, eaque remoto, salubri, amoeno loco; idque etiam mea interesse, mi Trebati, arbitror. sed valebis meaque negotia videbis meque dis iuvantibus ante brumam exspectabis.\nego a\nSex. Fadio, Niconis discipulo, librum abstuli *ni/kwnos peri\\ *polufagi/as. O medicum suavem meque docilem ad hanc disciplinam! sed Bassus noster me de hoc libro celavit, te quidem non videtur. ventus increbrescit. cura ut valeas.\nxiii K. Sext. Velia.\nSili causam te docui. is postea fuit apud me. Cum ei dicerem tibi videri sponsionem illam nos sine periculo facere\nposse, 'SI BONORVM TVRPILIAE POSSESSIONEM Q. CAEPIO PRAETOR EX EDICTO SVO MIHI DEDIT,' negare aiebat\nServium tabulas testamenti esse eas, quas instituisset is qui factionem testamenti non habuerit; hoc idem Ofilium dicere; tecum se locutum negabat meque rogavit ut se et\ncausam suam tibi commendarem. nec vir melior, mi Testa, nec mihi amicior P. Silio quisquam est, te tamen excepto. gratissimum mihi igitur feceris si ad eum ultro veneris eique pollicitus eris, sed, si me amas, quam primum. hoc te vehementer etiam atque etiam rogo.\ninluseras heri inter scyphos, quod dixeram controversiam esse, possetne heres, quod furtum antea factum esset, furti recte agere. itaque etsi domum bene potus seroque redieram, tamen id caput, ubi haec controversia est, notavi et descriptum tibi misi, ut scires id, quod tu neminem sensisse dicebas, Sex. Aelium, M'. Manilium, M. Brutum sensisse. ego tamen Scaevolae et Testae adsentior.\ntantum quod ex Arpinati veneram cum mihi a te litterae\nredditae sunt, ab eodemque accepi Aviani litteras, in quibus\nhoc inerat liberalissimum, nomina se facturum, cum venisset,\nqua ego vellem die. fac, quaeso, qui ego sum esse te estne aut tui pudoris aut nostri primum rogare de die,\ndeinde plus annua postulare? sed essent, mi Galle, omnia facilia, si et ea mercatus esses quae ego desiderabam et ad eam summam quam volueram. ac tamen ista ipsa, quae te emisse scribis, non solum rata mihi erunt sed etiam grata; plane enim intellego te non modo studio sed etiam amore usum, quae te delectarint, hominem, ut ego semper iudicavi, in omni iudicio elegantissimum, quae me digna putaris, coemisse.\nsed velim maneat Damasippus in sententia; prorsus enim ex istis emptionibus nullam desidero. tu autem ignarus instituti mei, quanti ego genus omnino signorum omnium non aestimo, tanti ista quattuor aut quinque sumpsisti. Bacchas istas cum Musis Metelli comparas. quid simile? primum ipsas ego Musas numquam\ntanti putassem atque id fecissem Musis omnibus approbantibus, sed tamen erat aptum bybliothecae studiisque nostris congruens; Bacchis vero ubi est apud me locus? at pulchellae sunt. Novi optime et saepe vidi. nominatim tibi signa mihi nota mandassem, si probassem. ea enim signa ego emere soleo quae ad similitudinem gymnasiorum exornent mihi in palaestra locum. Martis vero signum quo mihi pacis auctori? gaudeo nullum Saturni signum fuisse; haec enim duo signa putarem mihi aes alienum attulisse.\nMercuri mallem aliquod fuisset; felicius, puto, cum Avianio\ntransigere possemus.\nquod tibi destinaras trapezophorum, si te delectat, habebis; sin autem sententiam mutasti, ego habebo scilicet. ista quidem summa ne ego multo libentius emerim deversorium Tarracinae, ne semper hospiti molestus sim. omnino liberti mei video esse culpam, cui plane res certas mandaram, itemque Iuni, quem puto tibi notum esse, Aviani familiarem. Exhedria quaedam mihi nova sunt instituta in porticula Tusculam. ea volebam tabellis ornare; etenim si quid generis istius modi me delectat,\npictura delectat. sed tamen si ista mihi sunt habenda, certiorem velim me facias ubi sint, quando arcessantur, quo genere vecturae. si enim Damasippus in sententia non manebit, aliquem Pseudodamasippum vel cum iactura reperiemus.\nquod ad me de domo scribis iterum, iam id ego proficiscens mandabam meae Tulliae; ea enim ipsa hora acceperam tuas litteras. egeram etiam cum tuo Nicia, quod is utitur, ut scis, familiariter Cassio. ut redii autem prius quam tuas legi has proximas litteras, quaesivi de mea\nTullia quid egisset. per Liciniam se egisse dicebat (sed opinor Cassium uti non ita multum sorore); eam porro negare se audere, cum vir abesset (est enim profectus in Hispaniam Dexius), illo et absente et insciente migrare. est mihi gratissimum tanti a te aestimatam consuetudinem vitae victusque nostri, primum ut eam domum sumeres, ut non modo prope me sed plane mecum habitare posses, deinde ut migrare tanto opere festines. sed ne vivam, si tibi concedo ut eius rei tu cupidior sis quam ego sum. itaque omnia experiar; video enim quid mea intersit, quid utriusque nostrum. si quid egero, faciam ut scias. tu et ad omnia rescribes et quando te exspectem facies me, si tibi videtur, certiorem.\namoris quidem tui, quoquo me verti, vestigia, vel proxime de Tigellio; sensi enim ex litteris tuis valde te laborasse. amo igitur voluntatem. sed pauca de re. Cipius opinor, olim: 'non omnibus dormio.' sic ego non omnibus, mi Galle, servio. etsi quae est haec servitus? olim cum regnare existimabamur, non tam ab ullis quam hoc tempore observor a familiarissimis Caesaris omnibus praeter istum. id ego in lucris pono, non ferre hominem pestilentiorem patria sua; eumque addictum iam totum puto esse Calvi\nLicini Hipponacteo praeconio. at vide quid suscenseat. Phameae causam receperam ipsius quidem causa; erat enim mihi sane familiaris. is ad me venit dixitque iudicem sibi operam dare constituisse eo ipso die quo de P. Sestio in consilium iri necesse erat. respondi nullo modo me facere posse; quem vellet alium diem si sumpsisset, me ei non\ndefuturum. ille autem, qui sciret se nepotem bellum tibicinem habere et sat bonum unctorem, discessit a me, ut mi videbatur, iratior. habes 'Sardos venalis alium alio nequiorem.' Cognosti meam causam et istius salaconis iniquitatem. 'Catonem' tuum mihi mitte; cupio enim legere. me adhuc non legisse turpe utrique nostrum est.\nquod epistulam conscissam doles, noli laborare, salva est; domo petes, cum libebit. quod autem me mones, valde\ngratum est, idque ut semper facias rogo; videris enim mihi vereri, â€ nisi istum habuerimus, rideamus ge/lwta sarda/nion. sed heus tu, manum de tabula! magister adest citius quam putaramus; vereor ne in catomum Catonianos.\nmi Galle,\ncave putes quicquam melius quam epistulae tuae partem ab eo loco: 'cetera labuntur.' secreto hoc audi, tecum habeto, ne Apellae quidem, liberto tuo, dixeris. praeter duo nos loquitur isto modo nemo; bene malene videro, sed, quicquid est, nostrum est. urge igitur nec 'transversum\nunguem,' quod aiunt, a stilo; is enim est dicendi opifex. atque equidem aliquantum iam etiam noctis adsumo.\nCum decimum iam diem graviter ex intestinis laborarem neque iis qui mea opera uti volebant me probarem non\nvalere, quia febrim non haberem, fligi in Tusculanum, cum\nquidem biduum ita ieiunus fuissem ut ne aquam quidem gustarem. itaque confectus languore et fame magis tuum officium desideravi quam a te requiri putavi meum. ego autem quom omnis morbos reformido tum in quo Epicurum tuum Stoici male accipiunt, quia dicat 'straggourika\\ kai\\ dusenterika\\ pa/qh' sibi molesta esse; quorum alterum morbum edacitatis esse putant, alterum etiam turpioris intemperantiae. sane\ndusenteri/an pertimueram; sed visa est mihi vel loci mutatio vel animi etiam relaxatio vel ipsa\nfortasse iam senescentis morbi remissio profuisse. ac tamen ne mirere unde hoc acciderit quo modove commiserim, lex sumptuaria quae videtur lito/thta attulisse ea mihi fraudi fuit. nam dum volunt isti lauti terra nata, quae lege excepta sunt, in honorem adducere, fungos, helvellas, herbas omnis ita condiunt ut nihil possit esse suavius. in eas cum incidissem in cena augurali apud Lentulum, tanta me dia/rroia adripuit ut hodie primum videatur coepisse consistere. ita ego, qui me ostreis et murenis facile\nabstinebam, a beta et a malva deceptus sum. posthac\nigitur erimus cautiores.\n\n\ntu tamen cum audisses ab Anicio (vidit enim me nauseantem), non modo mittendi causam iustam habuisti sed etiam visendi. ego hic cogito commorari quoad me reficiam, nam et viris et corpus amisi; sed si morbum depulero, facile, ut spero, illa revocabo.\nmiror cur me accuses, cum tibi id facere non liceat. quod si liceret, tamen non debebas. 'ego enim te in consulatu observaram,' et ais fore ut te Caesar restituat. multa\ntu quidem dicis, sed tibi nemo credit. tribunatum plebei dicis te mea causa petisse. utinam semper esses tribunus! intercessorem non quaereres. negas me audere quod sentiam dicere: quasi tibi, cum impudenter me rogares,\nparum fortiter responderim.\nhaec tibi scripsi, ut isto ipso in genere, in quo aliquid posse vis, te nihil esse cognosceres. quod si humaniter mecum questus esses, libenter tibi me et facile purgassem; non enim ingrata mihi sunt quae fecisti, sed quae scripsisti,\nmolesta. me autem, propter quem ceteri liberi sunt, tibi liberum non visum demiror. nam si falsa fuerunt quae tu ad me, ut ais, 'detulisti,' quod tibi ego debeo? si vera tu es optimus testis quid mihi p. R. debeat.\nmemini cum mihi desipere videbare, quod cum istis potius viveres quam nobiscum. erat enim multo domicilium huius urbis, cum quidem haec urbs, aptius humanitati et suavitati tuae quam tota Peloponnesus, nedum Patrae.\nnunc contra et vidisse mihi multum videris, cum prope desperatis his rebus te in Graeciam contulisti, et hoc tempore non solum sapiens, qui hinc absis, sed etiam beatus. quamquam quis, qui aliquid sapiat, nunc esse beatus potest?\nsed quod tu cui licebat, pedibus es consecutus ut ibi\nesses, 'ubi nec Pelopidarum' (nosti cetera), nos idem prope modum consequimur alia ratione. Cum enim salutationi nos dedimus amicorum, quae fit hoc etiam frequentius quam solebat, quod quasi avem albam videntur bene sentientem civem videre, abdo me in bibliothecam. itaque opera\nefficio tanta quanta fortasse tu senties; intellexi enim ex tuo sermone quodam, cum meam maestitiam et desperationem accusares domi tuae, discere te ex meis libris animum meum desiderare.\nsed me hercule et tum rem publicam\nlugebam, quae non solum suis erga me sed etiam meis erga se beneficiis erat mihi vita mea carior, et hoc tempore, quamquam me non ratio solum consolatur, quae plurimum debet valere, sed etiam dies, quae stultis quoque mederi solet, tamen doleo ita rem communem esse dilapsam ut ne spes quidem melius aliquando fore relinquatur. nec vero nunc quidem culpa in eo est in cuius potestate omnia sunt (nisi forte id ipsum esse non debuit), sed alia casu, alia etiam nostra culpa sic acciderunt ut de praeteritis non sit querendum. reliquam spem nullam video. qua re ad prima redeo: sapienter haec reliquisti, si consilio, feliciter. si casu.\nS. V. B.; sum enim xrh/sei me\\n tuus, kth/sei de\\ Attici nostri. ergo fructus est tuus, mancipium illius; quod quidem si inter senes comptionalis venale proscripserit, egerit non multum. at illa nostra praedicatio quanti est, nos, quod simus, quod habeamus, quod homines existimemur, id omne abs te habere! qua re, Cicero mi, persevera constanter nos conservare et Sulpici successori nos de meliore nota commenda, quo facilius tuis praeceptis obtemperare possimus teque ad ver libentes videre et nostra refigere deportareque tuto possimus.\nsed, amice magne, noli hanc epistulam Attico ostendere. Sine eum errare et putare me virum bonum esse nec solere duo parietes de eadem fidelia dealbare. ergo, patrone mi, bene vale Tironemque meum saluta nostris verbis. data a. d. iiii K. Nov.\nego vero iam te nec hortor nec rogo ut domum redeas; quin hinc ipse evolare cupio et aliquo pervenire, 'ubi nec Pelopidarum nomen nec facta audiam.' incredibile est quam turpiter mihi facere videar, qui his rebus intersim. ne tu videris multo ante providisse quid impenderet, tum\ncum hinc profugisti. quamquam haec etiam auditu acerba sunt, tamen audire tolerabilius est quam videre. in campo certe non fuisti, cum hora secunda comitiis quaestoriis institutis sella Q. Maximi, quem illi consulem esse dicebant, posita esset; quo mortuo nuntiato sella sublata est. ille\nautem, qui comitiis tributis esset auspicatus, centuriata habuit, consulem hora septima renuntiavit, qui usque ad K. Ian. esset quae erant futurae mane postridie. ita Caninio consule scito neminem prandisse. nihil tamen eo consule mali factum est; fuit enim mirifica vigilantia, qui\nsuo toto consulatu somnum non viderit.\nhaec tibi ridicula videntur; non enim ades. quae si videres, lacrimas non\nteneres. quid, si cetera scribam? sunt enim innumerabilia generis eiusdem; quae quidem ego non ferrem, nisi me in philosophiae portum contulissem et nisi haberem socium studiorum meorum Atticum nostrum. cuius quoniam proprium te esse scribis mancipio et nexo, meum autem usu et fructu, contentus isto sum. id enim est cuiusque proprium, quo quisque fruitur atque utitur. sed haec alias pluribus.\nAcilius, qui in Graeciam cum legionibus missus est, maximo meo beneficiost (bis enim est a me iudicio capitis\nrebus salvis defensus) et est homo non ingratus meque vehementer observat. ad eum de te diligentissime scripsi eamque epistulam cum hac epistula coniunxi. quam ille quo modo acceperit et quid tibi pollicitus sit velim ad me scribas.\nfacile perspexi ex tuis litteris, quod semper studui, et me a te plurimi fieri et te intellegere quam mihi carus esses. quod quoniam uterque nostrum consecutus est, reliquum est ut officiis certemus inter nos; quibus aequo animo vel vincam te vel vincar abs te. Acilio non fuisse necesse meas dari litteras facile patior;\nSulpici tibi operam intellego ex tuis litteris non multum opus fuisse propter tuas res ita contractas ut quem ad modum scribis, 'nec caput nec pedes.' equidem vellem uti pedes haberent, ut aliquando redires. vides enim exaruisse iam veterem urbanitatem, ut Pomponius noster suo iure possit dicere:\n\nNisi nos pauci retineamus gloriam antiquam Atticam.\nergo is tibi, nos ei succedimus. veni igitur, quaeso, ne tamen semen urbanitatis una cum re p. intereat.\nquod sine praenomine familiariter, ut debebas, ad me epistulam misisti, primum addubitavi an a Volumnio senatore esset, quocum mihi est magnus usus; deinde eu)trapeli/a litterarum fecit ut intellegerem tuas esse. quibus in litteris omnia mihi periucunda fuerunt praeter illud, quod parum diligenter possessio salinarum mearum a te procuratore defenditur. ais enim, ut ego discesserim, omnia\nomnium dicta, in his etiam Sestiana, in me conferri. quid?\ntu id pateris? non me defendis, non resistis? equidem sperabam ita notata me reliquisse genera dictorum meorum, ut cognosci sua sponte possent;\nsed quoniam tanta faex est in urbe ut nihil tam sit a)ku/qhron quod non alicui venustum esse videatur, pugna, si me amas, nisi acuta a)mfiboli/a, nisi elegans u(perbolh/, nisi para/gramma bellum, nisi ridiculum para\\ prosdoki/an, nisi cetera, quae sunt a me in secundo libro 'de oratore' per Antoni personam disputata\nde ridiculis, e)/ntexna et arguta apparebunt, ut sacramento contendas mea non esse. nam de iudiciis quod quereris, multo laboro minus. Trabantur per me pedibus omnes rei, sit vel Selius tam eloquens ut possit probare se liberum; non laboro; urbanitatis possessionem, amabo, quibusvis\ninterdictis defendamus; in qua te unum metuo, contemno ceteros. derideri te putas; nunc demum intellego te\nsapere.\nsed me hercules extra iocum: valde mihi tuae\nlitterae facetae elegantesque visae sunt. illa quàmvis ridicula essent, sicut erant, mihi tamen risum non moverunt;\ncupio enim nostrum illum amicum in tribunatu quam plurimum habere gravitatis, id cum ipsius causa est mihi, ut scis, in amoribus tum me hercule etiam rei p.; quam quidem, quamvis in me ingrata sit, amare non desinam. tu, mi Volumni, quoniam et instituisti et mihi vides esse\ngratum, scribe ad me quam saepissime de rebus urbanis, de re p. iucundus est mihi sermo litterarum tuarum. praeterea Dolabellam, quem ego perspicio et iudico cupidissimum esse atque amantissimum mei, cohortare et confirma et redde plane meum, non me hercule quo quicquam desit;\nsed quàa valde ei cupio, non videor nimium laborare.\nquod declamationibus nostris cares, damni nihil facis; quod Hirtio invideres, nisi eum amares non erat causa invidendi, nisi forte ipsius eloquentiae magis quam quod me audiret invideres. nos enim plane, mi suavissime Volumni, aut nihil sumus aut nobis quidem ipsis displicemus gregalibus illis, quibus te plaudente vigebamus, ami_is, ut etiam, si quando aliquid dignum nostro nomine emisimus, ingemescamus, quod haec 'pinnigero, non armigero in corpore tela exerceantur,' ut ait Philoctetes apud Accium, 'abiecta gloria.'\nsed tamen omnia mihi erunt, si tu veneris, hilariora; quamquam venis, ut ipse intellegis, in maximarum quasi concursum occupationum. quas si, ut volumus, exceperimus, ego vero multam salutem et foro dicam et curiae vivamque tecum multum et cum communibus nostris amatoribus. nam et Cassius tuus et Dolabella noster vel potius uterque noster studiis iisdem tenentur et meis aequissimis utuntur auribus. opus est huc limatulo et polito tuo iudicio et illis interioribus litteris Emeisi, quibus saepe verecundiorem me in loquendo facis. mihi enim iudicatum est, si modo hoc Caesar aut patietur aut volet, deponere illam iam personam, in qua me saepe illi ipsi probavi, ac me totum in litteras abdere tecumque et cum ceteris earum studiosis honestissimo otio perfrui.\n\n\n\n\ntu vellem ne veritus esses ne â€ pluribus legerem tuas litteras, si mihi, quem ad modum scribis, longiores forte misisses, ac velim posthac sic statuas, tuas mihi litteras\nlongissimas quasque gratissimas fore.\nquod tibi discedens pollicitus sum me omnis res urbanas diligentissime tibi perscripturum, data opera paravi qui sic\nomnia persequeretur, ut verear ne tibi nimium arguta haec sedulitas videatur; tametsi tu scio quam sis curiosus et\nquam omnibus peregrinantibus gratum sit minimarum quoque rerum, quae domi gerantur, fieri certiores. tamen in hoc te deprecor ne meum hoc officium adrogantiae condemnes, quod hunc laborem alteri delegavi, non quin mihi\nsuavissimum sit et occupato et ad litteras scribendas, ut tu nosti, pigerrimo tuae memoriae dare operam, sed ipsum volumen, quod tibi misi, facile, ut ego arbitror, me excusat. nescio quoius oti esset non modo perscribere haec sed\nomnino animadvertere; omnia enim sunt ibi senatus consulta, edicta, fabulae, rumores. quod exemplum si forte minus te delectarit, ne molestiam tibi cum impensa mea\nexhibeam, fac me certiorem.\nsi quid in re p. maius actum erit, quod isti operarii minus commode persequi possint, et\nquem ad modum actum sit et quae existimatio secuta quae\nque de eo spes sit diligenter tibi perscribemus. ut nunc est, nulla magno opere exspectatio est. nam et illi rumores de comitiis Transpadanorum Cumarum tenus caluerunt, Romam cum venissem, ne tenuissimam quidem auditionem de ea re accepi; praeterea Marcellus, quod adhuc nihil rettulit de successione provinciarum Galliarum et in K. Iun., ut mihi ipse dixit, eam distulit relationem, sane quam eos sermones expressit, qui de eo tum fuerant cum Romae nos\nessemus.\ntu si Pompeium, ut volebas, offendisti, qui tibi visus sit et quam orationem habuerit tecum quamque ostenderit voluntatem (solet enim aliud sentire et loqui neque tantum valere ingenio, ut non appareat quid cupiat), fac\nmihi perscribas.\nquod ad Caesarem, crebri et non belli de eo rumores, sed susurratores dumtaxat, veniunt. Alius equitem perdidisse, quod, opinor, certe factum est, alius septimam legionem vapulasse, ipsum apud Bellovacos circumsederi interclusum ab reliquo exercitu; neque adhuc certi quicquam est, neque haec incerta tamen vulgo iactantur, sed inter paucos quos tu nosti palam secreto narrantur at Domitius, cum manus ad os apposuit. te a. d. viiii K. Iun. subrostrani (quod illorum capiti sit!) dissiparant perisse. urbe ac foro toto maximus rumor fuit te a Q. Pompeio in itinere occisum. ego qui scirem Q. Pompeium Baulis embaeneticam facere et usque eo ut ego misererer eius esurire, non sum commotus et hoc mendacio, si qua pericula tibi impenderent, ut defungeremur optavi. Plancus quidem tuus Ravennae est et magno congiario donatus a Caesare nec beatus nec bene instructus est. tui politici libri omnibus vigent. .\ncerte, inquam, absolutus est (me â€ repraesentante pronuntiatum est), et quidem omnibus ordinibus et singulis in uno quoque ordine sententiis. 'ride modo,' inquis. non me hercules; nihil umquam enim tam praeter opinionem, tam quod videretur omnibus indignum, accidit. quin ego . cum pro amicitia validissime faverem ei et me iam ad dolendum praeparassem, postquam factum est, obstipui et mihi visus sum captus esse. quid alios putas? clamoribus\nscilicet maximis iudices corripuerunt et ostenderunt plane esse quod ferri non posset. itaque relictus legi Liciniae maiore esse periculo videtur. accessit huc quod postridie eius absolutionem in theatrum Curionis Hortensius introiit,\nputo, ut suum gaudium gauderemus. hic tibi\nstrepitus, fremitus, clamor tonitruum et rudentum sibilus.\nhoc magis animadversum est, quod intactus ab sibilo pervenerat Hortensius ad senectutem; sed tum tam bene, ut in totam vitam quoivis satis esset et paeniteret eum iam\nvicisse.\nde re p. quod tibi scribam nihil habeo. Marcelli impetus resederunt non inertia sed, ut mihi videbantur, consilio. de comitiis consularibus incertissima est existimatio. ego incidi in competitorem nobilem et nobilem agentem;\nnam M. Octavius Cn. f. et C. Hirrus mecum petit. hoc ideo scripsi, quod scio te acriter propter Hirrum nuntium nostrorum comitiorum exspectaturum. tu tamen simul ac\nme designatum audieris, ut tibi curae sit quod ad pantheras attinet rogo. syngrapham Sittianam tibi commendo. commentarium rerum urbanarum primum dedi L. Castrinio Paeto, secundum ei qui has litteras tibi dedit.\nestne? vici et tibi saepe, quod negaras discedens curaturum tibi, litteras mitto? est, si quidem perferuntur, quas do. atque hoc eo diligentius facio quod, cum otiosus sum, plane ubi delectem otiolum meum non habeo. tu cum Romae eras, hoc mihi certum ac iucundissimum vacanti negotium erat, tecum id oti tempus consumere idque non mediocriter desidero, ut mihi non modo solus esse sed Romae te profecto solitudo videatur facta, et, qui, quae mea neglegentia est, multos saepe dies ad te, cum hic eras, non accedebam, nunc cotidie non esse te ad quem cursitem discrucior. maxime vero ut te dies noctesque quaeram competitor Hirrus curat. quo modo illum putas auguratus tuum competitorem dolere et dissimulare me certiorem quam se candidatum? de quo ut quem optas quam primum nuntium accipias, tua medius fidius magis quam mea causa cupio; nam mea, si fio, forsitan cum locupletiore referam; sed hoc usque eo suave est ut, si acciderit, tota vita risus nobis desse non possit. â€ sed tanti sed me hercules non multum M. Octavius eorum odia quae Hirrum premunt, quae permulta sunt, sublevat.\nquod ad Philotimi liberti officium et bona Milonis attinet,\ndedimus operam ut et Philotimus quam honestissime Miloni absenti eiusque necessariis satis faceret et secundum eius fidem et sedulitatem existimatio tua conservaretur.\nillud nunc a te peto, si eris, ut spero, otiosus, aliquod ad nos, ut intellegamus nos tibi curae esse, su/ntagma conscribas. 'qui tibi istuc,' inquis, 'in mentem venit, homini non inepto?' opto aliquod ex tam multis tuis monumentis exstare quod nostrae amicitiae memoriam posteris quoque prodat. cuius modi velim, puto, quaeris. tu citius, qui omnem nosti disciplinam, quod maxime convenit excogitabis, genere tamen quod et ad nos pertineat et didaskali/an quandam, ut versetur inter manus, habeat.\ninvideo tibi; tam multa cotidie quae mirere istoc perferuntur, primum illud, absolutum Messalam, deinde eundem condemnatum, C. Marcellum cos. factum, M. Calidium ab repulsa postulatum a Galliis duobus, P. Dolabellam xv virum factum. hoc tibi non invideo, caruisse te pulcherrimo spectaculo et Lentuli cruris repulsi vultum non vidisse.\nat qua spe, quam certa opinione descenderat, quam ipso diffidente Dolabella! et hercules, nisi nostri equites acutius vidissent, paene concedente adversario superasset.\nillud te non arbitror miratum, Servaeum, designatum tr. pl.,\ncondemnatum; cuius in locum C. Curio petiit. sane quam incutit multis, qui eum facilitatemque eius non norunt, magnum metum; sed ut spero et volo et ut se fert ipse,\nbonos et senatum malet; totus, ut nunc est, hoc scaturit. huius autem voluntatis initium et causa est quod eum non mediocriter Caesar, qui solet infimorum hominum amicitiam sibi qualibet impensa adiungere, valde contempsit. qua in re mihi videtur illud perquam venuste cecidisse, quod a reliquis quoque usque eo est animadversum ut Curio, qui nihil consilio facit, ratione et insidiis usus videretur in evitandis consiliis, qui se intenderant adversarios in eius tribunatum, Laelios et Antonios et id genus valentis dico.\nhas ego tibi litteras eo maiore misi intervallo, quod comitiorum dilationes occupatiorem me habebant et exspectare in dies exitum cogebant, ut confectis omnibus te facerem certiorem. ad K. Sext. usque exspectavi. praetoriis morae quaedam inciderunt. mea porro comitia quem eventum sint habitura nescio; opinionem quidem, quod ad Hirrum attinet, incredibilem aed. pl. comitiis nacta sunt. nam M. Coelium Vinicianum mentio illa fatua, quam deriseramus olim, et promulgatio de dictatore subito deiecit et deiectum magno clamore insecuta est. Inde Hirrum cuncti iam non faciendum flagitare. spero te celeriter et de nobis, quod sperasti, et de illo, quod vix sperare ausus es, auditurum.\nde re p. iam novi quicquam exspectare desieramus; sed cum senatus habitus esset ad Apollinis a. d. xi K. Sext. et referretur de stipendio Cn. Pompei, mentio facta est de legione ea, quam expensam tulit C. Caesari Pompeius, quo numero esset, quoad pateretur eam Pompeius esse in Gallia. coactus est dicere Pompeius se legionem abducturum, sed non statim sub mentionem et convicium obtrectatorum;\ninde interrogatus de successione C. Caesaris; de qua, hoc est de provinciis, placitum est ut quam primum ad urbem reverteretur Cn. Pompeius, ut coram eo de successione provinciarum ageretur; nam Ariminum ad exercitum Pompeius erat iturus et statim iit. puto Idibus Sext. de ea re actum\niri. profecto aut transigetur aliquid aut turpiter interce.detur; nam in disputando coiecit illam vocem Cn. Pompeius, omnis oportere senatui dicto audientis esse. ego tamen sic nihil exspecto quo modo Paulum, cos. designatum, primum sententiam dicentem.\nsaepius te admoneo de syngrapha Sittiana (cupio enim te intellegere eam rem ad me valde pertinere); item de pantheris, ut Ciburatas accersas curesque ut mi vehantur; praeterea (nuntiatur enim nobis et pro certo iam habetur\nregem Alexandrinum mortuum), quid mihi suadeas, quo modo regnum illud se habeat, quis procuret, diligenter mihi perscribas. K. Sext.\nqua tu cura sis, quod ad pacem provinciae tuae finitimarumque regionum attinet, nescio; ego quidem vehementer animi pendeo. nam si hoc modo rem moderari possemus, ut pro viribus copiarum tuarum belli quoque exsisteret magnitudo et quantum gloriae triumphoque opus\n\nesset adsequeremur, periculosam et gravem illam dimicationem evitaremus, nihil tam esset optandum; nunc si Parthus movet aliquid, scio non mediocrem fore contentionem; tuus porro exercitus vix unum saltum tueri potest. hanc autem nemo ducit rationem, sed omnia desiderantur ab eo, tamquam nihil denegatum sit ei quo minus quam paratissimus esset, qui publico negotio praepositus est.\naccedit huc quod successionem futuram propter Galliarum controversiam non video. tametsi hac de re puto te constitutum quid facturus esses habere, tamen, quo maturius constitueres, cum hunc eventum providebam, visum est ut te facerem certiorem. Nosti enim haec tralaticia: de Galliis constituetur; erit qui intercedat; deinde alius exsistet qui, nisi libere liceat de omnibus provinciis decernere senatui, reliquas impediat. sic multum ac diu ludetur, atque ita diu ut plus biennium in his tricis moretur.\nsi quid novi de re p. quod tibi scriberem haberem, usus essem mea consuetudine, ut diligenter et quid actum esset et quid ex eo futurum sperarem per.scriberem. sane tamquam in quodam incili iam omnia adhaeserunt. Marcellus idem illud de provinciis urget neque adhuc frequentiam senatus efficere potuit. hoc si praeterito anno Curio tribunus erit, eadem actio de provinciis introibit. quam facile nunc sit omnia impedire et quam hoc Caesari, qui sua causa rem p. non curent, â€ superet, non te fallit.\nnon dubito quin perlatum ad te sit Appium a Dolabella reum factum sane quam non ea qua existimaveram invidia; neque enim stulte Appius, qui, simul atque Dolabella accessit ad tribunal, introierat in urbem triumphique postulationem abiecerat; quo facto rettudit sermones paratiorque visus est quam speraverat accusator. is nunc in te maximam spem habet. scio tibi eum non esse odio; quam velis eum obligare in tua manu est. Cum quo si simultas tibi non fuisset, liberius tibi de tota re esset; nunc si ad illam summam veritatem legitimum ius exegeris, cavendum tibi erit ne parum simpliciter et candide posuisse\ninimicitias videaris. in hanc partem porro tutum tibi erit si quid volueris gratificari; nemo enim necessitudine et\namicitia te deterritum ab officio dicet.\nillud mihi occurrit, quod inter postulationem et nominis delationem uxor a Dolabella discessit.\nquid mihi discedens mandaris memini; quid ego tibi scripserim te non\narbitror oblitum. non est iam tempus plura narrandi; unum illud monere te possum, si res tibi non displicebit, tamen hoc tempore nihil de tua voluntate ostendas et exspectes quem ad modum exeat ex hac causa. denique invidiosum tibi sit, si emanarit porro significatio ulla intercessit, clarius, quam deceat aut expediat, fiat. neque ille\ntacere eam rem poterit, quae suae spei tam opportuna acciderit quaeque in negotio conficiendo tanto inlustrior erit, cum praesertim is sit qui, si perniciosum sciret esse loqui de hac re, vix tamen se contineret.\nPompeius dicitur valde pro Appio laborare, ut etiam putent alterum utrum de filiis ad te missurum. hic nos\nomnes absolvimus, et hercules consaepta omnia foeda et inhonesta sunt. consules autem habemus summa diligentia; adhuc s. c. nisi de feriis Latinis nullum facere\npotuerunt. Curioni nostro tribunatus conglaciat.\nsed dici\nnon potest quo modo hic omnia iaceant. Nisi ego cum\ntabernariis et aquariis pugnarem, veternus civitatem occupasset. si Parthi vos nihil calficiunt, nos nihil frigore frigescimus. tamen, quoquo modo potuit, sine Parthis Bibulus in Amano nescio quid cohorticularum amisit. hoc\nsic nuntiatum est.\nquod tibi supra scripsi Curionem valde frigere, iam calet; nam ferventissime concerpitur. levissime enim, quia de intercalando non obtinuerat, transfugit ad populum et pro Caesare loqui coepit legemque viariam non dissimilem\nagrariae Rulli et alumentariam, quae iubet aedilis metiri, iactavit. hoc nondum fecerat, cum priorem partem epistulae scripsi. amabo te, si quid, quod opus fuerit Appio, facies, ponito me in gratia. de Dolabella integrum tibi reserves suadeo. et huic rei de qua loquor et dignitati tuae aequitatisque opinioni hoc ita facere expedit. turpe tibi erit pantheras Graecas me non habere.\nquam cito tu istinc decedere cupias nescio; ego quidem eo magis, quo adhuc felicius res gessisti, dum istic eris, de belli Parthici periculo cruciabor, ne hunc risum meum metus aliqui perturbet. breviores has litteras properanti publicanorum tabellario subito dedi; tuo liberto pluribus\nverbis scriptas pridie dederam.\nres autem novae nullae sane acciderunt, nisi haec vis tibi scribi, quae certe vis : Cornificius adulescens Orestillae filiam sibi despondit; Paula Valeria, soror Triari, divortium sine causa, quo die vir e provincia venturus erat, fecit nuptura est D. Bruto.\nâ€ nondum rettuleras. multa in hoc genere incredibilia te absente acciderunt. Servius Ocella nemini persuasisset se moechum esse, nisi triduo bis deprensus esset. quaeres, ubi. Ubi hercules ego minime vellem. relinquo tibi\nquod ab aliis quaeras; neque enim displicet mihi imperatorem singulos percontari cum qua sit aliqui deprensus.\netsi de re p. quae tibi scribam habeo, tamen nihil quod magis gavisurum te putem habeo quam hoc: scito C. Sempronium Rufum, mel ac delicias tuas, calumniam maximo plausu tulisse. qua quaeris in causa. M. Tuccium, accusatorem silum, post ludos Romanos reum lege Plotia de vi fecit hoc consilio, quod videbat, si extraordinarius reus\nnemo accessisset, sibi hoc anno causam esse dicendam. Dubium porro illi non erat quid futurum esset. nemini hoc deferre munusculum maluit quam suo accusatori; itaque sine ullo subscriptore descendit et Tuccium reum fecit. at ego, simul atque audivi, invocatus ad subsellia rei\noccurro; surgo neque verbum de re facio; totum Sempronium usque eo perago ut Vestorium quoque interponam et illam fabulam narrem, quem ad modum tibi pro beneficio dederit, â€ si quod iniuriis suis esset, ut Vestorius teneret.\nhaec quoque magna nunc contentio forum tenet: M.\nServilius postquam, ut coeperat, omnibus in rebus turbarat nec\nquod non venderet quicquam reliquerat maximaeque nobis traditus erat invidiae, neque Laterensis praetor postulante\nPausania nobis patronis QVO EA PECVNIA PERVENISSET recipere voluit, Q. Pilius, necessarius Attici nostri, de repetundis eum postulavit. Magna ilico fama surrexit et de damnatione ferventer loqui est coeptum. quo vento proicitur Appius minor, ut â€ inpicet depecuniam ex bonis patris pervenisse ad Servilium praevaricationisque causa diceret\ndepositum HS LXXXI. admiraris amentiam immo, si actionem stultissimasque de se, nefarias de patre confessiones audisses.\nmittit in consilium eosdem illos qui litis aestimarant iudices. Cum aequo numero sententiae fuissent, Laterensis leges ignorans pronuntiavit quid singuli ordines iudicassent, et ad extremum, ut solent, 'NON REDIGAM. Postquam discessit et pro absoluto Servilius haberi coeptus legisque unum et centesimum caput legit, in quo ita erat:\nQVOD EORVM IVDICVM MAIOR PARS IVDICARIT, ID IVS RATVMQVE ESTO, in tabulas absolutum non rettulit, ordinum iudicia perscripsit; postulante rusus Appio cum L. Lollio transegit et se relaturum dixit. sic nunc neque absolutus neque damnatus Servilius de repetundis saucius Pilio tradetur. nam de divinatione Appius, cum calumniam iurasset, contendere ausus non est Pilioque cessit et ipse de pecuniis repetundis a Serviliis est postulatus et praeterea de vi reus a quodam suo emissario, S. Tettio, factus. recte hoc par habet.\nquod ad rem publicam pertinet, omnino multis diebus exspectatione Galliarum actum nihil est; aliquando tamen saepe re dilata et graviter acta et plane perspecta Cn. Pompei voluntate in eam partem ut eum decedere post K. Martias placeret, senatus consultum, quod tibi misi, factum est auctoritatesque perscriptae.\nsenatus consultum, auctoritates. Pr. K. Octobris in aede\nApollinis scrib. adfuerunt L. Domitius Cn. f. Fab. Ahenobarbus, Q. Caecilius Q. f. Fab. Metellus Pius Scipio, L. Villius\nL. f. pom. annalis, C. Septimius T. f. qui., C. Lucilius\nC. f. Pup. Hirrus, C. Scribonius C. f. Pop. Curio, L. Ateius\nL. f. an. Capito, M. Eppius M. f. ter. quod M. Marcellus cos. v.f. de provinciis consularibus, d. e. r. l. c., uti L. Paulus, C. Marcellus coss., cum magistratum inissent, ex K. Mart., quae in suo magistratu futurae essent, de consularibus provinciis ad senatum referrent, neve quid prius ex K. Mart. ad\nsenatum referrent neve quid coniunctim de ea re referretur a consiliis, utique eius rei causa per dies comitialis senatum haberent senatusque cons. facerent et, cum de ea re ad senatum referretur, a consiliis, qui eorum in CCC iudicibus essent, s.f. s. adducere liceret; si quid de ea re ad populum pl. ve lato opus\nesset, uti Ser. Sulpicius, AL Marcellus coss., praetores tr. q. pl., quibus eorum videretur, ad populum pl. ve ferrent;\nquod si ii non tulissent, uti quicumque deinceps essent ad populum pl. ve ferrent C. Pr. K. Octobris in aede Apollinis scrib. adfuerunt L.\nDomitius Cn. f. Fab. Ahenobarbus, Q. Caecilius Q. f. Fab. Metellus\nPius Scipio, L. Villius L. f. pom. annalis, C. Septimius T.\nf. qui., C. Lucilius C. f. Pup. Hirrus, C. Scribonius C. f.\nPop. Curio, L. Ateius L .f. an. Capito, M. Eppius M.f. ter.\nquod M. Marcellus cos. v. f. de provinciis, d. e. r. l. c., senatum\nexistimare neminem eorum, qui potestatem habent intercedendi, impediendi, moram adferre oportere quo minus de r. p. p. R. q. p. ad senatum referri senatique consultum fieri possit; qui impedierit, prohibuerit, eum senatum existimare contra rem\npublicam fecisse. si quis huic s. c. intercesserit, senatui placere auctoritatem perscribi et de ea re ad senatum p. q. t. referri. huic s. c. intercessit C. Caelius, L. Vinicius, P. Cornelius, C. Vibius Pansa, tr. pl.\nitem senatui placere de militibus, qui in exercitu C. Caesaris sunt, qui eorum stipendia emerita aut causas, quibus de causis missi fieri debeant, habeant, ad hunc ordinem referri, ut eorum ratio habeatur causaeque cognoscantur. si quis huic s. c. intercessisset, senatui placere auctoritatem perscribi et de ea re p. q. t. adhunc ordinem referri. huic s. c. intercessit C. Caelius, C. Pansa, tr. pl.\nitemque senatui placere in Ciliciam provinciam, in VIII reliquas provincias, quas praetorii pro praetore obtinerent, eos, qui praetores fuerunt neque in provincia cum imperio fuerunt, quos eorum ex s. c. cum imperio in provincias pro praetore mitti oporteret, eos sortito in provincias mitti placere; si ex eo numero, quos ex s. c. in provincias ire oporteret, ad numerum non essent qui in eas provincias proficiscerentur, tum, uti quodque conlegium primum praetorum fuisset neque in provincias profecti essent, ita sorte in provincias proficiscerentur; si ii ad numerum non essent, tum deinceps proximi cuiusque conlegii qui praetores fuissent neque in provincias profecti essent, in sortem coicerentur, quoad is numerus effectus esset, quem ad numerum in provincias mitti oporteret si quis huic s. c. intercessisset, auctoritas perscriberetur. huic s. c. intercessit C. Caelius, C. Pansa, tr. pl.\nilla praeterea Cn. Pompei sunt animadversa, quae maxime confidentiam attulerunt hominibus, ut diceret se ante K. Martias non posse sine iniuria de provinciis Caesaris statuere, post K. Martias se non dubitaturum. Cum interrogaretur, si qui tum intercederent, dixit hoc nihil interesse utrum\nC. Caesar senatui dicto audiens futurus non esset an pararet qui senatum decernere non pateretur. 'quid, si,' inquit alius, 'et consul esse et exercitum habere volet?' at ille quam clementer: 'quid, si filius meus fustem mihi impingere volet?' his vocibus, ut existimarent homines Pompeio cum Caesare esse negotium, effecit. itaque iam, ut video, alteram utram ad condicionem descendere vult Caesar, ut aut maneat neque hoc anno sua ratio habeatur aut, si designari poterit, decedat.\nCurio se contra eum totum parat. quid adsequi possit nescio ; illud video, bene sentientem,\netsi nihil effecerit, cadere non posse. me tractat liberaliter Curio et mihi suo munere negotium imposuit ; nam si mihi non dedisset eas, quae ad ludos ei advectae erant Africanae, potuit supersederi ; nunc quoniam dari necesse est, velim\ntibi curae sit, quod a te semper petii, ut aliquid istinc bestiarum habeamus ; Sittianamque syngrapham tibi commendo. libertum Philonem istoc misi et Diogenem Graecum, quibus mandata et litteras ad te dedi. Eos tibi et rem, de qua misi, velim curae habeas ; nam quam vehementer ad me pertineat, in iis quas tibi illi reddent litteris\nperscripsi.\n'sic tu,' inquis, ' Hirrum tractasti?' immo, si scias quam facile, quam ne contentionis quidem minimae fuerit,\npudeat te ausum illum umquam esse incedere tamquam tuum competitorem. post repulsam vero risus facit ; civem bonum ludit et contra Caesarem sententias dicit,\nexspectationem corripit, â€ Curionem prorsus Curionem non mediocriter obiurgatus ac repulsa se mutavit. praeterea, qui numquam in foro apparuerit, non multum in iudiciis versatus\nsit, agit causas liberalis, sed raro post meridiem.\nde provinciis quod tibi scripseram Idibus Sext. actum iri, interpellat iudicium Marcelli, consulis designati. in Kal. res reiecta est ; ne frequentiam quidem efficere potuerant. has litteras a. d. iiii Non. Septembris dedi, cum ad eam diem ne profligatum quidem quicquam erat. ut video, causa haec integra in proximum annum transferetur et, quantum divino, relinquendus tibi erit qui provinciam obtineat ; nam non expeditur successio, quoniam Galliae, quae habent intercessorem, in eandem condicionem quam ceterae provinciae vocantur. hoc mihi non est dubium ; quo tibi magis scripsi ut ad\nhunc eventum te parares.\nfere litteris omnibus tibi de pantheris scripsi. turpe tibi erit Patiscum Curioni decem pantheras misisse, te non multis partibus pluris ; quas ipsas Curio mihi et alias Africanas decem donavit, ne putes illum tantum praedia rustica dare scire. tu si modo memoria tenueris et Ciburatas arcessieris itemque in Pamphyliam litteras miseris (nam ibi pluris capi\naiunt), quod voles efficies. hoc vehementius laboro nunc, quod seorsus a conlega puto mihi omnia paranda. amabo te, impera tibi hoc. curare soles libenter, ut ego maiorem\npartem nihil curare. in hoc negotio nulla tua nisi loquendi cura est, hoc est imperandi et mandandi ; nam simul atque\nerunt captae, qui alant eas et deportent habes eos, quos ad\nSittianam syngrapham misi. puto etiam, si ullam spem mihi litteris ostenderis, me isto missurum alios.\nM. Feridium, eq. R., amici mei filium, bonum et strenuum adulescentem, qui ad suum negotium istoc venit, tibi commendo et te rogo ut eum in tuorum numero habeas. agros, quos fructuarios habent civitates, vult tuo beneficio, quod tibi facile et honestum factu est, immunis esse. gratos et bonos viros tibi obligaris.\nnolo te putare Favonium a columnariis praeteritum ; optimus quisque eum non fecit. â€ Pompeius tuus aperte\nCaesarem et provinciam tenere cum exercitu et consul ; ipse tamen hanc sententiam dixit, nullum hoc tempore senatus consultum faciendum, Scipio hanc, ut K. Martiis de provinciis Galliis neu quid coniunctim referretur. contristavit haec\nsententia Balbum Cornelium, et scio eum questum esse cum Scipione. Calidius in defensione sua fuit disertissimus, in accusatione satis frigidus.\nsane quam litteris C. Cassi et Deiotari sumus commoti ; nam Cassius cis Euphraten copias Parthorum esse scripsit, Deiotarus profectas per Commagenen in provinciam nostram. ego quidem praecipuum metum, quod ad te attinebat, habui, qui scirem quam paratus ab exercitu esses, ne quod hic\ntumultus dignitati tuae periculum adferret ; nam de vita, si paratior ab exercitu esses, timuissem ; nunc haec exiguitas copiarum recessum, non dimicationem mihi tuam praesagiebat. hoc quo modo acciperent homines, quam probabilis necessitas futura esset, vereor etiam nunc neque prius\n\ndesinam formidare, quam tetigisse te Italiam audiero.\nsed de Parthorum transitu nuntii varios sermones excitarunt ; alius enim Pompeium mittendum, alius ab urbe Pompeium non removendum, alius Caesarem cum suo exercitu, alius consules, nemo tamen ex senatus consulto privatos. consules autem, quia verentur ne illud senatus consultum fiat ut paludati exeant, et contumeliose praeter eos ad alium res transferatur, omnino senatum haberi nolunt, usque eo ut parum diligentes in re publica videantur ; sed honeste, sive neglegentia sive inertia est sive ille quem proposui metus, latet sub hac temperantiae existimatione nolle provinciam.\nA te litterae non venerunt et, nisi Deiotari subsecutae essent, in eam opinionem Cassius veniebat, quae diripuisset ipse ut viderentur ab hoste vastata, finxisse bellum et Arabas in provinciam immisisse eosque Parthos esse senatui renuntiasse. qua re tibi suadeo, quicumque est istic status rerum, diligenter et caute perscribas, ne aut velificatus aliquoi dicaris aut aliquid quod referret scire reticuisse.\nnunc exitus est anni ; nam ego has litteras a. d. xiiii K. Decembris scripsi. plane nihil video ante K. Ianuarias agi posse. Nosti Marcellum, quam tardus et parum efficax sit, itemque Servius quam cunctator. cuius modi putas hos esse aut quam id quod nolint conficere posse, qui quae cupiunt tamen ita frigide agunt ut nolle existimentur? novis magistratibus autem, si Parthicum bellum erit, haec causa primos menses occupabit ; sin â€ aut sit aut non erit istic bellum aut tantum erit ut vos aut successores parvis additis copiis sustinere possint, Curionem video se dupliciter iactaturum, primum ut aliquid Caesari adimat, inde ut aliquid Pompeio tribuat, quodvis quamlibet tenue munusculum. Paulus porro non humane de provincia loquitur. huius\ncupiditati occursurus est Furnius noster ; pluris suspicari non possum.\nhaec novi ; alia quae possunt accidere non\ncerno. multa tempus adferre et praeparata mutare scio ; sed intra finis hos quaecumque acciderint vertentur. illud addo ad actiones C. Curionis, de agro Campano ; de quo negant Caesarem laborare, sed Pompeium valde nolle, ne vacuus advenienti Caesari pateat.\nquod ad tuum decessum attinet, illud tibi non possum polliceri, me curaturum ut tibi succedatur ; illud certe praestabo ne amplius prorogetur. tui consili est, si tempus,\nsi senatus coget, si honeste a nobis recusari non poterit, velisne perseverare ; mei offici est meminisse qua obtestatione discedens mihi ne paterer fieri mandaris.\nnon diu sed acriter nos tuae supplicationes torserunt ; incideramus enim in difficilem nodum. nam Curio tui cupidissimus, quoi omnibus rationibus comitiales dies eripiebantur, negabat se ullo modo pati posse decerni supplicationes, ne quod furore Pauli adeptus esset boni sua culpa videretur amisisse et praevaricator causae publicae existimaretur. itaque ad pactionem descendimus, et confirmarunt consules se his supplicationibus in hunc annum non usuros. plane quod utrasque consulibus gratias agas est, Paulo\nmagis certe; nam Marcellus sic respondit ei, spem in istis supplicationibus non habere, Paulus, se omnino in hunc annum non edicturum.\nrenuntiatum nobis erat Hirrum\ndiutius dicturum. prendimus eum; non modo non fecit sed, cum de hostiis ageretur et posset rem impedire si ut numeraretur postularet, tacuit; tantum Catoni adsensus est, qui de te locutus honorifice non decrerat supplicationes. tertius ad hos Favonius accessit. qua re pro cuiusque natura et instituto gratiae sunt agendae, his, quod tantum voluntatem ostenderunt, pro sententia cum impedire possent non pugnarunt, Curioni vero, quod de suarum actionum cursu tua causa deflexit. nam Furnius et Lentulus, ut debuerunt, quasi eorum res esset, una nobiscum circumierunt et laborarunt. Balbi quoque Corneli operam et sedulitatem laudare possum; nam cum Curione vehementer locutus est et eum, si aliter fecisset, iniuriam Caesari facturum dixit, tum eius fidem in suspicionem adduxit. decrerant quidem neque transigi volebant Domitii, Scipiones. quibus hac re ad intercessionem evocandam interpellantibus venustissime Curio respondit se eo libentius non intercedere, quod quosdam qui decernerent videret confici nolle.\nquod ad rem publicam attinet, in unam causam omnis contentio conlecta est de provinciis; in quam adhuc incubuisse cum senatu Pompeius videtur ut Caesar Id. Nov. decedat; Curio omnia potius subire constituit quam id pati, ceteras suas abiecit actiones. nostri porro, quos tu bene nosti, ad extremum certamen rem deducere non audebant. scaena rei totius haec: Pompeius, tamquam Caesarem non impugnet sed quod illi aequum putet constituat, ait Curionem quaerere discordias, valde autem non vult et plane timet Caesarem cos. desig. prius, quam exercitum et provinciam tradiderit. accipitur satis male a Curione et totus eius secundus consulatus exagitatur. hoc tibi dico: si omnibus rebus prement Curionem, Caesar defendet intercessorem; si, quod videntur, reformidarint, Caesar quoad volet manebit.\nquam quisque sententiam dixerit, in commentario est rerum urbanarum; ex quo tu quae digna sunt selige; multa transi, in primis ludorum explosiones et funerum et ineptiarum ceterarum. plura habet utilia; denique malo in hanc partem errare, ut quae non desideres audias, quam quicquam quod opus est praetermittatur. tibi curae fuisse de Sittiano negotio gaudeo; sed quoniam suspicaris minus certa fide eos tibi visos, tamquam procurator sic agas rogo.\npudet me tibi confiteri et queri de Appi, hominis ingratissimi, iniuriis, qui me odisse, quia magna mihi debebat beneficia, coepit et, cum homo avarus ut ea solveret sibi imperare non posset, occultum bellum mihi indixit, ita occultum tamen ut multi mihi renuntiarent et ipse facile animadverterem male eum de me cogitare. postea quam vero comperi eum conlegium temptasse, deinde aperte cum quibusdam locutum, cum L. Domitio, ut nunc est, mihi inimicissimo homine, deliberare, velle hoc munusculum deferre Cn. Pompeio, ipsum reprenderem et ab eo deprecarer iniuriam, quem vitam mihi debere putaram, impetrare a me non potui.\nquid ergo est? tamen quasi aliquot amicis, qui testes erant meorum in illum meritorum, locutus sum. postea quam illum ne quoi satis faceret quidem me dignum habere sensi, malui conlegae eius, homini alienissimo mihi et propter amicitiam tuam non aequissimo, me obligare quam illius simiae vultum subire. id postquam resciit, excanduit et me causam inimicitiarum quaerere clamitavit, ut, si mihi in pecunia minus satis fecisset, per hanc speciem simultatis eum consectarer. postea non destitit accersere Polam Servium accusatorem, mire cum\nDomitio consilia.\nquibus cum parum procederet ut ulla lege mihi ponerent accusatorem, compellari ea lege me voluerunt qua dicere non poterant ; insolentissimi homines summis Circensibus ludis meis postulandum me lege Scantinia curarunt. vix hoc erat Pola elocutus, cum ego Appium censorem eadem lege postulavi. quod melius caderet nihil vidi ; nam sic est a populo et non infimo quoque approbatum, ut maiorem Appio dolorem fama quam postulatio attulerit. praeterea coepi sacellum, in domo quod est, ab eo petere.\nconturbat me mora servi huius qui tibi litteras attulit ; nam acceptis prioribus litteris amplius dies quadraginta\nmansit. quid tibi scribam nescio. scis Domitio comitiorum diem timori esse. te exspecto valde et quam primum videre cupio. A te peto ut meas iniurias proinde\ndoleas, ut me existimas et dolere et ulcisci tuas solere.\ngratulor tibi adfinitate viri medius fidius optimi ; nam hoc ego de illo existimo. cetera porro, quibus adhuc ille sibi parum utilis fuit, et aetate iam sunt decussa, et consuetudine atque auctoritate tua, pudore Tulliae, si qua restabunt, confido celeriter sublatum in ; non est enim pugnax in vitiis neque hebes ad id quod melius sit intellegendum. deinde, quod maximum est, ego illum valde\namo.\nvoles, Cicero, Curionem nostrum lautum intercessionis de provinciis exitum habuisse ; nam cum de intercessione\nreferretur, quae relatio fiebat ex senatus consulto, primaque M. Marcelli sententia pronuntiata esset, qui agendum cum tribunis pl. censebat, frequens senatus in alia omnia iit. stomacho est scilicet Pompeius Magnus nunc ita languenti, ut vix id quod sibi placeat reperiat. transierant illuc, rationem eius habendam qui neque exercitum neque provincias traderet. quem ad modum hoc Pompeius laturus sit, cum cognoscam ; quidnam rei publicae futurum sit, si\nâ€ aut non curet, vos senes divites videritis. Q. Hortensius, cum has litteras scripsi, animam agebat.\ntanti non fuit Arsacen capere et Seleuceam expugnare, ut earum rerum quae hic gestae sunt spectaculo careres ; numquam tibi oculi doluissent, si in repulsa Domiti vultum vidisses. Magna illa comitia fuerunt, et plane studia ex partium sensu apparuerunt ; perpauci necessitudinem secuti\nofficium praestiterunt. itaque mihi est Domitius inimicissimus ut ne familiarem quidem suum quemquam tam oderit quam me, atque eo magis quod per iniuriam sibi putat ereptum auguratum, quoius ego auctor fuerim. nunc furit tam gavisos homines suum dolorem â€ unumque move\nstudiosiorem Antoni ; nam Cn. Saturninum adulescentem ipse Cn. Domitius reum fecit sane quam superiore a vita invidiosum ; quod iudicium nunc in exspectatione est, etiam in bona spe post Sex. Peducaei absolutionem.\nde summa re publica saepe tibi scripsi me in annum pacem non videre et, quo propius ea contentio quam fieri necesse est accedit, eo clarius id periculum apparet. propositum hoc est, de quo qui rerum potiuntur sunt dimicaturi, quod Cn. Pompeius constituit non pati C. Caesarem consulem aliter fieri nisi exercitum et provincias tradiderit, Caesari autem persuasum est se salvum esse non posse si ab exercitu recesserit ; fert illam tamen condicionem, ut ambo exercitus tradant. sic illi amores et invidiosa coniunctio non ad occultam recidit obtrectationem, sed ad bellum se erupit ; neque mearum rerum quid consili capiam\nreperio ; quod non dubito quin te quoque haec deliberatio sit perturbatura. nam mihi cum hominibus his et gratia et â€ necessitudinem cum causam illam unde homines\nodi.\nillud te non arbitror fugere quin homines in dissensione domestica debeant, quam diu civiliter sine armis\ncertetur, honestiorem sequi partem, ubi ad bellum et castra ventum sit, firmiorem et id melius statuere quod tutius sit. in hac discordia video Cn. Pompeium senatum quique res iudicant secum habiturum, ad Caesarem omnis qui cum timore aut mala spe vivant accessuros ; exercitum conferendum non esse. omnino satis spati est ad considerandas utriusque copias et eligendam partem.\nprope oblitus sum quod maxime fuit scribendum. scis Appium censorem hic ostenta facere, de signis et tabulis, de agri modo, de acre alieno acerrime agere? persuasum est ei censuram lomentum aut nitrum esse. errare mihi videtur ; nam sordis eluere vult, venas sibi omnis et viscera aperit. curre, per deos atque homines! et quam primum haec risum veni, legis Scantiniae iudicium apud Drusum fieri, Appium de tabulis et signis agere ; crede mihi, est monerandum. Curio noster sapienter id, quod remisit de\nstipendio Pompei, fecisse existimatur. ad summam, quaeris quid putem futurum. si alter uter eorum ad Parthicum bellum non eat, video magnas impendere discordias, quas ferrum et vis iudicabit ; uterque et animo et copiis est paratus. si sine summo periculo fieri posset, magnum et iucundum tibi Fortuna spectaculum parabat.\nEcquando tu hominem ineptiorem quam tuum Cn. Pompeium vidisti, qui tantas turbas, qui tam nugax esset, commorit? ecquem autem Caesare nostro acriorem in rebus gerendis, eodem in victoria temperatiorem aut legisti aut audisti? quid est? num tibi nostri milites, qui durissimis et frigidissimis locis, taeterrima hieme bellum ambulando\nconfecerunt, malis orbiculatis esse pasti videntur? 'quid iam?' inquis. gloriose omnia. si scias quam sollicitus sim, tum hanc meam gloriam quae ad me nihil pertinet derideas ; quae tibi exponere nisi coram non possum, idque celeriter fore spero ; nam me, cum expulisset ex Italia Pompeium, constituit ad urbem vocare, id quod iam existimo confectum, nisi si maluit Pompeius Brundisi circumsederi.\npeream, si minima causa est properandi isto mihi, quod te videre et omnia intima conferre discupio, habeo autem quam multa. Hui vereor, quod solet fieri, ne cum te videro\nomnia obliviscar. sed tamen quod ob scelus iter mihi necessarium retro ad Alpis versus incidit? ideo quod Intimilii in armis sunt, neque de magna causa. Bellienus, verna Demetri, qui ibi cum praesidio erat, Domitium quendam, nobilem illi, Caesaris hospitem, a contraria factione\nnummis acceptis comprendit et strangulavit ; civitas ad arma iit ; eo â€ num cohortibus mihi per nivis eundum est.\n'usque quaque,' inquis, 'se Domitii male dant.' vellem quidem Venere prognatus tantum animi habuisset in vestro Domitio quantum Psecade natus in hoc habuit. Ciceroni f. s. d.\nexanimatus tuis litteris, quibus te nihil nisi triste cogitare ostendisti neque id quid esset perscripsisti neque non tamen quale esset quod cogitares aperuisti, has ad te ilico litteras scripsi. per fortunas tuas, Cicero, per liberos te oro et obsecro ne quid gravius de salute et incolumitate tua consulas ; nam deos hominesque amicitiamque nostram testificor me tibi praedixisse neque temere monuisse sed, postquam Caesarem convenerim sententiamque eius qualis futura esset parta victoria cognorim, te certiorem fecisse. si existimas eandem rationem fore Caesaris in dimittendis adversariis et condicionibus ferendis, erras ; nihil nisi atrox et saevum cogitat atque etiam loquitur ; iratus senatui exiit his intercessionibus plane incitatus est ; non me hercules\nerit deprecationi locus.\nqua re, si tibi tu, si filius unicus, si domus, si spes tuae reliquae tibi carae sunt, si aliquid apud te nos, si vir optimus, gener tuus, valemus, quorum fortunam non debes velle conturbare, ut eam causam in quoius victoria salus nostra est odisse aut relinquere cogamur aut impiam cupiditatem contra salutem tuam habeamusâ€”denique illud cogita, quod offensae fuerit in ista cunctatione te\nsubisse ; nunc te contra victorem Caesarem facere, quem dubiis rebus laedere noluisti, et ad eos fugatos accedere, quos resistentis sequi nolueris, summae stultitiae est. vide ne, dum pudet te parum optimatem esse, parum diligenter\nquid optimum sit eligas.\nquod si totum tibi persuadere\nnon possum, saltem, dum quid de Hispaniis agamus scitur, exspecta ; quas tibi nuntio adventu Caesaris fore nostras. quam isti spem habeant amissis Hispaniis nescio ; quod porro tuum consilium sit ad desperatos accedere non\nmedius fidius reperio.\nhoc quod tu non dicendo mihi\nsignificasti Caesar audierat ac, simul atque 'have' mihi dixit, statim quid de te audisset exposuit. negavi me scire, sed tamen ab eo petii ut ad te litteras mitteret, quibus maxime ad remanendum commoveri posses. me secum\nin Hispaniam ducit ; nam nisi ita faceret, ego, prius quam ad urbem accederem, ubicumque esses, ad te percucurrissem et hoc a te praesens contendissem atque omni vi te retinuissem.\netiam atque etiam, Cicero, cogita ne te tuosque omnis funditus evertas, ne te ciens prudensque eo demittas\nunde exitum vides nullum esse. quod si te aut voces optimatium commovent aut non nullorum hominum insolentiam et iactationem ferre non potes, eligas censeo aliquod oppidum vacuum a bello, dum haec decernuntur ; quae iam erunt confecta. id si feceris, et ego te sapienter fecisse\niudicabo et Caesarem non offendes.\nergo me potius in Hispania fuisse tum quam Formiis, quom tu profectus es ad Pompeium! quod utinam taut\nAppius Claudius in ista parte C. Curio, quoius amicitia me\npaulatim in hanc perditam causam imposuit ; nam mihi sentio bonam mentem iracundia et amore ablatam. tu:\ntu porro, cum ad te proficiscens Ariminum noctu venissem, dum mihi pacis mandata das ad Caesarem et mirificum civem agis, amici officium neglexisti neque mi consuluisti.\nneque haec dico quod diffidam huic causae, sed, crede\nmihi, perire satius est quam hos videre. quod si timor vestrae crudelitatis non esset, eiecti iam pridem hinc essemus ; nam hic nunc praeter faeneratores paucos nec homo nec ordo quisquam est nisi Pompeianus. equidem iam to effeci ut maxime plebs et, qui antea noster fuit, populus vester esset. 'cur hoc?' inquis. immo reliqua exspectate ; vos invitos vincere coegero. †Arruntanum me Catonem ; vos dormitis nec haec adhuc mihi videmini intellegere, qua nos pateamus et qua simus imbecilli. atque hoc nullius praemi spe faciam sed, quod apud me plurimum solet valere, doloris atque indignitatis causa. quid istic facitis? proelium exspectatis, quod firmissimum †haec? vestras copias non novi ; nostri valde depugnare et facile algere\net esurire consuerunt.\nex iis litteris, quas Atticus a te missas mihi legit, quid ageres et ubi esses cognovi; quando autem te visuri\nessemus, nihil sane ex isdem litteris potui suspicari; in spem tamen venio appropinquare tuum adventum; qui mihi utinam solacio sit! etsi tot tantisque rebus urgemur, ut nullam adlevationem quisquam non stultissimus sperare debeat; sed tamen aut tu potes me aut ego te fortasse aliqua re iuvare.\nscito enim me, postea quam in urbem\nvenerim, redisse cum veteribus amicis, id est cum libris nostris, in gratiam; etsi non idcirco eorum usum dimiseram, quod iis suscenserem, sed quod eorum me subpudebat; videbar enim mihi, cum me in res turbulentissimas\ninfidelissimis sociis demisissem, praeceptis illorum non satis paruisse. ignoscunt mihi, revocant in consuetudinem pristinam teque, quod in eo permanseris, sapientiorem quam me dicunt fuisse. quam ob rem, quoniam placatis iis utor, videor sperare debere, si te viderim, et ea, quae premant, et ea,\nquae impendeant, me facile laturum. quam ob rem sive in\nTusculano sive in Cumano ad te placebit sive, quod minime velim, Romae dum modo simul simus, perficiam profecto ut id utrique nostrum commodissimum esse diiudicetur.\nCaninius tuus et idem noster cum ad me pervesperi venisset et se postridie mane ad te iturum esse dixisset, dixi ei me daturum litterarum aliquid; mane ut peteret rogavi. conscripsi epistulam noctu; nec ille ad me rediit; oblitum credidi. ac tamen eam ipsam tibi epistulam misissem per meos, nisi audissem ex eodem postridie te mane e Tusculano exiturum. at tibi repente paucis post diebus, cum minime exspectarem, venit ad me Caninius mane; proficisci ad te statim dixit. etsi erat e(/wlos illa epistula, praesertim tantis postea novis rebus adlatis, tamen perire lucubrationem meam nolui et eam ipsam Caninio dedi; sed cum eo ut cum homine docto et amantissimo tui\n\nlocutus ea sum, quae pertulisse illum ad te existimo.\ntibi autem idem consili do quod mihimet ipsi, ut vitemus oculos hominum, si linguas minus facile possimus; qui enim victoria se efferunt, quasi victos nos intuentur, qui autem victos nostros moleste ferunt, nos dolent vivere. quaeres fortasse cur, cum haec in urbe sint, non absim quem ad modum tu. tu enim ipse, qui et me et alios prudentia vincis, omnia, credo, vidisti, nihil te omnino fefellit. quis est tam Lynceus qui in tantis tenebris nihil offendat,\n\nnusquam incurrat?\nac mihi quidem iam pridem venit in\nmentem bellum esse aliquo exire, ut ea, quae agebantur hic quaeque dicebantur, nec viderem nec audirem. sed calumniabar ipse; putabam, qui obviam mihi venisset, ut cuique commodum esset, suspicaturum aut dicturum, etiam si non\nsuspicaretur: 'hic aut metuit et ea re fugit aut aliquid cogitat et hÃ bet navem paratam.' denique, levissime qui suspicaretur et qui fortasse me optime novisset, putaret me idcirco discedere, quod quosdam homines oculi mei ferre non possent. haec ego suspicans adhuc Romae maneo, et\ntamen lelhqo/tws consuetudo diurna callum iam obduxit stomacho meo. habes rationem mei consili.\ntibi igitur\n\nhoc censeo, latendum tantisper ibidem, dum effervescit haec gratulatio et simul dum audiamus quem ad modum negotium confectum sit; confectum enim esse existimo.\nMagni autem intererit qui fuerit victoris animus, qui exitus rerum; quamquam quo me coniectura ducat habeo, sed exspecto tamen.\nte vero nolo, nisi ipse rumor iam raucus erit factus, ad Baias venire; erit enim nobis honestius, etiam cum hinc discesserimus, videri venisse in illa loca\nploratum potius quam natatum. sed haec tu melius; modo nobis stet illud, una vivere in studiis nostris, a quibus antea delectationem modo petebamus, nunc vero etiam salutem; non deesse, si quis adbibere volet, non modo ut architectos verum etiam ut fabros ad aedificandam rem publicam et\npotius libenter accurrere; si nemo utetur opera, tamen et scribere et legere politei/as et, si minus in curia atque in foro, at in litteris et libris, ut doctissimi veteres fecerunt, gnavare rem p. et de moribus ac legibus quaerere. mihi haec videntur; tu quid sis acturus et quid tibi placeat\npergratum erit si ad me scripseris.\netsi quid scriberem non habebam, tamen Caninio. ad te eunti non potui nihil dare. quid ergo potissimum scribam? quod velle te puto, cito me ad te esse venturum; etsi vide, quaeso, satisne rectum sit nos hoc tanto incendio civitatis in istis locis esse ; dabimus sermonem iis, qui nesciunt nobis, quocumque in loco simus, eundem cultum, eundem victum esse. 'quid refert? tamen in sermonem incidemus. valde id, credo, laborandum est ne, cum omnes in omni genere et scelerum et flagitiorum volutentur, nostra nobiscum aut inter nos cessatio vituperetur. ego vero neglecta barbarorum inscitia persequar; quamvis enim sint haec misera, quae sunt miserrima, tamen artes nostrae nescio quo modo nunc uberiores fructus ferre videntur quam olim ferebant, sive quia nulla nunc in re alia adquiescimus, sive quod gravitas morbi facit ut medicinae egeamus, eaque nunc appareat, cuius vim non sentiebamus cum valebamus. sed quid ego nunc haec ad te, cuius domi nascuntur glau=k' ei)s *)aqh/nas? nihil scilicet nisi ut rescriberes aliquid, me exspectares. sic igitur facies.\nmihi vero ad Nonas bene maturum videtur fore, neque solum propter rei p. sed etiam propter anni tempus ; qua re\nistum diem probo, itaque eundem ipse sequar.\nconsili\n\nnostri, ne si eos quidem, qui id secuti non sunt, non paeniteret, nobis paenitendum putarem ; secuti enim sumus non spem sed officium, reliquimus autem non officium sed desperationem. ita verecundiores fuimus quam qui se domo non commoverunt, saniores quam qui amissis opibus.\ndomum non reverterunt. sed nihil minus fero quam severitatem otiosorum et, quoquo modo se res habet, magis illos vereor, qui in bello occiderunt, quam hos curo, quibus non satis facimus, quia vivimus.\nmihi si spatium fuerit in\n\nTusculanum ante Nonas veniendi, istic te videbo ; si\nminus, persequar in Cumanum et ante te certiorem faciam, ut lavatio parata sit\nCaninius noster me tuis verbis admonuit, ut scriberem ad te, si quid esset quod putarem te scire oportere. est\nigitur adventus Caesaris scilicet in exspectatione, neque tu id ignoras. sed tamen, cum ille scripsisset, ut opinor, se in Alsiense venturum, scripserunt ad eum sui ne id faceret ;\nmultos ei molestos fore ipsumque multis ; Ostiae videri commodius eum exire posse. id ego non intellegebam quid interesset ; sed tamen Hirtius mihi dixit et se ad eum et Balbum et Oppium scripsisse ut ita faceret, homines, ut\n\ncognovi, amantis tui.\nhoc ego idcirco nosse te volui, ut scires hospitium tibi ubi parares, vel potius ut utrubique (quid enim ille facturus sit incertum est), et simul ostentavi tibi me istis esse familiarem et consiliis eorum interesse. quod ego cur nolim nihil video ; non enim est idem ferre, si quid ferendum est, et probare, si quid non probandum est. etsi quid non probem equidem iam nescio, praeter initia rerum ; nam haec in voluntate fuerunt. vidi enim (nam tu aberas) nostros amicos cupere bellum, hunc autem non tam cupere quam non timere (ergo haec consili fuerunt, reliqua necessaria), vincere autem aut hos aut illos\n\nnecesse esse.\nscio te semper mecum in luctu fuisse, cum videremus quom illud ingens malum, alterius utrius exercitus et ducum interitum, tum vero extremum malorum omnium esse civilis belli victoriam ; quam quidem ego etiam illorum timebam, ad quos veneramus ; crudeliter enim otiosissimi minabantur, eratque iis et tua invisa voluntas et mea oratio ; nunc vero, si essent nostri potiti, valde intemperantes fuissent, erant enim nobis perirati ; quasi quicquam de nostra salute decrevissemus, quod non idem illis censuissemus, aut quasi utilius rei p. fuerit eos etiam ad bestiarum auxilium confugere quam vel emori vel cum spe,\nsi non optima, at aliqua tamen vivere. at in perturbata re p. vivimus. quis negat? sed hoc viderint ii, qui nulla sibi subsidia ad omnis vitae status paraverunt ; huc enim ut venirem, superior longius quam volui fluxit oratio. Cum enim te semper magnum hominem duxi, tum quod his\ntempestatibus es prope solus in portu fructusque doctrinae percipis eos qui maximi sunt, ut ea consideres eaque tractes, quorum et usus et delectatio est omnibus istorum et actis et voluptatibus anteponenda. equidem hos tuos Tusculanensis dies instar esse vitae puto libenterque omnibus omnis opes concesserim, ut mihi liceat vi nulla interpellante isto modo vivere ;\nquod nos quoque imitamur, ut possumus, et in nostris studiis libentissime conquiescimus.\nquis enim hoc non dederit nobis ut, cum opera nostra patria sive non possit uti sive nolit, ad eam vitam revertamur, quam multi docti homines fortasse non recte, sed tamen multi etiam rei p. praeponendam putaverunt? quae igitur studia magnorum hominum sententia vacationem habent quandam publici muneris, iis concedente re p. cur\nnon abutamur?\nsed plus facio quam Caninius mandavit,\n\n†iure enim, si quid ego scirem, rogarat, quod tu nescires, ego tibi ea narro, quae tu melius scis quam ipse, qui narro. faciam ergo illud, quod rogatus sum, ut eorum, quae temporis huius sint, †quae tua audiero, ne quid ignores.\ncenabam apud Seium, cum utrique nostrum redditae sunt a te litterae. mihi vero iam maturum videtur ; nam quod ante calumniatus sum, indicabo malitiam meam ; volebam prope alicubi esse, si quid bonae salutis, su/n te du/' e)rxome/nw ; nunc quoniam confecta sunt omnia, dubitandum non est quin equis viris. nam ut audivi de L. Caesare filio, mecum ipse:\n\nquíd hic mihi faciét patri?\nitaque non desino apud istos, qui nunc dominantur, cenitare.\nquid faciam? tempori serviendum est. sed ridicula missa,\npraesertim cum sit nihil quod rideamus:\nAfrica terribili tremit horrida terra tumultu.\nitaque nullum est a)poprohgme/non quod non verear. sed quod quaeris, quando, qua, quo, nihil adhuc scimus. istuc ipsum de Baiis, non nulli dubitant an per Sardiniam veniat ; illud enim adhuc praedium suum non inspexit nec ullum habet deterius, sed tamen non contemnit. ego omnino magis arbitror per Siciliam Veliam, sed iam sciemus ; adventat enim Dolabella. Eum puto magistrum fore.\npolloi\\ maqhtai\\ krei/ssones didaska/lwn.\nsed tamen, si sciam quid tu constitueris', meum consilium accommodabo potissimum ad tuum ; qua re exspecto tuas\nlitteras.\netsi munus flagitare, quamvis quis ostenderit, ne populus quidem solet nisi concitatus, tamen ego exspectatione promissi tui moveor ut admoneam te, non ut flagitem. misi autem ad te quattuor admonitores non nimis verecundos ; nosti enim profecto os illius adulescentioris Academiae. ex ea igitur media excitatos misi ; qui metuo ne te forte flagitent ; ego autem mandavi ut rogarent. exspectabam omnino iam diu meque sustinebam, ne ad te prius ipse quid scriberem quam aliquid accepissem, ut possem te remunerari quam simillimo munere ; sed cum tu tardius faceres, id est, ut ego interpretor, diligentius, teneri non potui quin coniunctionem studiorum amorisque nostri quo possem litterarum genere declararem. feci\nigitur sermonem inter nos habitum in Cumano, cum esset una Pomponius ; tibi dedi partis Antiochinas, quas a te probari intellexisse mihi videbar ; mihi sumpsi Philonis. puto fore ut, cum legeris, mirere nos id locutos esse inter nos, quod numquam locuti sumus ; sed nosti morem dialogorum.\nposthac autem, mi Varro, quam plurima, si\n\nvidetur, et de nobis inter nos, sero fortasse ; sed superiorum\ntemporum Fortuna rei p. causam sustineat, haec ipsi praestare debemus. atque utinam quietis temporibus 'atque\naliquo, si non bono, at saltem certo statu civitatis haec inter nos studia exercere possemus! quamquam tum quidem vel aliae quaepiam rationes honestas nobis et curas et actiones darent ; nunc autem quid est sine his cur vivere velimus? mihi vero cum his ipsis vix, his autem detractis ne\nvix quidem. sed haec coram et saepius. migrationem et emptionem feliciter evenire volo tuumque in ea re consilium probo. cura ut valeas.\nS. v. g. v. et Tullia nostra recte v. Terentia minus belle habuit, sed certum scio iam convaluisse eam ; praeterea rectissime sunt apud te omnia. etsi nullo tempore in suspicionem tibi debui venire partium causa potius quam tua tibi suadere, ut te aut cum Caesare nobiscumque coniungeres aut certe in otium referres, praecipue nunc iam inclinata victoria ne possum quidem in ullam aliam incidere opinionem nisi in eam, in qua scilicet tibi suadere videar quod pie tacere non possim. tu autem, mi Cicero, sic haec accipies ut, sive probabuntur tibi sive non probabuntur, ab optimo certe animo ac deditissimo tibi et cogitata et scripta esse iudices.\nanimadvertis Cn. Pompeium\nnec nominis sui nec rerum gestarum gloria neque etiam\nregum ac nationum clientelis, quas ostentare crebro solebat; esse tutum, et hoc etiam, quod infimo cuique contigit, illi non posse contingere, ut honeste effugere possit, pulso Italia, amissis Hispaniis, capto exercitu veterano, circumvallato nunc denique, quod nescio an nulli umquam nostro acciderit imperatori. quam ob rem quid aut ille sperare\npossit aut tu animum adverte pro tua prudentia ; sic enim facillime quod tibi utilissimum erit consili capies. illud autem a te peto, ut, si iam ille evitaverit hoc periculum et se abdiderit in classem, tu tuis rebus consulas et aliquando tibi potius quam cuivis sis amicus. satis factum est iam a te vel officio vel familiaritati, satis factum etiam partibus\n\net ei rei p., quam tu probabas ;\nreliquum est, ubi nunc est res p., ibi simus potius quam, dum illam veterem sequamur, simus in nulla. qua re velim, mi iucundissime Cicero, si forte Pompeius pulsus his quoque locis rursus alias regiones petere cogatur, ut tu te vel Athenas vel in quamvis quietam recipias civitatem. quod si eris facturus, velim mihi scribas, ut ego, si ullo modo potero, ad te advolem. quaecumque de tua dignitate ab imperatore erunt impetranda, qua est humanitate Caesar, facillimum erit ab eo tibi ipsi impetrare, et meas tamen preces apud eum non minimum auctoritatis habituras puto. erit tuae quoque fidei et humanitatis curare ut is tabellarius, quem ad te misi, reverti possit ad me et a te mihi litteras referat.\nnon sum ausus Salvio nostro nihil ad te litterarum dare ; nec me hercule habebam quid scriberem, nisi te a me mirabiliter amari, de quo etiam nihil scribente me te non\ndubitare certo scio. omnino mihi magis litterae sunt exspectandae a te quam a me tibi ; nihil enim Romae geritur quod te putem scire curare, nisi forte scire vis me inter Niciam nostrum et Vidium iudicem esse. profert alter, opinor, duobus versiculis expensum Niciae, alter Aristarchus hos o)beli/zei ; ego tamquam criticus antiquus iudicaturus sum utrum sint tou= poihtou= an parembeblhme/noi. puto te nunc dicere:\n'oblitusne es igitur\n\nfungorum illorum, quos apud Niciam, et ingentium â€ cularum\ncum sophia septimae?' quid ergo? tu adeo mihi excussam severitatem veterem putas, ut ne in foro quidem reliquiae pristinae frontis appareant? sed tamen suavissimum sumbiwth\\n nostrum praestabo integellum nec committam ut, si ego eum condemnaro, tu restituas, ne habeat Bursa Plancus\napud quem litteras discat.\nsed quid ago? cum mihi sit\n\nincertum tranquillone sis animo an ut in bello in aliqua\nmaiuscula cura negotiove versere, labor longius. Cum igitur mihi erit exploratum te libenter esse risurum, scribam ad te pluribus. te tamen hoc scire volo, vehementer populum sollicitum fuisse de P. Sullae morte ante quam certum\nscierit. nunc quaerere desierunt quo modo perierit ; satis putant se scire quod sciunt. ego ceteroqui animo aequo fero ; unum vereor, ne hasta Caesaris refrixerit.\nvel meo ipsius interitu mallem litteras meas desiderares quam eo casu, quo sum gravissime adflictus ; quem ferrem\ncerte moderatius, si te haberem ; nam et oratio tua prudens et amor erga me singularis multum levaret. sed quoniam\nbrevi tempore, ut opinio nostra est, te sum visurus, ita me adfectum offendes, ut multum a te possim iuvari ; non quo ita sim fractus, ut aut hominem me esse oblitus sim aut fortunae succumbendum putem, sed tamen hilaritas illa nostra et suavitas, quae te praeter ceteros delectabat, erepta mihi omnis est ; firmitatem tamen et constantiam, si modo fuit aliquando in nobis, eandem cognosces quam reliquisti.\nquod scribis proelia te mea causa sustinere, non tam id laboro ut, si qui mihi obtrectent, a te refutentur, quam intellegi cupio, quod certe intellegitur, me a te amari. quod ut facias, te etiam atque etiam rogo, ignoscasque brevitati litterarum mearum ; nam et celeriter una futuros nos arbitror et nondum satis sum confirmatus ad scribendum.\ngratulor Baiis nostris, si quidem, ut scribis, salubres repente factae sunt ; nisi forte te amant et tibi adsentantur et tam diu, dum tu ades, sunt oblitae sui. quod quidem si ita est, minime miror caelum etiam et terras vim suam, si\n\nita tibi conveniat, dimittere.\noratiunculam pro Deiotaro, quam requirebas, habebam mecum, quod non putaram. itaque eam tibi misi ; quam velim sic legas ut causam tenuem et inopem nec scriptione magno opere dignam ; sed ego hospiti veteri et amico munusculum mittere volui levidense crasso filo, cuius modi ipsius solent esse munera. tu velim animo sapienti fortique sis, ut tua moderatio et gravitas aliorum infamet iniuriam.\nC. Subernius Calenus et meus est familiaris et Leptae nostri familiarissimi pernecessarius. is cum vitandi belli\ncausa profectus esset in Hispaniam cum M. Varrone ante bellum, ut in ea provincia esset, in qua nemo nostrum post Afranium superatum bellum ullum fore putaret, incidit in ea ipsa mala, quae summo studio vitaverat ; oppressus est enim bello repentino, quod bellum commotum a Scapula\nita postea confirmatum est a Pompeio, ut nulla ratione ab\nilla miseria se eripere posset.\neadem causa fere est\nM. Plani heredis, qui est item Calenus, Leptae nostri familiarissimus. hosce igitur ambos tibi sic commendo, ut maiore cura, studio, sollicitudine animi commendare non\npossim. volo ipsorum causa, meque in eo vehementer et amicitia movet et humanitas ; Lepta vero cum ita laboret, ut eius fortunae videantur in discrimen venire, non possum ego non aut proxime atque ille aut etiam aeque laborare. quapropter, etsi saepe expertus sum quantum me amares,\ntamen sic velim tibi persuadeas, id me in hac re maxime iudicaturum.\npeto igitur a te vel, si pateris, oro ut\n\nhomines miseros et fortuna, quam vitare nemo potest, magis\nquam culpa calamitosos conserves incolumis velisque per te me hoc muneris cum ipsis amicis hominibus, cum municipio\nCaleno,. quocum mihi magna necessitudo est, tum Leptae,\nquem omnibus antepono, dare.\nquod dicturus sum, puto\n\nequidem non valde ad rem pertinere, sed tamen nihil obest\ndicere: res familiaris alteri eorum valde exigua est, a_eri vix equestris. quapropter, quoniam iis Caesar vitam sua\nliberalitate concessit nec est quod iis praeterea magno opere possit adimi, reditum, si me tantum amas quantum certe\namas, hominibus confice ; in quo nihil est praeter viam longam, quam idcirco non fugiunt, ut et vivant cum suis et moriantur domi. quod ut enitare contendasque vel potius ut perficias (posse enim te mihi persuasi), vehementer te\netiam atque etiam rogo.\netsi contentus eram, mi Dolabella, tua gloria satisque ex ea magnam laetitiam voluptatemque capiebam, tamen non possum non confiteri cumulari me maximo gaudio, quod vulgo hominum opinio socium me adscribat tuis laudibus. neminem conveni (convenio autem cotidie plurimos ; sunt enim permulti optimi viri, qui valetudinis causa in haec loca veniant, praeterea ex municipiis frequentes necessarii mei), quin omnes, cum te summis laudibus ad caelum extulerunt, mihi continuo maximas gratias agant ; negant enim se dubitare quin tu meis praeceptis et consiliis obtemperans praestantissimum te civem et singularem consulem praebeas.\nquibus ego quamquam verissime possum respondere te, quae facias, tuo iudicio et tua sponte facere nec cuiusquam egere consilio, tamen neque plane adsentior, ne imminuam tuam laudem, si omnis a meis consiliis profecta videatur, neque valde nego ; sum enim avidior etiam quam satis est gloriae ; et tamen non alienum est dignitate tua, quod ipsi Agamemnoni, regum regi, fuit honestum, habere aliquem in consiliis capiendis Nestorem, mihi vero gloriosum te iuvenem consulem florere laudibus quasi alumnum disciplinae\n\nmeae.\nL. quidem Caesar, cum ad eum aegrotum Neapolim venissem, quamquam erat oppressus totius corporis doloribus, tamen, ante quam me plane salutavit, 'O mi Cicero,' inquit, 'gratulor tibi, cum tantum vales apud Dolabellam, quantum si ego apud sororis filium valerem, iam salvi esse possemus ; Dolabellae vero tuo et gratulor et gratias ago, quem quidem post te consulem solum possumus vere consulem dicere.' deinde multa de facto ac de re gesta tua:\nnihil magnificentius, nihil praeclarius actum umquam, nihil\nrei p. salutarius. atque haec una vox omnium est.\nA te\n\nautem peto ut me hanc quasi falsam hereditatem alienae\ngloriae sinas cernere meque aliqua ex parte in societatem tuarum laudum venire patiare. quamquam, mi Dolabella (haec enim iocatus sum) libentius omnis meas, si modo sunt aliquae meae laudes, ad te transfuderim quam aliquam partem exhauserim ex tuis. nam cum te semper tantum\ndilexerim, quantum tu intellegere potuisti, tum his tuis factis sic incensus sum, ut nihil umquam in amore fuerit ardentius. nihil est enim, mihi crede, virtute formosius, nihil pulchrius, nihil amabilius.\nsemper amavi, ut scis, M. Brutum propter eius summum ingenium, suavissimos\nmores, singularem probitatem atque constantiam ; tamen Idibus Martiis tantum accessit ad amorem ut mirarer locum fuisse augendi in eo, quod mihi iam pridem cumulatum etiam videbatur. quis erat qui putaret ad eum amorem, quem erga te habebam, pesse aliquid accedere? tantum\naccessit ut mihi nunc denique amare videar, antea dilexisse.\nqua re quid est quod ego te horter ut dignitati et gloriae\n\nservias? proponam tibi claros viros, quod facere solent qui hortantur? neminem habeo clariorem quam te ipsum ; te imitere oportet, tecum ipse certes ; ne licet quidem tibi iam\ntantis rebus gestis non tui similem esse.\nquod cum ita sit,\n\nhortatio non est necessaria, gratulatione magis utendum est ;\ncontigit enim tibi quod haud scio an nemini, ut' summa severitas animadversionis non modo non invidiosa sed\netiam popularis esset et cum bonis omnibus tum infimo cuique gratissima. hoc si tibi fortuna quadam contigisset, gratularer felicitati tuae ; sed contigit magnitudine cum animi tum etiam ingeni atque consili. legi enim contionem tuam ; nihil illa sapientius ; ita pedetemptim et gradatim tum accessus a te ad causam facti, tum recessus, ut res ipsa maturitatem tibi animadvertendi omnium\n\nconcessu daret.\nliberasti igitur et urbem periculo et civitatem\nmetu neque solum ad tempus maximam utilitatem attulisti sed etiam ad exemplum. quo facto intellegere debes in te positam esse rem p. tibique non modo tuendos, sed etiam ornandos esse illos viros, a quibus initium libertatis profectum est. sed his de rebus coram plura propediem, ut spero. tu quoniam rem p. nosque conservas, fac ut diligentissime te ipsum, mi Dolabella, custodias.\nduabus tuis epistulis respondebo, uni, quam quadriduo ante acceperam a Zetho, alteri, quam attulerat Phileros tabellarius. ex prioribus tuis litteris inteflexi pergratam tibi esse curam meam valetudinis tuae, quam tibi perspectam esse gaudeo ; sed, mihi crede, non perinde, ut est reapse, ex litteris perspicere potuisti. nam cum a satis multis (non enim possum aliter dicere) et coli me videam et diligi, nemo est illorum omnium mihi te iucundior. nam quod me amas, quod id et iam pridem et constanter facis, est id quidem magnum atque haud scio an maximum, sed tibi commune cum multis ; quod tu ipse tam amandus es tamque dulcis tamque in omni genere iucundus, id est proprie\ntuum.\naccedunt non Attici, sed salsiores quam illi\n\nAtticorum Romani veteres atque urbani sales. ego autem (existimes licet quidlibet) mirifice capior facetiis maxime nostratibus, praesertim cum eas videam primum oblitas Latio tum, cum in urbem nostram est infusa peregrinitas, nunc vero etiam bracatis et Transalpinis nationibus, ut nullum veteris leporis vestigium appareat. itaque te cum video, omnis mihi Granios, omnis Lucilios, vere ut dicam, Crassos quoque et Laelios videre videor. moriar, si praeter te quemquam reliquum habeo, in quo possim imaginem\nantiquae et vernaculae festivitatis agnoscere. ad hos lepores cum amor erga me tantus accedat, miraris me tanta perturbatione valetudinis tuae tam graviter exanimatum fuisse?\nquod autem altera epistula purgas te non\n\ndissuasorem mihi emptionis Neapolitanae fuisse sed auctorem\nmoderationis, urbane, neque ego aliter accepi ; intellexi tamen idem, quod his intellego litteris, non existimasse te mihi licere, id quod ego arbitrabar, res has non omnino quidem sed magnam partem relinquere. Catulum mihi\nnarras et illa tempora. quid simile?' ne mi quidem ipsi tunc placebat diutius abesse ab rei p. custodia ; sedebamus enim in puppi et clavum tenebamus ; nunc autem vix est in sentina locus.\nan minus multa s. c. futura putas, si ego\n\nsim Neapoli? Romae cum sum et urgeo forum, s. c. scribuntur apud amatorem tuum, familiarem meum ; et quidem,\ncum in mentem venit, ponor ad scribendum et ante audio s. c. in Armeniam et Syriam esse perlatum, quod in meam sententiam factum esse dicatur, quam omnino mentionem ullam de ea re esse factam. atque hoc nolim me iocari\nputes ; nam mihi scito iam a regibus ultimis adlatas esse\nlitteras, quibus mihi gratias agant, quod se mea sententia reges appellaverim, quos ego non modo reges appellatos, sed omnino natos nesciebam.\nquid ergo est? tamen quam diu\nhic erit noster hic praefectus moribus, parebo auctoritati tuae ; quom vero aberit, ad fungos me tuos conferam. domum si habebo, in denos dies singulos sumptuariae legis dies conferam ; sin autem minus invenero quod placeat, decrevi habitare apud te ; scio enim me nihil tibi gratius facere posse. domum Sullanam desperabam iam, ut tibi proxime scripsi, sed tamen non abieci. tu velim, ut scribis, cum fabris eam perspicias ; si enim nihil est in parietibus aut in tecto viti, cetera mihi probabuntun\ndelectarunt me tuae litterae, in quibus primum amavi amorem tuum, qui te ad scribendum incitavit verentem ne Silius suo nuntio aliquid mihi sollicitudinis attulisset ; de quo et tu mihi antea scripseras bis quidem eodem exemplo, facile ut intellegerem te esse commotum, et ego tibi accurate rescripseram, ut quo modo in tali re atque tempore\n\naut liberarem te ista cura aut certe levarem.\nsed quoniam proximis quoque litteris ostendis quantae tibi curae sit ea res, sic, mi Paete, habeto, quicquid arte fieri potuerit (non enim iam satis est consilio pugnare ; artificium quoddam excogitandum est), sed tamen, quicquid elaborari aut effici potuerit ad istorum benevolentiam conciliandam et conligendam, summo studio me consecutum esse, nec frustra, ut arbitror ; sic enim color, sic observor ab omnibus iis, qui a Caesare diliguntur, ut ab iis me amari putem ; nam etsi\nnon facile diiudicatur amor verus et fictus, nisi aliquod incidit eius modi tempus, ut quasi aurum igni sic benevolentia fidelis periculo aliquo perspici possit ; cetera sunt signa communia, sed ego' uno utor argumento quam ob\nrem me ex animo vereque arbitrer diligi, quia et nostra fortuna ea est et illorum ut simulandi causa non sit.\nde\n\nillo autem, quem penes est omnis potestas, nihil video quod\ntimeam, nisi quod omnia sunt incerta, cum a iure discessum est, nec praestari quicquam potest quale futurum sit, quod\npositum est in alterius voluntate, ne dicam libidine. sed tamen eius ipsius nulla re a me offensus est animus ; est enim adhibita in ea re ipsa summa a nobis moderatio. ut enim olim arbitrabar esse meum libere loqui, cuius opera esset in civitate libertas, sic ea nunc amissa nihil loqui\nquod offendat aut illius aut eorum, qui ab illo diliguntur, voluntatem. effugere autem si velim non nullorum acute aut facete dictorum opinionem, fama ingeni mihi sit abicienda ; quod si id possem, non recusarem.\nsed tamen\n\nipse Caesar habet peracre iudicium, et, ut Servius, frater\ntuus, quem litteratissimum fuisse iudico, facile diceret:\n'hic versus Plauti non est, hic est,' quod tritas auris haberet notandis generibus poetarum et consuetudine legendi, sic audio Caesarem, cum volumina iam confecerit a)pofqegma/twn, si quod adferatur ad eum pro meo quod meum non sit\nreicere solere ; quod eo nunc magis facit, quia vivunt mecum fere cotidie illius familiares. incidunt autem in sermone vario multa, quae fortasse illis, cum dixi, nec inlitterata nec insulsa esse videantur ; haec ad illum cum reliquis actis perferuntur ; ita enim ipse mandavit. sic fit ut, si quid\npraeterea de me audiat, non audiendum putet. quam ob rem Oenomao tuo nihil utor ; etsi posuisti loco versus Accianos.\nsed quae est 'invidia,' aut quid mihi nunc\ninvideri potest? verum fa,c esse omnia ; sic video philosophis placuisse iis, qui mihi soli videntur vim virtutis tenere, nihil esse sapientis praestare nisi culpam. qua mihi videor dupliciter carere, et quod ea senserim quae rectissima fuerunt, et quod, cum viderem praesidi non satis esse ad ea obtinenda, viribus certandum cum valentioribus non putarim. ergo in officio boni civis certe non sum reprehendendus. reliquum est ne quid stulte, ne quid temere dicam aut faciam contra potentis. id quoque puto esse sapientis. cetera vero, quid quisque me dixisse dicat, aut quo modo ille accipiat, aut qua fide mecum vivant ii qui\n\nme assidue colunt et observant, praestare non possum.\nita fit ut et consiliorum superiorum conscientia et praesentis temporis moderatione me consoler et illam Acci similitudinem non modo iam ad 'invidiam,' sed ad fortunam transferam, quam existimo levem et imbecillam ab animo firmo et gravi 'tamquam fluctum a saxo frangi' oportere. etenim cum plena sint monumenta Graecorum quem ad modum sapientissimi viri regna tulerint vel Athenis vel Syracusis, cum servientibus suis civitatibus fuerint ipsi quodam modo liberi, ego me non putem tueri meum statum sic posse ut neque offendam animum cuiusquam nec frangam dignitatem meam?\nnunc venio ad iocationes tuas, quoniam tu secundum Oenomaum Acci non, ut olim solebat, Atellanam sed, ut nunc fit, mimum introduxisti. quem tu mihi †popillium, quem †denarium narras, quam tyrotarichi patinam? facilitate mea ista ferebantur antea ; nunc mutata res est. Hirtium ego et Dolabellam dicendi discipulos habeo, cenandi magistros ; puto enim te audisse, si forte ad vos omnia perferuntur, illos apud me declamitare, me apud illos\ncenitare. tu autem quod mihi bonam copiam eiures nihil est ; tum enim, cum rem habebas, quaesticulis te faciebat attentiorem, nunc, cum tam aequo animo bona perdas, † non eo sis consilio, ut, cum me bospitio recipias, aestimationem te aliquam putes accipere ; etiam haec levior est plaga ab amico quam a debitore.\nnec tamen eas cenas quaero, ut magnae reliquiae fiant ; quod erit, magnificum sit et lautum.\nmemini te mihi Phameae cenam narrare. Temperius' fiat, cetera eodem modo. quod si perseveras me ad matris\ntuae cenam revocare, feram id quoque ; volo enim videre animum qui mihi audeat ista, quae scribis, apponere aut etiam polypum miniati Iovis similem. mihi crede, non audebis ; ante meum adventum fama ad te de mea nova lautitia veniet ; eam tu extimesces. neque est quod in promulside spei ponas aliquid ; quam totam sustuli ; solebam\nenim antea debilitari oleis et lucanicis tuis.\nsed quid haec\n\nloquimur? liceat modo isto venire. tu vero (volo enim\nabstergere animi tui metum) ad tyrotarichum antiquum redi. ego tibi unum sumptum adferam, quod balneum calfacias\noportebit ; cetera more nostro. superiora illa lusimus.\nde villa Seliciana et curasti diligenter et scripsisti facetissime ;\nitaque puto me praetermissurum ; salis enim satis est, sannionum parum.\nnon tu homo ridiculus es qui, cum Balbus noster apud te fuerit, ex me quaeras quid de istis municipiis et agris futurum putem? quasi aut ego quicquam sciam quod iste\nnesciat, aut, si quid aliquando scio, non ex isto soleam scire. immo vero, si me amas, tu fac ut sciam, quid de nobis futurum sit ; habuisti enim in tua potestate, ex quo vel ex sobrio vel certe ex ebrio scire posses. sed ego ista, mi Paete, non quaero, primum quia de lucro prope iam quadriennium vivimus, si aut hoc lucrum est aut haec vita, superstitem rei p. vivere ; deinde quod scire quoque mihi videor, quid futurum sit. fiet enim quodcumque volent, qui valebunt ; valebunt autem semper arma. satis igitur nobis esse debet, quicquid conceditur. hoc si qui pati non potuit, mori debuit.\nVeientem quidem agrum et Capenatem metiuntur ; hoc non longe abest a Tusculano ; nihil tamen timeo. fruor dum licet, opto ut semper liceat; si id minus contigerit, tamen quoniam ego vir fortis idemque philosophus vivere pulcherrimum duxi, non possum eum non diligere, cuius beneficio id consecutus sum. qui si cupiat esse rem p., qualem fortasse et ille vult et omnes optare debemus, quid\n\nfaciat tamen non habet ; ita se cum multis conligavit.\nsed longius progredior ; scribo enim ad te. hoc tamen scito non modo me qui consiliis non intersum sed ne ipsum quidem principem scire quid futurum sit ; nos enim illi servimus, ipse temporibus. ita nec ille, quid tempora postulatura sint, nec nos, quid ille cogitet, scire possumus.\n\n\nhaec tibi antea non rescripsi, non quo cessator esse solerem, praesertim in litteris, sed, cum explorati nihil haberem, nec tibi sollicitudinem ex dubitatione mea nec spem ex adfirmatione adferre volui. illud tamen adscribam, quod est verissimum, me his temporibus adhuc de isto periculo nihil audisse. tu tamen pro tua sapientia debebis optare optima, cogitare difficillima, ferre quaecumque erunt.\nCum essem otiosus in Tusculano, propterea quod discipulos obviam miseram ut eadem me quam maxime\nconciliarent familiari suo, accepi tuas litteras plenissimas suavitatis ; ex quibus intellexi probari tibi meum consilium, quod, ut Dionysius tyrannus, cum Syracusis pulsus esset, Corinthi dicitur ludum aperuisse, sic ego sublatis iudiciis,\namisso regno forensi ludum quasi habere coeperim.\nquid\n\nquaeris? me quoque delectat consilium ; multa enim consequor. primum, id quod maxime nunc opus est, munio me ad haec tempora. id cuius modi sit nescio ; tantum video, nullius adhuc consilium me huic anteponere ; nisi\nforte mori melius fuit. in lectulo, fateor, sed non accidit ; in acie non fui ; ceteri quidem, Pompeius, Lentulus tuus, Scipio, Afranius foede perierunt. at Cato praeclare. iam istuc quidem, cum volemus, licebit ; demus modo operam ne tam necesse nobis sit, quam illi fuit, id quod agimus.\nergo hoc primum.\nsequitur illud: ipse melior fio primum\n\nvaletudine, quam intermissis exercitationibus amiseram ; deinde ipsa illa, si qua fuit in me, facultas orationis, nisi me ad has exercitationes rettulissem, exaruisset. extremum illud est, quod tu nescio an primum putes: pluris iam pavones\nconfeci quam tu pullos columbinos. tu istic te Hateriano iure delectas, ego me hic Hirtiano. veni igitur, si vir es, et disce a me prolegome/nas, quas quaeris ; etsi sus Minervam, â€ sed quo modo video.\nsi aestimationes tuas vendere non\n\npotes neque ollam denariorum implere, Romam tibi remigrandum est ; satius est hic cruditate quam istic fame.\nvideo te bona perdidisse ; spero idem istuc familiaris tuos. actum igitur de te est, nisi provides. potes mulo isto, quem tibi reliquum dicis esse, quoniam cantherium comedisti, Romam pervehi. sella tibi erit in ludo tamquam hypodidascalo proxima ; eam pulvinus sequetur.\ntamen a malitia non discedis ; tenuiculo apparatu significas Balbum fuisse contentum. hoc videris dicere, cum reges tam sint continentes, multo magis consularis esse oportere. nescis me ab illo omnia expiscatum ; recta enim a porta domum meam venisse neque hoc admiror, quod non suam potius, sed illud, quod non ad suam. ego autem tribus primis verbis : ' quid noster Paetus?' at ille\n\nadiurans nusquam se umquam libentius.\nhoc si verbis adsecutus es, auris ad te adferam non minus elegantis ; sin autem obsonio, peto a te ne pluris esse balbos quam disertos putes. me cotidie aliud ex alio impedit ; sed si me expediero ut in ista loca venire possim, non committam ut te sero a me certiorem factum putes.\ndupliciter delectatus sum tuis litteris, et quod ipse risi et\nquod te intellexi iam posse ridere ; me autem a te ut scurram\nvelitem malis oneratum esse non moleste tuli ; illud doleo,\nin ista loca venire me, ut constitueram, non potuisse ;\nhabuisses enim non hospitem sed contubernalem. at quem virum! non eum, quem tu es solitus promulside conficere ; integram famem ad ovum adfero, itaque usque ad assum vitulinum opera perducitur. illa mea, quae solebas antea\nlaudare, 'O hominem facilem! O hospitem non gravem!' abierunt ; nam omnem nostram de re p. curam, cogitationem de dicenda in senatu sententia, commentationem causarum abiecimus, in Epicuri nos, adversari nostri, castra coniecimus, nec tamen ad hanc insolentiam, sed ad illam\ntuam lautitiam, veterem dico, cum in sumptum habebas ; etsi numquam plura praedia habuisti.\nproinde te para; cum homine et edaci tibi res est et qui iam aliquid intellegat (o)yimaqei=s autem homines scis quam insolentes sint) ; dediscendae tibi sunt sportellae et artologam tui. nos iam\nâ€ ex artis tantum habemus, ut Verrium tuum et Camillum (qua munditia homines, qua elegantia!) vocare saepius audeamus. sed vide audaciam ; etiam Hirtio cenam dedi, sine pavone tamen. in ea cena cocus meus praeter ius fervens nihil non potuit imitari.\nhaec igitur est nunc vita\nnostra: mane salutamus domi et bonos viros multos, sed tristis, et hos laetos victores, qui me quidem perofficiose et peramanter observant. Ubi salutatio defluxit, litteris me involvo, aut scribo aut lego ; veniunt etiam qui me audiunt quasi doctum hominem, quia paulo sum quam ipsi doctior.\nInde corpori omne tempus datur. patriam eluxi iam et gravius et diutius quam ulla mater unicum filium. sed cura, si me amas, ut valeas, ne ego te iacente bona tua comedim ; statui enim tibi ne aegroto quidem parcere.\nain tandem? insanire tibi videris, quod imitere verborum meorum, ut scribis, 'fulmina'? tum insanires, si consequi non posses ; cum vero etiam vincas; me prius inrideas quam te oportet. qua re nihil tibi opus est illud a Trabea, sed potius a)po/teugma meum. verum tamen quid tibi ego videor in epistulis? nonne plebeio sermone agere tecum? nec enim semper eodem modo. quid enim simile habet epistula aut iudicio aut contioni? quin ipsa iudicia non solemus omnia tractare uno modo. privatas causas et eas tenuis agimus subtilius, capitis aut famae scilicet ornatius ; epistulas vero cotidianis verbis texere solemus.\nsed tamen, mi Paete, qui tibi venit in mentem negare Papirium quemquam umquam nisi plebeium fuisse? fuerunt enim patricii minorum gentium, quorum princeps L. Papirius Mugillanus, qui censor cum L. Sempronio Atratino fuit, cum ante consui cum eodem fuisset, annis post R. c. cccxii; sed tum Papisii dicebamini. post hunc xiii fuerunt sella curuli ante L. Papirium Crassum, qui primum Papisius est vocari desitus. is dictator cum L. Papirio Cursore magistro equitum factus est annis post Romam conditam ccccxv et quadriennio post consui cum K. Duilio. hunc secutus est Cursor, homo valde honoratus ; deinde L. Masso aedilicius ; inde multi Massones. quorum quidem tu omnium patriciorum imagines habeas volo. deinde\n\nCarbones et Turdi insequuntur.\nhi plebeii fuerunt ; quos contemnas censeo ; nam praeter hunc C. Carbonem, quem Damasippus occidit, civis e re p. Carbonum nemo fuit. cognovimus Cn. Carbonem et eius fratrem scurram ; quid\niis improbius? de hoc amico meo, Rubriae filio, nihil dico. tres illi fratres fuerunt, C., Cn., M. Carbones. Marcus P. Flacco accusante condemnatus, fur magnus, ex Sicilia ; Gaius accusante L. Crasso cantharidas sumpsisse dicitur. is et tr. pl. seditiosus et P. Africano vim attulisse existimatus est. hoc vero, qui Lilybaei a Pompeio nostro est interfectus, improbior nemo meo iudicio fuit. iam pater eius accusatus a M. Antonio sutorio atramento absolutus putatur. qua re ad patres censeo revertare ; plebeii quam fuerint importum vides.\namo verecundiam †vel potius libertatem loquendi. atqui hoc Zenoni placuit, homini me hercule acuto, etsi\nAcademiae nostrae cum eo magna rixa est—sed, ut dico, placet Stoicis suo quamque rem nomine appellare. sic enim disserunt, nihil esse obscenum, nihil turpe dictu ; nam si quod sit in obscenitate flagitium, id aut in re esse\naut in verbo ; nihil esse tertium. in re non est. itaque non modo in comoedus res ipsa narratur (ut ille in Demiurgo:\n\nmodo forte—— ,\nNosti canticum ; meministi Roscium:\nita mé destituit núdum—— ,\ntotus est sermo verbis tectus, re impudentior), sed etiam in tragoediis. quid est enim illud:\nquae múlier una——\nquid, inquam, est:\nÚsurpat dupléx cubile'?\nquid?\nhuius †ferei\n'híc cubile iníre est ausus'? quid est:\nvirginem me quondam invitam per vim violat Iuppiter'?\nbene 'violat' ; atqui idem significat, sed alterum nemo\n\ntulisset.\nvides igitur, cum eadem res sit, quia verba non sint, nihil videri turpe. ergo, in re non est ; multo minus in verbis. si enim quod verbo significatur, id turpe non est, verbum, quod significat, turpe esse non potest. 'anum' appellas alieno nomine ; cur non suo potius? si turpe est, ne alieno quidem ; si non est, suo potius. caudam antiqui 'penem' vocabant, ex quo est propter similitudinem 'penicillus ; at hodie 'penis' est in obscenis. 'at vero Piso ille Frugi in Annalibus suis queritur adulescentis \"peni deditos\" esse.' quod tu in epistula appellas suo nomine, ille tectius 'penem ; sed, quia multi, factum est tam obscenum quam id verbum, quo tu usus es. quid, quod vulgo dicitur: 'cum nos te voluimus convenire,' num obscenum est? memini in senatu disertum consularem ita eloqui: 'hanc culpam maiorem an illam dicam?' potuit obscenius? 'non,' inquis ; 'non enim ita sensit.' non ergo in verbo est ; docui autem in re non esse ; nusquam\n\nigitur est.\n'Liberis dare operam' quam honeste dicitur ! etiam patres rogant filios ; eius operae nomen non audent dicere. Socraten fidibus docuit nobilissimus fidicen ; 'Connus' vocitatus est ; num id obscenum putas? Cum loquimur 'terni,' nihil flagiti dicimus ; at cum 'bini,' obscenum est. 'Graecis quidem,' inquies. nihil est ergo in verbo, quoniam et ego Graece scio et tamen tibi dico 'bini,' idque tu facis, quasi ego Graece, non Latine dixerim. 'ruta' et 'menta' recte utrumque ; volo mentam pusillam ita appellare ut 'rutulam ; non licet. belle 'tectoriola ;\ndic ergo etiam 'pavimenta' isto modo ; non potes. Viden igitur nihil esse nisi ineptias, turpitudinem nec in verbo\nesse nec in re, itaque nusquam esse?\nigitur in verbis\n\nhonestis obscena ponimus. quid enim? non honestum\nverbum est 'divisio'? at inest obscenum, cui respondet 'intercapedo.' num haec ergo obscena sunt? nos autem ridicule: si dicimus 'ille patrem strangulavit,' honorem non praefamur ; sin de Aurelia aliquid aut Lollia, honos praefandus est. et quidem iam etiam non obscena verba\npro obscenis sunt. '\"Batuit,\" inquit, impudenter, \"depsit\" multo impudentius.' atqui neutrum est obscenum. stultorum plena sunt omnia. 'testes' verbum honestissimum in iudicio, alio loco non nimis ; et honesti 'colei Lanuvini,' 'Cliternini' non honesti. quid? ipsa res modo honesta,\nmodo turpis ; suppedit, flagitium est ; iam erit nudus in\nbalneo, non reprehendes.\nhabes scholam Stoicam:\n\no( sofo\\s eu)qurrhmonh/sei. quam multa ex uno verbo tuo! te adversus me omnia audere gratum est ; ego servo et servabo (sic enim adsuevi) Platonis verecundiam. itaque tectis\nverbis ea ad te scripsi, quae apertissimis agunt Stoici ; sed illi etiam crepitus aiunt aeque liberos ac ructus esse oportere. honorem igitur K. Martiis. tu me diliges et valebis.\nHere veni in Cumanum, cras ad te fortasse ; sed cum certum sciam, faciam te paulo ante certiorem ; etsi M. Caeparius, cum mihi in silva gallinaria obviam venisset\nquaesissemque quid ageres, dixit te in lecto esse, quod ex pedibus laborares. tuli scilicet moleste, ut debui, sed tamen constitui ad te venire, ut et viderem te et viserem et cenarem etiam ; non enim arbitror cocum etiam te arthriticum habere. exspecta igitur hospitem cum minime edacem tum inimicum cenis sumptuosis.\nRufum istum, amicum tuum, de quo iterum iam ad me scribis, adiuvarem, quantum possem, etiam si ab eo laesus essem, cum te tanto opere viderem eius causa laborare ; cum vero et ex tuis litteris et ex illius ad me missis intellegam et iudicem magnae curae ei salutem meam fuisse, non possum ei non amicus esse, neque solum tua commendatione, quae apud me, ut debet, valet plurimum, sed etiam voluntate ac iudicio meo. volo enim te scire, mi Paete, initium mihi suspicionis et cautionis et diligentiae fuisse litteras tuas quibus litteris congruentes fuerunt aliae postea multorum. nam et Aquini et Fabrateriae consilia sunt inita de me, quae te video inaudisse, et, quasi divinarent quam iis molestus essem futurus, nihil aliud egerunt nisi me ut opprimerent. quod ego non suspicans incautior fuissem, nisi a te admonitus essem. quam ob rem iste tuus amicus apud me commendatione non eget. utinam ea fortuna rei p. sit, ut ille me unum gratissimum possit cognoscere! sed haec hactenus.\nte ad cenas itare desisse moleste fero ; magna enim te delectatione et voluptate privasti ; deinde etiam vereor (licet enim verum dicere) ne nescio quid illud, quod solebas, dediscas et obliviscare, cenulas facere. nam si tum, cum habebas quos imitarere, non multum proficiebas, quid nunc\nte facturum putem? Spurinna quidem, cum ei rem demonstrassem et vitam tuam superiorem exposuissem, magnum periculum summae rei p. demonstrabat, nisi ad superiorem consuetudinem tum, cum Favonius flaret, revertisses ; hoc\ntempore ferri posse, si forte tu frigus ferre non posses.\nsed\n\nme hercule, mi Paete, extra iocum moneo te, quod pertinere\nad beate vivendum arbitror, ut cum viris bonis, iucundis, amantibus tui vivas. nihil est aptius vitae, nihil ad beate vivendum accommodatius. nec id ad voluptatem refero\nsed ad communitatem vitae atque victus remissionemque animorum, quae maxime sermone efficitur familiari, qui est in conviviis dulcissimus, ut sapientius nostri quam Graeci ; illi sumpo/sia aut\nsu/ndeipna, id est compotationes aut concenationes, nos 'convivia,' quod tum maxime simul vivitur.\nvides ut te philosophando revocare coner ad cenas. cura ut valeas ; id foris cenitando facillime consequere.\nsed cave, si me amas, existimes me, quod iocosius\n\nscribam, abiecisse curam rei p. sic tibi, mi Paete, persuade,\nme dies et noctes nihil aliud agere, nihil curare, nisi ut mei cives salvi liberique sint. nullum locum praetermitto\nmonendi, agendi, providendi ; hoc denique animo sum ut, si in hac cura atque administratione vita mihi ponenda sit, praeclare actum mecum putem. etiam atque etiam vale.\nsummum me ducem litterae tuae reddiderunt. plane nesciebam te tam peritum esse rei militaris ; Pyrrhi te libros et Cineae video lectitasse. itaque obtemperare cogito praeceptis tuis, hoc amplius, navicularum habere\naliquid in ora maritima. contra equitem Parthum negant ullam armaturam meliorem inveniri posse. sed quid ludimus? nescis quo cum imperatore tibi.negotium sit. *paidei/an *ku/rou quam contrieram legendo, totam in hoc imperio\n\nexplicavi.\nsed iocabimur alias coram, ut spero, brevi tempore ; nunc ades ad imperandum vel ad parendum potius ;\nsic enim antiqui loquebantur.\n\nCum M. Fadio, quod scire te arbitror, mihi summus usus est valdeque eum diligo cum propter summam probitatem eius ac singularem modestiam, tum quod in iis controversiis, quas habeo cum tuis combibonibus Epicuriis,\n\noptima opera eius uti soleo.\nis cum ad me Laudiceam venisset mecumque ego eum esse vellem, repente percussus est atrocissimis litteris, in quibus scriptum erat fundum Herculanensem a Q. Fadio fratre proscriptum esse, qui fundus cum eo communis esset. id M. Fadius pergraviter tulit existimavitque fratrem suum, hominem non sapientem, is impulsu inimicorum suorum eo progressum esse. nunc si me amas, mi Paeto, negotium totum suscipe ; molestia Fadium libera. auctoritate tua nobis opus est et consilio et etiam gratia. noti pati litigare fratres et iudiciis turpibus conflictari. Matonem et Pollionem inimicos habet Fadius. quid multa? non me hercule tam perscribere possum quam mihi gratum feceris, si otiosum Fadium reddideris. id ille in te positum esse putat mihique persuadet.\naccubueram hora nona, cum ad te harum exemplum in codicillis exaravi. dices: 'ubi?' apud Volumnium Eutrapelum, et quidem supra me Atticus, infra Verrius, familiares tui. miraris tam exhilaratam esse servitutem nostram? quid ergo faciam? (te consulo, qui philosophum\naudis) angar, excruciem me? quid adsequar? deinde quem ad finem? 'vivas,' inquis 'in litteris.' .an quicquam me aliud agere censes aut posse vivere, nisi in litteris viverem? sed est earum etiam 'non satietas sed quidam modus ; a quibus cum discessi, etsi minimum mihi est in cena (quod tu unum zh/thma Dioni philosopho posuisti), tamen quid potius faciam, prius quam me dormitum conferam, non reperio. audi reliqua: infra Eutrapelum Cytheris accubuit.\n'in eo igitur,' inquis, 'convivio Cicero ille,\n\nquem aspectabant, cuius ob os Graii ora obvertebant sua?\nnon me hercule suspicatus sum illam adfore. sed tamen ne Aristippus quidem ille Socraticus erubuit, cum esset obiectum habere eum Laida. 'habeo,' inquit, 'non habeor\na Laide' (Graece hoc melius ; tu, si voles, interpretabere) ; me vero nihil istorum ne iuvenem quidem movit umquam, ne nunc senem ; convivio delector ; ibi loquor quod in solum, ut dicitur, et gemitum in risus maximos transfero.\nan tu id melius, qui etiam in philosophum inriseris, qui\ncum ille, 'si quis quid quaereret,' dixisset, cenam te quaerere a mane dixeris? ille baro te putabat quaesiturum, unum caelum esset an innumerabilia. quid ad te? at hercule â€ cena non quid ad te tibi praesertim. sic igitur vivitur:\ncotidie aliquid legitur aut scribitur ; dein ne amicis nihil tribuamus, epulamur una non modo non contra legem,\nsi ulla nunc lex est, sed etiam intra legem et quidem aliquanto. qua re nihil est quod adventum nostrum extimescas ; non multi cibi hospitem accipies, multi ioci.\net afui proficiscens in Graeciam et, postea quam de medio cursu rei p. sum voce revocatus, numquam per\nM. Antonium quietus fui ; cuius tanta est non insolentia (nam id quidem vulgare vitium est) sed immanitas, non modo ut vocem sed ne vultum quidem liberum possit ferre cuiusquam. itaque mihi maximae curae est non de mea quidem vita cui satis feci vel aetate vel factis vel, si quid\netiam hoc ad rem pertinet, gloria, sed me patria sollicitat in primisque, mi Plance, exspectatio consulatus tui, quae ita longa est, ut optandum sit ut possimus ad id tempus rei p. spiritum ducere. quae potest enim spes esse in ea re p., in qua hominis impotentissimi atque intemperantissimi\narmis oppressa sunt omnia, et in qua nec senatus nec populus vim habet ullam nec leges ullae sunt nec iudicia nec omnino simulacrum aliquod ac vestigium civitatis?\nsed quoniam acta omnia mitti ad te arbitrabar, nihil erat\n\nquod singulis de rebus scriberem ; illud autem erat amoris\nmei, quem a tua pueritia susceptum non servavi solum sed etiam auxi, monere te atque hortari ut in rem p. omni .\ncogitatione curaque incumberes. quae si ad tuum tempus perducitur, facilis gubernatio est ut perducatur autem magnae cum diligentiae est tum etiam fortunae.\nsed et te aliquanto ante, ut spero, habebimus et, praeterquam quod rei p. consulere debemus, tamen tuae dignitati ita favemus, ut omne nostrum consilium, studium, officium, operam, laborem, diligentiam ad amplitudinem tuam conferamus. ita facillime et rei p., quae mihi carissima est, et amicitiae nostrae, quam sanctissime nobis colendam puto, me intellego satis facturum.\nFurnium nostrum tanti a te fieri, quantum ipsius humanitas et dignitas postulat, nec miror et gaudeo teque hoc existimare volo, quicquid in eum iudici officique contuleris, id it a me accipere, ut in me ipsum te putem contulisse.\nmeum studium honori tuo pro necessitudine nostra non defuisset, si aut tuto in senatum aut honeste venire potuissem ; sed nec sine periculo quisquam libere de re p. sentiens versari potest in summa impunitate gladiorum, nec nostrae dignitatis videtur esse ibi sententiam de re p. dicere, ubi me et melius et propius audiant armati quam\n\nsenatores.\nquapropter in privatis rebus nullum neque officium neque studium meum desiderabis ; ne in publicis quidem, si quid erit in quo me interesse necesse sit, umquam deero ne cum periculo quidem meo dignitati tuae; in iis autem rebus, quae nihilo minus, ut ego absim, confici poterunt, peto a te ut me rationem habere velis et salutis et dignitatis meae.\ncum ipsum Furnium per se vidi libentissime, tum hoc libentius quod illum audiens te videbar audire; nam\net in re militari virtutem et in administranda provincia iustitiam et in omni genere prudentiam mihi tuam exposuit et praeterea mihi non ignaram in consuetudine et familiaritate suavitatem tuam ; adiunxit praeterea summam erga se liberalitatem. quae omnia mihi iucunda, hoc extremum\netiam gratum fuit.\nego, Plance, necessitudinem constitutam\n\nhabui cum domo vestra ante aliquanto quam tu natus es, amorem autem erga te ab ineunte pueritia tua, confirmata iam aetate familiaritatem cum studio meo tum iudicio tuo constitutam. his de causis mirabiliter faveo dignitati tuae,\nquam mihi tecum statuo debere esse communem. omnia summa consecutus es vii%ute duce, comite fortuna eaque es adeptus adulescens multis invidentibus, quos ingenio industriaque fregisti ; nunc me amantissimum tui, nemini concedentem qui tibi vetustate necessitudinis potior possit\nesse, si audies, omnem tibi reliquae vitae dignitatem ex optimo rei p. statu adquires.\nscis profecto (nihil enim te\n\nfugere potuit) fuisse quoddam tempus, cum homines existimarent te nimis servire temporibus, quod ego quoque existimarem, te si ea quae patiebare probare etiam arbitrarer ; sed cum intellegerem quid sentires, prudenter te\narbitrabar videre quid posses. nunc alia ratio est. omnium rerum tuum iudicium est, idque liberum. consul es designatus, optima aetate, summa eloquentia, maxima orbitate rei p. virorum talium. incumbe, per deos immortalis! in\neam curam et cogitationem, quae tibi summam dignitatem\net gloriam adferat ; unus autem est, hoc praesertim tempore, per tot annos re p. divexata, rei p. bene gerendae cursus ad gloriam.\nhaec amore magis impulsus scribenda ad te putavi quam quo te arbitrarer monitis et praeceptis egere ; sciebam enim ex iisdem te haec haurire fontibus, ex quibus ipse hauseram. qua re modum faciam. nunc tantum significandum putavi, ut potius amorem tibi ostenderem meum quam ostentarem prudentiam. interea quae ad dignitatem tuam pertinere arbitrabor studiose diligenterque curabo.\ngratissimae mihi tuae litterae fuerunt, quas ex Furni sermone te scripsisse animadverti. ego autem praeteriti temporis excusationem adfero, quod te profectum audieram nec multo ante redisse scii quam ex epistula tua cognovi. nullum enim in te officium ne minimum quidem sine maxima culpa videor posse praeterire, in quo tuendo habeo causas plurimas vel paternae necessitudinis vel meae a\n\npueritia observantiae vel tui erga me . .\nmutui amoris.\nqua re,\nmi Cicero, quod mea tuaque patitur aetas, persuade tibi te unum esse in quo ego colendo patriam mihi constituerim sanctitatem. omnia igitur tua consilia mihi non magis prudentiae plena, quae summa est, videntur quam fidelitatis, quam ego ex mea conscientia metior. qua re, si aut aliter sentirem, certe admonitio tua me reprimere aut, si dubitarem, hortatio impellere posset ut id sequerer, quod tu optimum putares ; nunc vero quid est quid me in aliam partem trahere possit? quaecumque in me bona sunt aut fortunae beneficio tributa aut meo labore parta, etsi a te propter amorem carius sunt aestimata, tamen vel inimicissimi\niudicio tanta sunt ut praeter bonam famam nihil desiderare videantur.\nqua re hoc unum tibi persuade, quantum viribus\n\neniti, consilio providere, auctoritate monere potuero, hoc omne rei p. semper futurum. non est ignotus mihi sensus tuus. neque si facultas optabilis mihi quidem tui praesentis esset, umquam a tuis consiliis discreparem nec nunc committam ut ullum meum factum reprehendere iure possis.\nsum in exspectatione omnium rerum, quid in Gallia\n\nciteriore, quid in urbe mense Ianuario geratur, ut sciam. interim maximam hic sollicitudinem curamque sustineo, ne\ninter aliena vitia hae gentes nostra mala suam putent occasionem. quod si proinde ut ipse mereor mihi successerit, certe et tibi, cui maxime cupio, et omnibus viris bonis satis faciam. fac valeas meque mutuo diligas. .\nbinas a te accepi litteras eodem exemplo, quod ipsum argumento mihi fuit diligentiae tuae intellexi enim te laborare ut ad me mihi exspectatissimae litterae perferrentur. ex quibus cepi fructum duplicem mihique in comparatione difficilem ad iudicandum, amoremne erga me tuum an animum in rem p. pluris aestimandum putarem. est omnino patriae caritas meo quidem iudicio maxima, sed amor voluntatisque coniunctio plus certe habet suavitatis.\nitaque commemoratio tua paternae necessitudinis benevolentiaeque eius, quam erga me a pueritia contulisses, ceterarumque rerum, quae ad eam sententiam pertinebant incredibilem mihi laetitiam attulerunt ;\nrursus declaratio animi\n\ntui, quem haberes de re p. quemque habiturus esses, mihi\nerat iucundissima ; eoque maior erat haec laetitia, quod ad\nilla superiora accedebat. itaque te non hortor solum, mi Plance, sed plane etiam oro, quod feci iis litteris, quibus tu humanissime respondisti, ut tota mente omnique animi impetu in rem p. incumbas. nihil est quod tibi maiori fructui gloriaeque esse possit, nec quicquam ex omnibus rebus humanis est praeclarius aut praestantius quam de re p.\nbene mereri.\nadhuc enim (patitur tua summa humanitas et sapientia me quod sentiam libere dicere) fortuna suffragante videris res maximas consecutus quod quamquam sine virtute fieri non potuisset, tamen ex maxima parte ea quae es adeptus fortunae temporibusque tribuuntur ; his temporibus difficillimis rei p. quicquid subveneris, id erit totum et proprium tuum. incredibile est omnium civium latronibus exceptis odium in Antonium, magna spes in te et in tuo exercitu, magna exspectatio ; cuius, per deos! gratiae gloriaeque cave tempus amittas. sic moneo ut filium, sic faveo ut mihi, sic hortor ut et pro patria et amicissimum.\nquae locutus est Furnius noster de animo tuo in rem p., ea gratissima fuerunt senatui, p. R. probatissima ; quae autem tuae recitatae litterae sunt in senatu, nequaquam consentire cum Furni oratione visae sunt. pacis enim auctor eras; cum conlega tuus, vir clarissimus, a foedissimis, latronibus obsideretur, qui aut positis armis pacem petere debent aut, si pugnantes eam postulant, victoria pax non pactione parienda est. sed de pace litterae vel Lepidi vel tuae quam in partem acceptae sint, ex viro optimo, fratre tuo, et ex C. Furnio poteris cognoscere.\nme autem impulit\ntui caritas ut, quamquam nec tibi ipsi consilium deesset, et fratris Furnique benevolentia fidelisque prudentia tibi praesto esset futura, vellem tamen meae quoque auctoritatis pro plurimis nostris necessitudinibus praeceptum ad te aliquod pervenire. crede igitur mihi, Plance, omnis, quos adhuc gradus dignitatis consecutus sis (es autem adeptus amplissimos) eos honorum vocabula habituros, non dignitatis insignia, nisi te cum libertate populi R. et cum senatus auctoritate coniunxeris. seiunge te, quaeso, aliquando ab\niis, cum quibus te non tuum iudicium sed temporum vincla\nconiunxerunt.\ncomplures in perturbatione rei p. consules\n\ndicti, quorum nemo consularis habitus est, nisi qui animo\nexstitit in rem p. consularis. talem igitur te esse oportet, qui primum te ab impiorum civium tui dissimillimorum\nsocietate seiungas, deinde te senatui bonisque omnibus auctorem, principem, ducem praebeas, postremo ut pacem esse iudices non in armis positis sed in abiecto armorum et servitutis metu. haec si et ages et senties, tum eris non modo consul et consularis, sed magnus etiam consul et\nconsularis ; sin aliter, tum in istis amplissimis nominibus honorum non modo dignitas nulla erit sed erit summa deformitas. haec impulsus benevolentia scripsi paulo severius ; quae tu in experiendo ea ratione, quae te digna est, vera esse cognosces. D. xiii K. Apr.\nplura tibi de meis consiliis scriberem rationemque omnium rerum redderem verbosius, quo magis iudicares omnia\nme rei p. praestitisse, quae et tua\nexhortatione excepi et\n\n\n\nmea adfirmatione tibi recepi (non minus enim a te probari quam diligi semper volui, nec te magis in culpa defensorem mihi paravi quam praedicatorem meritorum meorum esse volui) ; sed breviorem me duae res faciunt, una, quod publicis litteris omnia sum persecutus, altera, quod M. Varisidium, equitem R., familiarem meum, ipsum ad te transire\niussi ex quo omnia cognoscere posses.\nnon medius fidius mediocri dolore adficiebar cum alii occupare possessionem laudis viderentur sed usque mihi temperavi dum perducerem eo rem, ut, dignum aliquid et, consulatu meo et vestra :\nexspectatione efficerem. quod spero, si me fortuna non fefellerit, me consecuturum ut, maximo praesidio rei p. nos fuisse et, nunc sentiant, homines et, in posterum memoria teneant. A te peto ut, dignitati meae suffrageris et, quarum rerum spe ad laudem me vocasti, harum fructu in reliquum facias alacriorem. non minus posse te quam velle exploratum mihi est. fac valeas meque mutuo diligas.\nsi cui forte videor diutius et hominum exspectationem et spem rei p. de mea voluntate tenuisse suspensam, huic prius excusandum me esse arbitror quam de insequenti officio quicquam ulli pollicendum ; non enim praeteritam culpam :\nvideri volo redemisse, sed optimae mentis cogitata iam pridem maturo tempore enuntiare.\nnon me praeteribat in tanta sollicitudine hominum et tam perturbato statu civitatis fructuosissimam esse professionem bonae voluntatis, magnosque honores ex ea re ; compluris consecutos videbam ; sed cum in eum casum me fortuna demisisset, ut aut celeriter pollicendo magna\nmihi ipse ad proficiendum impedimenta opponerem aut, si in eo mihi temperavissem, maiores occasiones ad opitulandum haberem, expeditius iter communis salutis quam meae laudis esse volui. nam quis in ea fortuna quae mea est, et ab ea vita quam in me cognitam hominibus arbitror et cum ea spe quam in manibus habeo, aut sordidum quicquam pati\naut perniciosum concupiscere potest ?\nsed aliquantum nobis temporis et magni labores et multae impensae opus\nfuerunt ut, quae rei p. bonisque omnibus polliceremur, exitu praestaremus neque ad auxilium patriae nudi cum bona voluntate sed cum facultatibus accederemus. confirmandus erat exercitus nobis magnis saepe praemiis sollicitatus, ut a b re p. potius moderata quam ab uno infinita speraret ; confirmandae complures civitates, quae superiore anno largitionibus concessionibusque praemiorum erant obligatae, ut et illa vana putarent et eadem a melioribus auctoribus petenda existimarent; eliciendae etiam voluntates reliquorum, qui finitimis provinciis exercitibusque praefuerunt, ut potius cum pluribus societatem defendendae libertatis iniremus quam cum paucioribus funestam orbi terrarum victoriam partiremur.\nmuniendi vero nosmet ipsi fuimus aucto exercitu auxiliisque multiplicatis ut, cum praeferremus sensus aperte, tum etiam invitis quibusdam sciri quid defensuri essemus non esset periculosum. ita numquam diffitebor multa me, ut ad effectum horum consiliorum pervenirem, et simulasse invitum et dissimulasse cum dolore, quod praematura denuntiatio boni civis imparati quam periculosa esset ex casu conlegae videbam.\nquo nomine etiam C. Furnio legato, viro forti atque strenuo,\nplura etiam verbo quam scriptura mandata dedimus, ut et tectius ad vos perferrentur et nos essemus tutiores, quibusque rebus et communem salutem muniri et nos armari conveniret praecepimus. ex quo intellegi potest curam rei p. summae defendendae iam pridem apud nos excubare.\nnunc cum deum benignitate ab omni re sumus paratiores, non solum bene sperare de nobis homines sed explorate iudicare volumus. legiones habeo quinque sub signis et sua fide virtuteque rei p. coniunctissimas et nostra liberalitate nobis obsequentis, provinciam omnium civitatium consensu paratissimam et summa contentione ad officia certantem, equitatus auxiliorumque tantas copias quantas hae gentes ad defendendam suam salutem libertatemque conficere possunt ; ipse ita sum animo paratus, ut vel provinciam tueri vel ire quo res p. vocet vel tradere exercitum, auxilia provinciamque vel omnem impetum belli in me convertere non recusem, si modo meo casu aut confirmare patriae salutem aut periculum possim morari.\nhaec si iam expeditis omnibus rebus tranquilloque statu civitatis polliceor, in damno meae laudis rei p. commodo laetabor ; sin ad societatem integerrimorum et maximorum periculorum accedam, consilia mea aequis iudicibus ab obtrectatione invidorum defendenda commendo. mihi quidem ipsi fructus meritorum meorum in rei p. incolumitate satis magnus est paratus ; eos vero, qui meam auctoritatem et multo magis vestram fidem secuti nec ulla spe decipi nec ullo metu terreri potuerunt, ut commendatos\nvobis habeatis petendum videtur.\nnihil me tibi temere aut te ceteris de me frustra recepisse laetor ; certe hoc maius habes testimonium amoris mei, quo maturius tibi quam ceteris consilia mea volui esse nota.\n\nin dies vero meritorum meorum fieri accessiones pervidere te spero, cogniturum magis recipio.\nquod ad me attinet,\n\nmi Cicero, (ita ab imminentibus malis res p. me adiuvante liberetur!) sic honores praemiaque vestra suspicio conferenda certe cum immortalitate, ut sine iis nihil de meo studio perseverantiaque sim remissurus. Nisi in multitudine optimorum civium impetus animi mei fuerit singularis et opera praecipua, nihil ad meam dignitatem accedere volo suffragatione vestra.\nconcupisco autem nihil mihi (contra\nquod ipse pugno) ; et temporis et rei te moderatorem facile patior esse. nihil aut sero aut exigue a patria civi tributum potest videri.\n\nexercitum a. d. vi K. Maias Rhodanum traieci magnis itineribus, Vienna equites mille via breviore praemisi. ipse\nsi ab Lepido non impediar, celeritate satis faciam ; si autem itineri meo se opposierit, ad tempus consilium capiam. copias adduco et numero et genere et fidelitate firmissimas. te ut diligas me, si mutuo te facturum scis, rogo. vale.\netsi satis ex Furnio nostro cognoram quae tua voluntas, quod consilium de re p. esset, tamen tuis litteris lectis\nliquidius de toto sensu tuo iudicavi. quam ob rem, quamquam in uno proelio omnis fortuna rei p. disceptatur (quod\nquidem, cum haec legeres, iam decretum arbitrabar fore), tamen ipsa fama, quae de tua voluntate percrebruit, magnam es laudem consecutus. itaque si consulem Romae habuissemus, declaratum esset ab senatu cum tuis magnis honoribus quam gratus esset conatus et apparatus tuus.\ncuius rei non modo non praeteriit tempus sed ne maturum quidem etiam nunc meo quidem iudicio fuit. is enim denique honos mihi videri solet, qui non propter spem futuri benefici sed propter magna merita claris viris de\n\nfertur et datur.\nqua re, sit modo aliqua res p. in qua\nhonos elucere possit, omnibus; mihi crede, amplissimis honoribus abundabis. is autem, qui vere appellari potest honos, non invitamentum ad tempus sed perpetuae virtutis est praemium. quam ob rem, mi Plance, incumbe toto pectore ad laudem, subveni patriae, opitulare conlegae, omnium gentium consensum et incredibilem conspirationem adiuva. me tuorum consiliorum adiutorem, dignitatis fautorem, omnibus in rebus tibi amicissimum fidelissimumque cognosces. ad eas enim causas, quibus inter nos amore sumus, officiis, vetustate coniuncti, patriae cantas accessit, eaque effecit ut tuam vitam anteferrem meae. iii K. Apr.\nimmortalis ago tibi gratias agamque, dum vivam nam relaturum me adfirmare non possum. tantis enim tuis officiis non videor mi respondere posse, nisi forte, ut tu gravissime disertissimeque scripsisti, ita sensurus es, ut me referre gratiam putes, cum memoria tenebo. si de fili tui dignitate esset actum, amabilius certe nihil facere potuisses. primae tuae sententiae infinitis cum muneribus, posteriores ad tempus arbitriumque amicorum meorum compositae, oratio adsidua et perpetua de me, iurgia cum obtrectatoribus propter me notissima mihi sunt. non mediocris adhibenda mihi est cura ut rei p. me civem dignum tuis laudibus praestem, in amicitia tua memorem atque gratum. quod reliquum est, tuum munus tuere et me, si quem esse voluisti eum exitu rebusque cognoscis, defende ac suscipe.\nCum Rhodanum copias omnis traiecissem fratremque\n\ncum tribus milibus equitum praemisissem, ipse iter ad Mutinam dirigerem, in itinere de proelio facto Brutoque et Mutina obsidione liberatis audivi. animadverti nullum\nalium receptum Antonium reliquiasque, quae cum eo essent, habere nisi in his partibus, duasque ei spes esse propositas, unam Lepidi ipsius, alteram exercitus. quod quaedam pars exercitus non minus furiosa est quam qui cum Antonio fuerunt, equitatum revocavi ; ipse in Allobrogibus constiti, ut proinde ad omnia paratus essem ac res me moneret. si nudus hoc se Antonius confert, facile mi videor per me sustinere posse remque publicam ex vestra sententia administrare, quamvis ab exercitu Lepidi recipiatur ; si vero copiarum aliquid secum adducet et si decima legio veterana, quae nostra opera revocata cum reliquis\nest, ad eundem furorem redierit, tamen ne quid detrimenti fiat dabitur opera a me, idque me praestaturum spero, dum istinc copiae traiciantur coniunctaeque nobiscum facilius perditos opprimant.\nhoc tibi spondeo, mi Cicero, neque animum nec\n\ndiligentiam mihi defuturam. cupio me hercules nullam residuam sollicitudinem esse ; sed si fuerit, nec animo nec benevolentiae nec patientiae cuiusquam pro vobis cedam. . do quidem ego operam ut etiam Lepidum ad huius rei societatem incitem, omniaque ei obsequia polliceor, si modo rem p. respicere volet. utor in hac re adiutoribus interpretibusque fratre meo et Laterense et Furnio nostro. non me impedient privatae offensiones quo minus pro rei p. salute etiam cum inimicissimo consentiam: quod si nihil\nprofecero, nihilo minus maximo cum animo et maiore fortasse cum mea gloria vobis satis faciam. fac valeas meque mutuo diligas.\netsi rei p. causa maxime gaudere debeo tantum ei te praesidi, tantum opis attulisse extremis paene temporibus, tamen ita te victorem complectar re p. reciperata, ut magnam partem mihi laetitiae tua dignitas adfert, quam et esse iam et futuram amplissimam intellego. cave enim putes ullis umquam litteras gratiores quam tuas in senatu esse recitatas ; idque contigit cum meritorum tuorum in rem p. eximia quadam magnitudine tum verborum sententiarumque gravitate. quod mihi quidem minime novum, qui et te nossem et tuarum litterarum ad me missarum promissa meminissem et haberem a Furnio nostro tua penitus consilia cognita, sed senatui maiora visa sunt quam erant exspectata, non quo umquam de tua voluntate dubitasset, sed nec quantum facere posses nec quo progredi velles exploratum satis habebat.\nitaque cum a. d. vii Idus Aprilis mane mihi tuas litteras M. Varisidius reddidisset easque legissem, incredibili gaudio sum elatus ; cumque magna multitudo optimorum virorum et civium me de domo deduceret, feci continuo omnis participes meae voluptatis. interim ad me venit Munatius noster, ut consuerat. at ego ei litteras tuas, nihildum enim sciebat; nam ad me primum Varisidius, idque sibi a te mandatum esse dicebat. Paulo post idem mihi Munatius eas litteras legendas dedit quas ipsi miseras, et eas quas\n\npublice.\nplacuit nobis ut statim ad Cornutum, pr. urb., litteras deferremus, qui, quod consules aberant, consulare munus sustinebat more maiorum. senatus est continuo convocatus frequensque convenit propter famam atque exspectationem tuarum litterarum. recitatis litteris oblata religio Cornuto est pullariorum admonitu non satis diligenter eum auspiciis operam dedisse, idque a nostro conlegio comprobatum est. itaque res dilata est in posterum. eo autem die magna mihi pro tua dignitate contentio cum Servilio ; qui cum gratia effecisset ut sua sententia prima pronuntiaretur, frequens eum senatus reliquit et in alia omnia discessit, meaeque sententiae, quae secunda pronuntiata erat, cum frequenter adsentiretur senatus, rogatu . Servili P. Titius intercessit. res in posterum dilata.\nvenit\nparatus Servilius Iovi ipsi iniquus, cuius in templo res agebatur. hunc quem ad modum fregerim quantaque contentione Titium intercessorem abiecerim, ex aliorum te litteris malo cognoscere ; unum hoc ex meis : senatus\ngravior, constantior, amicior tuis laudibus esse non potuit quam tum fuit, nec vero tibi senatus amicior quam cuncta civitas ; mirabiliter enim populus R. universus et omnium generum ordinumque consensus ad liberandam rem p. conspiravit.\nPerge igitur, ut agis, nomenque tuum commenda immortalitati atque haec omnia, quae habent speciem gloriae conlectam inanissimis splendoris insignibus contemne, brevia, fucata, caduca existima. verum decus in virtute positum est, quae maxime inlustratur magnis in rem p. meritis.\neam facultatem habes maximam. quam quoniam complexus es et tenes, perfice ut ne minus res p. tibi quam tu rei p. debeas. me tuae dignitatis non modo fautorem sed etiam amplificatorem cognosces. id cum rei p. quae mihi vita est mea carior, tum nostrae necessitudini debere me\niudico. atque in his curis, quas contuli ad dignitatem\ntuam, cepi magnam voluptatem, quod bene cognitam mihi T. Munati prudentiam et fidem magis etiam perspexi in eius incredibili erga te benevolentia et diligentia. iii Idus Apr.\nut primum potestas data est augendae dignitatis tuae, nihil praetermisi in te ornando, quod positum esset aut in praemio virtutis aut in honore verborum. id ex ipso s. c. poteris cognoscere ita enim est perscriptum, ut a me de\nscripto dicta sententia est ; quam senatus frequens secutus\n\nest summo studio magnoque consensu.\nego quamquam\nex tuis litteris, quas mihi misisti perspexeram te magis iudicio bonorum quam insignibus gloriae delectari, tamen considerandum nobis existimavi, etiam si tu nihil postulares, quantum tibi a re p. deberetur. tu contexes extrema cum primis. qui enim M. Antonium oppresserit, is bellum confecerit ; itaque Homerus non Aiacem nec Achillem sed Ulixem appellavit ptolipo/rqion.\nO gratam famam biduo ante victoriam de subsidio tuo, de studio, de celeritate, de copiis ! atque etiam hostibus fusis spes omnis est in te ; fugisse enim ex proelio Mutinensi dicuntur notissimi latronum duces ; est autem non\n\nminus gratum extrema delere quam prima depellere.\nequidem exspectabam iam tuas litteras, idque cum multis, sperabamque etiam Lepidum rei p. temporibus admonitum tecum et cum re p. esse facturum. in illam igitur curam\nincumbe, mi Plance, ut ne quae scintilla teterrimi belli relinquatur. quod si erit factum, et rem publicam divino beneficio adfeceris et ipse aeternam gloriam consequere. D. iii Non. Mai.\nhis litteris scriptis quae postea accidissent scire te ad rem p. putavi pertinere. sedulitas mea, ut spero, et mihi\net rei p. tulit fructum. namque adsiduis internuntiis cum Lepido egi ut omissa omni contentione reconciliataque voluntate nostra communi consilio rei p. succurreret, se, liberos urbemque pluris quam unum perditum abiectumque latronem putaret obsequioque meo, si ita faceret, ad omnis\nres abuteretur. profeci.\nitaque per Laterensem\n\ninternuntium fidem mihi dedit se Antonium, si prohibere provincia\nsua non potuisset, bello persecuturum, me ut venirem copiasque coniungerem rogavit, eoque magis, quod et Antonius ab equitatu firmus esse dicebatur et Lepidus ne\nmediocrem quidem equitatum habebat ; nam etiam ex paucitate eius non multis ante diebus decem qui optimi fuerant ad me transierunt. quibus rebus ego cognitis cunctatus non sum ; in cursu bonorum consiliorum Lepidum adiuvandum putavi.\nadventus meus quid profecturus esset\nvidi, vel quod equitatu meo persequi atque opprimere equitatum eius possem, vel quod exercitus Lepidi eam partem; quae corrupta est et ab re p. alienata, et corrigere et coercere praesentia mei exercitus possem. itaque in Isara, flumine maximo, quod in finibus est Allobrogum, ponte uno die\nfacto exercitum a. d. iiii Idus Mai. traduxi. Cum vero\nmihi nuntiatum esset L. Antonium praemissum cum equitibus et cohortibus ad forum Iuli venisse, fratrem cum equitum quattuor milibus ut occurreret ei misi a. d. iii Idus Mai. ; ipse maximis itineribus cum iiii legionibus expeditis et reliquo equitatu subsequar.\nsi nos mediocris\nmodo fortuna rei p. adiuverit, et audaciae perditorum et nostrae sollicitudinis hic finem reperiemus. quod si latro praecognito nostro adventu rursus in Italiam se recipere coeperit, Bruti erit officium occurrere ei ; cui scio nec consilium nec animum defuturum. ego tamen, si id acciderit, fratrem cum equitatu mittam qui sequatur Italiamque a vastatione defendat. fac valeas meque mutuo diligas.\nnihil post hominum memoriam gloriosius, nihil gratius, ne tempore quidem ipso opportunius accidere vidi quam tuas, Plance, litteras. redditae sunt enim frequenti senatu Cornuto, cum is frigidas sane et inconstantis recitasset litteras Lepidi. sub eas statim recitatae sunt tuae non sine magnis quidem clamoribus. Cum rebus enim ipsis essent et studiis O beneficiisque in rem p. gratissimae, tum erant gravissimis verbis ac sententiis. flagitare senatus institit Cornutum ut referret statim de tuis litteris. ille se considerare velle. Cum ei magnum convicium fieret cuncto a senatu, quinque tribuni plebi rettulerunt. Servilius rogatus rem distulit ; ego eam sententiam dixi, cui sunt adsensi ad unum. ea\n\nquae fuerit ex s. c. cognosces.\ntu quamquam consilio non eges vel abundas potius, tamen hoc animo esse debes ut nihil huc reicias neve in rebus tam subitis tamque\nangustis a senatu consilium petendum putes, ipse tibi sis senatus, quocumque te ratio rei p. ducet sequare, cures ut ante factum aliquid a te egregium audiamus quam futurum putarimus. illud tibi promitto, quicquid erit a te factum,\nid senatum non modo ut fideliter sed etiam ut sapienter factum comprobaturum. .\nAntonius id. Mai. ad forum Iuli cum primis copiis venit. Ventidius bidui spatio abest ab eo. Lepidus ad forum\nVoconi castra habet, qui locus a foro Iuli quattuor et viginti millia passus abest, ibique me exspectare constituit, quem\nad modum ipse mihi scripsit. quod si omnia mihi integra et ipse et fortuna servarit, recipio vobis celeriter me negotium ex sententia confecturum.\nfratrem meum adsiduis\n\nlaboribus concursationibusque confectum graviter se habuisse\nantea tibi scripsi. sed tamen cum primum posse ingredi coepit, non magis sibi quam rei p. se convaluisse existimans\nad omnia pericula princeps esse non recusabat. sed ego eum non solum hortatus sum verum etiam coegi isto proficisci, quod et illa valetudine magis conficere se quam me iuvare posset in castris, et quod acerbissimo interitu consulum rem p. nudatam tali cive praetore in urbanis\nofficiis indigere existimabam. quod si qui vestrum non probabit, mihi prudentiam in consilio defuisse sciat, non\nilli erga patriam fidelitatem.\nLepidus tamen, quod ego\ndesiderabam, fecit ut Apellam ad me mitteret, quo obside fidei illius et societatis in re p. administranda uterer.\n\nin ea re\nstudium mihi suum L. Gellius â€ de tribus fratribus Segaviano probavit, quo ego interprete novissime ad Lepidum sum usus. Amicum eum rei p. cognosse videor libenterque ei sum testimonio et omnibus ero qui bene merentur. fac valeas meque mutuo diligas dignitatemque meam, si mereor, tuearis, sicut adhuc singulari cum benevolentia fecisti.\nquid in animo habuerim, cum Laevus Nervaque discesserunt a me, et ex litteris, quas eis dedi, et ex ipsis cognoscere potuisti, qui omnibus rebus consiliisque meis interfuerunt. accidit mihi, quod homini pudenti et cupido\nsatis faciendi rei p. bonisque omnibus accidere solet, ut consilium sequerer periculosum magis, dum me probarem,\n\nquam tutum, quod habere posset obtrectationem.\nitaque post discessum legatorum cum binis continuis litteris et Lepidus me ut venirem rogaret, et Laterensis multo etiam\nmagis prope implorans obtestaretur non ullam rem aliam extimescens quam eandem, quae mihi quoque facit timorem, varietatem atque infidelitatem exercitus eius, non dubitandum putavi quin succurrerem meque communi periculo offerrem. sciebam enim, etsi cautius illud erat consilium exspectare me ad Isaram dum Brutus traiceret exercitum, et cum conlega consentiente, exercitu concordi ac bene de re p. sentiente, sicut milites faciunt, hostibus obviam ire, tamen, si quid Lepidus bene sentiens detrimenti cepisset, hoc omne adsignatum iri aut pertinaciae meae aut timori videbam, si aut hominem offensum mihi, coniunctum cum re p. non sublevassem aut ipse a certamine belli tam\nnecessari me removissem.\nitaque potius periclitari volui, a si possem mea praesentia et Lepidum tueri et exercitum\nfacere meliorem quam nimis cautus videri. sollicitiorem certe hominem non suis contractis neminem puto fuisse. nam quae res nullam habebat dubitationem, si exercitus Lepidi absit, ea nunc magnam adfert sollicitudinem magnumque habet casum. mihi enim si contigisset ut, prior occurrerem Antonio, non me hercules horam constitisset tantum ego et mihi confido et sic perculsas illius copias\nVentidique mulionis castra despicio ; sed non possum non exhorrescere, si quid intra cutem subest vulneris, quod prius nocere potest quam sciri curarique possit. sed certe, nisi uno loco me tenerem, magnum periculum ipse Lepidus, magnum' ea pars exercitus adiret, quae bene de re p. sentit.\nmagnam etiam perditi hostes accessionem sibi fecissent, si quas copias a Lepido abstraxissent. quae si adventus meus represserit, agam gratias fortunae constantiaeque\nmeae, quae me ad hanc experientiam excitavit.\nitaque\n\na. d. xv K. Iun. ab Isara castra movi ; pontem tamen,\nquem in Isara feceram, castellis duobus ad capita positis reliqui praesidiaque ibi firma posui, ut venienti Bruto exercituique eius sine mora transitus esset paratus. ipse, ut spero, diebus viii, quibus has litteras dabam, cum Lepidi copiis me coniungam.\nquamquam gratiarum actionem a te non desiderabam, cum te re ipsa atque animo scirem esse gratissimum, tamen (fatendum est enim) fuit ea mihi periucunda ; sic enim vidi,\nquasi ea quae oculis cernuntur, me a te amari. dices :\n'quid antea?' semper equidem sed numquam inlustrius. Litterae tuae mirabiliter gratae sunt senatui cum rebus ipsis, quae erant gravissimae et maximae, fortissimi animi summique consili, tum etiam gravitate sententiarum atque\n\nverborum.\nsed, mi Plance, incumbe ut belli extrema\nperficias. in hoc erit summa et gratia et gloria. cupio omnia rei p. causa ; sed me hercules in ea conservanda iam defetigatus non multo plus patriae faveo quam tuae gloriae, cuius maximam facultatem tibi di immortales, ut spero, dedere ; quam complectere obsecro. qui enim Antonium oppresserit, is hoc bellum taeterrimum periculosissimumque confecerit.\nita erant omnia quae istim adferebantur incerta, ut quid ad te scriberem non occurreret. modo enim quae vellemus de Lepido, modo contra nuntiabantur ; de te tamen fama constans nec decipi posse nec vinci ; quorum alterius fortuna partem habet quandam, alterum proprium\n\nest prudentiae tuae.\nsed accepi litteras a conlega tuo datas Idibus Maiis, in quibus erat te ad se scripsisse a Lepido non recipi Antonium ; quod erit certius, si tu ad nos idem scripseris. sed minus audes fortasse propter inanem laetitiam litterarum superiorum. verum, ut errare, mi Plance, potuisti (quis enim id effugerit?), sic decipi te non potuisse quis non videt? nunc vero etiam iam erroris causa sublata est ; culpa enim illa 'his ad eundem' vulgari reprehensa proverbio est. sin ut scripsisti ad conlegam, ita se res habet, omni cura liberati sumus nec tamen erimus prius\nquam ita esse tu nos feceris certiores.\nmea quidem, ut ad\n\nte saepius scripsi, haec sententia est, qui reliquias huius belli oppresserit, eum totius belli confectorem fore ; quem te et opto esse et confido futurum. studia mea erga te,\nquibus certe nulla esse maiora potuerunt, tibi tam grata esse quam ego putavi fore, minime miror vehementerque laetor. quae quidem tu, si recte istic erit, maiora et graviora cognosces. iiii K. Iun.\npuderet me inconstantiae mearum litterarum, si non haec ex aliena levitate penderent. omnia feci qua re Lepido coniuncto ad rem p. defendendam minore sollicitudine vestra perditis resisterem ; omnia ei et petenti recepi et\nultro pollicitus sum scripsique tibi biduo ante confidere me bono Lepido esse usurum communique consilio bellum administraturum. credidi chirographis eius, adfirmationi praesentis Laterensis, qui tum apud me erat reconciliaremque me Lepido fidemque haberem orabat. non licuit diutius\nbene de eo sperare ; illud certe cavi et cavebo ne mea credulitate rei p. summa fallatur.\nCum Isaram flumen uno die ponte effecto exercitum\n\ntraduxissem pro magnitudine rei celeritatem adhibens, quod\npetierat per litteras ipse ut maturarem venire, praesto mihi fuit stator eius cum litteris, quibus ne venirem denuntiabat;\nse posse per se conficere negotium ; interea ad Isaram exspectarem. indicabo temerarium meum consilium tibi :\nnihilo minus ire decreram existimans eum socium gloriae vitare. putabam posse me nec de laude ieiuni hominis\ndelibare quicquam et subesse tamen propinquis locis, ut, si durius aliquid esset, succurrere celeriter possem.\nego a non malus homo hoc suspicabar. at Laterensis, vir sanctis\nsimus suo chirographo mittit mihi litteras nimisque desperans de se, de exercitu, de Lepidi fide querensque se destitutum, in quibus aperte denuntiat videam ne fallar ; suam fidem solutam esse ; rei p. ne desim. exemplar eius chirographi Titio misi ; ipsa chirographa omnia, et ea quibus credidi, et ea quibus fidem non habendam putavi, Laevo Cispio dabo perferenda, qui omnibus iis interfuit rebus.\naccessit eo ut milites eius, cum Lepidus contionaretur, improbi per se, corrupti etiam per eos qui praesunt, Canidios Rufrenosque et ceteros quos cum opus erit scietis, conclamarent viri boni pacem se velle neque esse cum ullis pugnaturos duobus iam consulibus singularibus occisis, tot civibus pro patria amissis, hostibus denique omnibus iudicatis bonisque publicatis ; neque hoc aut vindicarat Lepidus aut sanarat.\nhoc me venire et duobus exercitibus coniunctis obicere exercitum fidelissimum, auxilia maxima, principes Galliae, provinciam cunctam summae dementiae et temeritatis esse vidi, mihique, si ita oppressus essem remque publicam mecum prodidissem, mortuo non modo honorem sed misericordiam quoque defuturum. itaque rediturus sum nec tanta munera perditis hominibus\n\ndari posse sinam.\nut exercitum locis habeam opportunis, provinciam tuear, etiam si ille exercitus descierit, omniaque integra servem dabo operam, quoad exercitus hoc summittatis parique felicitate rem p. hic vindicetis. nec depugnare, si occasio tulerit, nec obsideri, si necesse fuerit, nec mori, si casus inciderit, pro vobis paratior fuit quisquam. qua re hortor te, mi Cicero, exercitum hoc traiciendum quam primum cures et matures, prius quam hostes magis\nconroborentur et nostri perturbentur. in quo si celeritas erit adhibita, res p. in possessione victoriae deletis sceleratis permanebit. fac valeas meque diligas.\nfratrem meum tibi, fortissimum civem et ad omnia paratissimum, excusem litteris? qui ex labore in febriculam\nincidit adsiduam et satis molestam. Cum primum poterit, istoc recurrere non dubitabit, ne quo loco rei p. desit.\nmeam dignitatem commendatam habeas rogo. concupiscere me nihil oportet ; habeo te et amantissimum mei et, quod optavi, summae auctoritatis ; tu videris quantum et quando tuum munus apud me velis esse. tantum te rogo, in Hirti locum me subdas et ad tuum amorem et ad meam\nobservantiam.\nin te et in conlega omnis spes est dis adprobantibus. Concordia vestra, quae senatui declarata litteris vestris est,\nmirifice et senatus et cuncta civitas delectata est. quod ad me scripseras de re agraria, si consultus senatus esset, ut quisque honorificentissimam de te sententiam dixisset, eam secutus esset ; qui certe ego fuissem. sed propter tarditatem sententiarum moramque rerum cum ea, quae consule\nbantur, ad exitum non pervenirent, commodissimum mihi Plancoque fratri visum est uti eo s.c., quod ne nostro arbitratu\ncomponeretur, quis fuerit impedimento, arbitror te ex Planci\n\nlitteris cognovisse.\nsed sive in s. c. sive in ceteris rebus\ndesideras aliquid, sic tibi persuade, tantam esse apud omnis bonos tui caritatem, ut nullum genus amplissimae dignitatis excogitari possit, quod tibi non paratum sit. Litteras tuas vehementer exspecto, et quidem talis qualis maxime opto. vale.\nnumquam me hercules, mi Cicero, me paenitebit maxima pericula pro patria subire, dum, si quid acciderit mihi a reprehensione temeritatis absim. confiterer imprudentia me lapsum, si umquam Lepido ex animo credidissem ;\ncredulitas enim error est magis quam culpa, et quidem in optimi cuiusque mentem facillime inrepit ; sed ego non hoc vitio paene sum deceptus, Lepidum enim pulchre noram. quid ergo est? pudor me, qui in bello maxime est periculosus, hunc casum coegit subire ; nam si uno loco essem, verebar ne cui obtrectatorum viderer et nimium pertinaciter\n\nLepido offensus et mea patientia etiam alere bellum.\nitaque copias prope in conspectum Lepidi Antonique adduxi quadragintaque millium passuum spatio relicto consedi eo consilio ut vel celeriter accedere vel salutariter recipere me possem. adiunxi haec in loco eligendo, flumen oppositum ut haberem, in quo mora transitus esset, Vocontii sub manu ut essent, per quorum loca fideliter mihi pateret iter. Lepidus desperato adventu meo, quem non mediocriter captabat, se cum Antonio coniunxit a. d. iiii K. Iun., eodemque die ad me castra moverunt. viginti millia passuum cum abessent, res mihi nuntiata est.\ndedi operam\ndeum benignitate ut et celeriter me reciperem et hic discessus nihil fugae simile haberet, non miles ullus, non eques, non quicquam impedimentorum amitteretur aut ab illis ferventibus latronibus interciperetur. itaque pridie\nNonas Iunias omnis copias Isaram traieci pontisque quos feceram interrupi, ut spatium ad colligendum se homines haberent et ego me interea cum conlega coniungerem ; quem triduo, cum has dabam litteras, exspectabam.\nLaterensis nostri et fidem et animum singularem in re p. semper fatebor ; sed certe nimia eius indulgentia in Lepidum\nad haec pericula perspicienda fecit eum minus sagacem. qui quidem cum in fraudem se deductum videret, manus, quas iustius in Lepidi perniciem armasset, sibi adferre conatus est ; in quo casu tamen interpellatus et adhuc vivit\net dicitur victurus ; sed tamen de hoc parum mihi certum est.\nMagno cum dolore parricidarum elapsus sum iis ; veniebant enim eodem furore in me quo in patriam incitati, iracundias autem harum rerum recentis habebant, quod Lepidum castigare non destiteram ut exstingueret bellum,\nquod conloquia facta improbabam, quod legatos fide Lepidi missos ad me in conspectum venire vetueram, quod C. Catium Vestinum, tr. mil., missum ab Antonio ad eum cum litteris exceperam numeroque hostis habueram. in quo hanc capio voluptatem, quod certe, quo magis me\npetiverunt, tanto maiorem iis frustratio dolorem attulit.\ntu, mi Cicero, quod adhuc fecisti, idem praesta, ut\nvigilanter nervoseque nos, qui stamus in acie, subornes. veniat\nCaesar cum copiis quas habet firmissimas, aut, si ipsum aliqua res impedit, exercitus mittatur ; cuius ipsius magnum\npericulum agitur. quicquid aliquando futurum fuit in castris perditorum contra patriam, hoc omne iam convenit pro urbis vero salute cur non omnibus facultatibus quas habemus utamur? quod si vos istic non defueritis, profecto, quod ad me attinet, omnibus rebus abunde rei p. satis\nfaciam.\nte quidem, mi Cicero, in dies me hercules habeo cariorem, sollicitudinesque meas cotidie magis tua merita exacuunt ne quid aut ex amore aut ex iudicio tuo perdam. opto ut mihi liceat iam praesenti pietate meorum officiorum\ntua beneficia tibi facere iucundiora. viii Idus Iun. Cularone ex finibus Allobrogum.\nfacere non possum quin in singulas res meritaque tua tibi gratias agam, sed me hercules facio cum pudore. neque is enim tanta necessitudo, quantam tu mihi tecum esse voluisti, desiderare videtur gratiarum actionem, neque ego libenter pro maximis tuis beneficiis tam vili munere defungor orationis et malo praesens observantia, indulgentia, adsiduitate memorem me tibi probare. quod si mihi vita contigerit, omnis gratas amicitias atque etiam pias propinquitates in tua observantia, indulgentia, adsiduitate, vincam ; amor enim tuus ac iudicium de me utrum mihi plus dignitatis in perpetuum an voluptatis cotidie sit adlaturus non\nfacile dixerim.\nde militum commodis fuit tibi curae ; quos ego non potentiae meae causa (nihil enim me non salutariter cogitare scio; ornari volui a senatu, sed primum quod ita meritos iudicabam, deinde quod ad omnis casus coniunctiores rei p.\nesse volebam, novissime ut ab omni omnium sollicitatione\naversos eos talis vobis praestare possem, quales adhuc fuerunt.\nnos adhuc hic omnia integra sustinuimus. quod\n\nconsilium nostrum, etsi quanta sit aviditas hominum non sine causa â€ talis victoriae scio, tamen vobis probari spero.\nnon enim, si quid in his exercitibus sit offensum, magna subsidia res p. habet expedita, quibus subito impetu ac latrocinio parricidarum resistat. copias vero nostras notas tibi esse arbitror. in castris meis legiones sunt veteranae . . tres, tironum vel luculentissima ex omnibus una, in castris\nBruti una veterana legio, altera bima, octo tironum. ita universus exercitus numero amplissimus est, firmitate exiguus. quantum autem in acie tironi sit committendum, nimium saepe expertum habemus.\nad hoc robur nostrorum\n\nexercituum sive Africanus exercitus, qui est veteranus, sive\nCaesaris accessisset, aequo animo summam rem p. in discrimen deduceremus ; aliquanto autem propius esse, quod ad Caesarem attinet, videbamus. nihil destiti eum litteris hortari, neque ille intermisit adfirmare se sine mora venire, cum interim aversum illum ab hac cogitatione ad alia\nconsilia video se contulisse. ego tamen ad eum Furnium nostrum cum mandatis litterisque misi, si quid forte proficere posset.\nscis tu, mi Cicero, quod ad Caesaris amorem attinet, societatem mihi esse tecum, vel quod in familiaritate Caesaris vivo illo iam tueri eum et diligere fuit mihi necesse,\nvel quod ipse, quoad ego nosse potui, moderatissimi atque humanissimi fuit sensus, vel quod ex tam insigni amicitia mea atque Caesaris hunc filii loco et illius et vestro iudicio substitutum non proinde habere turpe mihi videtur.\nsed\n\n(quicquid tibi scribo, dolenter me hercules magis quam\ninimice facio) quod vivit Antonius hodie, quod Lepidus una est, quod exercitus habent non contemnendos, quod sperant, quod audent, omne Caesari acceptum referre possunt. neque ego superiora repetam ; sed ex eo tempore, quo ipse mihi professus est se venire, si venire voluisset, aut oppressum iam bellum esset aut in aversissimam illis Hispaniam cum detrimento eorum maximo extrusum. quae\nmens eum aut quorum consilia a tanta gloria, sibi vero etiam necessaria ac salutari, avocarit et ad cogitationem consulatus bimestris summo cum terrore hominum et insulsa\n\ncum efflagitatione transtulerit, exputare non possum.\nmultum in hac re mihi videntur necessarii eius et rei p. et ipsius causa proficere posse, plurimum, ut puto, tu quoque, cuius ille tanta merita habet, quanta nemo praeter me. numquam enim obliviscar maxima ac plurima me tibi debere. de his rebus ut exigeret cum eo Furnio mandavi. quod si quantam debeo habuero apud eum auctoritatem,\n\nplurimum ipsum iuvero.\nnos interea duriore condicione bellum sustinemus, quod neque expeditissimam dimicationem putamus neque tamen refugiendo commissuri sumus ut maius detrimentum res p. accipere possit. quod si aut Caesar se respexerit, aut Africanae legiones celeriter venerint, securos vos ab hac parte reddemus. tu, ut instituisti, me diligas rogo proprieque tuum esse tibi persuadeas.\nv. K. Sext. ex castris.\nsi interest, id quod homines arbitrantur, rei p. te, ut instituisti atque fecisti, navare operam rebusque maximis, quae ad exstinguendas reliquias belli pertinent, interesse, nihil videris melius neque laudabilius neque honestius facere posse, istamque operam tuam, navitatem, animum in rem p. celeritati praeturae anteponendam censeo. nolo\nenim te ignorare quantam laudem consecutus sis ; mihi crede, proximam Planco, idque ipsius Planci testimonio, praeterea fama scientiaque omnium.\nquam ob rem, si\n\nquid operis tibi etiam nunc restat, id maximo opere censeo\npersequendum ; quid enim honestius, aut quid honesto anteponendum? sin autem satis factum rei p. putas, celeriter ad comitia, quoniam mature futura sunt, veniendum censeo, dum modo ne quid haec ambitiosa festinatio aliquid imminuat eius gloriae, quam consecuti sumus. multi\nclarissimi viri, cum rei p. darent operam, annum petitionis suae non obierunt. quod eo facilius nobis est, quod non est annus hic tibi destinatus, ut, si aedilis fuisses, post biennium tuus annus esset. nunc nihil praetermittere videbere usitati et quasi legitimi temporis ad petendum.\nvideo autem Planco cos., etsi etiam sine eo rationes expeditas haberes, tamen splendidiorem petitionem tuam, si modo ista ex sententia confecta essent.\nomnino plura me\n\nscribere, cum tuum tantum consilium iudiciumque sit, non\nita necesse arbitrabar ; sed tamen sententiam meam tibi ignotam esse nolebam ; cuius est haec summa, ut omnia te\nmetiri dignitate malim quam ambitione maioremque fructum ponere in perpetuitate laudis quam in celeritate praeturae. haec eadem locutus sum domi meae adhibito Quinto, fratre meo et Caecina et Calvisio studiosissimis tui, cum Dardanus,\nlibertus tuus, interesset. omnibus probari videbatur oratio mea ; sed tu optime iudicabis.\nLectis tuis litteris, quibus declarabas aut omittendos Narbonensis aut cum periculo dimicandum, illud magis timui;\nquod vitatum non moleste fero. quod de Planci et Bruti\nconcordia scribis, in eo vel maximam spem pono victoriae. de Gallorum studio nos aliquando cognoscemus, ut scribis, cuius id opera maxime excitatum sit ; sed iam, mihi crede, cognovimus. itaque iucundissimis tuis litteris stomachatus sum in extremo ; scribis enim, si in Sextilem comitia, cito te, sin iam confecta, citius, ne diutius cum periculo fatuus\nsis.\nO mi Furni, quam tu tuam causam non nosti, qui alienas tam facile discas! tu nunc candidatum te putas et id cogitas, ut aut ad comitia curras aut, si iam confecta, domi tuae sis, ne cum maximo periculo, ut scribis, stultissimus sis? non arbitror te ita sentire ; omnis enim tuos ad laudem impetus novi. quod si ut scribis ita sentis, non magis te quam de te iudicium reprehendo meum. te adipiscendi magistratus levissimi et divulgatissimi, si ita adipiscare ut plerique, praepropera festinatio abducet a tantis laudibus, quibus te omnes in caelum iure et vere ferunt? scilicet id agitur utrum hac petitione an proxima praetor fias, non ut ita de re p. mereare, omni honore ut\ndignissimus iudicere.\nutrum nescis quam alte ascenderis, an pro nihilo id putas? si nescis, tibi ignosco, nos in culpa sumus ; sin intellegis, ulla tibi est praetura vel officio, quod pauci, vel gloria, quam omnes sequuntur, dulcior? hac de re et ego et Calvisius, homo magni iudici tuique amantissimus, te accusamus cotidie. comitia tamen, quoniam ex iis pendes, quantum facere possumus, quod multis de causis rei p. arbitramur conducere, in Ianuarium mensem protrudimus. vince igitur et vale.\nquod mihi pro summa erga te benevolentia magnae curae est, ut quam amplissima dignitate sis, moleste tuli te senatui gratias non egisse, cum esses ab eo ordine ornatus summis\nhonoribus. pacis inter civis conciliandae te cupidum esse laetor. eam si a servitute seiungis, consules et rei p. et dignitati tuae ; sin ista pax perditum hominem in possessionem impotentissimi dominatus restitutura est, hoc animo\nscito omnis sanos, ut mortem servituti anteponant.\nitaque\n\nsapientius meo quidem iudicio facies, si te in istam pacificationem non interpones, quae neque senatui neque populo nec cuiquam bono probatur. sed haec audies ex aliis aut certior fies litteris ; tu pro tua prudentia quid optimum factu sit videbis.\nquam vellem ad illas pulcherrimas epulas me Idibus Martiis invitasses! reliquiarum nihil haberemus. at nunc\ncum iis tantum negoti est, ut vestrum illud divinum in rem p. beneficium non nullam habeat querelam. quod vero a te, viro optimo, seductus est tuoque beneficio adhuc vivit haec pestis, interdum, quod mihi vix fas est, tibi subirascor ; mihi enim negoti plus reliquisti uni quam praeter me\nomnibus. ut enim primum post Antoni foedissimum discessum senatus haberi libere potuit, ad illum animum meum reverti pristinum, quem tu cum civi acerrimo, patre tuo, in ore et amore semper habuisti.\nnam cum senatum\n\na. d. xiii K. Ian. tr. pl. vocavissent deque alia re referrent,\ntotam rem p. sum complexus egique acerrime senatumque iam languentem et defessum ad pristinam virtutem consuetudinemque revocavi magis animi quam ingeni viribus. hic dies meaque contentio atque actio spem primum populo R. attulit libertatis reciperandae ; nec vero ipse\npostea tempus ullum intermisi de re p. non cogitandi solum sed etiam agendi.\nquod nisi res urbanas actaque omnia ad te perferri arbitrarer, ipse perscriberem, quamquam eram maximis occupationibus impeditus. sed illa cognosces ex aliis ; a me pauca, et ea summatim. habemus fortem senatum, consularis partim timidos, partim male sentientis; magnum damnum factum est in Servio ; L. Caesar optime sentit sed, quod avunculus est, non acerrimas dicit sententias ; consules egregii, praeclarus D. Brutus, egregius puer Caesar, de quo spero equidem reliqua ; hoc vero certum habeto, nisi ille veteranos celeriter conscripsisset legionesque duae de exercitu Antoni ad eius se auctoritatem contulissent atque is oppositus esset terror Antonio, nihil Antonium sceleris, nihil crudelitatis praeteriturum fuisse. haec tibi, etsi audita esse arbitrabar, volui tamen notiora esse. plura scribam, si plus oti habuero.\nde meo studio erga salutem et incolumitatem tuam credo te cognosse ex litteris tuorum ; quibus me cumulatissime satis fecisse certo scio, nec iis concedo, quamquam sunt singulari in te benevolentia, ut te salvum malint quam ego. illi mihi necesse est concedant ut tibi plus quam ipsi hoc tempore prodesse possim ; quod quidem nec destiti facere nec desistam et iam in maxima re feci et fundamenta ieci salutis tuae. tu fac bono animo magnoque sis meque tibi nulla re defuturum esse confidas. pridie\nnon. Quintilis.\nA. d. xviii K. Mai., quo die Pansa in castris Hirti erat futurus, cum quo ego eram (nam ei obviam processeram\nmillia passus centum, quo maturius veniret), Antonius legiones eduxit duas, secundam et quintam tricesimam, et cohortis praetorias duas, unam suam, alteram Silani, et evocatorum partem. ita obviam venit nobis, quod nos\nquattuor legiones tironum habere solum arbitrabatur. sed noctu, quo tutius venire in castra potuissemus, legionem Martiam, cui ego praeesse solebam, et duas cohortis praetorias miserat Hirtius nobis.\nCum equites Antoni\n\napparuissent, contineri neque legio Martia neque cohortes praetoriae\npotuerunt ; quas sequi coepimus coacti, quoniam retinere eas non potueramus. Antonius ad forum Gallorum suas copias continebat neque sciri volebat se legiones habere ; tantum equitatum et levem armaturam ostendebat. postea quam vidit se invito legionem ire Pansa, sequi se duas\nlegiones iussit tironum. postea quam angustias paludis et silvarum transiimus, acies est instructa a nobis xii cohortium ; nondum venerant legiones duae :\nrepente Antonius in\n\naciem suas copias de vico produxit et sine mora concurrit.\nprimo ita pugnatum est, ut acrius non posset ex utraque parte pugnari; etsi dexterius cornu, in quo ego eram cum\nMartiae legionis cohortibus octo, impetu primo fugaverat legionem xxxv Antoni, ut amplius passus D ultra aciem, quo loco steterat, processerit. itaque cum equites nostrum\ncornu circumire vellent, recipere me coepi et levem armaturam opponere Maurorum equitibus, ne aversos nostros adgrederentur. interim video me esse inter Antonianos Antoniumque post me esse aliquanto. repente equum immisi ad eam legionem tironum, quae veniebat ex castris, scuto reiecto. Antoniani me insequi; nostri pila coicere velle. ita nescio quo fato sum servatus, quod sum cito\n\na nostris cognitus.\nin ipsa Aemilia, ubi cohors Caesaris\npraetoria erat, diu pugnatum est. cornu sinisterius, quod erat infirmius, ubi Martiae legionis duae cohortes erant et to cohors praetoria, pedem referre coeperunt, quod ab equitatu circumibantur, quo vel plurimum valet Antonius. Cum omnes se recepissent nostri ordines, recipere me novissimus coepi ad castra. Antonius tamquam victor castra putavit se posse capere. quo cum venit, compluris ibi amisit nec egit quicquam.\n\n\naudita re Hirtius cum cohortibus xx veteranis redeunti Antonio in sua castra occurrit copiasque eius omnis delevit, fugavit eodemque loco, ubi erat pugnatum, ad forum Gallorum ; Antonius cum equitibus hora noctis quarta se in castra sua ad Mutinam recepit ;\nHirtius in ea castra redit, unde Pansa exierat, ubi duas legiones reliquerat, quae ab Antonio erant oppugnatae. sic partem maiorem suarum copiarum Antonius amisit veteranarum ; nec id tamen sine aliqua iactura cohortium praetoriarum nostrarum et legionis Martiae fieri potuit. Aquilae duae, signa Lx sunt relata Antoni ;\nres bene gesta est. A. d. xvii K. Mai. ex castris.\nminime mirum tibi debet videri nihil me scripsisse de re p., postea quam itum est ad arma. nam saltus Castulonensis, qui semper tenuit nostros tabellarios, etsi nunc frequentioribus latrociniis infestior factus est, tamen nequaquam tanta in hora est, quanta qui locis omnibus dispositi ab utraque parte scrutantur tabellarios et retinent. itaque nisi nave perlatae litterae essent, omnino nescirem quid\nistic fieret. nunc vero nactus occasionem, postea quam navigari coeptum est, cupidissime et quam creberrime potero scribam ad te.\nne movear eius sermonibus quem\n\ntametsi nemo est qui videre velit, tamen nequaquam proinde ac dignus est oderunt homines, periculum non est ;\nadeo est enim invisus mihi, ut nihil non acerbum putem, quod commune cum illo sit. natura autem mea et studia trahunt me ad pacis et libertatis cupiditatem. itaque illud initium civilis belli saepe deflevi ; cum vero non liceret mihi nullius partis esse, quia utrubique magnos inimicos\nhabebam, ea castra fugi, in quibus plane tutum me ab insidiis inimici sciebam non futurum ; compulsus eo quo minime volebam, ne in extremis essem, plane pericula non\ndubitanter adii.\nCaesarem vero, quod me in tanta fortuna\n\nmodo cognitum vetustissimorum familiarium loco habuit,\ndilexi summa cum pietate et fide. quae mea sententia gerere mihi licuit, ita feci ut optimus quisque maxime probarit; quod iussus sum, eo tempore atque ita feci ut appareret invito imperatum esse. cuius facti iniustissima invidia erudire me potuit quam iucunda libertas et quam\nmisera sub dominatione vita esset. ita si id agitur ut rursus in potestate omnia unius sint, quicumque is est, ei\nme profiteor inimicum, nec periculum est ullum quod pro\n\nlibertate aut refugiam aut deprecer.\nsed consules neque\nsenatus consulto neque litteris suis praeceperant mihi quid facerem ; unas enim post Idus Mart. demum a Pansa litteras accepi, in quibus hortatur me ut senatu scribam me et exercitum in potestate eius futurum. quod, cum Lepidus contionaretur atque omnibus scriberet se consentire cum Antonio, maxime contrarium fuit ; nam quibus commeatibus invito illo per illius provinciam legiones ducerem? aut si cetera transissem, num etiam Alpis poteram transvolare, quae praesidio illius tenentur? adde huc quod perferri litterae nulla condicione potuerunt ; sescentis enim locis excutiuntur, deinde etiam retinentur ab Lepido tabellarii.\nillud me Cordubae pro contione dixisse nemo vocabit in dubium, provinciam me nulli, nisi qui ab senatu missus venisset, traditurum. nam de legione tricesima tradenda quantas contentiones habuerim quid ego scribam? qua tradita quanto pro re p. infirmior futurus fuerim quis ignorat? hac enim legione noli acrius aut pugnacius quicquam putare esse. qua re eum me existima esse, qui primum pacis cupidissimus sim (omnis enim civis plane studeo esse salvos), deinde qui et me et rem publicam vindicare in\n\nlibertatem paratus sim.\nquod familiarem meum tuorum numero habes, opinione tua mihi gratius est ; invideo illi tamen, quod ambulat et iocatur tecum. quaeres quanti aestimem. si umquam licuerit vivere in otio, experieris ; nullum enim vestigium abs te discessurus sum. illud vehementer admiror, non scripsisse te mihi manendo in provincia an ducendo exercitum in Italiam rei p. magis satis facere possim. ego quidem, etsi mihi tutius ac minus laboriosum est manere, tamen, quia video tali tempore\nmulto magis legionibus opus esse quam provinciis, quae praesertim reciperari nullo negotio possunt, constitui, ut nunc est, cum exercitu proficisci. deinde ex litteris, quas ' Pansae misi, cognosces omnia ; nam tibi earum exemplar\nmisi. xvii K. Apr. Corduba.\nBalbus quaestor magna numerata pecunia, magno pondere auri, maiore argenti coacto de publicis exactionibus,\nne stipendio quidem militibus reddito duxit se a Gadibus et triduum tempestate retentus ad Calpem K. Iun. traiecit sese m regnum Bogudis plane bene peculiatus. his rumoribus utrum Gadis referatur an Romam (ad singulos enim .nuntios turpissime consilia mutat) nondum scio.\nsed\npraeter furta et rapinas et virgis caesos socios haec quoque fecit, ut ipse gloriari solet, eadem quae Q. Caesar : ludis, quos Gadibus fecit, Herennium Gallum histrionem summo ludorum die anulo aureo donatum in xiiii sessum deduxit (tot enim fecerat ordines equestris loci); quattuorviratum\nsibi prorogavit; comitia bienni biduo habuit, hoc est renuntiavit quos ei visum est ; exsules reduxit non horum temporum sed illorum quibus a seditiosis senatus trucidatus aut expulsus est Sex. Varo procos.\nilla vero iam ne\n\nCaesaris quidem exemplo, quod ludis praetextam de suo\nitinere ad L. Lentulum procos. sollicitandum posuit, et quidem cum ageretur, flevit memoria rerum gestarum commotus ; gladiatoribus autem Fadium quendam, militem Pompeianum, quia, cum depressus in ludum bis gratis depugnasset, auctorare sese nolebat et ad populum confugerat,\nprimum Gallos equites immisit in populum (coniecti enim\nlapides sunt in eum, cum abriperetur Fadius), deinde abstractum defodit in ludo et vivum combussit, cum quidem pransus nudis pedibus, tunica soluta, manibus ad tergum reiectis inambularet et illi misero quiritanti : 'C. R. natus sum' responderet : 'abi nunc, populi fidem implora'; bestiis vero civis Romanos, in iis circulatorem quendam auctionum, notissimum hominem Hispali, quia deformis erat, obiecit. Cum huiusce modi portento res mihi fuit.\nsed de illo plura coram nunc, quod praestat, quid me velitis facere constituite. tris legiones firmas habeo, quarum unam, xxviii, cum ad se initio belli arcessisset Antonius hac pollicitatione, quo die in castra venisset, denarios quingenos singulis militibus daturum, in victoria vero eadem praemia quae suis legionibus (quorum quis ullam finem aut modum futurum putabit ?) incitatissimam is retinui aegre me hercules, nec retinuissem si uno loco habuissem, utpote cum singulae quaedam cohortes seditionem fecerint. reliquas quoque legiones non destitit litteris atque infinitis pollicitationibus incitare. nec vero minus Lepidus ursit me et suis et Antoni litteris ut legionem xxx\nmitterem sibi.\nitaque quem exercitum neque vendere ullis praemiis volui nec eorum periculorum metu, quae victoribus illis portendebantur, deminuere, debetis existimare retentum et conservatum rei p. esse atque ita credere, quodcumque imperassetis, facturum fuisse, si quod iussistis feci. nam et provinciam in otio et exercitum in mea potestate tenui, finibus meae provinciae nusquam excessi, militem non modo legionarium sed ne auxiliarium quidem ullum quoquam misi et, si quos equites decedentis nactus sum, supplicio adfeci. quarum rerum fructum satis magnum re p. salva tulisse me putabo ; sed res p. si me satis novisset et maior pars senatus, maiores ex me fructus tulisset\nepistulam, quam Balbo, cum etiam nunc in provincia esset, scripsi, legendam tibi misi ; etiam praetextam si voles legere, Gallum Cornelium, familiarem meum, poscito. vi Idus Iun. Corduba.\nS. v. h. e. e. q. v. quo tardius certior fierem de proeliis apud Mutinam factis Lepidus effecit, qui meos tabellarios\nnovem dies retinuit ; tametsi tantam calamitatem rei p. quam tardissime audire optandum est, sed illis, qui prodesse nihil possunt neque mederi. atque utinam eodem s. c., quo Plancum et Lepidum in Italiam arcessistis me quoque iussissetis venire! profecto non accepisset res p. hoc vulnus.\nquo si qui laetantur in praesentia, quia videntur et duces et veterani Caesaris partium interisse, tamen postmodo necesse est doleant, cum vastitatem Italiae respexerint ; nam et robur et suboles militum interiit, si quidem quae nuntiantur ulla ex parte vera sunt.\nneque ego non videbam\nquanto usui rei p. essem futurus, si ad Lepidum venissem ; omnem enim cunctationem eius discussissem, praesertim adiutore Planco ; sed scribenti ad me eius modi litteras quas leges et contionibus videlicet, quas Narbone habuisse dicitur, similis palparer necesse erat, si vellem commeatus per provinciam eius iter faciens habere. praeterea\nverebar ne, si ante quam ego incepta perficerem proelium confectum esset, pium consilium meum raperent in contrariam partem obtrectatores mei propter amicitiam, quae mihi cum Antonio non maior tamen quam Planco fuit\nitaque a Gadibus mense Aprili binis tabellariis in duas\nnavis impositis et tibi et consulibus et Octaviano scripsi ut me faceretis certiorem quonam modo Nurimum possem prodesse rei p. sed, ut rationem ineo, quo die proelium Pansa commisit, eodem a Gadibus naves profectae sunt nulla enim post hiemem fuit ante eam diem navigatio. et ego me hercules longe remotus ab omni suspicione futuri civilis tumultus penitus in Lusitania legiones in hibernis conlocaram. ita porro festinavit uterque confligere, tamquam nihil peius timerent quam ne sine maximo rei p. detrimento bellum componeretur. sed si properandum fuit, nihil non summi ducis consilio gessisse Hirtium video.\nnunc haec mihi scribuntur ex Gallia Lepidi et nuntiantur, Pansae exercitum concisum esse, Pansam ex vulneribus mortuum, eodem proelio Martiam legionem interisse et L. Fabatum et C. Peducaeum et D. Carfulenum ; â€  Hirtino is autem proelio et quartam legionem et omnis peraeque Antoni caesas, item Hirti, quartam vero, cum castra quoque Antoni cepisset, a quinta legione concisam esse ; ibi Hirtium quoque perisse et Pontium Aquilam ; dici etiam Octavianum cecidisse (quae si, quod di prohibeant! vera sunt, non mediocriter doleo); Antonium turpiter Mutinae obsessionem reliquisse sed habere equitum v legiones sub signis armatas tris et P. Bagienni unam, inermis bene multos ; Ventidium quoque se cum legione vii, viii, viiii coniunxisse ; si nihil in Lepido spei sit, descensurum ad extrema et non modo nationes sed etiam servitia concitaturum ; Parmam direptam ; L. Antonium Alpis occupasse.\nquae si\nvera sunt, nemini nostrum cessandum est nec exspectandum quid decernat senatus ; res enim cogit huic tanto incendio succurrere omnis, qui aut imperium aut nomen denique populi R. salvum volunt esse. Brutum enim cohortis xvii\net duas non frequentis tironum legiones, quas conscripserat Antonius, habere audio. neque tamen dubito quin omnes qui supersint de Hirti exercitu confluant ad eum. nam in dilectu non multum spei puto esse, praesertim cum nihil sit periculosius quam spatium confirmandi sese Antonio dari. Anni autem tempus libertatem maiorem mihi dat, propterea quia frumenta aut in agris aut in villis sunt. itaque proximis litteris consilium meum expedietur ; nam neque desse neque superesse rei p. volo. maxime tamen doleo adeo et longo et infesto itinere ad me veniri, ut die quadragesimo post aut ultra etiam quam facta sunt omnia nuntientur.\nS. v. b. e. e. v. Cum audissem M. Antonium cum suis copiis praemisso L. Antonio cum parte equitatus in provinciam meam venire, cum exercitu meo ab confluente\nRhodam castra movi ac contra eos venire institui. itaque continuis itineribus ad forum Voconi veni et ultra castra ad flumen Argenteum contra Antonios feci. P. Ventidius suas legiones 4ris coniunxit cum eo et ultra me castra posuit. habebat antea legionem v et ex reliquis legionibus magnam multitudinem sed inermorum. equitatum\nhabet magnum ; nam omnis ex proelio integer discessit ita ut sint amplius equitum milia quinque. ad me complures milites et equites ab eo transierunt et in dies singulos eius\n\ncopiae minuuntur.\nSilanus et Culleo ab eo discesserunt. nos etsi graviter ab iis laesi eramus, quod contra nostram voluntatem ad Antonium ierant, tamen nostrae humanitatis et necessitudinis .causa eorum salutis rationem habuimus nec tamen eorum opera utimur neque in castris habemus neque ulli negotio praefecimus. quod ad bellum hoc attinet, nec senatui nec rei p. derimus. quae postea egerimus faciam te certiorem.\netsi omni tempore summa studia offici mutuo inter nos certatim constiterunt pro nostra inter nos familiaritate et proinde diligenter ab utroque conservata sunt, tamen non dubito in tanto et tam repentino motu rei p. quin non nulla de me falsis rumoribus a meis obtrectatoribus me indigna ad te delata sint, quae tuum animum magno opere moverent pro tuo amore in rem p. ea te moderate accepisse neque temere credendum iudicasse a meis procuratoribus certior sum factus. quae mihi, ut debent, gratissima sunt ; memini enim et illa superiora, quae abs tua voluntate profecta sunt ad meam dignitatem augendam et ornandam, quae\n\nperpetuo animo meo fixa manebunt.\nabs te, mi Cicero, magno opere peto, si meam vitam, studium diligentissime superioribus temporibus in re p. administranda, quae Lepido digna sunt, perspecta habes, ut paria aut eo ampliora reliquo tempore exspectes et proinde tua auctoritate me tuendum existimes, quo tibi plura tuo merito debeo. vale. D. xi K. Iun. ex castris ex Ponte Argenteo.\nS. v. liberique vestri v. b. e. e. q. v. deos hominesque testor, p. c., qua mente et quo animo semper in rem p. fuerim et quam nihil antiquius communi salute ac libertate iudicarim ; quod vobis brevi probassem, nisi mihi fortuna proprium consilium extorsisset. nam exercitus cunctus consuetudinem suam in civibus conservandis communique\npace seditione facta retinuit meque tantae multitudinis civium Romanorum salutis atque incolumitatis causam suscipere, ut vere dicam, coegit.\nin qua re ego vos, p. c.,\n\noro atque obsecro ut privatis offensionibus omissis summae rei p. consulatis neve misericordiam nostram exercitusque\nnostri in civili dissensione sceleris loco ponatis. quod si salutis omnium ac dignitatis rationem habueritis, melius et vobis et rei p. consuletis. D. iii Kal. Jun. a Ponte Argenteo.\nQvo in statu simus cognoscite. heri vesperi apud me Hirtius fuit ; qua mente esset Antonius demonstravit, pessima scilicet et infidelissima. nam se neque mihi provinciam dare posse aiebat neque arbitrari tuto in urbe esse quemquam nostrum ; adeo esse militum concitatos animos et plebis. quod utrumque esse falsum puto vos animadvertere atque illud esse verum, quod Hirtius demonstrabat, timere eum ne, si mediocre auxilium dignitatis nostrae\nhabuissemus, nullae partes iis in re p. relinquerentur.\nCum a in his angustiis versarer, placitum est mihi ut postularem legationem liberam mihi reliquisque nostris, ut aliqua causa proficiscendi honesta quaereretur. haec se impetraturum\npollicitus est, nec tamen impetraturum confido ; tanta est hominum insolentia et nostri insectatio. ac si dederint quod petimus, tamen paulo post futurum puto ut hostes iudicemur aut aqua et igni nobis interdicatur.\n'quid ergo a est' inquis 'tui consili?' dandus est locus fortunae,\ncedendum ex Italia, migrandum Rhodum aut aliquo terrarum arbitror. si melior casus fuerit, revertemur Romam ; si mediocris, in exsilio vivemus ; si pessimus, ad novissima\n\nauxilia descendemus.\nsuccurret fortasse hoc loco alicui vestrum cur novissimum tempus exspectemus potius quam nunc aliquid moliamur. quia ubi consistamus non habemus praeter Sex. Pompeium et Bassum Caecilium ; qui mihi videntur hoc nuntio de Caesare adlato firmiores futuri. satis tempore ad eos accedemus, ubi quid valeant scierimus. pro Cassio et te si quid me velitis recipere recipiam ; postulat enim hoc Hirtius ut faciam.\nrogo vos quam primum mihi rescribatis (nam non dubito quin de his rebus ante horam quartam Hirtius certiorem me sit facturus) ; quem in locum convenire possimus, quo me velitis venire rescribite.\npost novissimum Hirti sermonem placitum est mihi postulare ut liceret nobis Romae esse publico praesidio. quod illos nobis concessuros non puto ; magnam enim invidiam iis faciemus. nihil tamen non postulandum putavi quod aequum esse statuerem.\nde tua fide et benevolentia in nos nisi persuasum esset nobis, non scripsissemus haec tibi ; quae profecto, quoniam istum animum habes, in optimam partem accipies. scribitur nobis magnam veteranorum multitudinem Romam convenisse iam et ad K. Iun. futuram multo maiorem. de te si dubitemus aut vereamur, simus nostri dissimiles ; sed certe, cum ipsi in tua potestate fuerimus tuoque adducti consilio dimiserimus ex municipiis nostros necessarios neque solum edicto sed etiam litteris id fecerimus, digni sumus quos habeas tui consili participes, in ea praesertim re quae\n\nad nos pertinet.\nqua re petimus a te facias nos certiores\ntuae voluntatis in nos, putesne nos tutos fore in tanta frequentia militum veteranorum, quos etiam de reponenda ara cogitare audimus ; quod velle et probare vix quisquam posse videtur qui nos salvos et honestos velit. nos ab\ninitio spectasse otium nec quicquam aliud libertate communi quaesisse exitus declarat. fallere nemo nos potest\nnisi tu, quod certe abest ab tua virtute et fide ; sed alius\nnemo facultatem habet decipiendi nos ; tibi enim uni credidimus et credituri sumus.\nmaximo timore de nobis adficiuntur amici nostri ; quibus etsi tua fides explorata est,\ntamen illud in mentem venit, multitudinem veteranorum facilius impelli ab aliis quolibet quam a te retineri posse. rescribas nobis ad omnia rogamus ; nam illud valde leve est ac nugatorium, ea re denuntiatum esse veteranis, quod is de commodis eorum mense Iunio laturus esses. quem\nenim impedimento futurum putas, cum de nobis certum sit nos quieturos? non debemus cuiquam videri nimium cupidi vitae, cum accidere nobis nihil possit sine pernicie et confusione omnium rerum.\nS. v. b. Litteras tuas legimus simillimas edicti tui, contumeliosas, minacis, minime dignas quae a te nobis mitterentur. nos, Antoni, te nulla lacessiimus iniuria neque miraturum credidimus, si praetores et ea dignitate homines\naliquid edicto postulassemus a consule. quod si indignaris ausos esse id facere, concede nobis ut doleamus ne hoc quidem abs te Bruto et Cassio tribui.\nnam de dilectibus\n\nhabitis et pecuniis imperatis, exercitibus sollicitatis et nuntiis\ntrans mare missis quod te questum esse negas, nos quidem tibi credimus optimo animo te fecisse, sed tamen neque\nagnoscimus quicquam eorum et te miramur, cum haec reticueris, non potuisse continere iracundiam tuam quin\nnobis de morte Caesaris obiceres.\nillud vero quem ad modum ferendum sit tute cogita, non licere praetoribus concordiae ac libertatis causa per edictum de suo iure decedere quin consul arma minetur. quorum fiducia nihil est quod nos terreas ; neque enim decet aut convenit nobis periculo ulli submittere animum nostrum neque est Antonio postulandum ut iis imperet quorum opera liber est. nos si alia hortarentur ut bellum civile suscitare vellemus, litterae tuae nihil proficerent; nulla enim minantis auctoritas apud liberos est ; sed pulchre intellegis non posse nos quoquam impelli et fortassis ea re minaciter agis ut iudicium\nnostrum metus videatur.\nnos in hac sententia sumus, ut te cupiamus in libera re p. magnum atque honestum esse, vocemus te ad nullas inimicitias, sed tamen pluris nostram libertatem quam tuam amicitiam aestimemus. tu etiam atque etiam vide quid suscipias, quid sustinere possis, neque quam diu vixerit Caesar sed quam non diu regnarit fac cogites. deos quaesumus consilia tua rei p. salutaria sint ac tibi ; si minus, ut salva atque honesta re p. tibi quam minimum noceant optamus. Pr. non. Sext.\nsi de tua in me voluntate dubitarem, multis a te verbis peterem ut dignitatem meam tuerere, sed profecto est ita ut mihi persuasi, me tibi esse curae. progressus sum ad Inalpinos cum exercitu non tam nomen imperatorium captans quam cupiens militibus satis facere firmosque eos\n\nad tuendas nostras res efficere ;\nquod mihi videor consecutus ; nam et liberalitatem nostram et animum sunt experti. Cum omnium bellicosissimis bellum gessi ; multa castella cepi, multa vastavi. non sine causa ad senatum litteras misi. adiuva nos tua sententia ; quod cum facies,\nex magna parte communi commodo inservieris.\nLupus familiaris noster cum a te venisset cumque Romae quosdam dies commoraretur, ego eram in iis locis in quibus\nmaxime tuto me esse arbitrabar. eo factum est ut ad te Lupus sine meis litteris rediret, cum tamen curasset tuas ad me perferendas. Romam autem veni a. d. v Idus Dec. nec habui quicquam antiquius quam ut Pansam statim con-venirem ; ex quo ea de te cognovi quae maxime optabam.\nqua re hortatione tu quidem non eges, si ne in illa quidem re quae a te gesta est post hominum memoriam maxima hortatorem desiderasti ;\nillud tamen breviter significandum\n\nvidetur, populum Romanum omnia a te exspectare atque in\nte aliquando reciperandae libertatis omnem spem ponere. tu si dies noctesque memineris, quod te facere certo scio,\nquantam rem gesseris, non obliviscere profecto quantae tibi etiam nunc gerendae sint. si enim iste provinciam nactus erit, cui quidem ego semper amicus fui, ante quam illum intellexi non modo aperte sed etiam libenter cum\nre p. bellum gerere, spem reliquam nullam video salutis.\nquam ob rem te obsecro iisdem precibus quibus senatus\n\npopulusque Romanus ut in perpetuum rem p. dominatu regio liberes, ut principiis consentiant exitus.\ntuum est hoc munus, tuae partes, a te hoc civitas vel omnes potius\ngentes non exspectant solum sed etiam postulant. quamquam, cum hortatione non egeas, ut supra scripsi, non utar\nea pluribus verbis, faciam illud, quod meum est, ut tibi omnia mea officia, studia, curas, cogitationes pollicear, quae ad tuam laudem et gloriam pertinebunt. quam ob rem velim tibi ita persuadeas, me cum rei p. causa, quae mihi vita mea est carior, tum quod tibi ipsi faveam tuamque dignitatem amplificari velim, me tuis optimis consiliis\namplitudini, gloriae nullo loco defuturum.\nLupus noster cum Romam sexto die Mutina venisset, postridie me mane convenit ; tua mihi mandata diligentissime exposuit et litteras reddidit. quod mihi tuam dignitatem commendas, eodem tempore existimo te mihi meam dignitatem commendare, quam me hercule non habeo tua cariorem. qua re mihi gratissimum facies, si exploratum habebis tuis laudibus nullo loco nec consilium nec studium meum defuturum.\nCum tribuni pl. edixissent senatus adesset a. d. xiii\nK. Ian., haberentque in animo de praesidio consulum designatorum referre, quamquam statueram in senatum ante K. Ian. non venire, tamen, cum eo die ipso edictum tuum propositum esset, nefas esse duxi aut ita haberi senatum ut de tuis divinis in rem p. meritis sileretur (quod factum esset, nisi ego venissem), aut etiam, si quid de te honorifice diceretur, me non adesse. itaque in senatum veni mane.\nquod cum esset animadversum, frequentissimi senatores convenerunt. quae de te in senatu egerim, quae in contione maxima dixerim, aliorum te litteris malo cognoscere ; illud tibi persuadeas velim, me omnia quae ad tuam dignitatem augendam pertinebunt, quae est per se amplissima, summo semper studio suscepturum et defensurum. quod quamquam intellego me cum multis esse facturum, tamen appetam huius rei principatum.\nCum adhibuisset domi meae Lupus me et Libonem et Servium, consobrinum tuum, quae mea fuerit sententia cognosse te ex M. Seio arbitror, qui nostro sermoni interfuit ; reliqua, quamquam statim Seium Graeceius est subsecutus,\ntamen ex Graeceio poteris cognoscere.\ncaput autem est hoc, quod te diligentissime percipere et meminisse volo, ut ne in libertate et salute p. R. conservanda auctoritatem senatus exspectes nondum liberi, ne et tuum factum condemnes (nullo enim publico consilio rem p. liberavisti,\nquo etiam est res illa maior et clarior) et adulescentem vel puerum potius Caesarem iudices temere fecisse, qui tantam causam publicam privato consilio susceperit, denique homines rusticos, sed fortissimos viros civisque optimos, dementis fuisse iudices, primum milites veteranos commilitones tuos, deinde legionem Martiam, legionem quartam,\nquae suum consulem hostem iudicaverunt seque ad salutem rei p. defendendam contulerunt. voluntas senatus pro auctoritate haberi debet, cum auctoritas impeditur metu.\npostremo suscepta tibi causa iam his est, ut non sit integrum,\nprimum Idibus Martiis, deinde proxime exercitu novo et copiis comparatis. quam ob rem ad omnia ita paratus, ita animatus debes esse, non ut nihil facias nisi iussus, sed ut ea geras quae ab omnibus summa cum admiratione laudentur.\neo tempore Polla tua misit ut ad te si quid vellem darem litterarum, cum quid scriberem non habebam ; omnia enim erant suspensa propter exspectationem legatorum, qui quid egissent nihildum nuntiabatur. haec tamen scribenda existimavi, primum senatum populumque R. de te laborare non solum salutis suae causa sed etiam dignitatis tuae. admirabilis enim est quaedam tui nominis caritas amorque in te singularis omnium civium ; ita enim sperant atque confidunt, ut antea rege sic hoc tempore regno\n\nte rem p. liberaturum.\nRomae dilectus habetur totaque Italia, si hic dilectus appellandus est, cum ultro se offerunt omnes tantus ardor animos hominum occupavit desiderio libertatis odioque diutinae servitutis. de reliquis rebus a te iam exspectare litteras debemus quid ipse agas, quid noster Hirtius, quid Caesar meus ; quos spero brevi tempore societate victoriae tecum copulatos fore. reliquum est ut de me id scribam, quod te ex tuorum litteris et spero et malo cognoscere, me neque deesse ulla in re neque umquam defuturum dignitati tuae.\nPansa amisso quantum detrimenti res p. acceperit non te praeterit. nunc auctoritate et prudentia tua prospicias oportet, ne inimici nostri consulibus sublatis sperent se convalescere posse. ego ne consistere possit in Italia Antonius dabo operam ; sequar eum confestim. utrumque me praestaturum spero, ne aut Ventidius elabatur aut Antonius in Italia moretur. in primis rogo te ad hominem ventosissimum, Lepidum, mittas, ne bellum nobis redintegrare possit Antonio sibi coniuncto. nam de Pollione Asinio puto te perspicere quid facturus sit. multae et bonae et firmae sunt legiones Lepidi et Asini.\nneque haec\n\nidcirco tibi scribo, quod te non eadem animadvertere sciam, sed quod mihi persuasissimum est Lepidum recte facturum numquam, si forte vobis id de hoc dubium est. Plancum quoque confirmetis oro ; quem spero pulso Antonio rei p. non defuturum. si se Alpis Antonius traiecerit, constitui praesidium in Alpibus conlocare et te de omni re facere\ncertiorem. iii K. Mai. ex castris Regio.\nnon mihi rem p. plus debere arbitror quam me tibi. gratiorem me esse in te posse, quam isti perversi sint in\nme, exploratum habes â€ sit an hoc temporis videatur dici causat, malle me tuum iudicium quam ex altera parte omnium istorum; tu enim a certo sensu et vero iudicas de nobis ; quod isti ne faciant summa malevolentia et livore impediuntur. interpellent me quo minus honoratus sim,\ndum ne interpellent quo minus res p. a me commode administrari possit. quae quanto sit in periculo quam potero brevissime exponam.\nprimum omnium quantam perturbationem rerum\n\nurbanarum adferat obitus consulum quantamque cupiditatem\nhominibus iniciat vacuitas non te fugit. satis me multa scripsisse, quae litteris commendari possint, arbitror ; scio enim cui scribam.\nrevertor nunc ad Antonium. qui ex fuga cum parvulam manum peditum haberet inermium, ergastula solvendo omneque genus hominum abripiendo satis magnum numerum videtur effecisse. hoc accessit manus Ventidi, quae trans Appenninum itinere facto difficillimo ad Vada pervenit atque ibi se cum Antonio coniunxit. est numerus veteranorum et armatorum satis frequens cum Ventidio.\nconsilia\nAntoni haec sint necesse est, aut ad Lepidum ut se conferat, si recipitur, aut Appennino Alpibusque se teneat et decursionibus per equites, quos habet multos, vastet ea loca in quae incurrerit, aut rusus se in Etruriam referat, quod ea pars Italiae sine exercitu est. quod si me Caesar audisset atque Appenninum transisset, in tantas angustias Antonium compulissem, ut inopia potius quam ferro conficeretur. sed neque Caesari imperari potest nec Caesar exercitui suo, quod utrumque pessimum est Cum haec talia sint, quo minus, quod ad me pertinebit, homines interpellent, ut supra scripsi, non impedio. haec quem ad modum explicari possint aut, a te cum explicabuntur, ne impediantur timeo.\nalere iam milites non possum. Cum ad rem p. liberandam accessi, HS mihi fuit pecuniae cccc amplius. tantum abest ut meae rei familiaris liberum sit quicquam, ut omnis iam meos amicos aere alieno obstrinxerim. septem numerum nunc legionum alo, qua difficultate tu arbitrare ; non, si Varronis thensauros haberem, subsistere sumptui possem. Cum primum de Antonio exploratum habuero, faciam te certiorem. tu me amabis ita, si hoc idem me in te facere senseris. III non. Mai. ex castris Dertona.\neodem exemplo a te mi litterae redditae sunt, quo pueri mei attulerunt. tantum me tibi debere existimo, quantum\npersolvere difficile est. scripsi tibi quae hic gererentur.\nin itinere est Antonius, ad Lepidum proficiscitur ; ne de\nPlanco quidem spem adhuc abiecit, ut ex libellis eius animadverti qui in me inciderunt ; in quibus, quos ad\nAsinium, quos ad Lepidum, quos ad Plancum mitteret scribebat. ego tamen non habui ambiguum et statim ad Plancum misi et biduo ab Allobrogibus et totius Galliae legatos exspecto ; quos confirmatos domum remittam.\ntu\n\nquae istic opus erunt administrari prospicies, ut ex tua\nvoluntate reique publicae commodo fiant. malevolentiae hominum in me, si poteris, occurres ; si non potueris, hoc consolabere, quod me de statu meo nullis contumeliis deterrere possunt. Pr. non. Mai. ex castris finibus Statiellensium.\ntris uno die a te accepi epistulas, unam brevem quam Flacco Volumnio dederas, duas pleniores, quarum alteram tabellarius T. Vibi attulit, alteram ad me misit Lupus. ex\ntuis litteris et ex Graecei oratione non modo non restinctum bellum sed etiam inflammatum videtur. non dubito autem pro tua ,singulari prudentia quin perspicias, si aliquid firmitatis nactus sit Antonius, omnia tua illa praeclara in rem p. merita ad nihilum esse ventura. ita enim\nRomam erat nuntiatum, ita persuasum omnibus, cum paucis\ninermis, perterritis metu, fracto animo fugisse Antonium.\nqui si ita se habet ut, quem ad modum audiebam de\nGraeceio, confligi cum eo sine periculo non possit, non ille mihi fugisse a Mutina videtur sed locum belli gerendi mutasse. itaque homines alii facti sunt ; non nulli etiam queruntur, quod persecuti non sitis ; opprimi potuisse, si celeritas adhibita esset, existimant. omnino est hoc populi maximeque nostri, in eo potissimum abuti libertate per quem eam consecutus sit ; sed tamen providendum est ne quae iusta querela esse possit. res se sic habet : is bellum confecerit, qui Antonium oppresserit. hoc quam vim habeat te existimare malo quam me apertius scribere.\niam non ago tibi gratias ; cui enim re vix referre possum, huic verbis non patitur res satis fieri. attendere te volo quae in manibus sunt ; qua enim prudentia es, nihil te fugiet, si meas litteras diligenter legeris. sequi confestim Antonium his de causis, Cicero, non potui : eram sine equitibus, sine iumentis ; Hirtium perisse nesciebam, Aquilam perisse nesciebam ; Caesari non credebam prius quam convenissem et conlocutus essem. hic dies hoc modo\n\nabiit.\npostero die mane a Pansa sum accersitus Bononiam. Cum in itinere essem, nuntiatum mihi est eum mortuum esse. recurri ad meas copiolas ; sic enim vere eas appellare possum ; sunt extenuatissimae et inopia omnium rerum pessime acceptae. biduo me Antonius antecessit, itinera fecit multo maiora fugiens quam ego sequens ; ille enim iit passim, ego ordinatim. quacumque iit, ergastula solvit,\nhomines abripuit, constitit nusquam prius quam ad Vada venit ; quem locum volo tibi esse notum. iacet inter Appenninum et Alpis impeditissimus ad iter faciendum.\nCum\n\nabessem ab eo milia passuum xxx et se iam Ventidius\nconiunxisset contio eius ad me est adlata, in qua petere coepit a militibus ut se trans Alpis sequerentur ; sibi cum\nM. Lepido convenire. succlamatum est ei frequenter a militibus Ventidianis (nam suos valde quam paucos habet) sibi aut in Italia pereundum esse aut vincendum, et orare\ncoeperunt ut Pollentiam iter facerent. Cum sustinere eos non posset, in posterum diem iter suum contulit.\nhac\n\nre mihi nuntiata statim quinque cohortis Pollentiam praemisi meumque iter eo contuli. Hora ante praesidium meum Pollentiam venit quam Trebellius cum equitibus.\nsane quam sum gavisus ; in hoc enim victoriam puto consistere\nin spem venerant, quod neque Planci quattuor legiones omnibus suis copiis paris arbitrabantur neque ex Italia tam celeriter exercitum traici posse credebant. quos ipsi adhuc satis adroganter Allobroges equitatusque omnis,\nqui eo praemissus erat a nobis, sustinebant, nostroque adventu sustineri facilius posse confidimus. tamen si quo etiam casu Isaram se traiecerint, ne quod detrimentum rei p. iniungant summa a nobis dabitur opera.\nvos magnum animum optimamque spem de summa re p. habere volumus,\nCum et nos et exercitus nostros singulari concordia coniunctus ad omnia pro vobis videatis paratos. sed tamen nihil de diligentia remittere debetis dareque operam ut quam paratissimi et ab exercitu reliquisque rebus pro vestra salute contra sceleratissimam conspirationem hostium confligamus ; qui quidem eas copias, quas diu simulatione rei publicae comparabant, subito ad patriae periculum converterunt.\nmirabiliter, mi Brute, laetor mea consilia measque sententias a te probari de decem viris, de ornando adulescente. sed quid refert? mihi crede, homini non glorioso, plane iam, Brute, frigeo ; o)/rganon enim erat meum senatus ; id iam est dissolutum. tantam spem attulerat exploratae victoriae tua praeclara Mutina eruptio, fuga Antoni conciso exercitu, †ut omnium animi relaxati sint, meaeque illae vehementes contentiones tamquam skiamaxi/ai esse videantur†.\nsed ut ad rem redeam, legionem Martiam et quartam negant qui illas norunt ulla condicione ad te posse perduci ; pecuniae, quam desideras, ratio potest haberi, eaque habebitur. de Bruto arcessendo Caesareque ad Italiae praesidium tenendo valde tibi adsentior ; sed, ut scribis, habes obtrectatores ; quos equidem facillime sustineo, sed\na impediunt tamen.\nex Africa legiones exspectantur ; sed\n\nbellum istuc renatum mirantur homines. nihil tam praeter spem umquam ; nam die tuo natali victoria nuntiata in multa saecula videbamus rem p. liberatam, hi novi timores retexunt superiora. scripsisti autem ad me litteris iis, quas Idibus . Maus dedisti, modo te accepisse a Planco litteras non recipi Antonium a Lepido. id si ita est, omnia faciliora ; sin aliter, magnum negotium, cuius exitum non extimesco. tuae partes sunt ; ego plus quam feci facere non possum. te tamen, id quod spero, omnium maximum\net clarissimum videre cupio.\netsi mihi tuae litterae iucundissimae sunt, tamen iucundius fuit, quod in summa occupatione tua Planco conlegae\nmandasti ut te mihi per litteras excusaret; quod fecit ille diligenter. mihi autem nihil amabilius officio tuo et diligentia. coniunctio tua cum conlega concordiaque vestra, quae litteris communibus declarata est, senatui populoque Romano gratissima accidit.\nquod superest, perge, mi\nBrute, et iam non cum aliis sed tecum ipse certa. plura scribere non debeo, praesertim ad te, quo magistro brevitatis uti cogito. Litteras tuas vehementer exspecto, et quidem talis qualis maxime opto. vale. .\npermagni interest quo tibi haec tempore epistula\nreddita sit, utrum cum sollicitudinis aliquid haberes an cum ab omni molestia vacuus esses. itaque ei praecepi,\nquem ad te misi, ut tempus observaret epistulae tibi reddendae. nam quem ad modum coram qui ad nos intempestive adeunt molesti saepe sunt, sic epistulae offendunt non loco redditae. si autem, ut spero, nihil te perturbat, nihil impedit, et ille cui mandavi satis scite et commode tempus ad te cepit adeundi, confido me quod velim facile a te impetraturum.\nL. Lamia praeturam petit. hoc ego utor uno omnium plurimum ; magna vetustas, magna consuetudo intercedit, quodque plurimum valet, nihil mihi eius est familiaritate iucundius. Magno praeterea beneficio eius magnoque merito sum obligatus. nam Clodianis temporibus, cum equestris ordinis princeps esset proque mea salute acerrime propugnaret, a Gabinio consule relegatus est, quod ante id tempus civi Romano Romae contigit nemini. hoc cum populus Romanus meminit, me ipsum non meminisse\nturpissimum est. quapropter persuade tibi, mi Brute, me petere praeturam.\nquamquam enim Lamia summo splendore, summa gratia est magnificentissimo munere aedilicio, tamen, quasi ea ita non essent, ego suscepi totum negotium. nunc si me tanti facis quanti certe facis, quoniam equitum centurias tenes, in quis regnas, mitte ad Lupum nostrum ut is nobis eas centurias conficiat. non tenebo te pluribus ; ponam in extremo quod sentio : nihil est, Brute, cum omnia a te exspectem, quod mihi gratius facere possis.\nL. Lamia uno omnium familiarissime utor. Magna sunt eius in me, non dico officia, sed merita, eaque sunt populo Romano notissima. is magnificentissimo munere aedilitatis perfunctus petit praeturam, omnesque intellegunt nec dignitatem ei deesse nec gratiam ; sed is ambitus excitari videtur ut ego omnia pertimescam totamque petitionem Lamiae mihi sustinendam putem.\nin ea re quantum me\npossis adiuvare facile perspicio nec vero quantum mea causa velis dubito. velim igitur, mi Brute, tibi persuadeas nihil me maiore studio a te petere, nihil te mihi gratius facere posse quam si omnibus tuis opibus, omni studio Lamiam in petitione iuveris. quod ut facias vehementer\nte rogo.\netsi ex mandatis, quae Galbae Volumnioque ad senatum dedisti, quid timendum putares suspicabamur, tamen timidiora mandata videbantur quam erat dignum tua populique\nRomani victoria. senatus autem, mi Brute, fortis est et habet fortis duces. itaque moleste ferebat se a te, quem omnium quicumque fuissent fortissimum iudicaret, timidum atque ignavum iudicari.\netenim cum te incluso spem\nmaximam omnes habuissent in tua virtute florente Antonio, quis erat qui quicquam timeret profligato illo, te liberato? nec vero Lepidum timebamus. quis enim esset qui illum tam furiosum arbitraretur ut, qui in maximo bello pacem velle se dixisset, is in optatissima pace bellum rei p. indiceret?\nnec dubito quin tu plus provideas ; sed tamen\ntam recenti gratulatione quam tuo nomine ad omnia deorum templa fecimus, renovatio timoris magnam molestiam adferebat. qua re velim equidem, id quod spero, ut plane abiectus et fractus sit Antonius ; sin aliquid virium forte conlegerit, sentiet nec senatui consilium nec populo Romano virtutem deesse nec rei p. te vivo imperatorem. xiiii K. Iun.\nad senatum quas litteras misi velim prius perlegas et si qua tibi videbuntur commutes. necessario me scripsisse ipse animadvertes ; nam cum putarem quartam et Martiam legiones mecum futuras, ut Druso Paulloque placuerat vobis adsentientibus, minus de reliquis rebus laborandum existimavi ; nunc vero, cum sim cum tironibus egentissimis, valde et meam et vestram vicem timeam necesse est.\nVicetini me et M. Brutum praecipue observant. his ne quam patiare iniuriam fieri in senatu vernarum causa a te peto. causam habent optimam, officium in re p. summum, genus hominum adversariorum seditiosum et incertissimum. xii K. Iun. Vercellis.\nquod pro me non facio, id pro te facere amor meus in te tuaque officia cogunt, ut timeam. saepe enim mihi cum esset dictum neque a me contemptum, novissime Labeo Segulius, homo sui simillimus, narrat mihi apud Caesarem se fuisse multumque sermonem de te habitum esse. ipsum Caesarem nihil sane de te questum, nisi dictum quod diceret te dixisse 'laudandum adulescentem, ornandum, tollendum' ; se non esse commissurum ut tolli possit. hoc ego Labeonem credo illi rettulisse aut finxisse dictum,\nnon ab adulescente prolatum. veteranos vero pessime loqui volebat Labeo me credere et tibi ab iis instare periculum maximeque indignari, quod in decem viris neque Caesar neque ego habiti essemus atque omnia ad vestrum\narbitrium essent conlata.\nhaec cum audissem et iam iri\n\nitinere essem, committendum non putavi prius ut Alpis\ntransgrederer quam quid istic ageretur scirem ; nam de tuo periculo crede mihi iactatione verborum et denuntiatione periculi sperare eos te pertimefacto, adulescente impulso, posse magna consequi praemia, et totam istam cantilenam ex hoc pendere ut quam plurimum lucri faciant. neque tamen non te cautum esse volo et insidias vitantem ; nihil enim tua mihi vita potest esse iucundius neque carius.\nillud vide ne timendo magis timere cogare et quibus rebus a\npotest occurri veteranis occurras, primum quod desiderant de decem viris facias, deinde de praemiis, si tibi videtur, agros eorum militum qui cum Antonio veterani fuerunt iis dandos censeas ab utrisque nobis ; de nummis lente ac ratione habita pecuniae senatum de ea re constituturum.\nquattuor legionibus iis, quibus agros dandos censuistis, video facultatem fore ex agris Sullanis et agro Campano ; aequaliter aut sorte agras legionibus adsignari puto oportere.\nhaec me tibi scribere non prudentia mea hortatur sed\namor in te et cupiditas oti, quod sine te consistere non\npotest. ego, nisi valde necesse fuerit, ex Italia non excedam. legiones armo, paro. spero me non pessimum exercitum habiturum ad omnis casus et impetus hominum. de exercitu quem Pansa habuit legionem mihi Caesar non remittit. ad has litteras statim mihi rescribe tuorumque\naliquem mitte, si quid reconditum magis erit meque scire opus esse putaris. viiii K. Iun. Eporedia.\ndei isti Segulio male faciant, homini nequissimo omnium,\n\nqui sunt, qui fuerunt, qui futuri sunt! quid? tu illum tecum solum aut cum Caesare? qui neminem praetermiserit, quicum loqui potuerit, cui non eadem ista dixerit. te tamen, mi Brute, sic amo ut debeo, quod istud quicquid esset nugarum me scire voluisti ; signum enim magnum\namoris dedisti.\nnam quod idem Segulius, veteranos queri, quod tu et Caesar in decem viris non essetis, utinam ne ego quidem essem! quid enim molestius? sed tamen, cum ego sensissem de iis qui exercitus haberent sententiam\n\nferri oportere, idem illi qui solent reclamarunt ; itaque excepti etiam estis me vehementer repugnante. Quocirca Segulium neglegamus qui res novas quaerit, non quo veterem comederit (nullam enim habuit) sed hanc ipsam recentem novam devoravit.\nquod autem scribis te, quod pro te\nipso non facias, id pro me, ut de me timeas aliquid, omni te, vir optime mihique carissime, Brute, de me metu libero ; ego enim quae provideri poterunt non fallar in iis, quae cautionem non habebunt de iis non ita valde laboro. sim enim impudens, si plus postulem quam homini a rerum natura tribui potest.\nquod mihi praecipis ut caveam ne timendo magis timere cogar, et sapienter et amicissime praecipis ; sed velim tibi persuadeas, cum te constet excellere hoc genere virtutis ut numquam extimescas, numquam perturbere, me huic tuae virtuti proxime accedere. quam ob rem nec metuo quicquam et cavebo omnia. sed vide ne tua iam, mi Brute, culpa futura sit, si ego quicquam timeam. tuis enim opibus et consulatu tuo, etiam si timidi essemus, tamen omnem timorem abiceremus, praesertim cum persuasum omnibus esset mihique maxime a te nos unice diligi.\nconsiliis tuis, quae scribis de quattuor legionibus deque agris adsignandis ab utroque vestrum, vehementer adsentior. itaque cum quidam de conlegis nostris agrariam curationem ligurrirent, disturbavi rem totamque nobis integram reservavi. si quid erit occultius et, ut scribis, 'reconditum,' meorum aliquem mittam, quo fidelius ad te litterae perferantur. Pr. non. Iun.\nCum Appio Claudio C. f. summa mihi necessitudo est multis eius officiis et meis mutuis constituta. peto a te maiorem in modum vel humanitatis tuae vel mea causa ut\neum auctoritate tua, quae plurimum valet, conservatum velis. volo te, cum fortissimus vir cognitus sis, etiam clementissimum existimari. Magno tibi erit ornamento nobilissimum adulescentem beneficio tuo esse salvum ;\ncuius quidem causa hoc melior debet esse, quod pietate adductus propter patris restitutionem se cum Antonio coniunxit.\nqua re etsi minus veram causam habebis, tamen\n\nvel probabilem aliquam poteris inducere. nutus tuus potest hominem summo loco natum, summo ingenio, summa\nvirtute, officiosissimum praeterea et gratissimum, incolumem in civitate retinere. quod ut facias ita a te peto, ut maiore studio magisve ex animo petere non possim.\nnos hic valemus recte et quo melius valeamus operam dabimus. Lepidus commode nobis sentire videtur. omni timore deposito debemus libere rei p. consulere. quod si omnia essent aliena, tamen tribus tantis exercitibus, propriis rei p. valentibus magnum animum habere debebas ; quem et semper habuisti et nunc fortuna adiuvante augere potes.\nquae tibi superioribus litteris mea manu scripsi, terrendi tui causa homines loquuntur. si frenum momorderis, peream si te omnes quot sunt conantem loqui ferre poterunt. ego, tibi ut antea scripsi, dum mihi a te litterae veniant, in Italia morabor. viii K. Iunias Eporedia.\nnarro tibi : antea subirascebar brevitati tuarum litterarum, nunc mihi loquax esse videor ; te igitur imitabor. quam multa quam paucis! te recte valere operamque dare ut cotidie melius, Lepidum commode sentire, tribus exercitibus quidvis nos oportere confidere. si timidus essem, tamen ista epistula mi omnem metum abstersisses ; sed, ut mones, 'frenum momordi' ; etenim qui te incluso omnem spem habuerim in te, quid nunc putas? cupio iam vigiliam meam, Brute, tibi tradere, sed ita ut ne desim\n\nconstantiae meae.\nquod scribis in Italia te moraturum dum tibi litterae meae veniant, si per hostem licet, non erraris (multa enim Romae), sin adventu tuo bellum confici potest, nihil sit antiquius. pecunia expeditissima quae erat tibi\ndecreta est. habes amantissimum Servium ; nos non desumus. viii Idus Iunias.\nexspectanti mihi tuas cotidie litteras Lupus noster subito denuntiavit ut ad te scriberem si quid vellem. ego autem, etsi quid scriberem non habebam (acta enim ad te mitti sciebam, inanem autem sermonem litterarum tibi iniucundum esse audiebam), brevitatem secutus sum te magistro. scito igitur in te et in conlega spem omnem esse.\nde\nBruto autem nihil adhuc certi ; quem ego, quem ad modum praecipis, privatis litteris ad bellum commune vocare non desino. qui utinam iam adesset! intestinum urbis malum, quod est non mediocre, minus timeremus: sed quid ago'?\nnon imitor lakwnismo\\n tuum ; altera iam pagella procedit. vince et vale. xiiii K. Quintil.\nmaximo meo dolore hoc solacio utor, quod intellegunt homines non sine causa me timuisse ista quae acciderunt. deliberent utrum traiciant legiones ex Africa necne et ex Sardinia, et Brutum accersant necne, et mihi stipendium dent an decernant. ad senatum litteras misi. crede mihi,\nnisi ista omnia ita fiant quem ad modum scribo, magnum\nnos omnis adituros periculum. rogo te, videte quibus hominibus negotium detis qui ad me legiones adducant. et fide opus est et celeritate. iii Non. Iun. ex castris.\nnondum satis constitui molestiaene plus an voluptatis attulerit mihi Trebatius noster, homo cum plenus offici tum utriusque nostrum amantissimus. nam cum in Tusculanum vesperi venissem, postridie ille ad me, nondum satis firmo corpore cum esset, mane venit. quem cum obiurgarem quod parum valetudini parceret, tum ille nihil sibi longius fuisse quam ut me videret. num quidnam inquam 'novi?' detulit ad me querelam tuam. de qua prius quam respondeo pauca proponam.\nquantum memoria repetere praeterita possum, nemo est mihi te amicus antiquior. sed vetustas habet aliquid commune cum multis, amor non habet. dilexi te quo die cognovi meque a te diligi iudicavi. tuus deinde discessus isque diuturnus ambitio nostra et vitae dissimilitudo non est passa voluntates nostras consuetudine conglutinari ; tuum tamen erga me animum agnovi multis annis ante bellum civile, cum Caesar esset in Gallia. quod enim vehementer mihi utile esse putabas nec inutile ipsi Caesari perfecisti, ut ille me diligeret, coleret, haberet in suis. multa praetereo quae temporibus illis inter nos familiarissime dicta, scripta, communicata sunt ; graviora enim consecuta\n\nsunt.\net initio belli civilis cum Brundisium versus ires ad Caesarem, venisti ad me in Formianum. primum hoc ipsum quanti, praesertim temporibus illis! deinde oblitum\nme putas consili, sermonis, humanitatis tuae? quibus rebus interesse memini Trebatium. nec vero sum oblitus litterarum tuarum quas ad me misisti, cum Caesari obviam\nvenisses in agro, ut arbitror, Trebulano.\nsecutum illud\ntempus est, cum me ad Pompeium proficisci sive pudor meus coegit sive officium sive fortuna. quod officium tuum, quod studium vel in absentem me vel in praesentis meos defuit? quem porro omnes mei et mihi et sibi te amiciorem iudicaverunt? veni Brundisium. oblitumne me\nputas qua celeritate, ut primum audieris, ad me Tarento advolaris, quae tua fuerit adsessio, oratio, confirmatio animi mei fracti communium miseriarum metu?\ntandem aliquando Romae esse coepimus. quid defuit nostrae familiaritati? in maximis rebus quonam modo gererem me\nadversus Caesarem usus tuo consilio sum, in reliquis officio. cui tu tribuisti excepto Caesare praeter me ut domum ventitares horasque multas saepe suavissimo sermone consumeres, tum cum etiam, si meministi, ut haec filosofou/mena scriberem tu me impulisti? post Caesaris reditum quid\ntibi maiori curae fuit quam ut essem ego illi quam familiarissimus? quod effeceras.\nquorsum igitur haec oratio longior quam putaram?\n\nquia sum admiratus te, qui haec nosse deberes, quicquam\na me commissum, quod esset alienum nostra amicitia, credidisse. nam praeter haec quae commemoravi, quae testata\nsunt et inlustria, habeo multa occultiora, quae vix verbis exsequi possum. omnia me tua delectant sed maxime maxima cum fides in amicitia, consilium, gravitas, constantia tum lepos, humanitas, litterae.\nquapropter (redeo nunc ad querelam) ego te suffragium\n\ntulisse in illa lege primum non credidi ; deinde, si credidissem, numquam id sine aliqua iusta causa existimarem te fecisse. dignitas tua facit ut animadvertatur quicquid\nfacias, malevolentia autem hominum ut non nulla durius quam a te facta sint proferantur. ea tu si non audis, quid dicam nescio ; equidem, si quando audio, tam defendo quam me scio a te contra iniquos meos solere defendi. defensio autem est duplex ; alia sunt quae liquido negare soleam, ut de isto ipso suffragio, alia quae defendam a te\npie fieri et humane, ut de curatione ludorum.\nsed te, hominem doctissimum, non fugit, si Caesar rex fuerit (quod mihi quidem videtur), in utramque partem de tuo officio\ndisputari posse, vel in eam qua ego soleo uti, laudandam esse fidem et humanitatem tuam, qui amicum etiam mortuum diligas, vel in eam qua non nulli utuntur, libertatem patriae vitae amici anteponendam. ex his sermonibus utinam essent delatae ad te disputationes meae! illa vero duo, quae maxima sunt laudum tuarum, quis aut libentius is quam ego commemorat aut saepius, te et non suscipiendi belli civilis gravissimum auctorem fuisse et moderandae victoriae? in quo qui mihi non adsentiretur inveni neminem. qua re habeo gratiam Trebatio, familiari nostro, qui mihi dedit causam harum litterarum ; quibus nisi credideris, me omnis offici et humanitatis expertem iudicaris ; quo nec mihi gravius quicquam potest esse nec te alienius.\nmagnam voluptatem ex tuis litteris cepi, quod quam speraram atque optaram habere te de me opinionem cognovi ; de qua etsi non dubitabam, tamen, quia maximi aestimabam ut incorrupta maneret laborabam. conscius autem mihi eram nihil a me commissum esse quod boni cuiusquam offenderet animum. eo minus credebam plurimis atque optimis artibus ornato tibi temere quicquam\npersuaderi potuisse, praesertim in quem mea propensa et\n\nperpetua fuisset atque esset benevolentia. quod quoniam ut volui scio esse, respondebo criminibus, quibus tu pro me, ut par erat tua singulari bonitate et amicitia nostra,\nsaepe restitisti.\nnota enim mihi sunt quae in me post Caesaris mortem\ncontulerint. vitio mihi dant quod mortem hominis necessari graviter fero atque eum quem dilexi perisse indignor ;\naiunt enim patriam amicitiae praeponendam esse, proinde ac si iam vicerint obitum eius rei p. fuisse utilem. sed\nnon agam astute ; fateor me ad istum gradum sapientiae non pervenisse ; neque enim Caesarem in dissensione civili sum secutus sed amicum ; quamquam re offendebar, tamen non deserui, neque bellum umquam civile aut etiam causam\ndissensionis probavi, quam etiam nascentem exstingui summe studui. itaque in victoria hominis necessari neque honoris neque pecuniae dulcedine sum captus, quibus praemiis reliqui, minus apud eum quam ego cum possent, immoderate sunt abusi. atque etiam res familiaris mea lege Caesaris de\nminuta est, cuius beneficio plerique, qui Caesaris morte laetantur remanserunt, in civitate. civibus victis ut parceretur aeque ac pro mea salute laboravi.\npossum igitur qui omnis voluerim incolumis eum a quo\nid impetratum est perisse non indignari? cum praesertim\nidem homines illi et invidiae et exitio fuerint. 'plecteris ergo' inquiunt 'quoniam factum nostrum improbare audes.' O superbiam inauditam alios in facinore gloriari, aliis ne dolore quidem impunite licere! at haec etiam servis semper libera fuerunt, ut timerent, gauderent, dolerent suo potius\nquam alterius arbitrio ; quae nunc, ut quidem isti dictitant, 'libertatis auctores' metu nobis extorquere conantur.\nsed\n\nnihil agunt ; nullius umquam periculi terroribus ab officio\naut ab humanitate desciscam ; numquam enim honestam mortem fugiendam, saepe etiam oppetendam putavi. sed quid mihi suscensent, si id opto ut paeniteat eos sui facti? cupio enim Caesaris mortem omnibus esse acerbam.\n\n'at debeo pro civili parte rem p. velle salvam.' id quidem me cupere, nisi et ante acta vita et reliqua mea spes\ntacente me probat, dicendo vincere non postulo.\nqua re maiorem in modum te rogo ut rem potiorem oratione ducas mihique, si sentis expedire recte fieri, credas nullam communionem cum improbis esse posse. an quod adulescens praestiti, cum etiam errare cum excusatione possem, id nunc aetate praecipitata commutem ac me ipse retexam? non faciam neque quod displiceat committam, praeterquam quod hominis mihi coniunctissimi ac viri amplissimi doleo gravem casum. quod si aliter essem animatus, numquam quod facerem negarem, ne et in peccando improbus et in dissimulando timidus ac vanus existimarer.\n'at ludos quos Caesaris victoriae Caesar adulescens fecit curavi.' at id ad privatum officium, non ad statum rei p. pertinet ; quod tamen munus et hominis amicissimi memoriae atque honoribus praestare etiam mortui debui et optimae spei adulescenti ac dignissimo Caesare petenti\nnegare non potui.\nveni etiam consulis Antoni domum saepe salutandi causa ; ad quem qui me parum patriae amantem esse existimant rogandi quidem aliquid aut auferendi causa frequentis ventitare reperies. sed quae haec est adrogantia, quod Caesar numquam interpellavit quin quibus vellem atque etiam quos ipse non diligebat tamen iis uterer, eos qui mihi amicum eripuerunt carpendo me efficere\nconari ne quos velim diligam?\nsed non vereor ne aut meae vitae modestia parum valitura sit in posterum contra falsos rumores aut ne etiam ii, qui me non amant propter meam in Caesarem constantiam, non malint mei quam.sui similis amicos habere. mihi\nquidem si optata contingent, quod reliquum est vitae in otio Rhodi degam ; sin casus aliquis interpellarit, ita ero Romae ut recte fieri semper cupiam. Trebatio nostro magnas ago gratias, quod tuum erga me animum simplicem atque amicum aperuit et quod eum, quem semper libenter dilexi, quo magis iure colere atque observare deberem fecit. bene vale et me dilige.\ndubitanti mihi, quod scit Atticus noster, de hoc toto consilio profectionis, quod in utramque partem in mentem multa veniebant, magnum pondus accessit ad tollendam dubitationem iudicium et consilium tuum ; nam et scripsisti aperte quid tibi videretur et Atticus ad me sermonem\ntuum pertulit. semper iudicavi in te et in capiendo consilio prudentiam summam esse et in dando fidem maximeque sum expertus, cum initio civilis belli per litteras te consuluissem quid mihi faciendum esse censeres, eundumne ad Pompeium an manendum in Italia. suasisti ut consulerem\ndignitati meae ; ex quo quid sentires intellexi et sum admiratus fidem tuam et in consilio dando religionem, quod, cum aliud malle amicissimum tuum putares, antiquius tibi\nofficium meum quam illius voluntas fuit.\nequidem et ante\nhoc tempus te dilexi et semper me a te diligi sensi et,\ncum abessem atque in magnis periculis essem, et me absentem et meos praesentis a te cultos et defensos esse memini et, post meum reditum quam familiariter mecum vixeris quaeque ego de te et senserim et praedicarim, omnis qui solent haec animadvertere testis habemus.\ngravissimum vero iudicium de mea fide et constantia fecisti, cum post mortem Caesaris totum te ad amicitiam meam contulisti ; quod tuum iudicium nisi mea summa bene\nvolentia erga te omnibusque meritis comprobaro, ipse me\n\nhominem non putabo.\ntu, mi Oppi, conservabis amorem\ntuum (etsi more magis hoc quidem scribo quam quo te admonendum putem) meaque omnia tuebere ; quae tibi ne ignota essent Attico mandavi ; a me autem, cum paulum oti nacti erimus, uberiores litteras exspectato. da operam ut valeas. hoc mihi gratius facere nihil potes.\nFINEM nullam facio, mihi crede, Cassi, de te et Bruto nostro, id est de tota re p. cogitandi, cuius omnis spes in\nvobis est et in D. Bruto ; quam quidem iam habeo ipse meliorem re publica a Dolabella meo praeclarissime gesta. manabat enim illud malum urbanum et ita corroborabatur cotidie ut ego quidem et urbi et otio diffiderem urbano, sed ita sedulo compressa est ut mihi videamur omne iam ad\ntempus ab illo dumtaxat sordidissimo periculo tuti futuri. reliqua magna sunt ac multa sed posita omnia in vobis. quamquam primum quidque explicemus. nam ut adhuc quidem actum est, non regno sed rege liberati videmur ; interfecto enim rege regios omnis nutus tuemur, neque vero\nid solum sed etiam, quae ipse ille si viveret non faceret, ea nos quasi cogitata ab illo probamus. nec eius quidem rei finem video. tabulae figuntur, immunitates dantur, pecuniae maximae discribuntur, exsules reducuntur, senatus consulta falsa deferuntur, ut tantum modo odium illud\nhominis impuri et servitutis dolor depulsus esse videatur, res p. iaceat in iis perturbationibus in quas eam ille coniecit.\nhaec omnia vobis sunt expedienda, nec hoc cogitandum, satis iam habere rem p. a vobis. habet illa quidem tantum quantum numquam mihi in mentem venit optare, sed contenta non est et pro magnitudine et animi et benefici vestri a vobis magna desiderat. adhuc ulta suas iniurias est per vos interitu tyranni ; nihil amplius ; ornamenta vero sua quae reciperavit? an quod ei mortuo paret quem vivum ferre non poterat? cuius aera refigere debebamus, eius etiam chirographa defendimus? at enim ita decrevimus. fecimus id quidem temporibus cedentes, quae valent in re p. plurimum ; sed immoderate quidam et ingrate nostra\nfacilitate abutuntur. verum haec propediem et multa alia coram ; interim velim sic tibi persuadeas, mihi cum rei p. quam semper habui carissimam, tum amoris nostri causa maximae curae esse tuam dignitatem. da operam ut valeas. vale.\nvehementer laetor tibi probari sententiam et orationem meam. qua si saepius uti liceret, nihil esset negoti libertatem et rem p. reciperare ; sed homo amens et perditus multoque nequior quam ille ipse quem tu nequissimum occisum esse dixisti caedis initium quaerit nullamque aliam ob causam me auctorem fuisse Caesaris interficiendi criminatur, nisi ut in me veterani incitentur ; quod ego periculum non extimesco, modo vestri facti gloriam cum mea laude communicet. ita nec Pisoni qui in eum primus invectus est nullo adsentiente, nec mihi qui idem tricesimo post die feci, nec P. Servilio qui me est consecutus, tuto in senatum venire licet. caedem enim gladiator quaerit eiusque initium a. d. xiii K. Octobr. a me se facturum putavit ; ad quem\nparatus venerat, cum in villa Metelli compluris dies commentatus esset. quae autem in lustris et in vino commentatio potuit esse? itaque omnibus est visus, ut ad te antea scripsi, vomere suo more, non dicere. .\nqua re, quod scribis te confidere auctoritate et eloquentia\n\nnostra aliquid profici posse, non nihil ut in tantis malis est profectum. intellegit enim populus R. tris esse consularis, qui, quia de re p. bene senserint, libere locuti sint, tuto in senatum venire non possint. nec est praeterea quod quicquam exspectes. tuus enim necessarius adfinitate nova\ndelectatur, itaque iam non est studiosus ludorum infinitoque fratris tui plausu diruiupitur ; alter item adfinis novis commentariis Caesaris delenitus est. sed haec tolerabilia, . illud non ferendum, quod est qui vestro anno filium suum\nconsulem futurum putet ob eamque causam se huic latroni\ndeservire prae se ferat.\nnam L. Cotta familiaris meus\nfatali quadam desperatione, ut ait, minus in senatum venit ;\nL. Caesar, optimus et fortissimus civis, valetudine impeditur ;\nSer. Sulpicius et summa auctoritate et optime sentiens non adest ; reliquos exceptis designatis ignosce mihi si non\nnumero consularis. habes auctores consili publici. qui numerus etiam bonis rebus exiguus esset, quid censes perditis?\nqua re spes est omnis in vobis ; qui si idcirco abestis ut sitis in tuto, ne in vobis quidem ; sin aliquid dignum vestra\ngloria cogitatis, velim salvis nobis ; sin id minus, res tamen publica per vos brevi tempore ius suum reciperabit. ego tuis neque desum neque dero. qui si quae ad me referent, mea tibi benevolentia fidesque praestabitur. vale.\nauget tuus amicus furorem in dies. primum in statua quam posuit in rostris inscripsit 'PARENTI OPTIME MERITO,' ut non modo sicarii sed iam etiam parricidae iudicemini, quid dico 'iudicemini'? iudicemur potius ; vestri enim pulcherrimi facti ille furiosus me principem dicit fuisse. utinam quidem fuissem! molestus nobis non esset. sed hoc vestrum est ; quod quoniam praeteriit, utinam haberem quid vobis darem consili! sed ne mihi quidem ipsi reperio quid faciendum sit. quid enim est quod contra vim sine\n\nvi fieri possit?\nconsilium omne autem hoc est illorum, ut mortem Caesaris persequantur. itaque ante diem vi Non. Oct. productus in contionem a Cannutio turpissime ille quidem discessit, sed tamen ea dixit de conservatoribus patriae quae dici deberent de proditoribus ; de me quidem non dubitanter quin omnia de meo consilio et vos fecissetis et Cannutius faceret. cetera cuius modi sint ex hoc iudica quod legato tuo viaticum eripuerunt. quid eos interpretari putas, cum hoc faciunt? ad hostem scilicet portari. O rem miseram! dominum ferre non potuimus, conservo servimus. et tamen me quidem favente magis quam sperante etiam nunc residet spes in virtute tua. sed ubi sunt copiae? de reliquo malo te ipsum tecum loqui quam nostra dicta cognoscere. vale.\nvellem Idibus Martiis me ad cenam invitasses ; reliquiarum nihil fuisset. nunc me reliquiae vestrae exercent et quidem praeter ceteros me hercule. quamquam egregios\nconsules habemus sed turpissimos consularis, senatum fortem sed infimo quemque honore fortissimum ; populo vero nihil fortius, nihil melius Italiaque universa : nihil autem foedius Philippo et Pisone legatis, nihil flagitiosius.\nqui cum essent missi ut Antonio ex senatus sententia certas res nuntiarent, cum ille earum rerum nulli paruisset, ultro ab illo ad nos intolerabilia postulata rettulerunt. itaque ad nos concurritur factique iam in re salutari populares sumus.\nsed tu quid ageres, quid acturus, ubi denique esses,\n\nnesciebam ; fama nuntiabat te esse in Syria, auctor erat\nnemo. de Bruto, quo propius est, eo firmiora videntur esse quae nuntiantur. Dolabella valde vituperabatur ab hominibus non insulsis, quod tibi tam cito succederet, cum\ntu vixdum xxx dies in Syria fuisses. itaque constabat eum recipi in Syriam non oportere. summa laus et tua et Bruti est, quod exercitum praeter spem existimamini comparasse. scriberem plura, si rem causamque nossem ; nunc quae scribo scribo ex opinione hominum atque fama. tuas\nlitteras avide exspecto. vale.\nhiemem credo adhuc prohibuisse quo minus de te certum haberemus quid ageres maximeque ubi esses ; loquebantur\nomnes tamen (credo, quod volebant) in Syria te esse, habere copias. id autem eo facilius credebatur, quia simile veri videbatur. Brutus quidem noster egregiam laudem est consecutus ; res enim tantas gessit tamque inopinatas ut eae cum per se gratae essent tum ornatiores propter celeritatem. quod si tu ea tenes quae putamus, magnis subsidiis\nfulta res p. est ; a prima enim ora Graeciae usque ad Aegyptum optimorum civium imperiis muniti erimus et\n\ncopiis.\nquamquam, nisi me fallebat, res se sic habebat ut totius belli omne discrimen in D. Bruto positum videretur qui si, ut sperabamus, erupisset Mutina, nihil belli reliqui fore videbatur. parvis omnino iam copiis obsidebatur, quod magno praesidio Bononiam tenebat Antonius. erat autem Claternae noster Hirtius, ad forum Corneli Caesar, uterque cum firmo exercitu, magnasque Romae Pansa copias ex dilectu Italiae compararat. hiems adhuc rem geri prohibuerat. Hirtius nihil nisi considerate, ut mihi crebris litteris significat, acturus videbatur. praeter Bononiam, Regium Lepidi, Parmam totam Galliam tenebamus studiosissimam rei publicae ; tuos etiam clientis Transpadanos mirifice coniunctos cum causa habebamus. erat firmissimus senatus exceptis consularibus, ex quibus unus L. Caesar a firmus est et rectus. Ser. Sulpici morte magnum praesidium\namisimus ; reliqui partim inertes, partim improbi ; non nulli invident eorum laudi quos in re p. probari vident ; populi vero Romani totiusque Italiae mira consensio est. haec erant fere quae tibi nota esse vellem ; nunc autem opto ut ab istis Orientis partibus virtutis tuae lumen eluceat. vale.\nqui status rerum fuerit tum cum has litteras dedi scire poteris ex C. Titio Strabone, viro bono et optime de re p. sentiente ; nam quid dicam 'cupidissimo tui, qui domo et fortunis relictis ad te potissimum profectus sit? itaque\neum tibi ne commendo quidem ; adventus ipsius ad te satis eum commendabit.\ntu velim sic existimes tibique\n\npersuadeas, omne perfugium bonorum in te et Bruto esse positum, si, quod nolim, adversi quid evenerit. res, cum haec scribebam, erat in extremum adducta discrimen ; Brutus enim Mutinae vix iam sustinebat. qui si conservatus erit, vicimus ; sin, quod di omen avertant! omnis omnium cursus est ad vos. proinde fac animum tantum habeas tantumque apparatum quanto opus est ad universam rem p reciperandam. vale.\nquanto studio dignitatem tuam et in senatu et ad populum defenderim ex tuis te malo quam ex me cognoscere ; quae\nmea sententia in senatu facile valuisset, nisi Pansa vehementer obstitisset. ea sententia dicta productus sum in contionem a tr. pl. M. Servilio. dixi de te quae potui tanta contentione quantum forum est, tanto clamore consensuque populi ut nihil umquam simile viderim. id velim\nmihi ignoscas quod invita socru tua fecerim. mulier timida verebatur ne Pansae animus offenderetur. in contione quidem Pansa dixit matrem quoque tuam et fratrem illam a me sententiam noluisse dici. sed me haec non movebant, alia valebant ; favebam et rei p., cui semper favi, et\ndignitati ac gloriae tuae.\nquod autem et in senatu pluribus\n\nverbis disserui et dixi in contione, in eo velim fidem meam liberes. promisi enim et prope confirmavi te non exspectasse nec exspectaturum decreta nostra sed te ipsum tuo more rem p. defensurum. et quamquam nihildum audieramus nec ubi esses nec quas copias haberes, tamen sic\nstatuebam, omnis quae in istis partibus essent opes copiaeque tuas esse, per teque Asiam provinciam confidebam iam rei p. reciperatam. tu fac in augenda gloria te ipsum vincas. vale.\nscelus adfinis tui Lepidi summamque levitatem et inconstantiam ex actis, quae ad te mitti certo scio, cognosse te arbitror. itaque nos confecto bello, ut arbitrabamur, renovatum bellum gerimus spemque omnem in D. Bruto et Planco habemus, si verum quaeris, in te et in M. Bruto non solum ad praesens perfugium, si, quod nolim, adversi quid acciderit, sed etiam ad confirmationem perpetuae libertatis.\nnos hic de Dolabella audiebamus quae vellemus, sed certos auctores non habebamus. te quidem magnum hominem et praesenti iudicio et reliqui temporis exspectatione scito esse. hoc tibi proposito fac ut ad summa contendas. nihil est tantum quod non p. R. a te perfici atque obtineri posse iudicet. vale.\nbrevitas tuarum litterarum me quoque breviorem in scribendo facit et, vere ut dicam, non satis occurrit quid scribam nostras enim res in actis perferri ad te certo scio, tuas autem ignoramus. ' tamquam enim clausa sit Asia, sic nihil perfertur ad nos praeter rumores de oppresso Dolabella\nsatis illos quidem constantis, sed adhuc sine auctore.\nnos confectum bellum quom putaremus, repente a Lepido tuo\nin summam sollicitudinem sumus adducti. itaque tibi persuade maximam rei p. spem in te et in tuis copiis esse. firmos omnino exercitus habemus, sed tamen ut omnia, ut spero, prospere procedant multum interest te venire. exigua enim spes est rei p. (nam nullam non libet dicere), sed, quaecumque est, ea despondetur anno consulatus tui. vale.\nLepidus, tuus adfinis, meus familiaris, pr. K. Quintilis sententiis omnibus hostis a senatu iudicatus est ceterique\nqui una cum illo a re p. defecerunt; quibus tamen ad sanitatem redeundi ante K. Sept. potestas facta est. fortis sane senatus, sed maxime spe subsidi tui. bellum quidem, cum haec scribebam, sane magnum erat scelere et levitate\nLepidi. nos de Dolabella cotidie quae volumus audimus,\nsed adhuc sine capite, sine auctore, rumore nuntio.\nquod\n\ncum ita esset, tamen litteris tuis, quas Nonis Maiis ex\ncastris datas acceperamus, ita persuasum erat civitati ut illum iam oppressum omnes arbitrarentur, te autem in\nItaliam venire cum exercitu ut, si haec ex sententia confecta essent, consilio atque auctoritate tua, sin quid forte titubatum, ut fit in bello, exercitu tuo niteremur. quem quidem ego exercitum quibuscumque potuero rebus ornabo ; cuius rei tum tempus erit cum quid opis rei p.\nlaturus is exercitus sit aut quid iam tulerit notum esse coepe4t nam adhuc tantum conatus audiuntur optimi illi quidem et praeclarissimi, sed gesta res exspectatur, quam quidem aut iam esse aliquam aut appropinquare confido.\ntua virtute, magnitudine animi nihil est nobilius.\nitaque\n\noptamus ut quam primum te in Italia videamus. rem p.\nnos habere arbitrabimur, si vos habebimus. praeclare viceramus, nisi spoliatum, inermem, fugientem Lepidus recepisset Antonium. itaque numquam tanto odio civitati Antonius fuit quanto est Lepidus ; ille enim ex turbulenta re p., hic ex pace et victoria bellum excitavit. huic oppositos consules designatos habemus, in quibus est magna illa quidem spes sed anceps cura propter incertos exitus proeliorum.\npersuade tibi igitur in te et in Bruto tuo esse\nomnia, vos exspectari, Brutum quidem iam iamque. quod si, ut spero, victis hostibus nostris veneritis, tamen auctoritate vestra res p. exsurget et in aliquo statu tolerabili consistet; sunt enim permulta quibus erit medendum, etiam si res p. satis esse videbitur sceleribus hostium liberata. vale.\nS. v. b. e. e. q. v. in Syriam me profectum esse scito ad L. Murcum et Q. Crispum imp. viri fortes optimique cives, postea quam audierunt quae Romae gererentur, exercitus mihi tradiderunt ipsique mecum una fortissimo animo rem p. administrant. item legionem quam Q. Caecilius Bassus habuit ad me venisse scito, quattuorque legiones quas A. Allienus ex Aegypto eduxit traditas ab eo mihi\n\nesse scito.\nnunc te cohortatione non puto indigere ut nos absentis remque p., quantum est in te, defendas. scire te volo firma praesidia vobis senatuique non deesse, ut optima spe et maximo animo rem p. defendas. reliqua tecum aget L. Carteius, familiaris meus. vale. D. Nonis Martiis ex castris taricheis.\nS. v. h. e. e. q. v. legi tuas litteras, in quibus mirificum tuum erga me amorem recognovi ; videbaris enim non\nsolum favere nobis, id quod et nostra et rei p. causa semper fecisti, sed etiam gravem curam suscepisse vehementerque esse de nobis sollicitus. itaque quod te primum existimare putabam nos oppressa re p. quiescere non posse, deinde, .cum suspicarere nos moliri, quod te sollicitum esse et de\nsalute nostra et de rerum eventu putabam, simul ac legiones accepi quas A. Allienus eduxerat ex Aegypto, scripsi ad te tabellariosque compluris Romam misi ; scripsi etiam ad senatum litteras, quas reddi vetui prius quam tibi recitatae essent, si forte mei obtemperare mihi voluerint. quod si\nlitterae perlatae non sunt, non dubito quin Dolabella, qui nefarie Trebonio occiso Asiam occupavit, tabellarios meos deprenderit litterasque interceperit.\nexercitus omnis qui in Syria fuerunt teneo. habui\n\npollulum morae, dum proluissa militibus persolvo ; nunc\niam sum expeditus. A te peto ut dignitatem meam commendatam tibi habeas, si me intellegis nullum neque periculum neque laborem patriae denegasse, si contra importunissimos latrones arma cepi te hortante et auctore, si non solum exercitus ad rem p. libertatemque defendendam\ncomparavi sed etiam crudelissimis tyrannis eripui ; quos si occupasset Dolabella, non solum adventu sed etiam opinione et exspectatione exercitus sui Antonium confirmasset.\nquas ob res milites tuere, si eos mirifice de re p. meritos esse animadvertis, et effice ne quem paeniteat rem p. quam\nspem praedae et rapinarum sequi maluisse. item Murci et Crispi imperatorum dignitatem, quantum est in te, tuere.\nnam Bassus misere noluit mihi legionem tradere. quod nisi milites invito eo legatos ad me misissent, clausam Apameam tenuisset, quoad vi esset expugnata. haec a te peto non solum rei p. quae tibi semper fuit carissima, sed etiam amicitiae nostrae nomine, quam confido apud te\n\nplurimum posse.\ncrede mihi hunc exercitum quem habeo\nsenatus atque optimi cuiusque esse maximeque tuum, de cuius voluntate adsidue audiendo mirifice te diligit carumque habet. qui si intellexerit commoda sua curae tibi esse, debere etiam se tibi omnia putabit.\nLitteris scriptis audii Dolabellam in Ciliciam venisse cum\nsuis copiis. proficiscar in Ciliciam. quid egerim celeriter ut scias dabo operam ; ac velim, ut meremur de re p., sic felices simus. fac valeas meque ames. Nonis Maiis ex\ncastris.\nS. v. b. e. v. Cum rei p. vel salute vel victoria gaudemus tum instauratione tuarum laudum, quod maximus consularis maximum consulem te ipse vicisti, et laetamur et mirari satis non possumus. fatale nescio quid tuae virtuti datum, id quod saepe iam experti sumus. est enim tua toga omnium armis felicior ; quae nunc quoque nobis paene victam rem p. ex manibus hostium eripuit ac reddidit. nunc ergo vivemus liberi, nunc te, omnium maxime civis et mihi carissime, id quod maximis rei p. tenebris comperisti, nunc te habebimus testem nostri et in te et in coniunctissimam tibi rem p. amoris et, quae saepe pollicitus es te et taciturum dum serviremus, et dicturum de me tum cum mihi profutura essent, nunc illa non ego quidem dici tanto opere\ndesiderabo quam sentiri a te ipso. neque enim omnium iudicio malim me a te commendari quam ipse tuo iudicio digne ac mereor commendatus esse, ut haec novissima nostra facta non subita nec convenientia sed similia illis\ncogitationibus quarum tu testis es fuisse iudices meque ad optimam spem patriae non minimum tibi ipsi producendum putes.\nsunt tibi, M. Tulli, liberi propinquique digni quidem\n\nte et merito tibi carissimi ; esse etiam debent in re p. proxime hos can, qui studiorum tuorum sunt aemuli, quorum esse cupio tibi copiam ; sed tamen non maxima me turba puto excludi, quo minus tibi vacet me excipere et ad omnia quae velis et probes producere. animum tibi nostrum fortasse probavimus, ingenium diutina servitus certe, qualecumque est, minus tamen quam erat passa est videri.\nnos ex ora maritima Asiae provinciae et ex insulis quas\n\npotuimus navis deduximus, dilectum remigum magna contumacia civitatium tamen satis celeriter habuimus, secuti sumus classem Dolabellae cui L. Figulus praeerat ; qui spem saepe transitionis praebendo neque umquam non\ndecedendo novissime Corycum se contulit et clauso portu se tenere coepit. nos illa relicta, quod et in castra pervenire satius esse putabamus et sequebatur classis altera, quam anno priore in Bithynia Tillius Cimber compararat, Turullius quaestor praeerat, Cyprum petivimus. ibi quae\ncognovimus scribere ad vos quam celerrime voluiiuus.\nDolabellam ut Tarsenses, pessimi socii, ita Laudiceni multo\n\namentiores ultro arcessierunt; ex quibus utrisque civitatibus Graecorum militum numero speciem exercitus effecit. castra habet ante oppidum Laudiceam posita et partem muri\ndemolitus est et castra oppido coniunxit. Cassius noster cum decem legionibus et cohortibus xx auxiliariis et quattuor milium equitatu a milibus passuum xx castra habet posita *pa/ltw| et existimat se sine proelio posse vincere ; nam iam ternis tetrachmis triticum apud Dolabellam est. Nisi quid navibus Laudicenorum supportarit, cito fame pereat necesse est ; ne supportare possit et Cassi classis bene magna cui praeest Sextilius Rufus et tres quas nos adduximus, ego, Turullius, Patiscus, facile praestabunt. te volo bene sperare et rem p., ut vos istic expedistis, ita pro nostra parte celeriter nobis expediri posse confidere. vale. D. Idib. Iun. Cypro a Crommyuacride.\nCum Brutum nostrum convenissem eumque tardius in Asiam venturum animadverterem, in Asiam redii ut reliquias mei laboris conligerem et pecuniam quam primum Romam mitterem. interim cognovi in Lycia esse classem Dolabellae ampliusque centum navis onerarias in quas exercitus eius imponi posset, idque Dolabellam ea mente comparasse ut, si Syriae spes eum frustrata esset, conscenderet in navis et Italiam peteret seque cum Antoniis et reliquis latronibus coniungeret. cuius rei tanto in timore fui, ut omnibus rebus relictis cum paucioribus et minoribus\n\nnavibus ad illas ire conatus sim.\nquae res, si a Rhodiis non essem interpellatus, fortasse tota sublata esset ; tamen magna ex parte profligata est, quoniam quidem classis dissipata est adventus nostri timore, milites ducesque effugerunt onerariae omnes ad unam a nobis sunt exceptae. certe quod maxime timui videor esse consecutus, ut non possit\nDolabella in Italiam pervenire nec suis sociis firmatis durius vobis efficere negotium.\nRhodii nos et rem p. quam valde desperaverint ex litteris\n\nquas publice ruisi cognosces. et quidem multo parcius\nscripsi quam re vera furere eos inveni. quod vero aliquid de iis scripsi, mirari noli ; mira est eorum amentia. â€  nec me meae ullae privatim iniuriae umquam malus animus eorum in nostra salute, cupiditas partium aliarum, perseverantia in contemptione optimi cuiusque ferenda mihi non\nfuit. nec tamen omnis perditos esse puto ; sed idem illi qui tum fugientem patrem meum, qui L. Lentulum, qui Pompeium, qui ceteros viros clarissimos non receperunt, idem tamquam aliquo fato et nunc aut magistratum gerunt aut eos qui sunt in magistratu in sua habent potestate ;\nitaque eadem superbia in pravitate utuntur ; quorum improbitatem aliquando retundi et non pati impunitate augeri non solum utile est rei p. nostrae sed etiam necessarium.\nde nostra dignitate velim tibi ut semper curae sit et,quocumque tempore occasionem habueris, et in senatu et\nceteris rebus laudi nostrae suffragere. quoniam consulibus decreta est Asia et permissum est iis ut, dum ipsi venirent, darent negotium qui Asiam optineant, rogo te petas ab iis ut hanc dignitatem potissimum nobis tribuant et mihi dent negotium ut Asiam obtineam, dum ipsorum alter uter venit ;\nnam quod hoc properent in magistratu venire aut exercitum mittere causam non habent. Dolabella enim in Syria est et, ut tu divina tua mente prospexisti et praedicasti, dum isti veniunt, Cassius eum opprimet ; exclusus enim ab Antiochia Dolabella et in oppugnando male acceptus nulla alia confisus urbe Laudiceam, quae est in Syria,\nad mare se contulit. ibi spero celeriter eum poenas daturum ; nam neque quo refugiat habet neque diutius ibi poterit tantum exercitum Cassi sustinere. spero etiam\nconfectum esse iam et oppressum Dolabellam.\nqua re non puto Pansam et Hirtium in consulatu properaturos in provincias exire sed Romae acturos consulatum. itaque si ab iis petieris ut interea nobis procurationem Asiae dent, spero te posse impetrare. praeterea mihi promiserunt Pansa et Hirtius coram et absenti mihi scripserunt Verrioque nostro Pansa adfirmavit se daturum operam ne in suo consulatu mihi succedatur. ego porro non medius fidius cupiditate provinciae produci longius spatium mihi volo ; nam mihi fuit ista provincia plena laboris, periculi, detrimenti ; quae ego ne frustra subierim nive, prius quam reliquias meae diligentiae consequar, decedere cogar valde laboro. nam si potuissem quam exegeram pecuniam universam mittere, postularem ut mihi succederetur ; nunc, quod Cassio dedi, quod Treboni morte amisimus, quod etiam crudelitate Dolabellae aut perfidia eorum, qui fidem mihi reique publicae non praestiterunt, id consequi et reficere volo ; quod aliter non potest fieri, nisi spatium habuero. id ut per te consequar velim, ut solet, tibi curae sit.\nego me de re p. puto esse meritum, ut non provinciae istius beneficium exspectare debeam sed tantum quantum Cassius et Bruti non solum illius facti periculique societate sed etiam huius temporis studio et virtute. primus enim ego leges Antonias fregi, primus equitatum Dolabellae ad rem p. traduxi Cassioque tradidi, primus dilectus habui pro salute omnium contra coniurationem sceleratissimam, solus Cassio et rei p. Syriam exercitusque qui ibi erant coniunxi; nam nisi ego tantam pecuniam tantaque praesidia et tam\nceleriter Cassio dedissem, ne ausus quidem esset ire in Syriam et nunc non minora pericula rei p. a Dolabella\ninstarent quam ab Antonio.\natque haec omnia is feci qui\n\nsodalis et familiarissimus Dolabellae eram, coniunctissimus\nsanguine Antoniis, provinciam quoque illorum beneficio habebam, sed patri/da e)mh\\n ma=llon filw=n omnibus meis bellum primus indixi. haec etsi adhuc non magno opere mihi tulisse fructum animadverto, tamen non despero nec defetigabor permanere non solum in studio libertatis sed\netiam in labore et periculis. at tamen, si etiam aliqua gloria iusta et merita provocabimur senatus et optimi cuiusque officiis, maiore cum auctoritate apud ceteros erimus et eo plus prodesse rei p. poterimus.\nfilium tuum, ad Brutum cum veni, videre non potui, ideo\nis quod iam in hiberna cum equitibus erat profectus, sed medius fidius ea esse eum opinione et tua et ipsius et in primis mea causa gaudeo ; fratris enim loco mihi est qui ex te natus teque dignus est. vale. D. iiii K. Iun. Pergae.\nS. v. l. v. v. b. e. v. scelere Dolabellae oppressa Asia in proximam provinciam Macedoniam praesidiaque rei p.\nquae M. Brutus, v. c., tenebat me contuli et id egi ut, per quos celerrime possent, Asia provincia vectigaliaque in vestram potestatem redigerentur. quod cum pertimuisset Dolabella vastata provincia, correptis vectigalibus, praecipue civibus Romanis omnibus crudelissime denudatis ac divenditis celeriusque Asia excessisset quam eo praesidium adduci potuisset, diutius morari aut exspectare praesidium non necesse habui et quam primum ad meum officium revertendum mihi esse existimavi, ut et reliqua vectigalia exigerem et quam deposui pecuniam conligerem, quicquid ex ea correptum esset aut quorum id culpa accidisset cognoscerem quam primum et vos de omni re facerem certiores.\ninterim cum per insulas in Asiam naviganti mihi nuntiatum esset classem Dolabellae in Lycia esse Rhodiosque navis compluris instructas et paratas in aqua habere, cum Hs navibus quas aut mecum adduxeram aut comparaverat Patiscus proq., homo mihi cum familiaritate tum etiam sensibus in re p. coniunctissimus, Rhodum deverti confisus auctoritate vestra senatusque consulto quo hostem Dolabellam iudicaratis, foedere quoque quod cum iis M. Marcello, Ser. Sulpicio coss. renovatum erat, quo iuraverant Rhodii eosdem hostis se habituros quos senatus populusque\nR. quae res nos vehementer fefellit ; tantum enim afuit ut illorum praesidio nostram firmaremus classem, ut etiam a Rhodiis urbe, portu, statione quae extra urbem est, commeatu, aqua denique prohiberentur nostri milites, nos vix ipsi singulis cum navigiolis reciperemur. quam indignitatem deminutionemque t maiestatis non solum iuris nostri sed etiam imperi populique Romani idcirco tulimus quod interceptis litteris cognoramus Dolabellam, si desperasset de Syria Aegyptoque, quod necesse erat fieri, in navis cum omnibus suis latronibus atque omni pecunia conscendere esse paratum Italiamque petere ; idcirco etiam navis onerarias, quarum minor nulla erat duum milium amphorum,\ncontractas in Lycia a classe eius obsideri.\nhuius rei timore, p. c., percitus iniurias perpeti et cum contumelia\netiam nostra omnia prius experiri malui.\nitaque ad illorum\nvoluntatem introductus in urbem et in senatum eorum quam diligentissime potui causam rei p. egi periculumque omne quod instaret si ille latro cum suis omnibus navis conscendisset exposui. Rhodios autem tanta in pravitate animadverti ut omnis firmiores putarent quam bonos, ut hanc concordiam et conspirationem omnium ordinum ad defendendam libertatem propense non crederent esse factam, ut patientiam senatus et optimi cuiusque manere etiam nunc\nconfiderent nec potuisse audere quemquam Dolabellam hostem iudicare, ut denique omnia quae improbi fingebant magis vera existimarent quam quae vere facta erant et a nobis docebantur.\nqua mente etiam ante nostrum adventum post Treboni\n\nindignissimam caedem ceteraque tot tamque nefaria facinora\nbinae profectae erant ad Dolabellam legationes eorum, et quidem novo exemplo, contra leges ipsorum, prohibentibus iis qui tum magistratus gerebant. † haec sive timore, ut dictitant, de agris quos in continenti habent sive furore sive\npatientia paucorum, qui et antea pari contumelia viros clarissimos adfecerant et nunc maximos magistratus gerentes nullo exemplo neque nostra ex parte neque nostro praesentium neque imminenti Italiae urbique nostrae periculo, si ille parricida cum suis latronibus navibus ex Asia Syriaque expulsus Italiam petisset, mederi, cum facile possent,\nnoluerunt†.\nnon nullis etiam ipsi magistratus veniebant in suspicionem detinuisse nos et demorati esse, dum classis Dolabellae\ncertior fieret de adventu nostro. quam suspicionem consecutae res aliquot auxerunt, maxime quod subito ex Lycia Sex. Marius et C. Titius, legati Dolabellae, a classe discesserunt navique longa profugerunt onerariis relictis, in quibus conligendis non minimum temporis laborisque consumpserant. itaque cum ab Rhodo cum iis quas habueramus navibus in Lyciam venissemus, navis onerarias recepimus dominisque restituimus idemque, quod maxime verebamur, ne posset Dolabella cum suis latronibus in Italiam venire, timere desumus ; classem fugientem persecuti suiuus usque Sidam, quae extrema regio est provinciae meae.\nibi cognovi partem navium Dolabellae diffugisse, reliquas Syriam Cyprumque petisse. quibus disiectis, cum scirem C. Cassi, singularis civis et ducis, classem maximam fore praesto in Syria, ad meum officium reverti daboque operam ut meum studium, diligentiam vobis, p. c., reique p. praestem pecuniamque quam maximam potero et quam celerrime cogam omnibusque rationibus ad vos mittam. si percurrero provinciam et cognovero qui nobis et rei p. fidem praestiterunt in conservanda pecunia a me deposita quique scelere ultro deferentes pecuniam publicam hoc munere societatem facinorum cum Dolabella inierunt, faciam vos certiores. de quibus, si vobis videbitur, si, ut meriti sunt, graviter constitueritis nosque vestra auctoritate firmaveritis, facilius et reliqua exigere vectigalia et exacta servare poterimus. interea quo commodius vectigalia tueri provinciamque ab iniuria defendere possim, praesidium voluntarium necessariumque comparavi.\nhis litteris scriptis milites circiter xxx, quos Dolabella ex Asia conscripserat, ex Syria fugientes in Pamphyliam venerunt. hi nuntiaverunt Dolabellam Antiocheam quae\nin Syria est venisse, non receptum conatum esse aliquotiens vi introire ; repulsum semper esse cum magno suo detrimento itaque DC circiter amissis, aegris relictis noctu Antiochea profugisse Laudiceam versus ; ea nocte omnis fere Asiaticos milites ab eo discessisse ; ex his ad octingentos Antiocheam redisse et se iis tradidisse qui a Cassio relicti urbi illi praeerant, ceteros per Amanum in Ciliciam descendisse, quo ex numero se quoque esse dicebant; Cassium autem cum suis omnibus copiis nuntiatum esse quadridui iter Laudicea afuisse tum cum Dolabella eo tenderet.\nquam ob rem opinione celerius confido sceleratissimum latronem poenas daturum. iiii N. Iun. Pergae.\nS. v. b. Athenas veni a. d. xi K. Iun. atque ibi, quod maxime optabam, vidi filium tuum deditum optimis studiis summaque modestiae fama. qua ex re quantam voluptatem ceperim scire potes etiam me tacente ; non enim nescis quanti te faciam et quam pro nostro veterrimo\nverissimoque amore omnibus tuis etiam minimis commodis, non modo tanto bono gaudeam. noli putare, mi Cicero, me hoc auribus tuis dare ; nihil adulescente tuo atque adeo nostro (nihil enim mihi a te potest esse seiunctum) aut amabilius omnibus iis qui Athenis sunt est aut studiosius\nearum artium quas tu maxime amas, hoc est optimarum. itaque tibi, quod vere facere possum, libenter quoque gratulor nec minus etiam nobis quod eum, quem necesse erat diligere qualiscumque esset, talem habemus ut libenter quoque diligamus.\nqui cum mihi in sermone iniecisset se velle Asiam visere,\nnon modo invitatus sed etiam rogatus est a me ut id potis\nsimum nobis obtinentibus provinciam faceret ; cui nos et caritate et amore tuum officium praestaturos non debes dubitare. illud quoque erit nobis curae ut Cratippus una cum eo sit, ne putes in Asia feriatum illum ab iis studiis in quae tua cohortatione incitatur futurum ; nam illum paratum, ut video, et ingressum pleno gradu cohortari non intermittemus, quo in dies longius discendo exercendoque se procedat.\nvos quid ageretis in re p., cum has litteras dabam, non sciebam ; audiebam quaedam turbulenta, quae scilicet cupio esse falsa ut aliquando otiosa libertate fruamur ; quod vel minime mihi adhuc contigit. ego tamen nactus in navigatione nostra pusillum laxamenti concinnavi tibi munusculum ex instituto meo et dictum cum magno nostro honore a te dictum conclusi et tibi infra subscripsi. in quibus versiculis si tibi quibusdam verbis eu)qurrhmone/steros videbor, turpitudo personae eius in quam liberius invehimur nos vindicabit. ignosces etiam iracundiae nostrae, quae iusta est in eius modi et homines et civis. deinde qui magis hoc Lucilio licuerit adsumere libertatis quam nobis? cum etiam si odio pari fuerit in eos quos laesit, tamen certe non magis dignos habuerit in quos tanta libertate verborum\nincurreret.\ntu sicut mihi pollicitus es, adiunges me quam primum ad tuos sermones ; namque illud non dubito quin, si quid de interitu Caesaris scribas, non patiaris me minimam partem et rei et amoris tui ferre. vale et matrem meosque tibi commendatos habe. D. viii K. Iun. Athenis.\ngrata mihi vehementer est memoria nostri tua quam significasti litteris ; quam ut conserves, non quo de tua con 'stantia dubitem sed quia mos est ita rogandi, rogo.\nex Syria nobis tumultuosiora quaedam nuntiata sunt, quae quia tibi sunt propiora quam nobis, tua me causa magis movent quam mea. Romae summum otium est, sed ita ut malis salubre aliquod et honestum negotium ; quod\nspero fore. video id curae esse Caesari.\nme scito, dum tu absis, quasi occasionem quandam\n\net licentiam nactum scribere audacius, et cetera quidem fortasse quae etiam tu concederes, sed proxime scripsi de optimo genere dicendi, in quo saepe suspicatus sum te .\na iudicio nostro sic scilicet ut doctum hominem ab non indocto paulum dissidere. huic tu libro maxime velim ex animo, si minus, gratiae causa suffragere. dicam tuis ut eum, si velint, describant ad teque mittant ; puto enim, etiam si rem minus probabis, tamen in ista solitudine, quicquid a me profectum sit, iucundum tibi fore.\nquod mihi existimationem tuam dignitatemque\ncommendas, facis tu quidem omnium more, sed velim sic existimes, me cum amori quem inter nos mutuum esse intellegam plurimum tribuam, tum de summo ingenio et de studiis tuis\noptimis et de spe amplissimae dignitatis ita iudicare ut neminem tibi anteponam, comparem paucos.\nquod extremum fuit in ea epistula quam a te proxime accepi, ad id primum respondebo ; animum adverti enim hoc vos magnos oratores facere non numquam. epistulas requiris meas ; ego autem numquam, cum mihi denuntiatum esset a tuis ire aliquem, non dedi.\n\n\nquod mihi videor ex tuis litteris intellegere te nihil commissurum esse temere nec ante quam scisses quo iste nescio qui Caecilius Bassus erumperet quicquam certi constituturum, id ego et speraram prudentia tua fretus et ut confiderem fecerunt tuae gratissimae mihi litterae, idque ut facias quam saepissime, ut et quid tu agas et quid agatur scire possim et etiam quid acturus sis, valde te rogo. etsi periniquo patiebar animo te a me digredi, tamen eo tempore me consolabar, quod et in summum otium te ire arbitrabar et ab impendentibus magnis negotiis discedere\nutrumque contra accidit ; istic enim bellum est\nexortum, hic pax consecuta, sed tamen eius modi pax in qua, si adesses, multa te non delectarent, ea tamen quae ne ipsum Caesarem quidem delectant. bellorum enim civilium ii semper exitus sunt, ut non ea solum fiant quae velit victor, sed etiam ut iis mos gerendus sit quibus adiutoribus sit parta victoria. equidem sic iam obdurui ut\nludis Caesaris nostri animo aequissimo viderem T. Plancum, audirem Laberi et Publili poemata.\n\n\nnihil mihi tam desse scito quam quicum haec familiariter docteque rideam. is tu eris, si quam primum veneris ; quod ut facias, non mea solum sed etiam tua interesse arbitror.\nlibentissime legi tuas litteras ; in quibus iucundissimum mihi fuit, quod cognovi meas tibi redditas esse ; non enim dubitabam quin eas libenter lecturus esses, verebar ut redderentur.\nbellum quod est in Syria Syriamque provinciam tibi tributam esse a Caesare ex tuis litteris cognovi. eam rem\ntibi volo bene et feliciter evenire ; quod ita fore confido fretus et industria et prudentia tua.\nsed de Parthici belli\n\nsuspicione quod scribis, sane me commovit. quid enim copiarum haberes cum ipse coniectura consequi poteram tum ex tuis litteris cognovi. itaque opto ne se illa gens moveat hoc tempore, dum ad te legiones eae perducantur quas audio duci. quod si paris copias ad confligendum non habebis, non te fugiet uti consilio M. Bibuli, qui se oppido munitissimo et copiosissimo tam diu tenuit quam\ndiu in provincia Parthi fuerunt. sed haec melius ex re et ex tempore constitues ; mihi quidem usque curae erit quid agas, dum quid egeris sciero. Litteras ad te numquam habui cui darem, quin dederim ; a te ut idem facias peto, in primisque ut ita ad tuos scribas, ut me tuum\nsciant esse.\ngratae mihi tuae litterae, nisi quod Sinuessanum deversoriolum contempsisti. quam quidem contumeliam villa pusilla iniquo animo feret, nisi in Cumano et Pompeiano\nreddideris u(pomnhmatismo\\n. sic igitur facies meque amabis et scripto aliquo lacesses ; ego enim respondere facilius possum quam provocare. quod si, â€ ut es, cessabis, lacessam, nec tua ignavia etiam mihi inertiam adferet. plura\notiosus ; haec cum essem in senatu exaravi.\nC. Anicius, familiaris meus, vir omnibus rebus ornatus, negotiorum suorum causa legatus est in Africam legatione libera. Eum velim rebus omnibus adiuves operamque des ut quam commodissime sua negotia conficiat, in primisque, quod ei carissimum est, dignitatem eius tibi commendo idque a te peto, quod ipse in provincia facere sum solitus non rogatus, ut omnibus senatoribus lictores darem ; quod idem acceperam et id cognoveram a summis viris factitatum. hoc igitur, mi Cornifici, facies ceterisque rebus omnibus eius dignitati reique, si me amas, consules. erit id mihi gratissimum. da operam ut valeas.\nnos hic cum homine gladiatore omnium nequissimo, conlega nostro, Antonio, bellum gerimus, sed non pari condicione, contra arma verbis. at etiam de te contionatur, nec impune ; nam sentiet quos lacessierit. ego autem acta ad te omnia arbitror perscribi ab aliis ; a me futura debes cognoscere ; quorum quidem non est difficilis coniectura. oppressa omnia sunt, nec habent ducem boni, nostrique tyrannoctoni longe gentium absunt. Pansa et sentit bene et loquitur fortiter ; Hirtius noster tardius convalescit.\nquid futurum sit plane nescio ; spes tamen una est aliquando p. R. maiorum similem fore. ego certe rei p. non\ndeero et, quicquid acciderit a quo mea culpa absit, animo forti feram ; illud profecto, quoad potero, tuam famam et dignitatem tuebor.\nA. d. xiii K. Ian. senatus frequens mihi est adsensus cum de ceteris rebus magnis et necessariis tum de provinciis ab iis qui obtinerent retinendis neque cuiquam tradendis, nisi qui ex s. c. successisset. hoc ego cum rei p. causa censui tum me hercule in primis retinendae dignitatis tuae. quam ob rem te amoris nostri causa rogo, rei p. causa hortor ut ne cui quicquam iuris in tua provincia esse patiare atque\nut omnia referas ad dignitatem, qua nihil esse potest praestantius.\nvere tecum agam, ut necessitudo nostra postulat\n\nin Sempronio, si meis litteris obtemperasses, maximam ab omnibus laudem adeptus esses. sed illud et praeteriit et levius est, haec magna res est : fac ut provinciam retineas\nin potestate rei p. plura scripsissem, nisi tui festinarent. itaque Chaerippo nostro me velim excuses.\nomnem condicionem imperi tui statumque provinciae mihi demonstravit Tratorius. O multa intolerabilia locis\nomnibus! sed quo tua maior dignitas, eo quae tibi acciderunt minus ferenda ; neque enim, quae tu propter magnitudinem et animi et ingeni moderate fers, a te ea non ulciscenda sunt, etiam si non sunt dolenda. sed haec\nposterius.\nrerum urbanarum acta tibi mitti certo scio.\nquod ni\nita putarem, ipse perscriberem in primisque Caesaris Octaviani conatum ; de quo multitudini fictum ab Antonio crimen videtur, ut in pecuniam adulescentis impetum\nfaceret ; prudentes autem et boni viri et credunt factum et\nprobant. quid quaeris? magna spes est in eo ; nihil est quod non existimetur laudis et gloriae causa facturus. Antonius autem, noster familiaris, tanto se odio esse intellegit ut, cum interfectores suos domi comprenderit, rem proferre non audeat. A. d. vii Id. Oct. Brundisium erat profectus obviam legionibus Macedonicis quattuor, quas sibi conciliare pecunia cogitabat easque ad urbem adducere et in cervicibus nostris conlocare.\nhabes formam rei p., si in castris potest esse res p. ; in quo tuam vicem saepe doleo, quod nullam partem per aetatem sanae et salvae rei p. gustare potuisti. atque antehac quidem sperare saltem licebat, nunc etiam id ereptum est. quae enim est spes, cum in contione dicere ausus sit Antonius Cannutium apud eos locum sibi quaerere quibus se salvo locus in civitate esse non posset?\nequidem et\nhaec et omnia quae homini accidere possunt sic fero ut philosophiae magnam habeam gratiam, quae me non modo ab sollicitudine abducit sed etiam contra omnis fortunae impetus armat, tibique idem censeo faciendum nec a quo culpa absit quicquam in malis numerandum. sed haec tu melius.\n\nTratorium nostrum cum semper probassem, tum maxime in tuis rebus summam eius fidem, diligentiam prudentiamque cognovi. da operam ut valeas ; hoc mihi gratius\nfacere nihil potes.\nego nullum locum praetermitto (nec enim debeo) non modo laudandi tui sed ne ornandi quidem ; sed mea studia erga te et officia malo tibi ex tuorum litteris quam ex meis\nesse nota. te tamen hortor ut omni cura in rem p. incumbas. hoc est animi, hoc est ingeni tui, hoc eius spei quam habere debes amplificandae dignitatis tuae.\nsed hac\n\nde re alias ad te pluribus. Cum enim haec scribebam, in\nexspectatione erant omnia ; nondum legati redierant, quos senatus non ad pacem deprecandam sed ad denuntiandum bellum miserat nisi legatorum nuntio paruisset. ego tamen, ut primum occasio data est, meo pristino more rem p. defendi, me principem senatui populoque R. professus\nsum nec, postea quam suscepi causam libertatis, minimum tempus amisi tuendae salutis libertatisque communis. sed haec quoque te ex aliis malo.\nT. Pinarium, familiarissimum meum, tanto tibi studio commendo ut maiore non possim ; cui cum propter omnis\nvirtutes tum etiam propter studia communia sum amicissimus. is procurat rationes negotiaque Dionysi nostri, quem et tu multum amas et ego omnium plurimum. ea tibi ego non debeo commendare, sed commendo tamen. facies igitur ut ex Pinari, gratissimi hominis, litteris tuum\net erga illum et erga Dionysium studium perspiciamus.\nLiberalibus litteras accepi tuas quas mihi Cornificius altero vicesimo die, ut dicebat, reddidit. eo die non\nfuit senatus neque postero. Quinquatribus frequenti senatu causam tuam egi non invita Minerva ; etenim eo ipso die senatus decrevit ut Minerva nostra, custos urbis, quam turbo deiecerat, restitueretur. Pansa tuas litteras recitavit. Magna senatus approbatio consecuta est cum summo gaudio\net offensione Minotauri, id est Calvisi et Tauri ; factum de\nte s. c. honorificum. postulabatur ut etiam illi notarentur ;\n\nsed Pansa clementior.\nego, mi Cornifici, quo die primum\nin spem libertatis ingressus sum et cunctantibus ceteris a. d.\nxiii K. Ian. fundamenta ieci rei p. eo ipso die providi multum atque habui rationem dignitatis tuae ; mihi enim est adsensus senatus de obtinendis provinciis. nec vero postea destiti labefactare eum qui summa cum tua iniuria contumeliaque rei p. provinciam absens obtinebat. itaque crebras vel potius cotidianas compellationes meas non tulit seque in urbem recepit invitus neque solum spe sed certa re iam et possessione deturbatus est meo iustissimo honestissimoque convicio. te tuam dignitatem summa tua virtute tenuisse provinciaeque honoribus amplissimis adfectum vehementer gaudeo .\nquod te mihi de Sempronio purgas, accipio excusationem ; fuit enim illud quoddam caecum tempus servitutis. ego tuorum consiliorum auctor dignitatisque fautor iratus temporibus in Graeciam desperata libertate rapiebar, cum me etesiae quasi boni cives relinquentem rem p. prosequi noluerunt austerque adversus maximo flatu me ad tribulis tuos Regium rettulit, atque inde ventis remis in patriam omni festinatione properavi postridieque in summa reliquorum servitute liber unus fui.\nsic sum in Antonium\ninvectus ut ille non ferret omnemque suum vinulentum furorem in me unum effunderet meque tum elicere vellet ad caedis causam tum temptaret insidiis. quem ego ructantem et nauseantem conieci in Caesaris Octaviani plagas. puer enim egregius praesidium sibi primum et nobis, deinde summae rei p. comparavit. qui nisi fuisset, Antoni reditus a Brundisio pestis patriae fuisset. quae\ndeinceps acta sint scire te arbitror. sed redeamus illuc unde devertimus. accipio excusationem tuam de Sempronio ; neque enim statuti quid in tanta perturbatione habere potuisti.\nnunc hic dies aliam vitam defert, alios mores postulat,\nut ait Terentius. quam ob rem, mi Quinte, conscende nobiscum et quidem ad puppim. una navis est iam bonorum omnium, quam quidem nos damus operam ut rectam teneamus, utinam prospero cursu! sed, quicumque\nventi erunt, ars nostra certe non aberit. quid enim prae stare aliud virtus potest? tu fac ut magno animo sis et\nexcelso cogitesque omnem dignitatem tuam cum re p. coniunctam esse debere.\nP. Lucceium mihi meum commendas ; quem\n\nquibuscumque rebus potero diligenter tuebor. Hirtium quidem et Pansam, conlegas nostros, homines in consulatu rei p. salutans, alieno sane tempore amisimus, re publica Antoniano\nquidem latrocinio liberata sed nondum omnino explicata. quam nos, si licebit, more nostro tuebimur, quamquam admodum sumus iam defetigati. sed nulla lassitudo impedire officium et fidem debet.\nverum haec hactenus.\n\nab aliis te de me quam a me ipso malo cognoscere. de\nte audiebamus ea quae maxime vellemus. de Cn. Minucio, quem tu quibusdam litteris ad caelum laudibus extulisti, rumores duriores erant. id quale sit omninoque quid istic agatur facias me velim certiorem.\nQ. Turius, qui in Africa negotiatus est, vir bonus et honestus, heredes fecit similis sui, Cn. Saturninum, Sex. Aufidium, C. Anneum, Q. Considium Gallum, L. Servilium Postumum, C. Rubellium. ex eorum oratione intellexi gratiarum actione eos magis egere quam commendatione. tanta enim liberalitate se tua usos praedicabant ut iis plus a te tributum intellegerem quam ego te auderem rogare.\naudebo tamen ; scio enim quantum ponderis mea commendatio sit habitura. qua re a te peto ut ad eam liberalitatem qua sine meis litteris usus es quam maximus his litteris cumulus accedat. caput autem est meae commendationis ne patiare Erotem Turium, Q. Turi libertum, ut adhuc fecit, hereditatem Turianam avertere ceterisque omnibus rebus habeas eos a me commendatissimos. magnam ex eorum splendore et observantia capies voluptatem. quod ut velis te vehementer etiam atque etiam rogo.\nadsentior tibi eos quos scribis Lilybaeo minari istic poenas dare debuisse ; sed metuisti, ut ais, ne nimis liber\nin ulciscendo viderere. metuisti igitur ne gravis civis, ne\nnimis fortis, ne nimis te dignus viderere.\nquod societatem\n\nrei p. conservandae tibi mecum a patre acceptam renovas\ngratum est ; quae societas inter nos semper, mi Cornifici, manebit. gratum etiam illud, quod mihi tuo nomine\ngratias agendas non putas ; nec enim id inter nos facere debemus. senatus saepius pro dignitate tua appellaretur, si absentibus consulibus umquam nisi ad rem novam cogeretur. itaque nec de HS X_X_ nec de HS D_C_C_ quicquam agi\nnunc per senatum potest. tibi autem ex s. c. imperandum mutuumve sumendum censeo. in re p. quid agatur credo a te ex eorum litteris cognoscere, qui ad te acta debent perscribere. ego sum spe bona consilio, cura, labore non desum ; omnibus inimicis rei publicae esse me acerrimum\nhostem prae me fero. res neque nunc difficili loco mihi videtur esse et fuisset facillimo, si culpa a quibusdam afuisset.\nnon modo tibi cui nostra omnia notissima sunt, sed neminem in populo R. arbitror esse cui sit ignota ea\nfamiliaritas quae mihi cum L. Lamia est. etenim magno theatro spectata est tum cum est ab A. Gabinio consule relegatus quod libere et fortiter salutem meam defendisset. nec ex eo amor inter nos natus est sed, quod erat vetus et\nmagnus, propterea nullum periculum pro me adire dubitavit.\nad haec officia vel merita potius iucundissima consuetudo accedit, ut nullo prorsus plus homine delecter. non puto te iam exspectare quibus eum tibi verbis commendem ; causa enim tanti amoris intellegis quae verba desideret.\nIis me omnibus usum putato. tantum velim existimes, si negotia Lamiae, procuratores, libertos, familiam quibuscumque rebus opus erit defenderis, gratius mihi futurum quam si ea tua liberalitas pertinuisset ad rem familiarem meam ; nec dubito quin sine mea commendatione, quod tuum est iudicium de hominibus, ipsius Lamiae causa studiose omnia facturus sis. quamquam erat nobis dictum te existimare alicui s. c., quod contra dignitatem tuam fieret, scribendo Lamiam adfuisse ; qui omnino consulibus illis numquam fuit ad scribendum ; deinde omnia tum falsa senatus consulta deferebantur. Nisi forte etiam illi Semproniano s. c. me censes adfuisse qui ne Romae quidem\nfui, ut tum de eo ad te scripsi re recenti.\nsed haec hactenus. te, mi Cornifici, etiam atque etiam rogo ut omnia Lamiae negotia mea putes esse curesque ut intellegat hanc commendationem maximo sibi usui fuisse. hoc mihi gratius facere nihil potes. cura ut valeas.\nitane? praeter litigatores nemo ad te meas litteras? multae istae quidem ; tu enim perfecisti ut nemo sine litteris meis tibi se commendatum putaret ; sed quis umquam tuorum mihi dixit esse cui darem, quin dederim? aut quid mi iucundius quam, cum coram tecum loqui non possim, aut scribere ad te aut tuas legere litteras? illud magis mihi solet esse molestum, tantis me impediri occupationibus, ut ad te scribendi meo arbitratu facultas nulla\ndetur. non enim te epistulis sed voluminibus lacesserem ; quibus quidem me a te provocari oportebat. quamvis enim occupatus sis,' oti tamen plus habes ; aut, si ne tu quidem vacas, noli impudens esse nec mihi molestiam exhibere et a me litteras crebriores, cum tu mihi raro mittas, flagitare.\nnam cum antea distinebar maximis\n\noccupationibus, propterea quod omnibus curis rem p. mihi tuendam\nputabam, tum hoc tempore multo distineor vehementius. ut enim gravius aegrotant ii qui, cum levati morbo videntur, in\neum de integro inciderunt, sic vehementius nos laboramus, qui profligato bello ac paene sublato renovatum bellum gerere conamur. sed haec hactenus. .\ntu tibi, mi Cornifici, fac ut persuadeas non esse me tam\n\nimbecillo animo, ne dicam inhumano, ut a te vinci possim\naut officiis aut amore. non dubitabam equidem, verum tamen multo mihi notiorem amorem tuum effecit Chaerippus. O hominem semper illum quidem mihi aptum, nunc vero etiam suavem! vultus me hercule tuos mihi expressit omnis, non solum animum ac verba pertulit. itaque noli\nvereri ne tibi suscensuerim, quod eodem exemplo ad me quo ad ceteros. requisivi equidem proprias ad me unum litteras, sed neque vehementer et amanter.\nde sumptu, quem te in rem militarem facere et fecisse\n\ndicis, nihil sane possum tibi opitulari, propterea quod et\norbus senatus consulibus amissis et incredibiles angustiae pecuniae publicae ; quae conquiritur undique, ut optime meritis militibus promissa solvantur ; quod quidem fieri sine tributo posse non arbitror.\nde Attio Dionysio nihil puto esse, quoniam mihi nihil dixit Tratorius. de P. Lucceio nihil tibi concedo, quo\nstudiosior tu sis quam ego sum ; est enim nobis necessarius.\nsed a magistris cum contenderem de praeterendo die, probarunt mihi sese quo minus id facerent et compromisso et iure iurando impediri. qua re veniendum arbitror Lucceio ; quamquam, si meis litteris obtemperavit, cum tu haec leges\nillum Romae esse oportebit.\nceteris de rebus maximeque de pecunia, cum Pansae mortem ignorares, scripsisti quae per nos ab eo consequi te posse arbitrarere. quae te non fefellissent, si viveret ; nam te diligebat ; post mortem autem eius quid fieri posset non\nvidebamus. de Venuleio, Latino, Horatio valde laudo ; illud non nimium probo, quod scribis, quo illi animo aequiore ferrent, te tuis etiam legatis lictores ademisse (honore enim cum ignominia dignis non erant comparandi), eosque, ex s. c. si non decedunt, cogendos ut decedant existimo. haec fere ad eas litteras, quas eodem exemplo is binas accepi ; de reliquo velim tibi persuadeas non esse mihi meam dignitatem tua cariorem.\netsi non satis mihi constiterat cum aliquane animi mei molestia an potius libenter te Athenis visurus essem, quod\niniuria, quam accepisti, dolore me adficeret, sapientia tua, qua fers iniuriam, laetitia, tamen vidisse te mallem ; nam quod est molestiae non sane multo levius est, cum te non video, quod esse potuit voluptatis certe, si vidissem te, plus fuisset. itaque non dubitabo dare operam ut te videam,\ncum id satis commode facere potuero ; interea quod per litteras et agi tecum et, ut arbitror, confici potest agam.\nnunc te illud primum rogabo ne quid invitus mea causa\n\nfacias, sed id, quod mea intelleges multum, tua nullam in partem interesse, ita mihi des, si tibi ut id libenter facias\nante persuaseris.\n\nCum zzzPatrone Epicurio mihi omnia sunt, nisi quod in philosophia vehementer ab eo dissentio. sed et initio Romae, cum te quoque et tuos omnis observabat, me coluit in primis et nuper, cum ea quae voluit de suis commodis et\npraemiis consecutus est, me habuit suorum defensorum\net amicorum fere principem et iam a Phaedro, qui nobis, cum pueri essemus, ante quam Philonem cognovimus, valde ut philosophus, postea tamen ut vir bonus et suavis et officiosus probabatur, traditus mihi commendatusque est.\nis igitur Patro cum ad me Romam litteras misisset, uti te sibi placarem peteremque ut nescio quid illud Epicuri parietinarum sibi concederes, nihil scripsi ad te ob eam rem, quod aedificationis tuae consilium commendatione mea nolebam impediri ; idem, ut veni Athenas, cum idem ad te scriberem rogasset, ob eam causam impetravit, quod te abiecisse illam aedificationem constabat inter omnis\n\namicos tuos.\nquod si ita est et si iam tua plane nihil interest, velim, si qua offensiuncula facta est animi tui perversitate aliquorum (novi enim gentem illam), des te ad lenitatem vel propter summam tuam humanitatem vel etiam honoris mei causa. equidem, si quid ipse sentiam quaeris, nec cur ille tanto opere contendat video, nec cur tu repugnes, nisi tamen multo minus tibi concedi potest quam illi laborare sine causa. quamquam Patronis et orationem et causam tibi cognitam esse certo scio ; honorem, officium, testamentorum ius, Epicuri auctoritatem, Phaedri obtestationem, sedem, domicilium, vestigia summorum hominum sibi tuenda esse dicit. totam hominis vitam rationemque quam sequitur in philosophia, derideamus licet, si hanc eius contentionem volumus reprehendere ; sed me hercules, quoniam illi ceterisque, quos illa delectant, non valde inimici sumus nescio an ignoscendum sit huic, si tanto opere laborat; in quo etiam si\npeccat, magis ineptiis quam improbitate peccat.\nsed ne plura (dicendum enim aliquando est), Pomponium Atticum sic amo ut alterum fratrem. nihil est illo mihi nec carius nec iucundius. is (non quo sit ex istis ; est enim omni liberali doctrina politissimus, sed valde diligit Patronem,\nvalde Phaedrum amavit) sic a me hoc contendit, homo minime ambitiosus, minime in rogando molestus, ut nihil umquam magis, nec dubitat quin ego a te nutu hoc consequi possem, etiam si aedificaturus esses. nunc vero, si audierit te aedificationem deposuisse neque tamen me a te impetrasse non te in me inliberalem sed me in se neglegentem putabit. quam ob rem peto a te ut scribas ad tuos posse tua voluntate decretum illud Areopagitarum, quem\nu(pomnhmatismo\\n illi vocant, tolli. sed redeo ad prima.\nprius\n\nvelim tibi persuadeas ut hoc mea causa libenter facias quam\nut facias ; sic tamen habeto, si feceris quod rogo, fore mihi gratissimum. vale.\nC. Avianio Evandro, qui habitat in tuo sacrario, et ipso multum utor et patrono eius M. Aemilio familiarissime. peto igitur a te in maiorem modum, quod sine tua molestia fiat, ut ei de habitatione accommodes. nam propter opera\ninstituta multa multorum subitum est ei remigrare K. Quintilibus. impedior verecundia ne te pluribus verbis rogem ; neque tamen dubito quin, si tua nihil aut non multum intersit, eo sis animo, quo ego essem si quid tu me rogares. mihi certe gratissimum feceris.\nCum municipibus Volaterranis mihi summa necessitudo est ; magno enim meo beneficio adfecti cumulatissime mihi gratiam rettulerunt nam nec in honoribus meis nec in laboribus umquam defuerunt Cum quibus si mihi nulla causa intercederet, tamen, quod te vehementissime diligo quodque me a te plurimi fieri sentio, et monerem te et hortarer ut eorum fortunis consuleres, praesertim cum prope praecipuam causam haberent ad ius obtinendum, primum quod Sullani temporis acerbitatem deorum immortalium benignitate subterfugerunt, deinde quod summo\n\nstudio p. R. a me in consulatu meo defensi sunt\nCum tribuni plebi legem iniquissimam de eorum agris promulgavissent, facile senatui populoque R. persuasi ut eos civis, quibus fortuna pepercisset, salvos esse vellent. hanc actionem meam C. Caesar primo suo consulatu lege agraria comprobavit agrumque Volaterranum et oppidum omni periculo in perpetuum liberavit, ut mihi dubium non sit quin is, qui novas necessitudines adiungat, vetera sua beneficia conservari velit. quam ob rem est tuae prudentiae aut sequi eius auctoritatem, cuius sectam atque imperium summa cum tua dignitate secutus es, aut certe illi integram omnem causam reservare ; illud vero dubitare non debes quin tam grave, tam firmum, tam honestum municipium tibi tuo summo beneficio in perpetuum obligari velis.\nsed haec quae supra scripta sunt eo spectant ut te\n\nhorter et suadeam ; reliqua sunt, quae pertinent ad rogandum, ut non solum tua causa tibi consilium me dare putes sed etiam, quod mihi opus sit, me a te petere et rogare.\ngratissimum igitur mihi feceris, si Volaterranos omnibus rebus integros incolumisque esse volueris. Eorum ego domicilia, sedes, rem, fortunas, quae et a dis immortalibus et a praestantissimis in nostra re p. civibus summo senatus populique R. studio conservatae sunt, tuae fidei, iustitiae\nbonitatique commendo.\nsi pro meis pristinis opibus\n\nfacultatem mihi res hoc tempore daret ut ita defendere possem\nVolaterranos quem ad modum consuevi tueri meos, nullum officium, nullum denique certamen, in quo illis prodesse possem, praetermitterem ; sed quoniam apud te nihilo\nminus hoc tempore valere me confido quam valuerim semper apud omnis, pro nostra summa necessitudine parique inter nos et mutua benevolentia abs te peto ut ita de Volaterranis mereare, ut existiment eum quasi divino consilio isti negotio praepositum esse, apud quem unum nos eorum\nperpetui defensores plurimum valere possemus.\nnon moleste fero eam necessitudinem, quae mihi tecum est, notam esse quam plurimis neque tamen ob eam causam\n(quod tu optime existimare potes) te impedio quo minus susceptum negotium pro tua fide et diligentia ex voluntate Caesaris, qui tibi rem magnam difficilemque commisit, gerere possis. nam cum multi a me petant multa, quod de tua erga me voluntate non dubitent, non committo ut ambitione\nmea conturbem officium tuum.\nC. Curtio ab ineunte aetate familiarissime sum usus. eius et Sullani temporis iniustissima calamitate dolui et cum iis, qui similem iniuriam acceperant, amissis omnibus fortunis reditus tamen in patriam voluntate omnium concedi videretur, adiutor incolumitatis fui. is habet in Volaterrano possessionem, cum in eam tamquam e naufragio reliquias contulisset. hoc' autem tempore eum Caesar in senatum legit; quem ordinem ille ista possessione amissa tueri vix potest. gravissimum autem est, cum superior factus sit ordine, inferiorem esse fortuna, minimeque convenit ex eo agro, qui Caesaris iussu dividatur, cum moveri,\na qui Caesaris beneficio senator sit.\nsed mihi minus libet multa de aequitate rei scribere, ne causa potius apud te valuisse videar quam gratia. quam ob rem te in maiorem modum rogo ut C. Curti rem meam putes esse, quicquid mea causa faceres, ut, id C. Curti causa cum feceris, existimes, quod ille per me habuerit, id me habere abs te. hoc te vehementer etiam atque etiam rogo.\nS. v. b. e. v. credo te memoria tenere me et coram\nP. Cuspio tecum locutum esse, cum te prosequerer paludatum, et item postea pluribus verbis tecum egisse ut, quoscumque tibi eius necessarios commendarem, haberes eos in numero meorum necessariorum. id tu pro tua summa erga me benevolentia perpetuaque observantia mihi liberalissime atque humanissime recepisti.\nCuspius, homo in omnis suos officiosissimus, mirifice quosdam homines ex ista provincia tuetur et diligit, propterea\nquod fuit in Africa bis, cum maximis societatis negotiis praeesset. itaque hoc eius officium, quod adhibetur erga illos, ego mea facultate et gratia soleo quantum possum adiuvare. qua re Cuspianorum omnium commendationis causam hac tibi epistula exponendam putavi, reliquis epistulis tantum faciam ut notam apponam eam, quae mihi tecum convenit, et simul significem de numero esse Cuspi amicorum ;\nsed hanc commendationem quam his litteris\n\nconsignare volui, scito esse omnium gravissimam ; nam P.\nCuspius singulari studio contendit a me ut tibi quam diligentissime L. Iulium commendarem. eius ego studio vix videor mihi satis facere posse, si utar verbis iis, quibus, cum diligentissime quid agimus, uti solemus ; nova quaedam postulat et putat me eius generis artificium quoddam tenere.\nei ego pollicitus sum me ex intima nostra arte deprompturum mirificum genus commendationis.\nid quoniam adsequi non possum, tu re velim efficias ut ille genere mearum litterarum\nincredibile quiddam perfectum arbitretur. id facies, si\n\nomne genus liberalitatis, quod et ab humanitate et potestate\ntua proficisci poterit, non modo re sed etiam verbis, vultu denique exprompseris ; quae quantum in provincia valeant vellem expertus esse, sed tamen suspicor. ipsum hominem, quem tibi commendo, perdignum esse tua amicitia, non solum quia mihi Cuspius dicit, credo, tametsi id satis esse\ndebebat, sed quia novi eius iudicium in hominibus et amicis deligendis.\nharum litterarum vis quanta fuerit propediem iudicabo tibique, ut confido, gratias agam. ego quae te velle quaeque ad te pertinere arbitrabor, omnia studiose diligenterque\ncurabo. cura ut valeas.\nCum in Galliam proficiscens pro nostra necessitudine tuaque summa in me observantia ad me domum venisses, locutus sum tecum de agro vectigali municipi Atellani qui esset in Gallia, quantoque opere eius municipi causa\nlaborarem tibi ostendi. post tuam autem profectionem is cum et maxima res municipi honestissimi mihique coniunctissimi et summum meum officium ageretur, pro tuo animo in me singulari existimavi me oportere ad te accuratius scribere, etsi non sum nescius et quae temporum ratio et quae tua potestas sit, tibique negotium datum esse a C. Caesare, non iudicium, praeclare intellego. qua re a te tantum peto, quantum et te facere posse et libenter mea\n\ncausa facturum esse arbitror.\net primum velim existimes, quod res est, municipi fortunas omnis in isto vectigali consistere, his autem temporibus hoc municipium maximis oneribus pressum summis adfectum esse difficultatibus. hoc etsi commune videtur esse cum multis, tamen mihi crede singularis huic municipio calamitates accidisse ; quas\nidcirco non commemoro, ne de miseriis meorum necessariorum conquerens homines quos nolo videar offendere.\nitaque nisi magnam spem haberem C. Caesari nos causam\n\nmunicipi probaturos, non erat causa cur a te hoc tempore aliquid contenderem ; sed quia confido mihique persuasi illum et dignitatis municipi et aequitatis et etiam voluntatis erga se habiturum esse rationem, ideo a te non dubitavi contendere ut hanc causam illi integram conservares.\nquod etsi nihilo minus a te peterem, si nihil audivissem te\n\ntale fecisse, tamen maiorem spem impetrandi nactus sum,\npostea quam mihi dictum est hoc idem a te Regiensis impetravisse ; qui etsi te aliqua necessitudine attingunt, tamen tuus amor in me sperare me cogit te, quod tuis necessariis tribueris, idem esse tributurum meis, praesertim cum ego pro his unis petam, habeam autem qui simili causa laborent compluris necessarios. hoc me non sine causa facere neque aliqua levi ambitione commotum a te contendere etsi te existimare arbitror, tamen mihi adfirmanti credas velim me huic municipio debere plurimum ; nullum umquam\nfuisse tempus neque honorum nec laborum meorum, in quo non huius municipi studium in me exstiterit singulare.\nquapropter a te etiam atque etiam pro nostra summa coniunctione proque tua in me perpetua et maxima benevolentia maiorem in modum peto atque contendo ut, cum\nfortunas agi eius municipi intellegas, quod sit mihi necessitudine, officiis, benevolentia coniunctissimum, id mihi des ; quod erit huius modi ut, si a Caesare quod speramus impetrarimus, tuo beneficio nos id consecutos esse iudicemus, sin minus, pro eo tamen id habeamus, quoniam a te\ndata sit opera ut impetraremus. hoc cum mihi gratissimum feceris tum viros optimos homines honestissimos eosdemque gratissimos et tua necessitudine dignissimos summo beneficio in perpetuum tibi tuisque devinxeris.\nCum et mihi conscius essem quanti te facerem et tuam erga me benevolentiam expertus essem, non dubitavi a te\npetere, quod mihi petendum esset.\n\nP. Sestium quanti faciam ipse optime scio, quanti autem facere debeam et tu et omnes homines sciunt. is cum ex aliis te mei studiosissimum esse cognosset, petivit a me ut ad te quam accuratissime scriberem de re C. Albini senatoris, cuius ex filia natus est L. Sestius, optimus adulescens, filius P. Sesti. hoc idcirco scripsi, ut intellegeres non\nsolum me pro P. Sestio laborare debere, sed Sestium etiam\n\npro Albinio.\nres 'autem est haec : A M. Laberio C. Albinius praedia in aestimationem accepit, quae praedia Laberius emerat a Caesare de bonis Plotianis. ea si dicam non esse e re p. dividi, docere te videar, non rogare. sed tamen cum Caesar Sullanas venditiones et adsignationes ratas esse velit, quo firmiores existimentur suae, si ea praedia dividentur quae ipse Caesar vendidit, quae tandem in eius venditionibus esse poterit auctoritas? sed hoc quale\n\nsit tu pro tua prudentia considerabis.\nego te plane rogo atque ita, ut maiore studio, iustiore de causa, magis ex animo rogare nihil possim, ut Albinio parcas, praedia Laberiana ne attingas. Magna me adfeceris non modo laetitia, sed etiam quodam modo gloria, si P. Sestius homini maxime necessario satis fecerit per me, ut ego illi uni plurimum debeo. quod ut facias te vehementer etiam atque etiam rogo. Maius mihi dare beneficium nullum potes ; id mihi intelleges esse gratissimum.\nquamquam tibi praesens commendavi, ut potui diligentissime, socios Bithyniae teque cum mea commendatione\ntum etiam tua sponte intellexi cupere ei societati quibuscumque rebus posses commodare, tamen cum ii, quorum\nres agitur, magni sua interesse arbitrarentur me etiam per litteras declarare tibi qua essem erga ipsos voluntate, non\ndubitavi haec ad te scribere.\nvolo enim te existimare me,\n\ncum universo ordini publicanorum semper libentissime tribuerim idque magnis eius ordinis erga me meritis facere debuerim, tum in primis amicum esse huic Bithynicae societati, quae societas ordine ipso et hominum genere pars\nest maxima civitatis (constat enim ex ceteris societatibus), et casu permulti sunt in ea societate valde mihi familiares in primisque is, cuius praecipuum officium agitur hoc tempore,\nP. Rupilius P. f. Men., qui est magister in ea societate.\nquae cum ita sint, in maiorem modum a te peto Cn. a\nPupium, qui est in operis eius societatis, omnibus tuis officiis atque omni liberalitate tueare curesque ut eius operae, quod tibi facile factu est, quam gratissimae sint sociis, remque et utilitatem sociorum (cuius rei quantam potestatem quaestor habeat non sum ignarus) per te quam\nmaxime defensam et auctam velis. id cum mihi gratissimum feceris, tum illud tibi expertus promitto et spondeo, te socios Bithyniae, si iis commodaris, memores esse et gratos cogniturum.\nCum ad te tuus quaestor, M. Varro, proficisceretur, commendatione egere eum non putabam ; satis enim commendatum tibi eum arbitrabar ab ipso more maiorum, qui, ut te non fugit, hanc quaesturae coniunctionem liberorum necessitudini proximam voluit esse. sed cum sibi ita persuasisset ipse, meas de se accurate scriptas litteras maximum apud te pondus habituras, a meque contenderet ut quam diligentissime scriberem, malui facere, quod meus familiaris tanti sua interesse arbitraretur.\nut igitur debere me facere hoc intellegas, cum primum\nM. Terentius in forum venit, ad amicitiam se meam contulit ; deinde, ut se corroboravit, duae causae accesserunt quae meam in illum benevolentiam augerent, una, quod versabatur in hoc studio nostro, quo etiam nunc maxime delectamur, et cum ingenio, ut nosti, nec sine industria deinde, quod mature se contulit in societates publicorum quod quidem nollem ; maximis enim damnis adfectus est sed tamen causa communis ordinis mihi commendatissimi fecit amicitiam nostram firmiorem. deinde versatus in utrisque subselliis optima et fide et fama iam ante hanc commutationem rei p. petitioni sese dedit honoremque\n\nhonestissimum existimavit fructum laboris sui.\nhis autem\ntemporibus a me Brundisio cum litteris et mandatis profectus ad Caesarem est ; qua in re et amorem eius in suscipiendo negotio perspexi et in conficiendo ac renuntiando fidem.\nvideor mihi, cum separatim de probitate eius et moribus dicturus fuissem, si prius causam cur eum tanto opere diligerem tibi exposuissem, in ipsa causa exponenda satis etiam de probitate dixisse. sed tamen separatim promitto in\nmeque recipio fore eum tibi et voluptati et usui ; nam et modestum hominem cognosces et prudentem et a cupiditate omni remotissimum, praeterea magni laboris summaeque industriae.\nneque ego haec polliceri debeo, quae tibi ipsi, cum bene\n\ncognoris, iudicanda sunt ; sed tamen in omnibus novis coniunctionibus interest qualis primus aditus sit et qua commendatione quasi amicitiae fores aperiantur ; quod ego his litteris efficere volui ; etsi id ipsa per se necessitudo\nquaesturae effecisse debet ; sed tamen nihilo infirmius illud hoc addito. cura igitur, si me tanti facis quanti et Varro existimat et ipse sentio, ut quam primum intellegam hanc meam commendationem tantum illi utilitatis attulisse quantum et ipse sperarit nec ego dubitarim.\nquia semper animadverti studiose te operam dare ut ne quid meorum tibi esset ignotum, propterea non dubito quin scias non solum cuius municipi sim, sed etiam quam\ndiligenter soleam meos municipes Arpinatis tueri. quorum quidem omnia commoda omnesque facultates, quibus et sacra conficere et sarta tecta aedium sacrarum locorumque communium tueri possint, consistunt in iis vectigalibus, quae habent in provincia Gallia. ad ea visenda pecuniasque, quae a colonis debentur, exigendas totamque rem et\ncognoscendam et administrandam legatos equites Romanos misimus, Q. Fufidium Q. f., M. Faucium M. f., Q. Mamercium Q. f.\npeto a te in maiorem modum pro nostra\n\nnecessitudine ut tibi ea res curae sit operamque des ut per\nte quam commodissime negotium municipi administretur\nquam primumque conficiatur, ipsosque, quorum nomina scripsi, ut quam honorificentissime pro tua natura et quam\n\nliberalissime tractes.\nbonos viros ad tuam necessitudinem adiunxeris municipiumque gratissimum beneficio tuo de. vinxeris, mihi vero etiam gratius feceris, quod cum semper tueri municipes meos consuevi, tum hic annus praecipue ad meam curam officiumque pertinet. nam constituendi municipi causa hoc anno aedilem filium meum fieri volui et fratris filium et M. Caesium, hominem mihi maxime necessarium ; is enim magistratus in nostro municipio nec alius ullus creari solet. quos cohonestaris in primisque me, si res p. municipi tuo studio, diligentia bene administrata erit. quod ut facias te vehementer etiam atque etiam rogo.\nAlia epistula communiter commendavi tibi legatos Arpinatium, ut potui diligentissime, hac separatim Q. Fufidium, quocum mihi omnes necessitudines sunt, diligentius commendo, non ut aliquid de illa commendatione deminuam, sed ut ad hanc addam. nam et privignus est M. Caesi, mei maxime et familiaris et necessari, et fuit in Cilicia mecum tribunus militum ; quo in munere ita se tractavit,\n\nut accepisse ab eo beneficium viderer, non dedisse.\nest praeterea, quod apud te valet plurimum, a nostris studiis non abhorrens. qua re velim eum quam liberalissime complectare operamque des ut in ea legatione, quam suscepit contra suum commodum secutus auctoritatem meam, quam maxime eius excellat industria. vult enim, id quod optimo cuique natura tributum est, quam maximam laudem cum a nobis, qui eum impulimus, tum a municipio consequi ;\nquod ei continget, si hac mea commendatione tuum erga se studium erit consecutus.\nL. Castronius Paetus, longe princeps municipi Lucensis, est honestus, gravis, plenus offici, bonus plane vir et cum virtutibus tum etiam fortuna, si quid hoc ad rem pertinet, ornatus ; meus autem est familiarissimus, sic prosus ut nostri ordinis observet neminem diligentius. qua re ut et\nmeum amicum et tua dignum amicitia tibi commendo. cui quibuscumque rebus commodaveris, tibi profecto iucundum, mihi certe erit gratum. vale.\nL. Titio Strabone, equite R. in primis honesto et ornato, familiarissime utor ; omnia mihi cum eo intercedunt iura summae necessitudinis. huic in tua provincia pecuniam debet P. Cornelius. ea res a Volcacio, qui Romae ius dicit, reiecta in Galliam est.\npeto a te hoc diligentius quam si\nmea res esset, quo est honestius de amicorum pecunia laborare quam de sua, ut negotium conficiendum cures, ipse suscipias, transigas operamque des, quoad tibi aequum et rectum videbitur, ut quam commodissima condicione libertus Strabonis, qui eius rei causa missus est, negotium\nconficiat ad nummosque perveniat. id et mihi gratissimum erit et tu ipse L. Titium cognosces amicitia tua dignissimum. quod ut tibi curae sit, ut omnia solent esse quae me velle scis, te vehementer etiam atque etiam rogo.\nPrecilium tibi commendo unice, tui necessari, mei familiarissimi, viri optimi filium. quem cum adulescentem ipsum propter eius modestiam, humanitatem, animum et amorem erga me singularem mirifice diligo, tum patrem eius re doctus intellexi et didici mihi fuisse semper amicissimum. em hic ille est de illis, maxime qui inridere atque obiurgare me solitus est, quod me non tecum, praesertim cum abs te honorificentissime invitarer, coniungerem ;\na)ll' e)mo\\n ou)/ pote qumo\\n e)ni\\ sth/qessin e)/peiqen.\naudiebam enim nostros proceres clamitantis :\na)/lkimos e)/ss', i(/na ti/s se kai\\ o)yigo/nwn e)u\\ ei)/ph|.w(\\s fa/to, to\\n d' a)/xeos nefe/lh e)ka/luye me/laina.\nsed tamen idem me consolantur etiam ; hominem perustum etiamnum gloria volunt incendere atque ita loquuntur :\n\nmh\\ ma\\n a)spoudi/ ge kai\\ a)kleiw=s a)poloi/mhn,a)lla\\ me/ga r(e/cas ti kai\\ e)ssome/noisi puqe/sqai.\n\nsed me minus iam movent, ut vides. itaque ab Homeri magniloquentia confero me ad vera praecepta *eu)ripi/dou :\nmisw= sofisth/n, o(/stis ou)x au(tw=| sofo/s,\n\nquem versum senex Precilius laudat egregie et ait posse eundem et a(/ma pro/ssw kai\\ o)pi/ssw videre et tamen nihilo minus\nai)e\\n a)risteu/ein kai\\ u(pei/roxon e)/mmenai a)/llwn.\nsed ut redeam ad id unde coepi, vehementer mihi gratum feceris, si hunc adulescentem humanitate tua, quae est singularis, comprehenderis et ad id, quod ipsorum Preciliorum causa te velle arbitror, addideris cumulum commendationis meae. genere novo sum litterarum ad te usus, ut intellegeres non vulgarem esse commendationem.\nP. Crassum ex omni nobilitate adulescentem dilexi plurimum et ex eo cum ab ineunte eius aetate bene speravissem,\ntum perbone existimare coepi eximus iudiciis quae de eo feceras cognitis. eius libertum Apollonium iam tum equidem cum ille viveret et magni faciebam et probabam ; erat enim et studiosus Crassi et ad eius optima studia vehementer aptus ; itaque ab eo admodum diligebatur.\npost mortem\nto autem Crassi eo mihi etiam dignior visus est quem in fidem atque amicitiam meam reciperem, quod eos a se observandos et colendos putabat, quos ille dilexisset et quibus carus fuisset. itaque et ad me in Ciliciam venit multisque in rebus mihi magno usui fuit et fides eius et prudentia et, ut\nopinor, tibi in Alexandrino bello, quantum studio et fidelitate consequi potuit, non defuit.\nquod cum speraret te quoque\n\nita existimare, in Hispaniam ad te maxime ille quidem suo\nconsilio sed etiam me auctore est profectus. cui ego commendationem non sum pollicitus, non quin eam valituram apud te arbitrarer, sed neque egere mihi commendatione videbatur, qui et in bello tecum fuisset et propter memoriam Crassi de tuis unus esset, et, si uti commendationibus vellet, etiam per alios eum videbam id consequi posse ; testimonium mei de eo iudici, quod et ipse magni\naestimabat et ego apud te valere eram expertus, ei libenter dedi.\ndoctum igitur hominem cognovi et studiis optimis\n\ndeditum, idque a puero ; nam domi meae cum Diodoto Stoico, homine meo iudicio eruditissimo, multum a puero\nfuit. nunc autem incensus studio rerum tuarum eas litteris Graecis mandare cupiebat. posse arbitror ; valet ingenio, habet usum, iam pridem in eo genere studi litterarumque versatur, satis facere immortalitati laudum tuarum mirabiliter cupit.\n\n\nhabes opinionis meae testimonium, sed tu hoc facilius multo pro tua singulari prudentia iudicabis. et tamen, quod negaveram, commendo tibi eum. quicquid ei coin-modaveris, erit id mihi maiorem in modum gratum.\nM'. Curius, qui Patris negotiatur, multis et magnis de causis a me diligitur ; nam et amicitia pervetus mihi cum eo est ut primum in forum venit instituta, et Patris cum aliquotiens antea tum proxime hoc miserrimo bello domus eius tota mihi patuit; qua si opus fuisset tam essem usus quam mea. maximum autem mihi vinculum cum eo est quasi sanctioris cuiusdam necessitudinis, quod est Attici nostri familiarissimus eumque unum praeter ceteros observat\n\nac diligit.\nquem si tu iam forte cognosti, puto me hoc quod facio facere serius ; ea est enim humanitate et observantia, ut eum tibi iam ipsum per se commendatum putem. quod tamen si ita est, magno opere a te quaeso ut ad eam voluntatem, si quam in illum ante bas meas litteras contulisti, quam maximus potest mea commendatione\n\ncumulus accedat ;\nsin autem propter verecundiam suam minus se tibi obtulit aut nondum eum satis habes cognitum aut quae causa est cur maioris commendationis indigeat, sic tibi eum commendo, ut neque maiore studio quemquam neque iustioribus de causis commendare possim, faciamque\nid quod debent facere ii qui religiose et sine ambitione commendant ; spondebo enim tibi vel potius spondeo in meque recipio eos esse M'. Curi mores eamque cum probitatem tum etiam humanitatem, ut eum et amicitia tua et tam accurata commendatione, si tibi sit cognitus, dignum sis existimaturus. mihi certe gratissimum feceris, si intellexero has litteras tantum, quantum scribens confidebam, apud te pondus habuisse.\nnon concedam ut Attico nostro, quem elatum laetitia vidi, iucundiores tuae suavissime ad eum et humanissime scriptae litterae fuerint quam mihi. nam etsi utrique nostrum prope aeque gratae erant, tamen ego admirabar\nmagis te, qui, si rogatus aut certe admonitus liberaliter Attico respondisses â€ (quod tamen dubium nobis quin ita futurum fuerit non erat), ultro ad eum scripsisse eique nec opinanti voluntatem tuam tantam per litteras detulisse. de quo non modo rogare te ut eo studiosius mea quoque\ncausa facias non debeo (nihil enim cumulatius fieri potest quam polliceris), sed ne gratias quidem agere, quod tu et ipsius causa et tua sponte feceris ;\nillud tamen dicam, mihi\n\nid, quod fecisti, esse gratissimum. tale enim tuum iudicium de homine eo, quem ego unice diligo, non potest\nmihi non summe esse iucundum ; quod cum ita sit, esse gratum necesse est. sed tamen, quoniam mihi pro coniunctione nostra vel peccare apud te in scribendo licet, utrumque eorum, quae negavi mihi facienda esse, faciam ; nam et ad id, quod Attici causa te ostendisti esse facturum,\ntantum velim addas, quantum ex nostro amore accessionis fieri potest, et, quod modo verebar, tibi gratias agere, nunc\nplane ago teque ita existimare volo, quibuscumque officiis in Epiroticis reliquisque rebus Atticum obstrinxeris, iisdem me tibi obligatum fore.\nCum Lysone Patrensi est mihi quidem hospitium vetus, quam ego necessitudinem sancte colendam puto ; sed ea causa est etiam cum aliis compluribus, familiaritas tanta nullo cum hospite, et ea cum officiis eius multis tum etiam consuetudine cotidiana sic est aucta, ut nihil sit familiaritate nostra coniunctius. is cum Romae annum prope ita fuisset, ut mecum viveret, etsi eramus in magna spe te meis litteris commendationeque diligentissime facturum id, quod fecisti, ut eius rem et fortunas absentis tuerere, tamen, quod in unius potestate erant omnia et quod Lyso fuerat in nostra causa nostrisque praesidiis, cotidie aliquid timebamus. effectum tamen est et ipsius splendore et nostro reliquorumque hospitum studio ut omnia quae vellemus a Caesare impetrarentur, quod intelleges ex iis litteris, quas\n\nCaesar ad te dedit.\nnunc non modo non remittimus tibi aliquid ex nostra commendatione quasi adepti iam omnia, sed eo vehementius a te contendimus ut Lysonem in fidem necessitudinemque tuam recipias ; cuius dubia fortuna timidius tecum agebamus verentes ne quid accideret eius modi ut ne tu quidem mederi posses ; explorata vero eius incolumitate omnia a te summo studio et cura peto. quae ne singula enumerem, totam tibi domum commendo, in his adulescentem filium eius, quem C. Maenius Gemellus, cliens meus, cum in calamitate exsili sui Patrensis civis\nfactus esset, Patrensium legibus adoptavit1 ut eius ipsius hereditatis ius causamque tueare.\ncaput illud est ut Lysonem, quem ego virum optimum a gratissimumque cognovi, recipias in necessitudinem tuam.\nquod si feceris, non dubito quin in eo diligendo ceterisque postea commendando idem quod ego sis iudici et voluntatis habiturus. quod cum fieri vehementer studeo tum etiam illud vereor ne, si minus cumulate videbere fecisse aliquid eius causa, me ille neglegenter scripsisse putet, non te\noblitum mei. quanti enim me faceres cum ex sermonibus cotidianis meis tum ex epistulis etiam tuis potuit cognoscere.\nM. Aemilius Avianius ab ineunte adulescentia me observavit semperque dilexit, vir cum bonus tum perhumanus et in omni genere offici diligendus. quem si arbitrarer esse Sicyone et nisi audirem ibi eum etiam nunc, ubi ego\nreliqui, Cibyrae commorari, nihil esset necesse plura me ad te de eo scribere ; perficeret enim ipse profecto suis moribus suaque humanitate ut sine cuiusquam commendatione diligeretur abs te non minus quam et a me et a ceteris suis\n\nfamiliaribus.\nsed cum illum abesse putem, commendo tibi in maiorem modum domum eius quae est Sicyone remque\nfamiliarem, maxime C. Avianium Hammonium, libertum eius, quem quidem tibi etiam suo nomine commendo. nam cum propterea mihi est probatus, quod est in patronum suum officio et fide singulari, tum etiam in me ipsum magna officia contulit mihique molestissimis temporibus ita fideliter benevoleque praesto fuit, ut si a me manumissus esset. itaque peto a te ut eum Hammonium et in patroni eius negotio sic tueare ut eius procuratorem, quem tibi commendo, et ipsum suo nomine diligas habeasque in numero tuorum. hominem pudentem et officiosum cognosces et dignum qui a te diligatur. vale.\nT. Manlium, qui negotiatur Thespiis, vehementer diligo ; nam et semper me coluit diligentissimeque observavit et\na studiis nostris non abhorret. accedit eo quod Varro Murena magno opere eius causa vult omnia ; qui tamen existimavit, etsi suis litteris, quibus tibi Manlium commendabat, valde confideret, tamen mea commendatione aliquid accessionis fore. me quidem cum Manli familiaritas tum Varronis studium commovit ut ad te quam accuratissime scriberem.\ngratissimum igitur mihi feceris, si\nhuic commendationi meae tantum tribueris quantum cui tribuisti plurimum, id est, si T. Manlium quam maxime,\nquibuscumque rebus honeste ac pro tua dignitate poteris, iuveris atque ornaveris ; ex ipsiusque praeterea gratissimis et humanissimis moribus confirmo tibi te eum, quem soles fructum a bonorum virorum officiis exspectare, esse capturum.\nL. Cossinio, amico et tribuli tuo, valde familiariter utor ; nam et inter nosmet ipsos vetus usus intercedit et Atticus\nnoster maiorem etiam mihi cum Cossinio consuetudinem fecit. itaque tota Cossini domus me diligit in primisque libertus eius, L. Cossinius Anchialus, homo et patrono et patroni necessariis, quo in numero ego sum, probatissimus.\nhunc tibi ita commendo, ut, si meus libertus esset\n\neodemque apud me loco esset quo et est apud suum patronum, maiore studio commendare non possem. qua re pergratum mihi feceris, si eum in amicitiam tuam receperis atque eum, quod sine molestia tua fiat, si qua in re opus ei fuerit, iuveris. id et mihi vehementer gratum erit et tibi postea\niucundum ; hominem enim summa probitate, humanitate observantiaque cognosces.\nCum antea capiebam ex officio meo voluptatem, quod memineram quam tibi diligenter Lysonem, hospitem et\nfamiliarem meum, commendassem, tum vero, postea quam ex litteris eius cognovi tibi eum falso suspectum fuisse, vehementissime laetatus sum me tam diligentem in eo commendando fuisse. ita enim scripsit ad me, sibi meam\ncommendationem maximo adiumento fuisse, quod ad te delatum diceret sese contra dignitatem tuam Romae de\n\nte loqui solitum esse.\nde quo etsi pro tua facilitate\net humanitate purgatum se tibi scribit esse, tamen primum, ut debeo, tibi maximas gratias ago, cum tantum litterae meae potuerunt, ut iis lectis omnem offensionem suspicionis, quam habueras de Lysone, deponeres, deinde credas mihi adfirmanti velim me hoc non pro Lysone magis quam pro omnibus scribere, hominem esse neminem, qui umquam mentionem tui sine tua summa laude fecerit ; Lyso vero cum mecum prope cotidie esset unaque viveret, non solum quia libenter me audire arbitrabatur, sed quia libentius ipse loquebatur, omnia mihi tua et facta et dicta laudabat.\nquapropter etsi a te ita tractatur, ut iam non desideret\ncommendationem meam unisque se litteris meis omnia consecutum putet, tamen a te peto in maiorem modum ut eum etiam atque etiam tuis officiis, liberalitate conplectare. scriberem ad te qualis vir esset, ut superioribus litteris feceram, nisi eum iam per se ipsum tibi satis notum esse\narbitrarer.\nL. Mescinius ea mecum necessitudine coniunctus est, quod mihi quaestor fuit ; sed hanc causam, quam ego, ut a\nmaioribus accepi, semper gravem duxi, fecit virtute et humanitate sua iustiorem. itaque eo sic utor ut nec familiarius ullo nec libentius. is quamquam confidere videbatur te sua causa quae honeste posses libenter esse facturum, magnum esse tamen speravit apud te meas quoque\nlitteras pondus habituras. id cum ipse ita iudicabat tum pro familiari consuetudine saepe ex me audierat quam suavis esset inter nos et quanta coniunctio.\npeto igitur\n\na te tanto scilicet studio, quanto intellegis debere me petere pro homine tam mihi necessario et tam familiari, ut eius\nnegotia, quae sunt in Achaia ex eo quod heres est M. Mindio, fratri suo, qui Elide negotiatus est, explices et expedias cum iure et potestate, quam habes, tum etiam auctoritate et consilio tuo. sic enim praescripsimus iis, quibus ea negotia mandavimus, ut omnibus in rebus, quae\nin aliquam controversiam vocarentur, te arbitro et, quod commodo tuo fieri posset, te disceptatore uterentur. id ut honoris mei causa suscipias, vehementer te etiam atque etiam rogo.\nillud praeterea, si non alienum tua dignitate putabis a esse, feceris mihi pergratum, si qui difficiliores erunt, ut\nrem sine controversia confici nolint, si eos, quoniam cum senatore res est, Romam reieceris. quod quo minore dubitatione facere possis, litteras ad te a M. Lepido consule, non quae te aliquid iuberent (neque enim id tuae dignitatis esse arbitramur) sed quodam modo quasi commendaticias\n\nsumpsimus.\nscriberem quam id beneficium bene apud Mescinium positurus esses, nisi et te scire confiderem et mihi peterem. sic enim velim existimes, non minus me de illius re laborare quam ipsum de sua. sed cum illum\nstudeo quam facillime ad suum pervenire tum illud laboro ut non minimum hac mea commendatibne se consecutum arbitretur.\nlicet eodem exemplo saepius tibi huius generis litteras mittam, cum gratias agam, quod meas commendationes tam diligenter observes (quod feci in aliis et faciam, ut video, saepius), sed tamen non parcam operae et, ut vos soletis in formulis, sic ego in epistulis 'DE EADEM RE ALIO MODO\nC. Avianius igitur Hammonius incredibilis mihi gratias per litteras egit et suo et Aemili Aviani, patroni sui, nomine ; nec liberalius nec honorificentius potuisse tractari nec se praesentem nec rem familiarem absentis patroni sui. id mihi cum iucundum est eorum causa, quos tibi ego summa necessitudine et summa coniunctione adductus commendaveram, quod M. Aemilius unus est ex meis familiarissimis atque intimis maxime necessarius, homo et magnis meis beneficiis devinctus et prope omnium, qui mihi debere aliquid videntur, gratissimus, tum multo iucundius te esse in me tali voluntate, ut plus prosis amicis meis quam ego praesens fortasse prodessem, credo, quod magis ego dubitarem quid illorum causa facerem, quam tu quid mea.\nsed hoc non dubito quin existimes mihi esse gratum ; illud te rogo ut illos quoque gratos esse homines putes, quod ita esse tibi promitto atque confirmo. qua re velim, quicquid\nhabent negoti, des operam, quod commodo tuo fiat, ut te obtinente Achaiam conficiant.\nego cum tuo Servio\n\niucundissime et coniunctissime vivo magnamque cum ex ingenio\neius singularique studio tum ex virtute et probitate voluptatem capio.\netsi libenter petere a te soleo, si quid opus est meorum cuipiam, tamen multo libentius gratias tibi ago, cum fecisti\naliquid commendatione mea, quod semper facis. incredibile est enim quas mihi gratias omnes agant, etiam mediocriter a me tibi commendati. quae mihi omnia grata, sed de L. Mescinio gratissimum. sic enim est mecum locutus, te, ut meas litteras legeris, statim procuratoribus suis pollicitum\nesse omnia, multo vero plura et maiora fecisse. id igitur (puto enim etiam atque etiam mihi dicendum esse) velim existimes mihi te fecisse gratissimum.\nquod quidem hoc vehementius\n\nlaetor, quod ex ipso Mescinio te video magnam capturum\nvoluptatem ; est enim in eo cum virtus et probitas et summum officium summaque observantia tum studia illa\nnostra, quibus antea delectabamur nunc etiam vivimus. quod reliquum est, velim augeas tua in eum beneficia omnibus quae te erunt dignae ; sed duo, quae te nominatim rogo, primum ut, si quid satis dandum erit\n'AMPLIVS EO NOMINE NON PETI,' cures ut satis detur fide mea ; deinde, cum fere consistat hereditas in iis rebus, quas avertit Oppia, quae uxor Mindi fuit, adiuves ineasque rationem quem ad modum ea mulier Romam perducatur. quod si putarit illa fore, ut opinio nostra est, negotium\nconficiemus. hoc ut adsequamur, te vehementer etiam atque\n\netiam rogo.\nillud, quod supra scripsi, id tibi confirmo in\nmeque recipio, te ea quae fecisti Mescini causa quaeque feceris ita bene conlocaturum, ut ipse iudices homini te gratissimo, iucundissimo benigne fecisse. volo enim ad id quod mea causa fecisti hoc etiam accedere.\nnec Lacedaemonios dubitare arbitror quin ipsi sua maiorumque suorum auctoritate satis commendati sint fidei et iustitiae tuae, et ego, qui te optime novissem, non dubitavi quin tibi notissima et iura et merita populorum essent. itaque cum a me peteret Philippus Lacedaemonius ut tibi civitatem commendarem etsi memineram me ei civitati omnia debere, tamen respondi commendatione\n\nLacedaemonios apud te non egere.\nitaque sic velim existimes, me omnis Achaiae civitates arbitrari pro horum temporum perturbatione felicis, quod iis tu praesis, eundemque me ita iudicasse, te, quod unus optime nosses non nostra solum sed etiam Graeciae monumenta omnia, tua ponte amicum Lacedaemoniis et esse et fore. qua re tantum a te peto ut, quom ea facies Lacedaemoniorum causa quae tua fides, amplitudo, iustitia postulabit, iis, si tibi videbitur, significes te non moleste ferre, quod intellegas ea quae facias mihi quoque grata esse. pertinet enim ad officium meum eos existimare curae mihi suas res esse. hoc te vehementer etiam atque etiam rogo.\nnon dubito quin scias in iis necessariis, qui tibi a patre relicti sunt, me tibi esse vel coniunctissimum non iis modo\ncausis, quae speciem habent magnae coniunctionis, sed iis etiam, quae familiaritate et consuetudine tenentur, quam scis mihi iucundissimam cum patre tuo et summam fuisse. ab his initiis noster in te amor profectus auxit paternam\nnecessitudinem, et eo magis, quod intellexi, ut primum per aetatem iudicium facere potueris quanti quisque tibi faciendus esset, me a te in primis coeptum esse observari, coli, diligi. accedebat non mediocre vinculum cum studio. rum, quod ipsum est per se grave, tum eorum studiorum\nearumque artium, quae per se ipsae eos qui voluntate eadem sunt etiam familiaritate devinciunt.\nexspectare te arbitror haec tam longe repetita principia\n\nquo spectent. id primum ergo habeto, non sine magna\niustaque causa hanc a me commemorationem esse factam.\nC. Ateio Capitone utor familiarissime. notae tibi sunt varietates meorum temporum. in omni genere et honorum et laborum meorum et animus et opera et auctoritas et gratia, etiam res familiaris C. Capitonis praesto fuit et paruit et temporibus et fortunae meae.\nhuius propinquus fuit\nT. Antistius. qui cum sorte quaestor Macedoniam obtineret neque ei successum esset, Pompeius in eam provinciam cum exercitu venit. facere Antistius nihil potuit ; nam si potuisset, nihil ei fuisset antiquius quam ad Capitonem, quem ut parentem diligebat, reverti, praesertim cum\nsciret quanti is Caesarem faceret semperque fecisset. sed oppressus tantum attigit negoti quantum recusare non\n\npotuit.\nCum signaretur argentum Apolloniae, non possum dicere eum praefuisse neque possum negare adfuisse, sed non plus duobus aut tribus mensibus. deinde afuit a castris ; fugit omne negotium. hoc mihi ut testi velim credas ; meam enim ille maestitiam in illo bello videbat, mecum omnia communicabat. itaque abdidit se in intimam Macedoniam, quo potuit longissime a castris, non modo ut non praeesset ulli negotio sed etiam ut ne interesset quidem. is post proelium se ad hominem necessarium, A. Plautium, in Bithyniam contulit. ibi eum Caesar cum vidisset, nihil aspere, nihil acerbe dixit, Romam iussit venire. ille in morbum continuo incidit, ex quo non convaluit. aeger Corcyram venit ibi est mortuus. testamento, quod Romae Paulo et Marcello consulibus fecerat, heres ex parte dimidia et tertia est Capito ; in sextante sunt ii quorum pars sine ulla cuiusquam querela publica potest esse ea est ad HS X_X_X_. sed de hoc Caesar viderit.\nte, mi Plance, pro paterna necessitudine, pro nostro amore, pro studiis et omni cursu nostro totius vitae simillimo rogo et a te ita peto, ut maiore cura, maiore studio nullam possim, ut hanc rem suscipias, meam putes esse, enitare, contendas, efficias ut mea commendatione, tuo studio, Caesaris beneficio hereditatem propinqui sui C. Capito obtineat. omnia quae potui in hac summa tua gratia ac potentia a te impetrare, si petissem, ultro te ad me\ndetulisse putabo, si hanc rem impetravero.\nillud fore tibi adiumento spero, cuius ipse Caesar optimus esse iudex potest : semper Caesarem Capito coluit et dilexit. sed ipse huius rei testis est ; novi hominis memoriam. itaque nihil te doceo ; tantum tibi sumito pro Capitone apud Caesarem\n\nquantum ipsum meminisse senties.\nego, quod in\nme ipso experiri potui, ad te deferam ; in eo quantum sit ponderis tu videbis. quam partem in re p. causamque defenderim, per quos homines ordinesque steterim quibusque munitus fuerim non ignoras. hoc mihi velim credas,\nsi quid fecerim hoc ipso in bello minus ex Caesaris voluntate (quod intellexi scire ipsum Caesarem me invitissimum\nfecisse), id fecisse aliorum consilio, hortatu, auctoritate ;\nquod fuerim moderatior temperatiorque quam in ea parte .\nquisquam, id me fecisse maxime auctoritate Capitonis ; cuius similis si reliquos necessarios habuissem, rei p. fortasse non nihil, mihi certe plurimum profuissem.\nhanc\n\nrem, mi Plance, si effeceris, meam de tua erga me benevolentia spem confirmaveris, ipsum Capitonem, gratissimum, officiosissimum, optimum virum, ad tuam necessitudinem\ntuo summo beneficio adiunxeris.\nL. Manlius est Sosis. is fuit Catinensis, sed est una cum reliquis Neapolitanis civis R. factus decurioque\nNeapoli ; erat enim adscriptus in id municipium ante civitatem sociis et Latinis datam. eius frater Catinae nuper mortuus est. nullam omnino arbitramur de ea hereditate controversiam eum habiturum, et est hodie in bonis ; sed quoniam habet praeterea negotia vetera in\nSicilia sua, et hanc hereditatem fraternam et omnia eius tibi commendo in primisque ipsum, virum optimum mihique familiarissimum, iis studiis litterarum doctrinaeque praeditum, quibus ego maxime delector.\npeto igitur abs te ut\neum, sive aderit sive non venerit in Siciliam, in meis intimis maximeque necessariis scias esse itaque tractes, ut intellegat meam sibi commendationem magno adiumento fuisse.\nC. Flavio, honesto et ornato equite R., utor valde familiariter fuit enim generi mei, C. Pisonis, pernecessarius meque diligentissime observant et ipse et L. Flavius, frater eius. quapropter velim honoris mei causa, quibus rebus\nhoneste et pro tua dignitate poteris, quam honorificentissime et quam liberalissime C. Flavium tractes. id mihi sic erit\ngratum, ut gratius esse nihil possit.\nsed praeterea tibi adfirmo (neque id ambitione adductus facio sed cum familiaritate et necessitudine tum etiam veritate) te ex\nC. Flavi officio et observantia et praeterea splendore atque is inter suos gratia magnam voluptatem esse capturum. vale.\nin Halaesina civitate tam lauta tamque nobili coniunctissimos habeo et hospitio et familiaritate M. et C. Clodios Archagathum et Philonem. sed vereor ne, quia compluris tibi praecipue commendo, exaequare videar ambitione quadam commendationes meas ; quamquam a te quidem\n\ncumulate satis fit et mihi et meis omnibus.\nsed velim sic existimes, hanc familiam et hos mihi maxime esse coniunctos vetustate, officiis, benevolentia. quam ob rem peto a te in maiorem modum ut iis omnibus in rebus, quantum tua fides dignitasque patietur, commodes. id si feceris, erit mihi vehementissime gratum.\nCn. Otacilio Nasone utor familiarissime, ita prorsus ut illius ordinis nullo familiarius ; nam et humanitate eius et probitate in consuetudine cotidiana magno opere delector. nihil iam opus est exspectare te quibus eum verbis tibi commendem, quo sic utar ut scripsi. habet is in provincia tua negotia, quae procurant liberti, Hilarus, . Antigonus, Demostratus ; quos tibi negotiaque omnia Nasonis non secus commendo ac si mea essent. gratissimum mihi\nfeceris, si intellexero hanc commendationem magnum apud te pondus habuisse. vale.\nAvitum mihi hospitium est cum Lysone, Lysonis filio, Lilybitano, valdeque ab eo observor cognovique dignum et patre et avo ; est enim nobilissima familia. quapropter commendo tibi maiorem in modum rem domumque eius magnoque opere abs te peto cures ut is intellegat meam\ncommendationem maximo sibi apud te et adiumento et ornamento fuisse.\nC. Avianius Philoxenus antiquus est hospes meus et\npraeter hospitium valde etiam familiaris ; quem Caesar meo beneficio in Novocomensis rettulit; nomen autem\nAviani secutus est, quod homine nullo plus est usus quam Flacco Avianio, meo, quem ad modum te scire arbitror, familiarissimo. quae ego omnia conlegi, ut intellegeres non\n\nvulgarem esse commendationem hanc meam.\npeto igitur abs te ut omnibus rebus, quod sine molestia tua facere possis, ei commodes habeasque in numero tuorum perficiasque ut intellegat has litteras meas magno sibi usui fuisse. erit id mihi maiorem in modum gratum.\nCum Demetrio Mega mihi vetustum hospitium est, familiaritas autem tanta quanta cum Siculo nullo. ei Dolabella rogatu meo civitatem a Caesare impetravit, qua in re ego interfui; itaque nunc P. Cornelius vocatur ; cumque propter quosdam sordidos homines, qui Caesaris beneficia vendebant, tabulam, in qua nomina civitate donatorum\nincisa essent, revelli iussisset, eidem Dolabellae me audiente Caesar dixit nihil esse quod de Mega vereretur ; beneficium\n\nsuum in eo manere.\nhoc te scire volui, ut eum in civium\nRomanorum numero haberes, ceterisque in rebus tibi eum ita commendo, ut maiore studio neminem commendarim.\ngratissimum mihi feceris, si eum ita tractaris, ut intellegat meam commendationem magno sibi ornamento fuisse.\nL. Bruttius, eques R., adulescens omnibus rebus ornatus, in meis familiarissimis est meque observat diligentissime ;\ncuius cum patre magna mihi fuit amicitia iam inde a quaestura mea Siciliensi. omnino nunc ipse Bruttius Romae mecum est ; sed tamen domum eius et rem familiarem et procuratores tibi sic commendo, ut maiore studio commendare non possim. gratissimum mihi feceris, si curaris ut\nintellegat Bruttius, id quod ei recepi, hanc meam commendationem sibi magno adiumento fuisse.\nL. et C. Aurelios L. filios, quibus et ipsis et patre eorum, viro optimo, familiarissime utor, commendo tibi maiorem\nin modum, adulescentis omnibus optimis artibus ornatos,\nmeos pernecessarios, tua amicitia dignissimos. si ulla mea apud te commendatio valuit (quod scio multas plurimum valuisse), haec ut valeat rogo. quod si eos honorifice liberaliterque tractaris, et tibi gratissimos optimosque adulescentis adiunxeris et mihi gratissimum feceris.\nquae fecisti L. Luccei causa, scire te plane volo te homini gratissimo commodasse, et cum ipsi quae fecisti pergrata sunt, tu m Pompeius, quotienscumque me videt (videt autem saepe), gratias tibi agit singularis. addo etiam illud, quod tibi iucundissimum esse certo scio, me ipsum ex tua erga Lucceium benignitate maxima voluptate\n\nadfici.\nquod superest, quamquam mihi non est dubium quin, cum antea nostra causa, nunc iam etiam tuae constantiae gratia mansurus sis in eadem ista liberalitate, tamen abs te vehementer etiam atque etiam peto ut ea, quae initio ostendisti, deinceps fecisti, ad exitum augeri et cumulari per te velis. id et Lucceio et Pompeio valde gratum fore teque apud eos praeclare positurum confirmo et spondeo.\n\n\nde re p. deque his negotiis cogitationibusque nostris perscripseram ad te diligenter paucis ante diebus easque litteras dederam pueris tuis. vale.\nL. Lucceius, meus familiaris, hQmO omnium gratissimus, mirificas tibi apud me gratias egit, cum diceret omnia te cumulatissime et liberalissime procuratoribus suis pollicitum\nesse. Cum oratio tua tam ei grata fuerit, quam gratam rem ipsam existimas fore, cum, ut spero, quae pollicitus es feceris! omnino ostenderunt Bulliones sese Lucceio Pompei arbitratu satis facturos ;\nsed vehementer opus est nobis et\nvoluntatem et auctoritatem et imperium tuum accedere ; quod ut facias te etiam atque etiam rogo. illudque mihi gratissimum est, quod ita sciunt Luccei procuratores et ita Lucceius ipse ex litteris tuis, quas ad eum misisti, intellexit, hominis nullius apud te auctoritatem aut gratiam,valere\nplus quam meam. id ut re experiatur iterum et saepius te rogo.\netsi plurimis rebus spero fore ut perspiciam, quod tamen iam pridem perspicio, me a te amari, tamen ea causa tibi datur, in qua facile declarare possis tuam erga me benevolentiam. L. Oppius M. f. Philomeli negotiatur, homo mihi familiaris. Eum tibi unice commendo eoque magis, quod\ncum ipsum diligo, tum quod negotia procurat L. Egnati Rufi, quo ego uno equite R. familiarissime utor et qui cum consuetudine cotidiana tum officiis plurimis maximisque mihi coniunctus est.\nOppium igitur praesentem ut diligas,\n\nEgnati absentis rem ut tueare aeque a te peto ac si mea\nnegotia essent. velim memoriae tuae causa des litterarum aliquid, quae tibi in provincia reddantur, sed ita conscribas, ut tum, cum eas leges, facile recordari possis huius meae commendationis diligentiam. hoc te vehementer etiam atque etiam rogo.\netsi ex tuis et ex L. Oppi, familiaris mei, litteris cognovi te memorem commendationi meae fuisse idque pro tua summa erga me benevolentia proque nostra necessitudine minime sum admiratus, tamen etiam atque etiam tibi L. Oppium praesentem et L. Egnati, mei familiarissimi, absentis negotia commendo. tanta mihi cum eo necessitudo est familiaritasque ut, si mea res esset, non magis laborarem. quapropter gratissimum mihi feceris, si curaris ut is intellegat me a te tantum amari quantum ipse existimo. hoc mihi gratius facere nihil potes, idque ut facias vehementer te rogo.\nsumpsi hoc mihi pro tua in me observantia, quam penitus perspexi quam diu Brundisi fuimus, ut ad te familiariter et quasi pro meo iure scriberem, si quae res esset de qua valde laborarem. M'. Curius, qui Patris negotiatur, ita\nmihi familiaris est, ut nihil possit esse coniunctius. multa illius in me officia, multa in illum mea, quodque maximum\n\nest, summus inter nos amor et mutuus.\nquae cum ita sint,\nsi ullam in amicitia mea spem habes, si ea, quae in me\nofficia et studia Brundisi, contulisti, vis mihi etiam gratiora efficere (quamquam sunt gratissima), si me a tuis omnibus amari vides, hoc mihi da atque largire, ut M'. Curium 'sartum et tectum,' ut aiunt, ab omnique incommodo, des trimento, molestia sincerum integrumque conserves. et\nipse spondeo et omnes hoc tibi tui pro me recipient, ex mea amicitia et ex tuo in me officio maximum te fructum summamque voluptatem esse capturum. vale.\nL. Genucilio Curvo iam pridem utor familiarissime, optimo viro et homine gratissimo. Eum tibi penitus commendo atque trado, primum ut omnibus in rebus ei commodes, quoad fides tua dignitasque patietur ; patietur autem in omnibus ; nihil enim abs te umquam, quod sit\n\nalienum tuis aut etiam suis moribus, postulabit.\npraecipue autem tibi commendo negotia eius, quae sunt in Hellesponto, primum ut obtineat id iuris in agris, quod ei Pariana civitas decrevit et dedit et quod semper obtinuit sine ulla controversia, deinde, si quid habebit cum aliquo Hellespontio controversiae, ut in illam dioi/khsin reicias. sed non mihi videor, cum tibi totum hominem diligentissime commendarim, singulas ad te eius causas perscribere debere. summa illa est : quicquid offici, benefici, honoris in Genucilium contuleris, id te existimabo in me ipsum atque in rem meam contulisse.\netsi mihi videor intellexisse, cum tecum Ephesi de re\nM. Annei, legati mei, locutus sum, te ipsius causa vehementer omnia velle, tamen et M. Anneium tanti facio, ut mihi nihil putem praetermittendum quod illius intersit, et\nme a te tanti fieri puto, ut non dubitem quin ad tuam voluntatem magnus cumulus accedat commendationis meae. nam cum iam diu diligerem M. Anneium deque eo sic existimarem, ut res declarat, qui ultro ei detulerim legationem, cum multis petentibus denegassem, tum vero, postea\nquam mecum in bello atque in re militari fuit, tantam in eo virtutem, prudentiam, fidem tantamque erga me benevolentiam cognovi, ut hominem neminem pluris faciam. Eum cum Sardianis habere controversiam scis. causam tibi exposuimus Ephesi ; quam tu tamen coram facilius meliusque cognosces.\nde reliquo mihi me hercule diu dubium\nfuit quid ad te potissimum scriberem. ius enim quem ad modum dicas clarum et magna cum tua laude notum est ; nobis autem in hac causa nihil aliud opus est nisi te ius instituto tuo dicere. sed tamen cum me non fugiat\nquanta' sit in praetore auctoritas, praesertim ista integritate, gravitate, clementia, qua te esse inter omnes constat, peto abs te pro nostra coniunctissima necessitudine plurimisque officiis paribus ac mutuis ut voluntate, auctoritate, studio tuo perficias ut M. Anneius intellegat te et sibi amicum\nesse (quod non dubitat ; saepe enim mecum locutus est) et multo amiciorem his meis litteris esse factum. in tuo toto imperio atque provincia nihil est quod mihi gratius facere\npossis ; nam apud ipsum gratissimum hominem atque optimum virum quam bene positurus sis studium tuum atque officium dubitare te non existimo.\nCluvius Puteolanus valde me observat valdeque est mihi familiaris. is ita sibi persuadet, quod in tua provincia negoti habeat nisi te provinciam obtinente meis commendationibus confecerit, id se in perditis et desperatis habiturum. nunc quoniam mihi ab amico officiosissimo tantum oneris imponitur, ego quoque tibi imponam pro tuis in me\nsummis officiis, ita tamen ut tibi nolim molestus esse.\n*mulasei=s et *)alabandei=s pecuniam Cluvio debent. dixerat mihi Euthydemus, cum Ephesi essem, se curaturum ut ecdici a Mylasinis Romam mitterentur. id factum non est. legatos audio missos esse, sed malo ecdicos, ut aliquid confici possit. qua re peto a te ut et eos et *)alabandei=s\n\niubeas ecdicos Romam mittere.\npraeterea Philocles Alabandensis u(poqh/kas Cluvio dedit. eae commissae sunt. velim cures ut aut de hypothecis decedat easque procuratoribus Cluvi tradat aut pecuniam solvat, praeterea Heracleotae et Bargylietae, qui item debent, aut pecuniam\n\nsolvant aut fructibus suis satis faciant.\nCaunii praeterea debent, sed aiunt se depositam pecuniam habuisse. id velim cognoscis et, si intellexeris eos neque ex edicto neque ex decreto depositam habuisse, des operam ut usurae Cluvio instituto tuo conserventur.\n\n\nhis de rebus eo magis laboro, quod agitur res Cn. Pompei etiam, nostri necessari, et quod is magis etiam mihi labo\nrare videtur quam ipse Cluvius ; cui satis factum esse a nobis valde volo. his de rebus te vehementer etiam atque etiam rogo.\nquo magis cotidie ex litteris nuntiisque bellum magnum esse in Syria cognosco, eo vehementius a te pro nostra necessitudine contendo ut mihi M. Anneium legatum primo quoque tempore remittas ; na m eius opera, consilio, scientia\nrei militaris vel maxime intellego me et rem p. adiuvari posse. quod nisi tanta res eius ageretur, nec ipse adduci potuisset ut a me discederet, neque ego ut eum a me dimitterem. ego in Ciliciam proficisci cogito circiter K. Mai. ante eam diem M. Anneius ad me redeat oportet.\nillud\nquod tecum et coram et per litteras diligentissime egi, id et nunc etiam atque etiam rogo curae tibi sit, ut suum negotium, quod habet cum populo Sardiano, pro causae veritate et pro sua dignitate conficiat. intellexi ex tua oratione, cum tecum Ephesi locutus sum, te ipsius M. Annei causa\nomnia velle ; sed tamen sic velim existimes, te mihi nihil gratius facere posse quam si intellexero per te illum ipsum negotium ex sententia confecisse, idque quam primum ut efficias te etiam atque etiam rogo.\nL. Livineius Trypho est omnino L. Reguli, familiarissimi mei, libertus ; cuius calamitas etiam officiosiorem me facit in illum ; nam benevolentior quam semper fui esse non possum. sed ego libertum eius per se ipsum diligo ; summa enim eius erga me officia exstiterunt iis nostris temporibus, quibus facillime honam benevolentiam hominum et fidem perspicere potui. Eum tibi ita commendo, ut homines grati et memores bene meritos de se commendare debent. pergratum mihi feceris, si ille intellexerit se, quod pro salute mea multa pericula adierit, saepe hieme summa navigarit, pro tua erga me benevolentia gratum etiam\ntibi fecisse.\nnon putavi fieri posse ut mihi verba dessent, sed tamen in M. Laenio commendando desunt. itaque rem tibi exponam paucis verbis, sed tamen ut plane perspicere possis voluntatem meam. incredibile est quanti faciamus et ego et frater meus, qui mihi carissimus est, M. Laenium. id fit cum plurimis eius officiis tum summa probitate et singulari modestia. Eum ego a me invitissimus dimisi cum propter familiaritatem et consuetudinis suavitatem tum quod consilio eius fideli ac bono libenter utebar.\nsed vereor ne iam superesse mihi verba putes, quae dixeram defutura.\ncommendo tibi hominem sic, ut intellegis me eum de quo ea supra scripserim debere commendare, a teque vehementer etiam atque etiam peto ut quod habet in tua provincia negoti expedias, quod tibi videbitur rectum esse ipsi dicas. hominem facillimum liberalissimumque cognosces. itaque te rogo ut eum solutum, liberum confectis eius negotiis per te quam primum ad me remittas. id mihi fratrique meo gratissimum feceris.\nNero meus mirificas apud me tibi gratias egit, prorsus incredibilis, ut nullum honorem sibi haberi potuisse diceret qui a te praetermissus esset. Magnum fructum ex ipso capies ; nihil est enim illo adulescente gratius ; sed me hercule mihi quoque gratissimum fecisti ; pluris enim ex omni nobilitate neminem facio. itaque si ea feceris quae ille per me tecum agi voluit, gratissimum mihi feceris, primum de Pausania Alabandensi sustentes rem, dum Nero veniat (vehementer eius causa cupere eum intellexi ; itaque hoc valde te rogo); deinde Nysaeos, quos Nero in primis habet necessarios diligentissimeque tuetur ac defendit, habeas tibi commendatissimos, ut intellegat illa civitas sibi in Neronis\npatrocinio summum esse praesidium. Strabonem Servilium tibi saepe commendavi ; nunc eo facio id impensius, quod eius causam Nero suscepit. tantum a te petimus ut agas eam rem ne relinquas hominem innocentem ad alicuius tui dissimilis quaestum. id cum gratum mihi erit tum etiam existimabo te humanitate tua esse usum.\nsumma huius epistulae haec est, ut ornes omnibus rebus\n\nNeronem, sicuti instituisti atque fecisti. Magnum theatrum\nhabet ista provincia, non ut haec nostra, ad adulescentis nobilis, ingeniosi, abstinentis commendationem atque gloriam. qua re si te fautore usus erit, sicuti profecto et utetur et usus est, amplissimas clientelas acceptas a maioribus confirmare poterit et beneficiis suis obligare. hoc in genere si eum adiuveris eo studio quo ostendisti, apud\nipsum praeclarissime posueris sed mihi etiam gratissimum feceris.\nCum P. Terentio Hispone, qui operas in scriptura pro magistro dat, mihi summa familiaritas consuetudoque est,\nmultaque et magna inter nos officia paria et mutua intercedunt. eius summa existimatio agitur in eo ut pactiones cum civitatibus reliquis conficiat. non me praeterit nos eam rem Ephesi expertos esse neque ab Ephesiis ullo modo\nimpetrare potuisse ; sed quoniam, quem ad modum omnes existimant et ego intellego, tua cum summa integritate tum singulari humanitate et mansuetudine consecutus es ut libentissimis Graecis nutu quod velis consequare, peto a te in maiorem modum ut honoris mei causa hac laude\nHisponem adfici velis.\npraeterea cum sociis scripturae\n\nmihi summa necessitudo est non solum ob eam causam\nquod ea societas universa in mea fide est, sed etiam quod plerisque sociis utor familiarissime. ita et Hisponem meum per me ornaris et societatem mihi coniunctiorem feceris tuque ipse et ex huius observantia, gratissimi hominis, et ex sociorum gratia, hominum amplissimorum, maximum fructum capies et me summo beneficio adfeceris. sic enim velim existimes, ex tota tua provincia omnique isto imperio nihil esse quod mihi gratius facere possis.\nA. Caecinam, maxime proprium clientem familiae vestrae, non commendarem tibi, cum scirem qua fide in tuos, qua clementia in calamitosos soleres esse, nisi me et patris eius, quo sum familiarissime usus, memoria et huius fortuna ita\nmoveret, ut hominis omnibus mecum studiis officiisque coniunctissimi movere debebat. A te hoc omni contentione\npeto, sic ut maiore cura, maiore animi labore petere non possim, ut ad ea, quae tua sponte sine cuiusquam commendatione faceres in hominem tantum et talem et calamitosum, aliquem adferant cumulum meae litterae, quo\n\nstudiosius eum quibuscumque rebus possis iuves.\nquod si Romae fuisses, etiam salutem A. Caecinae essemus, ut opinio mea fert, per te consecuti ; de qua tamen magnam spem habemus freti clementia conlegae tui. nunc quoniam tuam iustitiam secutus tutissimum sibi portum provinciam istam duxit esse, etiam atque etiam te rogo atque\noro ut eum et in reliquus veteris negotiationis conligendis iuves et ceteris rebus tegas atque tueare. hoc mihi gratius facere nihil potes.\nex provincia mea Ciliciensi, cui scis trei=s dioikh/seis Asiaticas adtributas fuisse, nullo sum familiarius usus quam\nAndrone, Artemonis filio, Laudicensi, eumque habui in ea civitate cum hospitem tum vehementer ad meae vitae rationem et consuetudinem accommodatum ; quem quidem multo etiam pluris postea quam decessi facere coepi, quod multis rebus expertus sum gratum hominem meique memorem. itaque eum Romae libentissime vidi ; non te\nenim fugit, qui plurimis in ista provincia benigne fecisti,\nquam multi grati reperiantur.\nhaec propterea scripsi, ut et me non sine causa laborare\n\nintellegeres et tu ipse eum dignum hospitio tuo iudicares.\nfeceris igitur mihi gratissimum, si ei declararis quanti me facias, id est si receperis eum in fidem tuam et quibuscumque rebus honeste ac sine molestia tua poteris adiuveris. hoc mihi erit vehementer gratum idque ut facias te etiam atque etiam rogo.\ngratae mihi vehementer tuae litterae fuerunt, ex quibus cognovi cursus navigationum tuarum significabas enim\nmemoriam tuam nostrae necessitudinis, qua mihi nihil poterat esse iucundius. quod reliquum est, multo etiam erit gratius, si ad me de re p., id est de statu provinciae, -de institutis tuis familiariter scribes. quae quamquam ex multis pro tua claritate audiam, tamen libentissime ex tuis\nlitteris cognoscam.\nego ad te de re p. summa quid sentiam non saepe\n\nscribam propter periculum eius modi litterarum ; quid\nagatur autem scribam saepius. sperare tamen videor Caesari, conlegae nostro, fore curae et esse ut habeamus aliquam rem p. cuius consiliis magni referebat te interesse sed si tibi utilius est, id est gloriosius, Asiae praeesse et istam partem rei p. male adfectam tueri, mihi quoque idem quod tibi et laudi tuae profuturum est optatius debet esse.\nego quae ad tuam dignitatem pertinere arbitrabor summo studio diligentiaque curabo in primisque tuebor omni observantia clarissimum virum, patrem tuum, quod et pro vetustate necessitudinis et pro beneficiis vestris et pro dignitate ipsius facere debeo.\nC. Curtius Mithres est ille quidem, ut scis, libertus Postumi, familiarissimi mei, sed me colit et observat aeque is atque illum ipsum patronum suum. apud eum ego sic Ephesi fui, quotienscumque fui, tamquam domi meae, multaque acciderunt in quibus et benevolentiam eius erga me experirer et fidem. itaque si quid aut mihi aut meorum cuipiam in Asia opus est, ad hunc scribere consuevi, huius cum opera et fide tum domo et re uti tamquam mea.\n\n\nhaec ad te eo pluribus scripsi ut intellegeres me non â€ vulgare nec ambitiose, sed ut pro homine intimo ac mihi\n\npernecessario scribere.\npeto igitur a te ut in ea controversia, quam habet de fundo cum quodam Colophonio, et in ceteris rebus quantum fides tua patietur quantumque tuo commodo poteris tantum ei honoris mei causa commodes ; etsi ut eius modestiam cognovi, gravis tibi nulla in re erit. si et mea commendatione et sua probitate adsecutus erit ut de se bene existimes, omnia se adeptum\narbitrabitur. ut igitur eum recipias in fidem habeasque in numero tuorum te vehementer etiam atque etiam rogo. ego quae te velle quaeque ad te pertinere arbitrabor omnia studiose diligenterque curabo.\nCaerelliae, necessariae meae, rem, nomina, possessiones Asiaticas commendavi tibi praesens in hortis tuis quam potui diligentissime, tuque mihi pro tua consuetudine proque tuis in me perpetuis maximisque officiis omnia te facturum liberalissime recepisti. meminisse te id spero ; scio enim solere. sed tamen Caerelliae procuratores scripserunt te propter magnitudinem provinciae multitudinemque negotiorum etiam atque etiam esse commonefaciendum.\npeto igitur ut memineris te omnia, quae tua fides pateretur, mihi cumulate recepisse. equidem existimo habere te magnam facultatem (sed hoc tui est consili et iudici) ex eo s. c., quod in heredes C. Vennoni factum est, Caerelliae commodandi. id senatus consultum tu interpretabere pro tua sapientia ; scio enim eius ordinis auctoritatem semper apud te magni fuisse. quod reliquum est, sic velim existimes quibuscumque rebus Caerelliae benigne feceris mihi te gratissimum esse facturum.\ngratulor tibi, quod ex provincia salvum te ad tuos recepisti incolumi fama et re p. quod si Romae fuissem, te vidissem coramque gratias egissem, quod tibi L. Egnatius familiarissimus meus, absens, L. Oppius praesens curae fuisset.\nCum Antipatro Derbete mihi non solum hospitium verum etiam summa familiaritas intercedit. ei te vehementer suscensuisse audivi et moleste tuli. de re nihil possum iudicare, nisi illud mihi persuadeo, te, talem virum, nihil temere so fecisse. A te autem pro vetere nostra necessitudine etiam\natque etiam peto ut eius filios, qui in tua potestate sunt, mihi potissimum condones, nisi quid existimas in ea re violari existimationem tuam. quod ego si arbitrarer, num\nquam te rogarem mihique tua fama multo antiquior esset quam illa necessitudo est ; sed mihi ita persuadeo (potest fieri ut fallar) eam rem laudi tibi potius quam vituperationi fore. quid fieri possit et quid mea causa facere possis (nam quin velis non dubito) velim, si tibi grave non erit, . certiorem me facias.\netsi non dubito quin apud te mea commendatio prima satis valeat, tamen obsequor homini familiarissimo, C. Avianio Flacco, cuius causa omnia cum cupio tum me hercule etiam debeo. de quo et praesens tecum egi diligenter, cum tu mihi humanissime respondisti, et scripsi ad te accurate antea ; sed putat interesse sua me ad te quam\nso saepissime scribere. qua re velim mihi ignoscas, si illius\nvoluntati obtemperans minus videbor meminisse constantiae\n\ntuae.\nA te idem illud peto ut de loco, quo deportet frumentum, et de tempore Avianio commodes, quorum utrumque per eundem me obtinuit triennium, dum Pompeius isti negotio praefuit. summa est, in quo mihi gratissimum facere possis, si curaris ut Avianius, quoniam se a me amari putat, me a te amari sciat. erit id mihi pergratum.\ntantae mihi cum Q. Hippio causae necessitudinis sunt, ut nihil possit esse coniunctius quam nos inter nos sumus. quod nisi ita esset, uterer mea consuetudine ut vobis nulla in re molestus essem. etenim vos mihi optimi testes estis, quom mihi persuasum esset nihil esse quod a vobis impetrare non possem, numquam me tamen gravem vobis esse\n\nvoluisse.\nvehementer igitur vos etiam atque etiam rogo ut honoris mei causa quam liberalissime C. Valgium Hippianum tractetis remque cum eo conficiatis, ut quam possessionem habet in agro Fregellano a vobis emptam eam liberam et immunem habere possit. id si a vobis impetraro, summo me beneficio vestro adfectum arbitrabor.\nCum his temporibus non sane in senatum ventitarem, tamen, ut tuas litteras legi, non existimavi me salvo iure nostrae veteris amicitiae multorumque inter nos officiorum facere posse ut honori tuo deessem. itaque adfui supplicationemque tibi libenter decrevi nec reliquo tempore ullo aut\nrei aut existimationi aut dignitati tuae deero. atque hoc ut tui necessarii sciant, hoc me animo erga te esse, velim facias eos per litteras certiores, ut si quid tibi opus sit ne dubitent mihi iure suo denuntiare.\nM. Bolanum, virum bonum et fortem et omnibus rebus\n\nornatum meumque veterem amicum, tibi magno opere commendo. pergratum mihi feceris, si curaris ut is intellegat hanc commendationem sibi magno adiumento fuisse ; ipsumque virum optimum gratissimumque cognosces. promitto tibi te ex eius amicitia magnam voluptatem esse capturum.\npraeterea a te peto in maiorem modum pro nostra\n\namicitia et pro tuo perpetuo in me studio ut in hac re etiam\nelabores : Dionysius, servus meus, qui meam bibliothecen multorum nummorum tractavit, cum multos libros surripuisset nec se impune laturum putaret, aufugit. is est in provincia tua. Eum et M. Bolanus, meus familiaris, et multi alii Naronae viderunt, sed, cum se a me manu missum esse diceret, crediderunt. hunc tu si mihi restituendum curaris, non possum dicere quam mihi gratum\nfuturum sit. res ipsa parva, sed animi mei dolor magnus est. Ubi sit et quid fieri possit Bolanus te docebit. ego si hominem per te reciperaro, summo me a te beneficio adfectum arbitrabor.\nDemocritus Sicyonius non solum hospes meus est sed etiam, quod non multis contigit, Graecis praesertim, valde familiaris ; est enim in eo summa probitas, summa virtus,\nsumma in hospites liberalitas et observantia, meque praeter ceteros et colit et observat et diligit. Eum tu non modo suorum civium verum paene Achaiae principem cognosces.\nhuic ego tantum modo aditum ad tuam cognitionem patefacio et munio ; cognitum per te ipsum, quae tua natura est, dignum tua amicitia atque hospitio iudicabis. peto igitur a te ut his litteris lectis recipias eum in tuam fidem, polliceare omnia te facturum mea causa. de reliquo si, id quod confido fore, dignum eum tua amicitia hospitioque cognoveris, peto ut eum complectare, diligas, in tuis habeas. erit id mihi maiorem in modum gratum. vale.\net litteris multorum et sermone omnium perfertur ad me incredibilem tuam virtutem et fortitudinem esse teque nec animi neque corporis laboribus defetigari. me miserum! te ista virtute, fide, probitate, humanitate in tantas aerumnas propter me incidisse, Tulliolamque nostram, ex quo patre tantas voluptates capiebat, ex eo tantos percipere luctus! nam quid ego de Cicerone dicam? qui cum primum sapere coepit, acerbissimos dolores miseriasque percepit. quae si, tu ut scribis, 'fato facta' putarem, ferrem paulo facilius ; sed omnia sunt mea culpa commissa, qui ab iis me amari putabam qui invidebant, eos non sequebar\nqui petebant.\nquod si nostris consiliis usi essemus neque\n\napud nos, tantum valuisset sermo aut stultorum amicorum aut improborum, beatissimi viveremus. nunc quoniam sperare nos amici iubent, dabo operam ne mea valetudo tuo labori desit. res quanta sit intellego quantoque\nfuerit facilius manere domi quam redire ; sed tamen si omnis tr. pl. habemus, si Lentulum tam studiosum quam videtur, si vero etiam Pompeium et Caesarem, non est desperandum.\nde familia quo modo placuisse scribis amicis faciemus.\n\nde loco nunc quidem iam abiit pestilentia, sed quam diu\nfuit me non attigit. Plancius, homo officiosissimus, me cupit esse secum et adhuc retinet. ego volebam loco magis deserto esse in Epiro, quo neque Piso veniret nec milites, sed adhuc Plancius me retinet ; sperat posse fieri ut mecum in Italiam decedat. quem ego diem si videro et si in vestrum complexum venero ac si et vos et me ipsum reciperaro, satis magnum mihi fructum videbor percepisse et vestrae pietatis et meae.\nPisonis humanitas, virtus, amor in omnis nos tantus est, ut nihil supra possit. utinam ea res ei voluptati sit ! gloriae quidem video fore. de Quinto fratre nihil ego te accusavi, sed vos, cum praesertim tam pauci sitis, volui esse\nquam coniunctissimos.\nquibus me voluisti agere gratias egi et me a te certiorem factum esse scripsi.\n\n\nquod ad me, mea Terentia, scribis te vicum vendituram, quid, obsecro te, me miserum! quid futurum est? et si nos premet eadem fortuna, quid puero misero fiet? non queo reliqua scribere ; tanta vis lacrimarum est ; neque te in eundem fletum adducam ; tantum scribo : si erunt in officio amici, pecunia non deerit ; si non erunt, tu efficere tua pecunia non poteris. per fortunas miseras nostras, vide ne puerum perditum perdamus ; cui si aliquid erit ne egeat, mediocri virtute opus est et mediocri fortuna ut\n\ncetera consequatur.\nfac valeas et ad me tabellarios mittas, ut sciam quid agatur et vos quid agatis. mihi omnino iam brevis exspectatio est, Tulliolae et Ciceroni salutem dic. valete. D. a. d. vi K. Decembr. Dyrrhachi.\nDyrrhachium veni, quod et libera civitas est et in me officiosa et proxima Italiae ; sed si offendet me loci celebritas, alio me conferam, ad te scribam.\nnoli putare me ad quemquam longiores epistulas scribere, nisi si quis ad me plura scripsit, cui puto rescribi oportere ; nec enim habeo quid scribam nec hoc tempore quicquam difficilius facio ; ad te vero et ad nostram Tulliolam non queo sine plurimis lacrimis scribere ; vos enim video esse miserrimas, quas ego beatissimas semper\nesse volui, idque praestare debui et, nisi tam timidi fuissemus, praestitissem. Pisonem nostrum merito eius amo\n\nplurimum.\nEum, ut potui, per litteras cohortatus sum gratiasque egi, ut debui. in novis tr. pl. intellego spem te habere. id erit firmum, si Pompei voluntas erit ; sed\nCrassum tamen metuo. A te quidem omnia fieri fortissime et amantissime video nec miror, sed maereo casum eius modi ut tantis tuis miseriis meae miseriae subleventur. nam ad me P. Valerius, homo officiosus, scripsit, id quod ego maximo cum fletu legi, quem ad modum a Vestae ad\ntabulam Valeriam ducta esses. hem, mea lux, meum desiderium, unde omnes opem petere solebant! te nunc, mea Terentia, sic vexari, sic iacere in lacrimis et sordibus, idque fieri mea culpa, qui ceteros servavi, ut nos periremus!\nquod de domo scribis, hoc est de area, ego vero tum\n\ndenique mihi videbor restitutus, si illa nobis erit restituta.\nverum haec non sunt in nostra manu ; illud doleo, quae impensa facienda est, in eius partem te miseram et despoliatam venire. quod si conficitur negotium, omnia consequemur ; sin eadem nos fortuna premet, etiamne reliquias\ntuas misera proicies? obsecro te, mea vita, quod ad sumptum attinet, sine alios, qui possunt si modo volunt, sustinere et valetudinem istam infirmam, si me amas, noli vexare. nam mihi ante oculos dies noctesque versaris ; omnis labores te excipere video ; timeo ut sustineas. sed video in te esse omnia. qua re, ut id quod speras et quod agis consequamur, servi valetudini.\nego ad quos scribam\nnescio, nisi ad eos qui ad me scribunt, aut ad eos de quibus ad me vos aliquid scribitis. longius, quoniam ita vobis placet, non discedam ; sed velim quam saepissime litteras mittatis, praesertim si quid est firmius quod speremus. valete, mea desideria, valete. D. a. d. iii Non. Oct. Thessalonica.\naccepi ab Aristocrito tris epistulas, quas ego lacrimis prope delevi ; conficior enim maerore, mea Terentia, nec meae me miseriae magis excruciant quam tuae vestraeque ; ego autem hoc miserior sum quam tu, quae es miserrima, quod ipsa calamitas communis est utriusque nostrum, sed culpa mea propria est. meum fuit officium vel legatione vitare periculum vel diligentia et copiis resistere vel cadere fortiter. hoc miserius, turpius, indignius nobis nihil fuit.\nqua re cum dolore conficior tum etiam pudore ; pudet enim me uxori meae optimae, suavissimis liberis virtutem et diligentiam non praestitisse. nam mi ante oculos dies noctesque versatur squalor vester et maeror et infirmitas valetudinis tuae, spes autem salutis pertenuis ostenditur. inimici sunt multi, invidi paene omnes ; eicere nos magnum\nfuit, excludere facile est. sed tamen quam diu vos eritis in spe, non deficiam, ne omnia mea culpa cecidisse videantur.\nut tuto sim, quod laboras, id mihi nunc facillimum est, a quem etiam inimici volunt vivere in tantis miseriis ; ego\ntamen faciam quae praecipis. amicis quibus voluisti egi gratias et eas litteras Dexippo dedi meque de eorum officio scripsi a te certiorem esse factum. Pisonem nostrum mirifico esse studio in nos et officio et ego perspicio et omnes\npraedicant. di faxint ut tali genero mihi praesenti tecum simul et cum liberis nostris frui liceat! nunc spes reliqua\nest in novis tr. pl. et in primis quidem diebus ; nam si inveterarit, actum est.\nea re ad te statim Aristocritum misi\n\nut ad me continuo initia rerum et rationem totius negoti\nposses scribere ; etsi Dexippo quoque ita imperavi, statim ut recurreret, et ad fratrem misi ut crebro tabellarios mitteret. nam ego eo nomine sum Dyrrhachi hoc tempore, ut quam celerrime quid agatur audiam, et sum tuto ; civitas enim haec semper a me defensa est. Cum inimici nostri venire\ndicentur, tum in Epirum ibo.\nquod scribis te, si velim, ad me venturam, ego vero, cum sciam magnam partem istius oneris abs te sustineri, te\nistic esse volo. si perficitis quod agitis, me ad vos venire oportet ; sin autem sed nihil opus est reliqua scribere.\nex primis aut summum secundis litteris tuis constituere poterimus quid nobis faciendum sit tu modo ad me velim omnia diligentissime perscribas ; etsi magis iam rem quam litteras debeo exspectare. cura ut valeas et ita tibi persuadeas, mihi te carius nihil esse nec umquam fuisse. vale,\nmea Terentia ; quam ego videre videor itaque debilitor lacrimis. vale. Pr. K. Dec.\nego minus saepe do ad vos litteras quam possum, propterea quod cum omnia mihi tempora sunt misera, tum vero, cum aut scribo ad vos aut vestras lego, conficior lacrimis sic ut ferre non possim. quod utinam minus vitae cupidi fuissemus! certe nihil aut non multum in vita mali vidissemus. quod si nos ad aliquam alicuius commodi aliquando reciperandi spem fortuna reservavit, minus est erratum a nobis ; si haec mala fixa sunt, ego vero te quam primum, mea vita, cupio videre et in tuo complexu emori, quoniam neque dii, quos tu castissime coluisti, neque homines, quibus ego semper servivi, nobis gratiam rettulerunt.\nnos Brundisi apud M. Laenium Flaccum dies xiii fuimus, virum optimum, qui periculum fortunarum et capitis sui prae mea salute neglexit neque legis improbissimae poena deductus est quo minus hospiti et amicitiae ius officiumque praestaret. huic utinam aliquando gratiam referre possimus! habebimus quidem semper.\nBrundisio profecti sumus\na. d. ii K. Mai. ; per Macedoniam Cyzicum petebamus.\n\nO me perditum, o adflictum! quid nunc rogem te ut venias, mulierem aegram et corpore et animo confectam? non rogem? sine te igitur sim? opinor, sic agam : si est spes nostri reditus, eam confirmes et rem adiuves ; sin, ut ego metuo, transactum est, quoquo modo potes ad me fac venias. unum hoc scito : si te habebo, non mihi videbor plane perisse. sed quid Tulliola mea fiet? iam id vos\nvidete ; mihi deest consilium. sed certe, quoquo modo se res habebit, illius misellae et matrimonio et famae serviendum est. quid? Cicero meus quid aget? iste vero sit in sinu semper et complexu meo. non queo plura iam scribere ; impedit maeror. tu quid egeris nescio ; utrum aliquid teneas an, quod metuo, plane sis spoliata. Pisonem,\nut scribis, spero fore semper nostrum. de familia liberata\nnihil est quod te moveat. primum tuis ita promissum est, . te facturam esse, ut quisque esset meritus ; est autem in\n10 officio adhuc Orpheus, praeterea magno opere nemo ; ceterorum servorum ea causa est ut, si res a nobis abisset, liberti nostri essent, si obtinere potuissent; sin ad nos pertinerent, servirent praeterquam oppido pauci. sed haec minora sunt.\ntu quod me hortaris ut animo sim magno et spem habeam reciperandae salutis, id velim sit eius modi ut\nrecte sperare possimus. nunc miser quando tuas iam litteras accipiam? quis ad me perferet? quas ego exspectassem Brundisi, si esset licitum per nautas, qui tempestatem\npraetermittere noluerunt. quod reliquum est, sustenta te, mea Terentia, ut potes honestissime. viximus, floruimus ; non vitium nostrum sed virtus nostra nos adflixit ; peccatum est nullum, nisi quod non una animam cum ornamentis amisimus. sed si hoc fuit liberis nostris gratius nos vivere, cetera,\nquamquam ferenda non sunt, feramus. atque ego, qui te confirmo, ipse me non possum.\nClodium Philhetaerum,\n\nquod valetudine oculorum impediebatur, hominem fidelem, remisi. Sallustius officio vincit omnis. Pescennius est perbenevolus nobis ; quem semper spero tui fore observantem. Sicca dixerat se mecum fore sed Brundisio discessit. cura, quod potes, ut valeas et sic existimes, me vehementius tua miseria quam mea commoveri. mea Terentia, fidissima atque optima uxor, et mea carissima\nfiliola et spes reliqua nostra, Cicero, valete. Pr. K. Mai.\nBrundisio.\nsi tu et Tullia, lux nostra, valetis, ego et suavissimus Cicero valemus. Pr. Idus Oct. Athenas venimus, cum sane adversis ventis usi essemus tardeque et incommode navigassemus. de nave exeuntibus nobis Acastus cum litteris praesto fuit uno et vicesimo die sane strenue. accepi tuas litteras, quibus intellexi te vereri ne superiores mihi redditae non essent. omnes sunt redditae diligentissimeque a te perscripta sunt omnia, idque mihi gratissimum fuit. neque sum admiratus hanc epistulam, quam Acastus attulit, brevem fuisse ; iam enim me ipsum exspectas sive nos ipsos, qui quidem quam primum ad vos venire cupimus, etsi in quam rem p. veniamus intellego. cognovi enim ex multorum amicorum litteris, quas attulit Acastus, ad arma rem spectare, ut mihi, cum venero, dissimulare non liceat quid sentiam. sed quoniam subeunda fortuna est, eo citius dabimus operam ut veniamus, quo facilius de tota re deliberemus. tu velim, quod commodo valetudinis tuae fiat, quam longissime poteris\nobviam nobis prodeas.\nde hereditate Preciana (quae quidem mihi magno dolori est valde enim illum amavi) sed hoc velim cures, si auctio ante meum adventum fiet, ut Pomponius aut, si is minus poterit, Camillus nostrum negotium curet; nos cum salvi venerimus, reliqua per nos agemus ; sin tu iam Roma\nprofecta eris, tamen curabis ut hoc ita fiat. nos, si dii adiuvabunt, circiter Idus Nov. in Italia speramus fore. vos, mea suavissima et optatissima Terentia, si nos amatis, curate ut valeatis. vale. Athenis a. d. xvii K. Novemb.\nomnis molestias et sollicitudines quibus et te miserrimam habui, id quod mihi molestissimum est, et Tulliolam, quae\nnobis nostra vita dulcior est, deposui et eieci. quid causae autem fuerit postridie intellexi quam a vobis discessi. xolh\\n a)/kraton\nnoctu eieci ; statim ita sum levatus, ut mihi deus aliquis medicinam fecisse videatur ; cui quidem tu deo, quem ad modum soles, pie et caste satis facies id est\nApollini et Aesculapio.\nnavem spero nos valde bonam\n\nhabere. in eam simul atque conscendi, haec scripsi. deinde\nconscribam ad nostros familiaris multas epistulas, quibus\nte et Tulliolam nostram diligentissime commendabo. cohortarer vos quo animo fortiores essetis, nisi vos fortiores cognossem quam quemquam virum. et tamen eius modi spero negotia esse, ut et vos istic commodissime sperem esse et me aliquando cum similibus nostri rem p. defensuros.\ntu primum valetudinem tuam velim cures ; deinde, si tibi videbitur, villis iis utere quae longissime aberunt a militibus. fundo Arpinati bene poteris uti cum familia urbana, si annona carior fuerit. Cicero bellissimus tibi salutem plurimam dicit. etiam atque etiam vale. D. Vii. Idus Iun.\nsi vos valetis, nos valemus. vestrum iam consilium est non solum meum quid sit vobis faciendum. si ille Romam modeste venturus est, recte in praesentia domi esse potestis in homo amens diripiendam urbem daturus est, vereor ut Dolabella ipse satis nobis prodesse possit. etiam illud metuo ne iam intercludamur, ut cum velitis exire non liceat. reliquum est, quod ipsae optime considerabitis, vestri similes feminae sintne Romae ; si enim non sunt, videndum est ut honeste vos esse possitis. quo modo quidem nunc se res habet, modo ut haec nobis loca tenere liceat, bellissime vel mecum vel in nostris praediis esse poteritis. etiam illud verendum est ne brevi tempore fames\nin urbe sit.\nhis de rebus velim cum Pomponio, cum Camillo, cum quibus vobis videbitur, consideretis, ad summam animo forti sitis. Labienus rem meliorem fecit ;\nadiuvat etiam Piso, quod ab urbe discedit et sceleris condemnat generum suum. vos, meae carissimae animae, quam saepissime ad me scribite et vos quid agatis et quid istic agatur. Quintus pater et filius et Rufus vobis s. d. valete.\nVIII K. Quint. Menturnis.\nconsiderandum vobis etiam atque etiam, animae meae, diligenter puto quid faciatis, Romaene sitis an mecum an aliquo tuto loco ; id non solum meum consilium est sed etiam vestrum. mihi veniunt in mentem haec, Romae vos esse tuto posse per Dolabellam, eamque rem posse nobis adiumento esse, si quae vis aut si quae rapinae fieri coeperint. sed rursus illud me movet, quod video omnis bonos abesse Roma et eos mulieres suas secum habere. haec autem regio, in qua ego sum, nostrorum est cum oppidorum tum etiam praediorum, ut et multum esse mecum et, cum\n\nabieritis, commode et in nostris esse possitis.\nmihi plane non satis constat adhuc utrum sit melius. vos videte quid aliae faciant isto loco feminae et ne, cum velitis, exire non liceat. id velim, diligenter etiam atque etiam vobiscum et cum amicis consideretis. domus ut propugnacula et praesidium habeat Philotimo dicetis ; et velim tabellarios instituatis certos, ut cotidie aliquas a vobis litteras accipiam ; maxime autem date operam ut valeatis, si nos vultis valere. viiii K. Formiis.\nS. v. v. h. e. e. q. v. etsi non dubie mihi nuntiabatur Parthos transisse Euphratem cum omnibus fere suis copiis,\ntamen, quod arbitrabar a M. Bibulo procos. certiora de his rebus ad vos scribi posse, statuebam mihi non necesse esse publice scribere ea quae de alterius provincia nuntiarentur. postea vero quam certissimis auctoribus, legatis, nuntiis,\n10 litteris, sum certior factus, vel quod tanta res erat vel quod nondum audieramus Bibulum in Syriam venisse vel quia administratio huius belli mihi cum Bibulo paene est communis, quae ad me delata essent scribenda ad vos putavi.\nRegis Antiochi Commageni legati primi mihi nuntiarunt\n\nis Parthorum magnas copias Euphratem transire coepisse.\nquo nuptio adlato, cum essent non nulli qui ei regi minorem fidem habendam putarent, statui exspectandum esse si quid certius adferretur. A. d. xiii K. Oct., cum exercitum in Ciliciam ducerem, in finibus Lycaoniae et Cappadociae\nmihi litterae redditae sunt a Tarcondimoto, qui fidelissimus socius trans Taurum amicissimusque p. R. existimatur, Pacorum Orodi regis Parthorum filium cum permagno equitatu Parthico transisse Euphratem et castra posuisse Tybae, magnumque tumultum esse in provincia Syria\nexcitatum. eodem die ab Iamblicho, phylarcho Arabum, quem homines opinantur bene sentire amicumque esse rei p.\nnostrae, litterae de isdem rebus mihi redditae sunt.\nhis rebus adlatis, etsi intellegebam socios infirme animatos esse et novarum rerum exspectatione suspensos, sperabam tamen eos, ad quos iam accesseram quique nostram mansuetudinem integritatemque perspexerant, amiciores p. R. esse factos, Ciliciam autem firmiorem fore, si aequitatis nostrae particeps facta esset. et ob eam causam et ut opprimerentur ii qui ex Cilicum gente in armis essent, et ut hostis is qui esset in Syria sciret exercitum p. R. non modo non cedere iis nuntiis adlatis sed etiam propius accedere, exercitum ad Taurum institui ducere.\nsed si quid apud vos auctoritas mea ponderis habet, in iis praesertim rebus, quas vos audistis, ego paene cerno, magno opere vos et hortor et moneo ut his provinciis serius vos quidem quam decuit, sed aliquando tamen consulatis. nos quem ad modum instructos et quibus praesidiis munitos ad tanti belli opinionem miseritis non estis ignari. quod ego negotium non stultitia occaecatus sed verecundia deterritus non recusavi ; neque enim umquam ullum periculum tantum putavi quod subterfugere mallem '\nquam vestrae auctoritati obtemperare.\nhoc autem tempore res sese sic habet ut, nisi exercitum tantum, quantum ad maximum bellum mittere soletis, mature in has provincias miseritis, summum periculum sit ne amittendae sint omnes hae provinciae, quibus vectigalia p. R. continentur. quam ob rem autem in hoc provinciali dilectu spem habeatis aliquam causa nulla est. neque multi sunt et diffugiunt qui sunt metu oblato ; et quod genus hoc militum sit iudicavit vir fortissimus M. Bibulus in Asia, qui, cum vos ei permisissetis, dilectum habere noluerit. nam sociorum\nauxilia propter acerbitatem atque iniurias imperi nostri aut ita imbecilla sunt ut non multum nos iuvare possint, aut ita alienata a nobis ut neque exspectandum ab iis neque committendum iis quicquam esse videatur.\nRegis Deiotari\n\net voluntatem et copias, quantaecumque sunt, nostras esse duco ; Cappadocia est inanis, reliqui reges tyrannique neque opibus satis firmi nec voluntate sunt. mihi in hac paucitate ' militum animus certe non deerit, spero ne consilium quidem ; quid casurum sit incertum est. utinam saluti nostrae consulere possimus! dignitati certe consulemus.\nS. v. v. b. e. e. q. v. Cum pr. K. Sext. in provinciam\nvenissem neque maturius propter itinerum et navigationum difficultatem venire potuissem, maxime convenire officio meo reique p. conducere putavi parare ea quae ad exercitum quaeque ad rem militarem pertinerent. quae cum essent a me cura magis et diligentia quam facultate et copia\nconstituta, nuntiique et litterae de bello a Parthis in provinciam Syriam inlato cotidie fere adferrentur, iter mihi faciendum per Lycaoniam et per Isauros et per Cappadociam arbitratus sum. erat enim magna suspicio Parthos, si ex Syria egredi atque inrumpere in meam provinciam conarentur, iter eos per Cappadociam, quod ea maxime pateret,\nesse facturos.\nitaque cum exercitu per Cappadociae partem\n\neam quae cum Cilicia continens est iter feci castraque ad\nCybistra, quod oppidum est ad montem Taurum, locavi, ut Artuasdes, rex Armenius, quocumque animo esset, sciret\nnon procul a suis finibus exercitum p. R. esse, et Deiotarum fidelissimum regem atque amicissimum rei p. nostrae, maxime coniunctum haberem, cuius et consilio et opibus adiuvari posset res p.\nquo cum in loco castra haberem equitatumque in Ciliciam misissem, ut et meus adventus iis civitatibus, quae in ea parte essent, nuntiatus firmiores animos omnium faceret et ego mature quid ageretur in Syria scire possem, tempus eius tridui, quod in iis castris morabar, in magno officio\net necessario mihi ponendum putavi.\nCum enim vestra auctoritas intercessisset ut ego regem Ariobarzanem Eusebem et Philorhomaeum tuerer eiusque regis salutem et incolumitatem regnumque defenderem, regi regnoque praesidio essem, adiunxissetisque saltitem eius regis populo senatuique magnae curae esse, quod nullo umquam de rege decretum esset a nostro ordine, existimavi me iudicium vestrum ad regem deferre debere eique praesidium meum et fidem et diligentiam polliceri, ut, quoniam salus ipsius, incolumitas regni mihi commendata esset a vobis, diceret si quid vellet.\nquae cum essem in consilio meo cum rege locutus, initio ille orationis suae vobis maximas, ut debuit, deinde etiam mihi gratias egit, quod ei permagnum et perhonorificum videbatur senatui p. q. R. tantae curae esse salutem suam meque tantam diligentiam adhibere ut et mea fides et commendationis vestrae auctoritas perspici posset. atque ille primo, quod mihi maximae laetitiae fuit, ita mecum locutus est, ut nullas insidias neque vitae suae neque regno diceret se aut intellegere fieri aut etiam suspicari. Cum ego ei gratulatus essem idque me gaudere dixissem et tamen adulescentem essem cohortatus ut recordaretur casum illum\ninteritus paterni et vigilanter se tueretur atque admonitu senatus consuleret saluti suae, tum a me discessit in oppidum Cybistra.\npostero autem die cum Ariarathe, fratre suo, et cum\n\npaternis amicis maioribus natu ad me in castra venit perturbatusque et flens, cum idem et frater faceret et amici, meam fidem, vestram commendationem implorare coepit. Cum admirarer quid accidisset novi dixit ad se indicia manifestarum insidiarum esse delata, quae essent ante\nadventum meum occultata, quod ii, qui ea patefacere possent, propter metum reticuissent. eo autem tempore spe mei praesidi compluris ea quae scirent audacter ad se detulisse ; in iis amantissimum sui, summa pietate praeditum fratrem dicere (ea quae is me quoque audiente dicebat) se\nsollicitatum esse ut regnare vellet ; id vivo fratre suo accipere non potuisse ; se tamen ante illud tempus eam rem numquam in medium propter periculi metum protulisse. quae cum esset locutus, monui regem ut omnem diligentiam ad se conservandum adhiberet, amicosque in patris eius\natque avi iudicio probatos hortatus sum regis sui vitam docti casu acerbissimo patris eius omni cura custodiaque defenderent.\nCum rex a me equitatum cohortisque de exercitu\nmeo postularet, etsi intellegebam vestro senatus consulto\nnon modo posse me id facere sed etiam debere, tamen, cum\nres p. postularet propter cotidianos ex Syria nuntios ut quam primum, exercitum ad Ciliciae finis adducerem, cumque mihi rex patefactis iam insidiis non egere exercitu p. R. sed posse se suis opibus defendere videretur, illum cohortatus sum ut in sua vita conservanda primum regnare disceret;\na quibus perspexisset sibi insidias paratas, in eos uteretur\niure regio ; poena adficeret eos quos necesse esset, reliquos metu liberaret; praesidio exercitus mei ad eorum qui in culpa essent timorem potius quam ad contentionem uteretur ; fore autem ut omnes, quoniam senatus consultum nossent, intellegerent me regi, si opus esset, ex auctoritate vestra praesidio futurum.\nita confirmato illo ex eo loco castra movi ; iter in Ciliciam facere institui, cum hac opinione e Cappadocia discederem, ut consilio vestro, casu incredibili ac paene divino regem, quem vos honorificentissime appellassetis nullo postulante quemque meae fidei commendassetis et cuius salutem magnae vobis curae esse decressetis, meus adventus praesentibus insidiis liberarit. quod ad vos a me scribi non alienum putavi, ut intellegeretis ex iis, quae paene acciderunt, vos multo ante ne ea acciderent providisse, eoque vos studiosius feci certiores, quod in rege Ariobarzane ea mihi signa videor virtutis, ingeni, fidei benevolentiaeque erga vos perspexisse, ut non sine causa tantam curam in eius vos salutem diligentiamque videamini contulisse.\nCum ad me legati missi ab Antiocho Commageno venissent in castra ad Iconium a. d. iii AS Sept. iique mihi nuntiassent regis Parthorum filium, quocum esset nupta regis Armeniorum soror, a d Euphratem cum maximis Parthorum copiis multarumque praeterea gentium magna manu venisse Euphratemque iam transire coepisse dicique Armenium regem in Cappadociam impetum esse facturum,\nputavi pro nostra necessitudine me hoc ad te scribere oportere.\npublice propter duas causas nihil scripsi, quod et\n\nipsum Commagenum legati dicebant ad senatum statim nuntios litterasque misisse et existimabam M. Bibulum procos., qui circiter Idus Sext. ab Epheso in Syriam navibus profectus erat, quod secundos ventos habuisset, iam in provinciam suam pervenisse ; cuius litteris omnia certiora perlatum iri ad senatum putabam. mihi, ut in eius modi re tantoque bello, maximae curae est ut, quae copiis et opibus tenere vix possumus, ea mansuetudine et continentia nostra,\nsociorum fidelitate teneamus. tu velim, ut consuesti, nos absentis diligas et defendas.\nsumma tua auctoritas fecit meumque perpetuum de tua singulari virtute iudicium ut magni mea interesse putarem et res eas quas gessissem tibi notas esse et non ignorari a te qua aequitate et continentia tuerer socios provinciamque administrarem. Iis enim a te cognitis arbitrabar facilius me\ntibi quae vellem probaturum.\nCum in provinciam pr. K. Sext. venissem et propter anni\n\ntempus ad exercitum mihi confestim esse eundum viderem, biduum Laudiceae fui, deinde Apameae quadriduum, triduum Synnadis, totidem dies Philomeli. quibus in oppidis\ncum magni conventus fuissent, multas civitates acerbissimis tributis et gravissimis usuris et falso aere alieno liberavi. Cumque ante adventum meum seditione quadam exercitus esset dissipatus, quinque cohortes sine legato, sine tribuno militum, denique etiam sine centurione ullo apud Philo\nmelium consedissent, reliquus exercitus esset in Lycaonia, M. Anneio legato imperavi ut eas quinque cohortis ad reliquum exercitum duceret coactoque in unum locum\na exercitu castra in Lycaonia apud Iconium faceret.\nquod cum ab illo diligenter esset factum, ego in castra a. d. vii K. Sept. veni, cum interea superioribus diebus ex. s. c. et evocatorum firmam manum et equitatum sane idoneum et populorum liberorum regumque sociorum auxilia voluntaria comparavissem. interim cum exercitu lustrato iter in Ciliciam facere coepissem iii K. Sept. legati a rege Commageno ad me missi pertumultuose neque tamen non vere\nParthos in Syriam transisse nuntiaverunt ;\nquo audito vehementer sum commotus cum de Syria tum de mea provincia, de reliqua denique Asia. itaque exercitum mihi ducendum per Cappadociae regionem eam quae Ciliciam attingeret is putavi. nam si me in Ciliciam demisissem, Ciliciam quidem ipsam propter montis Amani naturam facile tenuissem (duo sunt enim aditus in Ciliciam ex Syria, quorum uterque parvis praesidiis propter angustias intercludi potest, nec est quicquam Cilicia contra Syriam munitius), sed me Cappadocia movebat, quae patet a Syria regesque habet finitimos, qui etiam si sunt clam amici nobis, tamen aperte Parthis inimici esse non audent. itaque in Cappadocia extrema non longe a Tauro apud oppidum Cybistra castra feci, ut et Ciliciam tuerer et Cappadociam tenens nova finitimorum consilia impedirem.\ninterea in hoc tanto motu tantaque exspectatione maximi belli rex Deiotarus, cui non sine causa plurimum semper et meo et tuo et senatus iudicio tributum est, vir cum benevolentia et fide erga populum R. singulari tum praestanti magnitudine et animi et consili, legatos ad me misit se cum\nomnibus suis copiis in mea castra esse venturum. cuius ego studio officioque commotus egi ei per litteras gratias idque ut maturaret hortatus sum.\nCum autem ad Cybistra\npropter rationem belli quinque dies essem moratus, regem\nAriobarzanem, cuius salutem a senatu te auctore commendatam habebam, praesentibus insidiis nec opinantem liberavi neque solum ei saluti fui sed etiam curavi ut cum auctoritate regnaret. Metram et eum quem tu mihi diligenter commendaras, Athenaeum, importunitate Athenaidis\nexsilio multatos in maxima apud regem auctoritate gratiaque constitui, cumque magnum bellum in Cappadocia concitaretur, si sacerdos armis se, quod facturus putabatur, defenderet, adulescens et equitatu et peditatu et pecunia paratus â€ et toto iis, qui novari aliquid volebant, perfeci ut\ne regno ille discederet rexque sine tumultu ac sine armis omni auctoritate aulae communita regnum cum dignitate obtineret.\ninterea cognovi multorum litteris atque nuntiis Hagnas\n\nParthorum copias et Arabum ad oppidum Antiocheam\naccessisse magnumque eorum equitatum, qui in Ciliciam transisset, ab equitum meorum turmis et a cohorte praetoria, quae erat Epiphaneae praesidi causa, occidione occisum. qua re cum viderem a Cappadocia Parthorum\ncopias aversas non longe a finibus esse Ciliciae, quam potui maximis itineribus ad Amanum exercitum duxi. quo ut\nveni, hostem ab Antiochea recessisse, Bibulum Antiocheae esse cognovi. Deiotarum confestim iam ad me venientem cum magno et firmo equitatu et peditatu et cum omnibus suis copiis certiorem feci non videri esse causam cur\nabesset a regno meque ad eum, si quid novi forte accidisset,\nstatim litteras nuntiosque missurum esse.\nCumque eo\nanimo venissem ut utrique provinciae, si ita tempus ferret, subvenirem, tum id, quod iam ante statueram vehementer interesse utriusque provinciae, pacare Amanum et perpetuum hostem ex eo monte tollere, agere perrexi. Cumque me discedere ab eo monte simulassem et alias partis Ciliciae petere abessemque ab Amano iter unius diei et castra apud Epiphaneam fecissem, a. d. iiii Id. Oct., cum advesperasceret, expedito exercitu ita noctu iter feci, ut a. d. iii Id. Oct., cum lucisceret, in Amanum ascenderem distributisque cohortibus et auxiliis, cum aliis Quintus frater legatus mecum simul, aliis C. Pomptinus legatus, reliquis M. Anneius et L. Tullius legati praeessent, plerosque nec opinantis oppressimus, qui occisi captique sunt interclusi fuga,\nEranam\nautem, quae fuit non vici instar sed urbis, quod erat Amani caput, itemque Sepyram et Commorim, acriter et diu repugnantibus Pomptino illam partem Amani tenente, ex antelucano tempore usque ad horam diei x magna multitudine hostium occisa cepimus castellaque vi capta complura\n$(9) incendimus. his rebus ita gestis castra in radicibus Amani habuimus apud aras Alexandri quadriduum et in reliquus Amani delendis agrisque vastandis, quae pars eius montis\nmeae provinciae est, id tempus omne consumpsimus.\nconfectis his rebus ad oppidum Eleutherocilicum Pindenissum exercitum adduxi. quod cum esset altissimo et munitissimo loco ab iisque incoleretur qui ne regibus quidem umquam paruissent, cum et fugitivos reciperent et Parthorum adventum acerrime exspectarent, ad existimationem imperi pertinere arbitratus sum comprimere eorum audaciam, quo facilius etiam ceterorum animi, qui alieni essent ab imperio nostro, frangerentur. vallo et fossa circumdedi, sex castellis castrisque maximis saepsi, aggere, vinus, turribus oppugnavi\nususque tormentis multis, multis sagittarus magno labore meo sine ulla molestia sumptuve sociorum septimo quinquagesimo die rem confeci, ut omnibus partibus urbis disturbatis aut incensis compulsi in potestatem meam pervenirent. his erant finitimi pari scelere et audacia Tebarani. ab iis Pindenisso capto obsides accepi ; exercitum in hiberna dimisi ; Quintum fratrem negotio praeposui ut in vicis aut captis aut male pacatis exercitus conlocaretur.\nnunc velim sic tibi persuadeas, si de iis rebus ad senatum, relatum sit me existimaturum summam mihi laudem\ntributam, si tu honorem meum sententia tua comprobaris, idque, etsi talibus de rebus gravissimos homines et rogare solere et rogari scio, tamen admonendum potius te a me\nquam rogandum puto. tu es enim is qui me tuis sententiis saepissime ornasti, qui oratione, qui praedicatione, qui summis laudibus in senatu, in contionibus ad caelum extulisti ; cuius ego semper tanta esse verborum pondera putavi, ut uno verbo tuo cum mea laude coniuncto omnia adsequi\nme arbitrarer ; te denique memini, cum cuidam clarissimo atque optimo viro supplicationem non decerneres, dicere te decreturum, si referretur ob eas res quas is consul in urbe gessisset ; tu idem mihi supplicationem decrevisti togato non ut multis re p. bene gesta sed ut nemini re p. conservata.\nMitto quod invidiam, quod pericula, quod omnis meas tempestates et subieris et multo etiam magis, si per\nme licuisset, subire paratissimus fueris, quod denique inimicum meum tuum inimicum putaris, cuius etiam interitum, cum facile intellegerem mihi quantum tribueres, Milonis\ncausa in senatu defendenda approbaris. A me autem haec sunt profecta, quae non ego in benefici loco pono sed in\nveri testimoni atque iudici, ut praestantissimas tuas virtutes non tacitus admirarer (quis enim te id non facit?), sed in omnibus orationibus, sententiis dicendis, causis agendis omnibus scriptis Graecis, Latinis, omni denique varietate litterarum mearum te non modo iis quos vidissemus sed iis de quibus audissemus omnibus anteferrem.\nquaeres fortasse quid sit quod ego hoc nescio quid gratulationis et honoris a senatu tanti aestimem. agam iam tecum familiariter, ut est et studiis et officiis nostris mutuis et summa amicitia dignum et necessitudine etiam paterna. si quisquam fuit umquam remotus et natura et magis etiam, ut mihi quidem sentire videor, ratione atque doctrina ab inani laude et sermonibus vulgi, ego profecto is sum. Testis est consulatus meus, in quo sicut in reliqua vita fateor ea me studiose secutum ex quibus vera gloria is nasci posset, ipsam quidem gloriam per se numquam putavi expetendam. itaque et provinciam ornatam et spem non dubiam triumphi neglexi, sacerdotium denique, cum, quem ad modum te existimare arbitror, non difficillime consequi possem, non appetivi ; idem post iniuriam acceptam, quam tu rei p. calamitatem semper appellas, meam non modo non calamitatem sed etiam gloriam, studui quam ornatissima senatus populique R de me iudicia intercedere. itaque et augur postea fieri volui, quod antea neglexeram, et eum honorem, qui a senatu tribui rebus bellicis solet, neglectum a me olim nunc mihi expetendum puto.\nhuic meae voluntati, in qua inest aliqua vis desideri ad sanandum vulnus iniuriae, ut faveas adiutorque sis, quod paulo ante me negaram rogaturum, vehementer te rogo, sed ita, si non ieiunum hoc nescio quid, quod ego gessi, et contemnendum videbitur sed tale atque tantum, ut multi\nnequaquam paribus rebus honores summos a senatu consecuti sint. equidem etiam illud mihi animum advertisse\nvideor (scis enim quam attente te audire soleam), te non tam res gestas quam mores instituta atque vitam imperatorum spectare solere in habendis aut non habendis honoribus. quod si in mea causa considerabis, reperies me exercitu imbecillo contra metum maximi belli firmissimum praesidium habuisse aequitatem et continentiam. his ego subsidiis ea sum consecutus, quae nullis legionibus consequi potuissem, ut ex alienissimis sociis amicissimos, ex infidelissimis firmissimos redderem animosque novarum\nrerum exspectatione suspensos ad veteris imperi benevolentiam traducerem.\nsed nimis haec multa de me, praesertim ad te, a quo uno omnium sociorum querelae audiuntur. cognosces ex iis,\nqui meis institutis se recreatos putant ; cumque omnes uno is prope consensu de me apud te ea quae mihi optatissima\nsunt praedicabunt, tum duae maxime clientelae tuae, Cyprus insula et Cappadociae regnum, tecum de me loquentur, puto etiam regem Deiotarum, qui uni tibi est maxime necessarius. quae si etiam maiora sunt et in omnibus\nsaeculis pauciores viri reperti sunt qui suas cupiditates quam qui hostium copias vincerent, est profecto tuum, cum ad res bellicas haec quae rariora et difficiliora sunt genera virtutis adiunxeris, ipsas etiam illas res gestas iustiores esse et maiores putare.\nextremum illud est, ut quasi diffidens rogationi meae philosophiam ad te adlegem, qua nec mihi carior ulla umquam res in vita fuit nec hominum generi maius a deis munus ullum est datum. haec igitur, quae mihi tecum communis est, societas studiorum atque artium nostrarum,\nquibus a pueritia dediti ac devincti soli prope modum nos philosophiam veram illam et antiquam, quae quibusdam\noti esse ac desidiae videtur, in forum atque in rem p. atque in ipsam aciem paene deduximus, tecum agit de mea laude ; cui negari a Catone fas esse non puto. quam ob rem tibi sic persuadeas velim, si mihi tua sententia tributus honos ex meis litteris fuerit, me sic existimaturum, cum auctoritate & tua tum benevolentia erga me mihi quod maxime cupierim contigisse.\nquod et res p. me et nostra amicitia hortatur, libenter facio ut tuam virtutem, innocentiam, diligentiam cognitam in maximis rebus domi togati, armati foris pari industria administrare gaudeam. itaque, quod pro meo iudicio facere potui, ut innocentia consilioque tuo defensam provinciam, servatum Ariobarzanis cum ipso rege regnum, sociorum revocatam ad studium imperi nostri voluntatem\n\nsententia mea et decreto laudarem, feci.\nsupplicationem decretam, si tu, qua in re nihil fortuito sed summa tua ratione et continentia rei p. provisum est, dis immortalibus gratulari nos quam tibi referre acceptum mavis, gaudeo ; quod si triumphi praerogativam putas supplicationem et idcirco casum potius quam te laudari mavis, neque supplicationem sequitur semper triumphus, et triumpho multo clarius est senatum iudicare potius mansuetudine et innocentia imperatoris provinciam quam vi militum aut benignitate deorum retentam atque conservatam esse ; quod ego mea sententia censebam.\natque haec ego idcirco ad te contra consuetudinem meam pluribus scripsi ut, quod maxime volo, existimes me laborare ut tibi persuadeam me et voluisse de tua maiestate quod amplissimum sim arbitratus et quod tu maluisti factum esse gaudere. vale et nos dilige et instituto itinere severitatem diligentiamque sociis et rei p. praesta.\n'laetus sum laudari me,' inquit Hector, opinor, apud Naevium 'abs te, pater, a laudato viro.' ea est enim profecto iucunda laus, quae ab iis proficiscitur qui ipsi in laude vixerunt. ego vero vel gratulatione litterarum tuarum\nvel testimoniis sententiae dictae nihil est quod me non adsecutum putem, idque mihi cum amplissimum tum gratissimum est, te libenter amicitiae dedisse quod liquido veritati dares. et, si non modo omnes verum etiam multi Catones essent in civitate nostra, in qua unum exstitisse\nmirabile est, quem ego currum aut quam lauream cum tua laudatione conferrem? nam ad meum sensum et ad illud sincerum ac subtile iudicium nihil potest esse laudabilius quam ea tua oratio, quae est ad me perscripta a meis necessariis.\nsed causam meae voluntatis, non enim dicam\n'cupiditatis,' exposui tibi superioribus litteris ; quae etiam si parum iusta tibi visa est, hanc tamen habet 0rationem, non ut nimis concupiscendus honos sed tamen, si deferatur a senatu, minime aspernandus esse videatur. spero autem illum ordinem pro meis ob rem p. susceptis laboribus me\nnon indignum honore, usitato praesertim, existimaturum. quod si ita erit, tantum ex te peto, quod amicissime scribis, ut, cum tuo iudicio quod amplissimum esse arbitraris mihi tribueris, si id quod maluero acciderit, gaudeas. sic enim fecisse te et sensisse et scripsisse video, resque\nipsa declarat tibi illum honorem nostrum supplicationis\niucundum fuisse, quod scribendo adfuisti ; haec enim senatus consulta non ignoro ab amicissimis eius, cuius de honore agitur, scribi solere. ego, ut spero, te propediem videbo, atque utinam re p. meliore quam timeo!\nmaxima sum laetitia adfectus, cum audivi consulem te factum esse, eumque honorem tibi deos fortunare volo atque a te pro tua parentisque tui dignitate administrari. nam cum te semper amavi dilexique, tum mei amantissimum cognovi in omni varietate rerum mearum, tum patris tui pluribus beneficiis vel defensus tristibus temporibus vel ornatus secundis et sum totus vester et esse debeo, cum praesertim matris tuae, gravissimae atque optimae feminae, maiora erga salutem dignitatemque meam studia quam erant a muliere postulanda perspexerim. quapropter a te peto in maiorem modum ut me absentem diligas atque defendas.\nMarcellum tuum cos. factum teque ea laetitia adfectum esse, quam maxime optasti, mirandum in modum gaudeo, idque cum ipsius causa, tum quod te omnibus secundissimis rebus dignissimum iudico, cuius erga me singularem benevolentiam vel in labore meo vel in honore perspexi, totam denique domum vestram vel salutis vel dignitatis meae studiosissimam cupidissimamque cognovi. qua re gratum mihi feceris, si uxori tuae Iuniae, gravissimae atque\noptimae feminae, meis verbis eris gratulatus. A te, id quod consuesti, peto me absentem diligas atque defendas.\nte et pietatis in tuos et animi in rem p. et clarissimi atque optimi consulatus C. Marcello consule facto fructum cepisse vehementer gaudeo. non dubito quid praesentes sentiant ; nos quidem longinqui et a te ipso missi in ultimas gentis ad caelum me hercule tollimus verissimis ac\niustissimis laudibus. nam cum te a pueritia tua unice dilexerim tuque me in omni genere semper amplissimum esse et volueris et iudicaris, tum hoc vel tuo facto vel populi\nR. 4e te iudicio multo acrius vehementiusque diligo maximaque laetitia adficior cum ab hominibus prudentissimis\nvirisque optimis omnibus dictis, factis, studiis, institutis vel me tui similem esse audio vel te mei.\nunum vero si addis\n\nad praeclarissimas res consulatus tui, ut aut mihi succedat quam primum aliquis aut ne quid accedat temporis ad id quod tu mihi et senatus c. et lege finisti, omnia me per\nte consecutum putabo. cura ut valeas et me absentem diligas atque defendas.\nquae mihi de Parthis nuntiata sunt, quia non putabam\n\na me etiam nunc scribenda esse publice, propterea ne pro familiaritate quidem nostra volui ad te scribere, ne, cum ad consulem scripsissem, publice viderer scripsisse.\nquoniam id accidit, quod mihi maxime fuit optatum, ut omnium Marcellorum, Marcellinorum etiam (mirificus enim\ngeneris ac nominis vestri fuit erga me semper animus)\nquoniam ergo ita accidit, ut omnium vestrum studio tuus consulatus satis facere posset, in quem meae res gestae lausque et honos earum potissimum incideret, peto a te, id quod facillimum factu est non aspernante, ut confido, senatu, ut quam honorificentissime senatus consultum haeris meis\nrecitatis faciendum cures.\nsi mihi tecum minus esset quam est cum tuis omnibus, adlegarem ad te illos a quibus intellegis me praecipue diligi. Patris tui beneficia in me sunt amplissima ; neque enim saluti meae neque honori\namicior quisquam dici potest ; frater tuus quanti me faciat semperque fecerit esse hominem qui ignoret arbitror neminem ; domus tua denique tota me semper omnibus summis officiis prosecuta est ; neque vero tu in me diligendo cuiquam concessisti tuorum. qua re a te peto in maiorem modum ut me per te quam ornatissimum velis esse meamque et in supplicatione decernenda et in ceteris rebus existimationem satis tibi esse commendatam putes.\nquantae curae tibi meus honos fuerit et quam idem exstiteris consul in me ornando et amplificando qui fueras semper cum parentibus tuis et cum tota domo, etsi res ipsa loquebatur, cognovi tamen ex meorum omnium litteris. itaque nihil est tantum, quod ego non tua causa debeam\n\nfacturusque sim â€ cum studiose ac libenter.\nnam magni interest cui debeas, debere autem nemini malui quam tibi cui me cum studia communia, beneficia paterna tuaque iam ante coniunxerant, tum accedit mea quidem sententia maximum vinculum, quod ita rem p. geris atque gessisti, qua mihi carius nihil est, ut, quantum tibi omnes boni o\ndebeant, quo minus tantundem ego unus debeam non recusem. quam ob rem tibi velim ii sint exitus, quos mereris et quos fore confido. ego, si me navigatio non morabitur, quae incurrebat in ipsos etesias, propediem te, ut spero, videbo.\netsi mihi numquam fuit dubium quin te populus R. pro tuis summis in rem p. meritis et pro amplissima familiae\ndignitate summo studio cunctis suffragiis consulem facturus esset, tamen incredibili laetitia sum adfectus, cum id mihi nuntiatum est, eumque honorem tibi deos fortunare volo a teque ex tua maiorumque tuorum dignitate administrari.\natque utinam praesens illum diem mihi optatissimum\nvidere potuissem proque tuis amplissimis erga me studiis atque beneficiis tibi operam meam studiumque navare! quam mihi facultatem quoniam hic nec opinatus et improvisus provinciae casus eripuit, tamen ut te consulem rem p. pro tua dignitate gerentem videre possim, magno\nopere a te peto ut operam des efficiasque ne quid mihi fiat iniuriae neve quid temporis ad meum annuum munus accedat. quod si feceris, magnus ad tua pristina erga me studia cumulus accedet.\nmaxime mihi fuit optatum Romae esse tecum multas ob causas sed praecipue ut et in petendo et in gerendo consulatu meum tibi debitum studium perspicere posses. ac\n\n\n\n\npetitionis quidem tuae ratio mihi semper fuit explorata, sed tamen navare operam volebam ; in consulatu vero cupio equidem te minus habere negoti, sed moleste fero me consulem tuum studium adulescentis perspexisse, te meum, cum id\naetatis sim, perspicere non posse.\nsed ita fato nescio quo contigisse arbitror ut tibi ad me ornandum semper detur facultas, mihi ad remunerandum nihil suppetat praeter voluntatem. ornasti consulatum, ornasti reditum meum . incidit meum tempus rerum gerendarum in ipsum consulatum tuum. itaque cum et tua summa amplitudo et dignitas et meus magnus honos magnaque existimatio postulare videatur ut a te plurimis verbis contendam ac petam ut quam honorificentissimum senatus consultum de meis rebus gestis faciendum cures, non audeo vehementer a te contendere, ne aut ipse tuae perpetuae consuetudinis erga me\noblitus esse videar aut te oblitum putem.\nqua re, ut te velle arbitror, ita faciam atque ab eo, quem omnes gentes sciunt de me optime meritum, breviter petam. si alii consules essent, ad te potissimum, Paulle, mitterem ut eos mihi quam amicissimos redderes ; nunc cum tua summa potestas summaque auctoritas notaque omnibus nostra necessitudo sit, vehementer te rogo ut et quam honorificentissime cures decernendum de meis rebus gestis et quam celerrime. dignas res esse honore et gratulatione cognosces ex iis litteris, quas ad te et conlegam et senatum publice misi. omniumque mearum reliquarum rerum maximeque existimationis meae procurationem susceptam velim .habeas, in primisque tibi curae sit, quod abs te superioribus quoque litteris petivi, ne mihi tempus prorogetur. cupio te consulem videre omniaque quae spero cum absens tum etiam praesens te consule adsequi\nM. Fadium quod mihi amicum tua commendatione das, nullum in eo facio quaestum ; multi enim anni sunt cum ille in aere meo est et a me diligitur propter summam suam humanitatem et observantiam ; sed tamen quod te ab eo egregie diligi sensi, multo amicior ei sum factus. itaque quamquam profecerunt litterae tuae, tamen aliquanto plus commendationis apud me habuit animus ipsius erga te mihi perspectus et cognitus\nsed de Fadio faciemus studiose quae rogas ; tu multis de causis vellem me convenire potuisses, primum ut te, quem iam diu plurimi facio, tanto intervallo viderem, deinde ut tibi, quod feci per litteras, possem praesens gratulari, tum ut quibus de rebus vellemus, tu tuis, ego meis, inter nos communicaremus, postremo ut amicitia nostra, quae summis officiis a utroque culta est sed longis intervallis temporum interruptam consuetudinem habuit, confirmaretur vehementius.\nid quoniam non accidit, utemur bono litterarum et eadem fere absentes quae, si coram essemus, consequeremur. unus scilicet animi fructus, qui in te videndo est, percipi litteris non potest, alter gratulationis est is quidem exilior quam si tibi te ipsum intuens gratularer, sed tamen et feci antea et facio nunc tibique cum pro rerum magnitudine quas gessisti, tum pro opportunitate temporis gratulor, quod te de provincia decedentem summa laus et summa gratia provinciae prosecuta est.\nTertium est ut id, quod de nostris rebus coram communicassemus inter nos,\nconficiamus idem litteris.\n\n\nego ceterarum rerum causa tibi Romam properandum\n\nmagno opere censeo ; nam et ea quae reliqui tranquilla de to erant et hac tua recenti victoria tanta clarum tuum adventum fore intellego ; sed si quae sunt onera tuorum, si tanta sunt ut ea sustinere possis, propera ; nihil tibi erit lautius, nihil gloriosus ; sin maiora, considera ne in alienissimum tempus cadat adventus tuus. . huius rei totum consilium tuum est ; tu enim scis quid sustinere possis. si potes, laudabile atque populare est ; sin plane non potes, absens hominum sermones facilius sustinebis. .\nde me autem idem tecum his ago litteris quod superioribus egi, ut omnis tuos nervos in eo contendas ne quid mihi ad hanc provinciam, quam et senatus et populus annuam esse voluit, temporis prorogetur. hoc a te ita contendo ut in eo fortunas meas positas putem. habes Paullum nostrum nostri cupidissimum ; est Curio, est Furnius. sic velim enitare, quasi in eo sint mihi omnia.\nextremum illud est de iis quae proposueram confirmatio nostrae amicitiae ; de qua pluribus verbis nihil opus est. tu puer me appetisti, ego autem semper ornamento te mihi fore duxi ; fuisti etiam praesidio tristissimis meis temporibus ; accessit post tuum discessum familiaritas mihi cum Bruto tuo maxima. itaque in vestro ingenio et industria mihi plurimum et suavitatis et dignitatis constitutum puto. id tu ut tuo studio confirmes te vehementer rogo, litteras quo ad me et continuo mittas et, cum Romam veneris, quam saepissime.\netsi uterque nostrum spe pacis et odio civilis sanguinis abesse a belli necessaria pertinacia voluit, tamen quoniam eius consili princeps ego fuisse videor, plus fortasse tibi\npraestare ipse debeo quam a te exspectare ; etsi ut saepe\nsoleo mecum recordari, sermo familiaris meus tecum et item mecum tuus adduxit utrumque nostrum ad id consilium, ut uno proelio putaremus, si non totam causam, at certe nostrum iudicium definiri convenire. neque quisquam hanc nostram sententiam vere umquam reprehendit praeter eos qui arbitrantur melius esse deleri omnino rem p. quam imminutam et debilitatam manere ; ego autem ex interitu eius nullam spem scilicet mihi proponebam, ex reliquus\nmagnam.\nsed ea sunt consecuta, ut m agis mirum sit\n\naccidere illa potuisse quam nos non vidisse ea futura nec\nhomines cum essemus, divinare potuisse. equidem fateor meam coniecturam hanc fuisse, ut illo quasi quodam fatali proelio facto et victores communi saluti consuli vellent et\nvicti suae ; utrumque autem positum esse arbitrabar in celeritate victoris. quae si fuisset, eandem clementiam experta esset Africa quam cognovit Asia, quam etiam Achaia te, ut opinor, ipso legato ac deprecatore. amissis autem temporibus, quae plurimum valent, praesertim in\nbellis civilibus, interpositus annus alios induxit ut victoriam sperarent, alios ut ipsum vinci contemnerent. atque horum malorum omnium culpam fortuna sustinet ; quis enim aut Alexandrini belli tantam moram huic bello adiunctum iri aut nescio quem istum Pharnacem Asiae terrorem inlaturum putaret?\nnos tamen in consilio pari casu dissimili\nusi sumus. tu enim eam partem petisti, ut et consiliis interesses et, quod maxime curam levat, futura animo prospicere posses ; ego qui festinavi ut Caesarem in Italia viderem (sic enim arbitrabamur) eumque multis honestissimis\nviris conservatis redeuntem ad pacem 'currentem,' ut aiunt,\n'incitarem,' ab illo longissime et absum et afui. versor autem in gemitu Italiae et in urbis miserrimis querelis ; quibus aliquid opis fortasse ego pro mea, tu pro tua, pro\nsua quisque parte ferre potuisset, si auctor adfuisset.\nqua re velim pro tua perpetua erga me benevolentia scribas ad me quid videas, quid sentias, quid exspectandum, quid agendum nobis existimes. Magni erunt mihi tuae litterae atque utinam primis illis quas Luceria miseras paruissem! sine ulla enim molestia dignitatem meam retinuissem.\nputo te iam suppudere, quem haec tertia iam epistula ante oppressit quam tu scidam aut litteram. sed non urgeo ; longiores enim exspectabo vel potius exigam. ego si semper haberem cui darem, vel ternas in hora darem ; is fit enim nescio qui ut quasi coram adesse videare cum scribo aliquid ad te, neque id kat' ei)dw/lwn fantasi/as, ut dicunt tui amici novi, qui putant etiam dianohtika\\s fantasi/as spectris Catianis excitari ; nam ne te fugiat, Catius Insuber, *)epikou/reios, qui nuper est mortuus, quae ille Gargettius et iam ante Democritus ei)/dwla, hic 'spectra' nominat.\nhis autem spectris etiam si oculi possent feriri, quod quae velis ipsa incurrunt, animus qui possit ego non video. doceas tu me oportebit, cum salvus veneris, in meane potestate sit spectrum tuum, ut, simul ac mihi conlibitum sit de te cogitare, illud occurrat ; neque solum de te, qui mihi haeres in medullis, sed si insulam Britanniam coepero\ncogitare, eius ei)/dwlon mihi advolabit ad pectus?\nsed haec\nposterius ; tempto enim te quo animo accipias. si enim\nstomachabere et moleste feres, plura dicemus postulabimusque, ex qua ai(re/sei 'VI HOMINIBVS ARMATIS' deiectus sis, in eam restituare. in hoc interdicto non solet addi 'IN HOC ANNO.' qua re si iam biennium aut triennium est cum virtuti nuntium remisisti delenitus inlecebris voluptatis, in integro res nobis erit. quamquam quicum loquor? Cum uno fortissimo viro qui, postea quam forum attigisti, nihil\nfecisti nisi plenissimum amplissimae dignitatis. in ista ipsa ai(re/sei metuo ne plus nervorum sit quam ego putarim, si modo eam tu probas. 'qui id tibi in mentem venit?' inquies. quia nihil habebam aliud quod scriberem ; de re p. enim nihil scribere possum ; nec enim quod sentio\nis libet scribere.\npraeposteros habes tabellarios ; etsi me quidem non offendunt ; sed tamen, cum a me discedunt, flagitant litteras, cum ad me veniunt, nullas adferunt. atque id ipsum facerent commodius, si mihi aliquid spati ad scribendum darent ; sed petasati veniunt, comites ad portam exspectare dicunt. ergo ignosces ; alteras iam habebis has brevis ; sed exspecta pa/nta peri\\ pa/ntwn. etsi quid ego me tibi\n\npurgo, Cum tui ad me inanes veniant, ad te cum epistulis revertantur?\nnos hic, ut tamen ad te scribam aliquid, P. Sullam\n\npatrem mortuum habebamus ; alii a latronibus, alii cruditate dicebant ; populus non curabat, combustum enim esse\nconstabat. hoc tu pro tua sapientia feres aequo animo ;\nquamquam pro/swpon po/lews amisimus. Caesarem putabant moleste laturum verentem ne hasta refrixisset ; Mindius macellarius et Attius pigmentarius valde gaudebant se adversarium perdidisse.\nde Hispania novi nihil, sed exspectatio valde magna; rumores tristiores sed a)de/spotoi. Pansa noster paludatus a. d. iii K. Ian. profectus est, ut quivis intellegere posset, id quod tu nuper dubitare coepisti, to\\ kalo\\n di' au(to\\ ai(reto\\n esse ; nam quod multos miseriis levavit et quod se in his malis hominem praebuit, mirabilis eum virorum bonorum benevolentia prosecuta est.\ntu quod adhuc Brundisi moratus es valde probo et\ngaudeo et me hercule puto te sapienter facturum, si a)keno/spoudos fueris ; nobis quidem qui te amamus erit gratum. et amabo te, cum dabis posthac aliquid domum litterarum, mei memineris. ego numquam quemquam ad te, cum sciam, sine meis litteris ire patiar. vale.\nlongior epistula fuisset, nisi eo ipso tempore petita esset a me, cum iam iretur ad te ; longior autem flu/aron aliquem habuisset nam spouda/zein sine periculo vix possumus. 'ridere igitur,' inquies 'possumus?' non me hercule facillime ; verum tamen aliam aberrationem a molestiis nullam habemus. 'Ubi igitur,' inquies, 'philosophia?' tua quidem in culina, mea molesta est ; pudet enim servire ; itaque facio me alias res agere, ne convicium Platonis audiam.\nde Hispania nihil adhuc certi, nihil omnino novi.\nte abesse mea causa moleste fero, tua gaudeo. sed flagitat tabellarius. valebis igitur meque, ut a puero fecisti, amabis.\nS. v. b. non me hercule in hac mea peregrinatione quicquam libentius facio quam scribo ad te ; videor enim, cum praesente loqui et iocari. nec tamen hoc usu venit propter\n'spectra Catiana' ; pro quo tibi proxima epistula tot rusticos Stoicos regeram, ut Catium Athenis natum esse dicas.\nPansam nostrum secunda voluntate hominum paludatum\n\nex urbe exisse cum ipsius causa gaudeo tum me hercule etiam omnium nostrorum ; spero enim homines intellecturos quanto sit omnibus odio crudelitas et quanto amori\nprobitas et clementia, atque ea, quae maxime mali petant et concupiscant, ad bonos pervenire. difficile est enim persuadere hominibus to\\ kalo\\n di' au(to\\ ai(reto\\n? esse ; h(donh\\n vero et a)taraci/an virtute, iustitia, tw=| kalw=| parari et verum et probabile est ; ipse enim Epicurus, a quo omnes Catii\net Amafinii, mali verborum interpretes, proficiscuntur, dicit :\nou)k e)/stin h(de/ws a)/neu tou= kalw=s kai\\ dikai/ws zh=n.\nitaque et\n\nPansa, qui h(donh\\n sequitur, virtutem retinet, et ii, qui a vobis\nfilh/donoi vocantur, sunt filo/kaloi et filodi/kaioi omnisque\nvirtutes et colunt et retinent. itaque Sulla, cuius iudicium probare debemus, cum dissentire philosophos videret, non\nquaesiit quid bonum esset sed omnia bona coemit. cuius ego mortem forti me hercules animo tuli. nec tamen Caesar diutius nos eum desiderare patietur ; nam habet damnatos quos pro illo nobis restituat, nec ipse sectorem desiderabit,\ncum filium viderit.\nnunc ut ad rem p. redeam, quid in Hispaniis geratur\nrescribe. peream nisi sollicitus sum ac malo veterem et clementem dominum habere quam novum et crudelem experiri. scis Gnaeus quam sit fatuus ; scis quo modo crudelitatem virtutem putet ; scis quam se semper a nobis derisum putet ; vereor ne nos rustice gladio velit a)ntimukthri/sai. quid fiat, si me diligis, rescribe. Hui, quam velim scire utrum ista sollicito animo an soluto legas ! sciam enim eodem tempore quid me facere oporteat. ne longior sim, vale ; me, ut facis, ama. si Caesar vicit, celeriter me exspecta.\n'oratorem' meum (sic enim inscripsi) Sabino tuo commendavi. natio me hominis impulit ut ei recte putarem ; nisi forte candidatorum licentia hic quoque usus hoc subito cognomen arripuit; etsi modestus eius vultus sermoque constans habere quiddam a Curibus videbatur. sed de Sabino satis.\ntu, mi Treboni, quoniam ad amorem meum aliquantum olei discedens addidisti, quo tolerabilius feramus igniculum desideri tui, crebris nos litteris appellato, atque ita, si idem fiet a nobis. quamquam duae causae sunt cur tu frequentior in isto officio esse debeas quam nos, primum quod olim solebant qui Romae erant ad provincialis amicos de re p. scribere, nunc tu nobis scribas oportet (res enim publica istic est) ; deinde quod nos aliis officiis tibi absenti satis facere possumus, tu nobis nisi litteris non video qua re alia\nsatis facere possis.\nsed cetera scribes ad nos postea ; nunc haec primo cupio cognoscere iter tuum cuius modi sit, ubi Brutum nostrum videris, quam diu simul fueris ; deinde\ncum processeris longius, de bellicis rebus, de toto negotio, ut existimare possumus quo statu simus. ego tantum me scire putabo quantum ex tuis litteris habebo cognitum. cura ut valeas meque ames amore illo tuo singulari.\net epistulam tuam legi libenter et librum libentissime ; sed tamen in ea voluptate hunc accepi dolorem, quod, cum\nincendisses cupiditatem meam consuetudinis augendae nostrae (nam ad amorem quidem nihil poterat accedere), tum\ndiscedis a nobis meque tanto desiderio adficis, ut unam mihi consolationem relinquas, fore ut utriusque nostrum absentis desiderium crebris et longis epistulis leniatur ; quod ego non modo de me tibi spondere possum sed de te etiam mihi ;\nnullam enim apud me reliquisti dubitationem quantum me amares.\nnam ut illa omittam quae civitate teste fecisti,\n\ncum mecum inimicitias communicavisti, cum me contionibus tuis defendisti, cum quaestor in mea atque in publica causa consulum partis suscepisti, cum tribuno plebis quaestor non paruisti, cui tuus praesertim conlega pareret, ut\nhaec recentia quae meminero semper obliviscar, quae tua sollicitudo de me in armis, quae laetitia in reditu, quae cura, qui dolor, quom ad te curae et dolores mei perferrentur, Brundisium denique te ad me venturum fuisse, nisi subito\nin Hispaniam missus essesâ€”ut haec igitur omittam quae mihi tanti aestimanda sunt quanti vitam aestimo et salutem meam, liber iste, quem mihi misisti, quantam habet declarationem amoris tui! primum quod tibi facetum videtur, quicquid ego dixi, quod aliis fortasse non item ; deinde quod\nilla, sive faceta sunt sive sic, fiunt narrante te venustissima ;\nquin etiam ante quam ad me veniatur, risus omnis paene\n\nconsumitur.\nquod si in iis scribendis nihil aliud nisi quod necesse fuit de uno me tam diu cogitavisses, ferreus essem si te non amarem ; cum vero ea quae scriptura persecutus es sine summo amore cogitare non potueris, non possum existimare plus quemquam a se ipso quam me a te amari. cui quidem ego amori utinam ceteris rebus possem amore certe respondebo, quo tamen ipso tibi confido futurum satis.\nnunc ad epistulam venio, cui copiose et suaviter scriptae nihil est quod multa respondeam. primum enim ego illas Calvo litteras misi non plus quam has, quas nunc legis, existimans exituras ; aliter enim scribimus quod eos solos quibus mittimus, aliter quod multos lecturos putamus ; deinde ingenium eius melioribus extuli laudibus quam tu id vere potuisse fieri putas, primum quod ita iudicabam :\nacute movebatur, genus quoddam sequebatur, in quo iudicio lapsus, quo valebat, tamen adsequebatur quod probaret ; multae erant et reconditae litterae, vis non erat ; ad eam igitur adhortabar ; in excitando autem et in acuendo plurimum valet, si laudes eum quem cohortere. habes de Calvo iudicium et consilium meum, consilium, quod hortandi causa laudavi, iudicium, quod de ingenio eius valde existimavi bene.\nreliquum est tuam profectionem amore prosequar, reditum spe exspectem, absentem memoria colam, omne desiderium litteris mittendis accipiendisque leniam. tu velim tua in me studia et officia multum tecum recordere. quae cum tibi liceat, mihi nefas sit oblivisci, non modo virum bonum me existimabis verum etiam te a me amari plurimum iudicabis. vale.\nPaulo facilius putavi posse me ferre desiderium tui, sed\n\nplane non fero et, quamquam magni ad honorem nostrum interest quam primum ad urbem me venire, tamen peccasse mihi videor qui a te discesserim ; sed quia tua voluntas ea videbatur esse, ut prorsus nisi confirmato corpore nolles navigare, approbavi tuum consilium neque nunc muto, si\ntu in eadem es sententia ; sin autem, postea quam cibum cepisti, videris tibi posse me consequi, tuum consilium est. Marionem ad te eo misi, ut aut tecum ad me quam primum veniret aut, si tu morarere, statim ad me rediret.\ntu\n\nautem hoc tibi persuade, si commodo valetudinis tuae fieri\npossit, nihil me malle quam te esse mecum ; si autem intelleges opus esse te Patris convalescendi causa paulum commorari, nihil me malle quam te valere. si statim navigas, nos Leucade consequere ; sin te confirmare vis, et comites et tempestates et navem idoneam ut habeas diligenter videbis. unum illud, mi Tiro, videto, si me amas, ne te\nMarionis adventus et hae litterae moveant. quod valetudini tuae maxime conducet si feceris, maxime obtemperaris\n\nvoluntati meae.\nhaec pro tuo ingenio considera. nos ita\nte desideramus, ut amemus ; amor ut valentem videamus hortatur, desiderium ut quam primum ; illud igitur potius. cura ergo potissimum ut valeas. de tuis innumerabilibus in me officiis erit hoc gratissimum. III non. non\nnon queo ad te nec libet scribere quo animo sim adfectus ; tantum scribo et tibi et mihi maximae voluptati fore, si te firmum quam primum videro. Tertio die abs te ad Alyziam accesseramus (is locus est citra Leucadem stadia cxx); Leucade aut te ipsum aut tuas litteras a Marione putabam me accepturum. quantum me diligis, is tantum fac ut valeas, vel quantum te a me scis diligi. non.\nNov. Alyzia.\nnos apud Alyziam, ex quo loco tibi litteras ante dederamus, unum diem commorati sumus, quod Quintus nos consecutus non erat. is dies fuit non. Nov. Inde ante lucem proficiscentes ante diem viii Idus Nov. has litteras dedimus. tu si nos omnis amas et praecipue me,\nmagistrum tuum, confirma te.\nego valde suspenso animo exspecto primum te scilicet, deinde Marionem cum tuis litteris. omnes cupimus, ego in primis, quam primum te videre sed, mi Tiro, valentem. qua re nihil properaris ;\nsatis cito te videro, si valebis. utilitatibus tuis possum carere ; te valere tua causa primum volo, tum mea, mi Tiro. vale.\nVarie sum adfectus tuis litteris, valde priore pagina perturbatus, paulum altera recreatus. qua re nunc quidem non dubito quin, quoad plane valeas, te neque navigationi\nneque viae committas. satis te mature videro, si plane confirmatum videro. de medico et tu bene existimari scribis et ego sic audio ; sed plane curationes eius non probo ; ius enim dandum tibi non fuit, quom kakosto/maxos esses. sed tamen et ad illum scripsi accurate et ad\nLysonem.\nad Curium vero, suavissimum hominem et\nsummi offici summaeque humanitatis, multa scripsi, in his\netiam ut, si tibi videretur, te ad se traferret ; Lyso enim noster vereor ne neglegentior sit, primum quia omnes Graeci, deinde quod, cum a me litteras accepisset, mihi nullas remisit. sed eum tu laudas ; tu igitur quid faciendum sit iudicabis. illud, mi Tird, te rogo sumptu ne parcas ulla in re, quod ad valetudinem opus sit. scripsi ad Curium quod dixisses daret. Medico ipsi puto aliquid dandum esse, quo sit studiosior.\ninnumerabilia tua sunt\nin me officia domestica, forensia, urbana, provincialia, in re privata, in publica, in studiis, in litteris nostris ; omnia viceris, si, ut spero, te validum videro. ego puto te bellissime, si recte erit, cum quaestore Mescinio decursurum. non inhumanus est teque, ut mihi visus est, diligit. et\ncum valetudini tuae diligentissime consulueris, tum, mi\nTiro, consulito navigationi. nulla in re iam te festinare\n\nvolo ; nihil laboro, nisi ut salvus sis.\nsic habeto, mi Tiro,\nneminem esse qui me amet quin idem te amet, et cum tua et mea maxime interest te valere, tum multis est curae. adhuc dum mihi nullo loco deesse vis, numquam te\nconfirmare potuisti ; nunc te nihil impedit ; omnia depone, corpori servi. quantam diligentiam in valetudinem tuam contuleris, tanti me fieri a te iudicabo. vale, mi Tiro, vale, vale et salve. Lepta tibi salutem dicit et omnes. vale.\nVII id. Nov. Leucade.\nvide quanta sit in te suavitas. duas horas Thyrrei fuimus. Xenomenes hospes tam te diligit quam si vixerit tecum. is omnia pollicitus est quae tibi essent opus ; facturum puto. mihi placebat, si firmior esses, ut te Leucadem deportaret, ut ibi te plane confirmares. videbis quid Curio, quid Lysoni, quid medico placeat. volebam ad te Marionem remittere quem, cum meliuscule tibi esset, ad me mitteres ; sed cogitavi unas litteras Marionem adferre\n\nposse, me autem crebras exspectare.\npoteris igitur et facies, si me diligis, ut cotidie sit Acastus in portu. multi erunt quibus recte litteras dare possis, qui ad me libenter perferant ; equidem Patras euntem neminem praetermittam. ego omnem spem tui diligenter curandi in Curio habeo. nihil potest illo fieri humanius, nihil nostri amantius. ei te totum trade. malo te paulo post valentem quam statim imbecillum videre. cura igitur nihil aliud nisi ut valeas ; cetera ego curabo. etiam atque etiam vale. Leucade so proficiscens vii Id. Nov.\nTertiam ad te hanc epistulam scripsi eodem die magis instituti mei tenendi causa, quia nactus eram cui darem,\nquam quo haberem quid scriberem. igitur illa : quantum me diligis, tantum adhibe in te diligentiae ; ad tua innumerabilia in me officia adde hoc, quod mihi erit gratissimum omnium cum valetudinis rationem, ut spero, habueris, habeto etiam navigationis ;\nin Italiam euntibus\nomnibus ad me litteras dabis, ut ego euntem Patras neminem praetermitto ; cura, cura te, mi Tiro. quoniam non contigit ut simul navigares, nihil est quod festines nec quicquam cures nisi ut valeas. etiam atque etiam vale. viI Idus Nov. Actio vesperi.\nseptimum iam diem Corcyrae tenebamur, Quintus autem pater et filius Buthroti. solliciti eramus de tua valetudine mirum in modum nec mirabamur nihil a te\nlitterarum ; iis enim ventis istim navigatur, qui si essent, nos Corcyrae non sederemus. cura igitur te et confirma et, cum commode et per valetudinem et per anni tempus navigare poteris, ad nos amantissimos tui veni. nemo nos amat qui te non diligat ; carus omnibus exspectatusque\nvenies. cura ut valeas. etiam atque etiam, Tiro noster, vale. xv K. Dec. Corcyra.\nmagnae nobis est sollicitudini valetudo tua. nam tametsi qui veniunt a)ki/nduna me\\n xroniw/tera de\\ nuntiant, tamen in magna consolatione ingens inest sollicitudo, si diutius a nobis afuturus es is, cuius usum et suavitatem desiderando sentimus. at tamen quamquam videre te tota cogitatione cupio, tamen te penitus rogo ne te tam longae navigationi et viae per hiemem nisi bene firmum\ncommittas neve naviges nisi explorate.\nvix in ipsis tectis et oppidis frigus infirma valetudine vitatur, nedum in mari et via sit facile abesse ab iniuria temporis.\n\nyu=xos de\\ leptw=| xrwti\\ polemiw/taton,\ninquit Euripides ; cui tu quantum credas nescio ; ego certe\nsingulos eius versus singula eius testimonia puto. effice, si me diligis, ut valeas et ut ad nos firmus ac valens quam primum venias. ama nos et vale. Quintus f. tibi salutem dicit.\nnos a te, ut scis, discessimus a. d. iiii Non. Nov. Leucadem venimus a. d. viii Id. Nov., a. d. vii Actium.\nibi propter tempestatem a. d. vi Id. morati sumus. Inde a. d.\nv Id. Corcyram bellissime navigavimus. Corcyrae fuimus usque ad a. d. xvi K. Dec. tempestatibus retenti. A. d. xv K. in portum Corcyraeorum ad Cassiopen stadia cxx processimus.\nibi retenti ventis sumus usque ad a. d. viiii K.\ninterea, qui cupide profecti sunt, multi naufragia fecerunt.\nnos eo die cenati solvimus ; inde austro lenissimo\n\ncaelo sereno nocte illa et die postero in Italiam ad Hydruntem ludibundi pervenimus eodemque vento postridie (id\nerat a. d. vii K. Dec.) hora iiii Brundisium venimus, eodemque tempore simul nobiscum in oppidum introiit Terentia, quae te facit plurimi.\n\nA. d. v K. Dec. servus Cn. Planci Brundisi tandem aliquando mihi a te exspectatissimas litteras reddidit datas\nIdibus Nov., quae me molestia valde levarunt utinam omnino liberassent! sed tamen Asclapo medicus plane confirmat propediem te valentem fore.\nnunc quid ego te\n\nhorter ut omnem diligentiam adhibeas ad convalescendum?\ntuam prudentiam, temperantiam, amorem erga me novi ;\nscio te omnia facturum ut nobiscum quam primum sis, sed tamen ita velim, ut ne quid properes. symphoniam Lysonis vellem vitasses, ne in quartam hebdomada incideres ; sed quoniam pudori tuo maluisti obsequi quam valetudini, reliqua cura. Curio misi ut medico honos haberetur et\ntibi daret quod opus esset me cui iussisset curaturum. Ecum et mulum Brundisi tibi reliqui. Romae vereor ne ex K. Ian. magni tumultus sint. nos agemus omnia modice.\nreliquum est ut te hoc rogem et a te petam ne\n\ntemere naviges (solent nautae festinare quaestus sui causa),\ncautus sis, mi Tiro (mare magnum et difficile tibi restat), si poteris, cum Mescinio (caute is solet navigare), si minus, cum honesto aliquo homine, cuius auctoritate navicularius moveatur. in hoc omnem diligentiam si adhibueris teque nobis incolumem steteris, omnia a te habebo. etiam atque\netiam, noster Tiro, vale. Medico, Curio, Lysoni de te scripsi diligentissime. vale, salve.\nego vero cupio te ad me venire, sed viam timeo. gravissime aegrotasti, inedia et purgationibus et vi ipsius morbi consumptus es ; graves solent offensiones esse ex gravibus morbis si quae culpa commissa est ; iam ad id biduum, quod fueris in via, dum in Cumanum venis, accedent continuo ad reditum dies quinque.\nego in Formiano a. d. III K. esse volo. ibi te ut firmum offendam, mi Tiro, effice.\nlitterulae meae sive nostrae tui desiderio oblanguerunt, hac tamen epistula, quam Acastus attulit, oculos paulum\nsustulerunt. Pompeius erat apud me, cum haec scribebam, hilare et libenter. ei cupienti audire nostra dixi sine te omnia mea muta esse. tu Musis nostris para ut operas\nreddas. nostra ad diem dictam fient; docui enim te fides e)/tumon quod haberet. fac plane ut valeas. nos adsumus.\nvale. xiiii K.\netsi opportunitatem operae tuae omnibus locis desidero, tamen non tam mea quam tua causa doleo te non valere ; sed quoniam in quartanam conversa vis est morbi (sic enim scribit Curius), spero te diligentia adhibita iam firmiorem fore ; modo fac, id quod est humanitatis tuae, ne quid aliud cures hoc tempore nisi ut quam commodissime\nconvalescas. non ignoro quantum ex desiderio labores ; sed erunt omnia facilia si valebis. festinare te nolo, ne nauseae molestiam suscipias aeger et periculose hieme\nnaviges.\nego ad urbem accessi pr. Non. Ian.\nobviam mihi sic\n\nest proditum, ut nihil possit fieri ornatius ; sed incidi in ipsam flammam civilis discordiae vel potius belli. cui cum cuperem mederi et, ut arbitror, possem, cupiditates certorum hominum (nam ex utraque parte sunt qui pugnare cupiant) impedimento mihi fuerunt. omnino et ipse Caesar, amicus noster, minacis ad senatum et acerbas litteras miserat et erat adhuc impudens qui exercitum et provinciam invito senatu teneret, et Curio meus illum incitabat ; Antonius quidem noster et Q. Cassius nulla vi expulsi ad Caesarem\ncum Curione profecti erant, postea quam senatus consulibus, pr., tr. pl. et nobis, qui pro coss. sumus, negotium dederat ut curaremus ne quid res p. detrimenti caperet.\nnumquam maiore in periculo civitas fuit, numquam improbi cives habuerunt paratiorem ducem. omnino ex hac quoque parte diligentissime comparatur. id fit auctoritate et studio Pompei nostri, qui Caesarem sero coepit timere.\nnobis inter has turbas senatus tamen frequens flagitavit triumphum ; sed Lentulus consul, quo maius suum beneficium faceret, simul atque expedisset quae essent necessaria de re p. dixit se relaturum. nos agimus nihil cupide eoque est nostra pluris auctoritas. Italiae regiones discriptae sunt, quam quisque partem tueretur. nos Capuam sumpsimus.\nhaec te scire volui. tu etiam atque etiam cura ut valeas litterasque ad me mittas, quotienscumque habebis\ncui des. etiam atque etiam vale. D. pr. Idus Ian.\nquo in discrimine versetur salus mea et honorum omnium atque universae rei p. ex eo scire potes quod domos\nnostras et patriam ipsam vel diripiendam vel inflammandam\nreliquimus. in eum locum res deducta est ut, nisi qui deus\n\nvel casus aliquis subvenerit, salvi esse nequeamus.\nequidem ut veni ad urbem, non destiti omnia et sentire et dicere et facere quae ad concordiam pertinerent ; sed mirus invaserat furor non solum improbis sed etiam iis qui boni habentur, ut pugnare cuperent me clamante nihil esse bello civili misenus. itaque cum Caesar amentia quadam raperetur et oblitus nominis atque honorum suorum Ariminum, Pisaurum, Anconam, Arretium occupavisset, urbem reliquimus, quam sapienter aut quam fortiter nihil attinet\na disputari.\nquo quidem in casu simus vides. feruntur omnino condiciones ab illo, ut Pompeius eat in Hispaniam, dilectus qui sunt habiti et praesidia nostra dimittantur ; se ulteriorem Galliam Domitio, citeriorem Considio Noniano (his enim obtigerunt) traditurum ; ad consulatus petitionem is se venturum, neque se iam velle absente se rationem haberi suam ; se praesentem trinum nundinum petiturum. accepimus condiciones, sed ita, ut removeat praesidia ex iis locis quae occupavit, ut sine metu de his ipsis condicionibus\nRomae senatus haberi possit. id ille si fecerit, spes est pacis, non honestae (leges enim imponuntur) ; sed quidvis est melius quam sic esse ut sumus. sin autem ille suis condicionibus stare noluerit, bellum paratum est, eius modi tamen quod sustinere ille non possit, praesertim cum a suis condicionibus ipse fugerit; tantum modo ut eum intercludamus ne ad urbem possit accedere, quod sperabamus fieri posse. dilectus enim magnos habebamus putabamusque illum metuere, si ad urbem ire coepisset, ne Gallias amitteret, quas ambas habet inimicissimas praeter Transpadanos, ex Hispaniaque sex legiones et magna auxilia Afranio et Petreio ducibus habet a tergo. videtur, si insaniet, posse\nopprimi, modo ut urbe salva. maximam autem plagam accepit quod, is qui summam auctoritatem in illius exercitu habebat, T. Labienus socius sceleris esse noluit. reliquit illum et est nobiscum multique idem facturi esse\ndicuntur.\nego adhuc orae maritimae praesum a Formiis. nullum maius negotium suscipere volui, quo plus apud illum meae\nlitterae cohortationesque ad pacem valerent. sin autem erit bellum, video me castris et certis legionibus praefuturum. habeo etiam illam molestiam, quod Dolabella noster\napud Caesarem est.\n\n\nhaec tibi nota esse volui ; quae cave ne te perturbent et\nimpediant valetudinem tuam.\nego A. Varroni, quem quom\n\namantissimum mei cognovi tum etiam valde tui studiosum,\ndiligentissime te commendavi, ut et valetudinis tuae rationem haberet et navigationis et totum te susciperet ac tueretur. quem omnia facturum confido ; recepit enim et mecum locutus est suavissime. tu quoniam eo tempore mecum esse non potuisti, quo ego maxime operam et\nfidelitatem desideravi tuam, cave festines aut committas ut aut aeger aut hieme naviges. numquam sero te venisse putabo, si salvus veneris. adhuc neminem videram qui te postea vidisset quam M. Volusius, a quo tuas litteras accepi. quod non mirabar ; neque enim meas puto ad te\nlitteras tanta hieme perferri. sed da operam ut valeas et, si valebis, cum recte navigari poterit, tum naviges. Cicero meus in Formiano erat, Terentia et Tullia Romae. cura ut valeas. iiii K. Febr. Capua.\nAndricus postridie ad me venit quam exspectaram ; itaque habui noctem plenam timoris ac miseriae. tuis litteris nihilo sum factus certior quo modo te haberes, sed tamen sum recreatus. ego omni delectatione litterisque omnibus careo, quas ante quam te videro attingere non possum.\nMedico, mercedis quantum poscet, promitti iubeto. id scripsi ad Ummium. audio te animo angi et medicum dicere ex eo te laborare. si me diligis, excita ex somno tuas litteras humanitatemque, propter quam mihi es carissimus. nunc opus est te animo valere, ut corpore possis. id cum tua tum mea causa facias a te peto. Acastum retine, quo commodius tibi ministretur. conserva te mihi. dies promissorum adest, quem etiam repraesentabo, si adveneris. etiam atque etiam vale. iii Idus h. vi.\nAegypta ad me venit pr. Idus Apr.\nis etsi mihi nuntiavit te plane febri carere et belle habere, tamen, quod negavit te potuisse ad me scribere, curam mi attulit, et eo\nmagis, quod Hermia, quem eodem die venire oportuerat, non venerat. incredibili sum sollicitudine de tua valetudine ; qua si me liberaris, ego te omni cura liberabo. plura scriberem, si iam putarem libenter te legere posse.\ningenium tuum, quod ego maximi facio, confer ad te mihi tibique conservandum ; cura te etiam atque etiam diligenter. vale.\nscripta iam epistula Hermia venit. accepi tuam\n\nepistulam vacillantibus litterulis, nec mirum tam gravi morbo.\nego ad te Aegyptam misi, quod nec inhumanus est et te visus est mihi diligere, ut is tecum esset, et cum eo cocum, quo uterere. vale.\nde Tirone, mi Marce, ita te meumque Ciceronem et meam Tulliolam tuumque filium videam, ut mihi gratissimum fecisti, quom eum indignum illa fortuna ac nobis amicum quam servum esse maluisti. mihi crede, tuis et illius litteris perlectis exsilui gaudio et tibi et ago gratias et\ngratulor.\nsi enim mihi Stati fidelitas est tantae voluptati,\n\nquanti esse in isto haec eadem bona debent additis litteris, et sermonibus humanitate, quae sunt his ipsis commodis potiora! amo te omnibus equidem de maximis causis, verum etiam propter hanc vel quod mihi sic ut debuisti\nnuntiasti. te totum in litteris vidi. Sabini pueris et promisi omnia et faciam.\nvideo quid agas ; tuas quoque epistulas vis referri in volumina. sed heus tu, qui kanw/n esse meorum scriptorum soles, unde illud tam a)/kuron 'valetudini fideliter inserviendo'? unde in istum locum 'fideliter' venit? cui verbo domicilium est proprium in officio, migrationes in alienum multae ; nam et doctrina et domus et ars et ager etiam. 'fidelis' dici potest, ut sit, quo modo Theophrasto placet, verecunda tralatio. sed haec coram.\nDemetrius venit ad me a quo quidem comitatu a)fwmi/lhsa satis scite. tu eum videlicet non potuisti videre. cras aderit ; videbis igitur ; nam ego hinc perendie mane cogito. valetudo tua me valde sollicitat ; sed inservi et fac omnia. tum te mecum esse, tum mihi cumulatissime satis facere putato. Cuspio quod operam dedisti mihi gratum est ; valde enim eius causa volo. vale.\nquid igitur? non sic oportet? equidem censeo si&, addendum etiam 'SVO.' sed, si placet, invidia vitetur, quam quidem ego saepe contempsi. tibi\ndiafo/rhsin gaudeo profuisse ; si vero etiam Tusculanum, dei boni! quanto mihi illud erit amabilius! sed si me amas, quod quidem aut facis aut perbelle simulas, quod tamen in modum procedit, sed, ut ut est, indulge valetudini tuae ; cui quidem tu adhuc, dum mihi deservis, servisti non satis.\nea quid postulet non ignoras, pe/yin,\na)kopi/an,\nperi/paton su/mmetron,\ntri=yin,\neu)lusi/an koili/as. fac bellus revertare ; non modo te sed etiam Tusculanum nostrum plus amem. Parhedrum excita ut hortum ipse conducat; sic holitorem\n\nipsum commovebis.\nHelico nequissimus HS co dabat nullo aprico horto, nullo emissario, nulla maceria, nulla casa. iste nos tanta impensa derideat? Calface hominem ut ego Mothonem ; itaque abutor coronis.\nde Crabra quid agatur, etsi nunc quidem etiam nimium est aquae, tamen velim\nscire. horologium mittam et libros, si erit sudum. sed tu nullosne tecum libellos? an pangis aliquid Sophocleum? fac opus appareat. A. Ligurius, Caesaris familiaris, mortuus est, bonus homo et nobis amicus. te quando exspectemus fac ut sciam. cura te diligenter. vale.\nCum vehementer tabellarios exspectarem cotidie, aliquando venerunt post diem quadragesimum et sextum quam a vobis discesserant. quorum mihi fuit adventus exoptatissimus; nam cum maximam cepissem laetitiam ex humanissimi et carissimi patris epistula, tum vero iucundissimae tuae litterae cumulum mihi gaudi attulerunt. itaque me iam non paenitebat intercapedinem scribendi fecisse sed potius laetabar ; fructum enim magnum humanitatis tuae capiebam ex silentio mearum litterarum. vehementer igitur gaudeo te meam sine dubitatione accepisse excusationem.\ngratos tibi optatosque esse qui de me rumores adferuntur non dubito, mi dulcissime Tiro, praestaboque et enitar ut in dies magis magisque haec nascens de me duplicetur opinio. qua re, quod polliceris te bucinatorem fore existiluationis meae, firmo id constantique animo facias licet ; tantum enim mihi dolorem cruciatumque attulerunt errata aetatis meae, ut non solum animus a factis sed aures quoque a commemoratione abhorreant. cuius te sollicitudinis et doloris participem fuisse notum exploratumque est mihi, nec id mirum ; nam cum omnia mea causa velles mihi successa tum etiam tua ; socium enim te meorum commodorum semper esse volui.\nquoniam igitur tum ex me doluisti, nunc ut duplicetur a tuum ex me gaudium praestabo. Cratippo me scito non ut discipulum sed ut filium esse coniunctissimum ; nam cum audio illum libenter tum etiam propriam eius suavitatem vehementer amplector. sum totos dies cum eo noctisque saepe numero partem ; exoro enim ut mecum quam saepissime cenet. hac introducta consuetudine saepe inscientibus nobis et cenantibus obrepit sublataque severitate philosophiae humanissime nobiscum iocatur. qua re da\noperam ut hunc talem, tam iucundum, tam excellentem virum videas quam primum.\nnam quid ego de Bruttio\n\ndicam? quem nullo tempore a me patior discedere ; cuius cum frugi severaque est vita tum etiam iucundissima convictio non est enim seiunctus iocus a filologi/a| et cotidiana suzhth/sei. huic ego locum in proximo conduxi et, ut possum, ex meis angustiis illius sustento tenuitatem.\npraeterea declamitare Graece apud Cassium institui, Latine autem apud Bruttium exerceri volo. utor familiaribus et cotidianis convictoribus, quos secum Mitylenis Cratippus\nadduxit, hominibus et doctis et illi probatissimis. multum etiam mecum est Epicrates, princeps Atheniensium, et Leonides et horum ceteri similes. ta\\ me\\n\nou)=n kaq' h(ma=s ta/de.\nde Gorgia autem quod mihi scribis, erat quidem ille\n\nin cotidiana declamatione utilis, sed omnia postposui, dum\nmodo praeceptis patris parerem ; diarrh/dhn enim scripserat ut eum dimitterem statim. tergiversari nolui, ne mea nimia modo praeceptis patris parerem; diarrh/dhn\nspoudh\\ suspicionem ei aliquam importaret ; deinde illud etiam mihi succurrebat, grave esse me de iudicio patris iudicare.\ntuum tamen studium et consilium gratum\n\nacceptumque est mihi.\n\n\nexcusationem angustiarum tui temporis accipio ; scio enim quam soleas esse occupatus. emisse te praedium vehementer gaudeo feliciterque tibi rem istam evenire cupio\n(hoc loco me tibi gratulari noli mirari ; eodem enim fere loco tu quoque emisse te fecisti me certiorem). habes ; deponendae tibi sunt urbanitates ; rusticus Romanus factus es, quo modo ego mihi nunc ante oculos tuum iucundissimum conspectum propono ; videor enim videre ementem te rusticas res, cum vilico loquentem, in lacinia servantem ex mensa secunda semina. sed quod ad rem pertinet, me tum tibi defuisse aeque ac tu doleo. sed noli dubitare, mi Tiro, quin te sublevaturus sim, si modo fortuna me, praesertim cum sciam communem nobis emptum esse istum\n\nfundum.\nde mandatis quod tibi curae fuit est mihi gratum ; sed peto a te ut quam celerrime mihi librarius mittatur, maxime quidem Graecus ; multum enim mihi eripitur operae in exscribendis hypomnematis. tu velim in primis cures ut valeas, ut una sumfilologei=n possimus. Anterum tibi commendo.\nspero ex tuis litteris tibi melius esse, cupio certe. cui quidem rei omni ratione cura ut inservias et cave suspiceris contra meam voluntatem te facere quod non sis mecum. mecum es, si te curas. qua re malo te valetudini tuae servire quam meis oculis et auribus. etsi enim et audio te et video libenter, tamen hoc multo erit, si valebis, iucundius. ego hic cesso, quia ipse nihil scribo, lego autem libentissime. tu istic si quid librarii mea manu non intellegent monstrabis. una omnino interpositio difficilior est, quam ne ipse quidem facile legere soleo, de quadrimo Catone. de triclinio cura, ut facis. Tertia aderit, modo\nne Publius rogatus sit.\nDemetrius iste numquam omnino\n\nPhalereus fuit sed nunc plane Billienus est. itaque te do\nvicarium tu eum observabis. etsiâ€”verum tamen de illis nosti cetera. sed tamen si quem cum eo sermonem\nhabueris scribes ad me, ut mihi nascatur epistulae argumentum et ut tuas quam longissimas litteras legam. cura, mi Tiro, ut valeas ; hoc gratius mihi facere nihil potes. vale.\ntu vero confice professionem, si potes ; etsi haec pecunia ex eo genere est, ut professione non egeat. verum tamen-.\nBalbus ad me scripsit tanta se e)pifora=| oppressum, ut loqui non possit. Antonius de lege quod egeritâ€”liceat modo rusticari. ad Bithynicum scripsi.\nde Servilio tu videris,\nqui senectutem non contemnis. etsi Atticus noster, quia quondam me commoveri panikoi=s intellexit, idem semper putat nec videt quibus praesidiis philosophiae saeptus sim ; et hercle, quod timidus ipse est, qorubopoiei=. ego tamen Antoni inveteratam sine ulla offensione amicitiam retinere\nsane volo scribamque ad eum, sed non ante quam te videro. nec tamen te avoco a syngrapha ; go/nu knh/mhs. cras exspecto Leptam et â€ n. ad cuius rutam puleio mihi tui sermonis utendum est. vale.\netsi mane Harpalum miseram tamen cum haberem cui recte darem litteras, etsi novi nihil erat, isdem de rebus volui ad te saepius scribere, non quin confiderem diligentiae\ntuae, sed rei me magnitudo movebat. mihi 'prora et puppis,' ut Graecorum proverbium est, fuit a me tui dimittendi ut rationes nostras explicares. Ofilio et Aurelio utique satis fiat. A Flamma, si non potes omne, partem aliquam velim extorqueas, in primisque ut expedita sit pensio K. Ian. de attributione conficies, de repraesentatione videbis.\nde domesticis rebus hactenus, de publicis omnia mihi certa, quid Octavianus, quid Antonius, quae hominum opinio, quid futurum putes. ego vix teneor quin accurram ; sed litteras tuas exspecto. et scito Balbum tum fuisse Aquini cum tibi est dictum, et postridie Hirtium. puto utrumque ad aquas ; sed quod egerintâ€”. Dolabellae procuratores fac ut admoneantur. appellabis etiam Papiam. vale.\nverberavi te cogitationis tacito dumtaxat convicio, quod fasciculus alter ad me iam sine tuis litteris perlatus est. non potes effugere huius culpae poenam te patrono ; Marcus' est adhibendus, isque diu et multis lucubrationibus commentata oratione vide ut probare possit te non peccasse.\nplane te rogo, sic ut olim matrem nostram facere memini,\n\nquae lagonas etiam inanis obsignabat, ne dicerentur inanes aliquae fuisse quae furtim essent exsiccatae, sic tu etiam si\nquod scribas non habebis, scribito tamen, n e furtum cessationis quaesivisse videaris. valde enim mi semper et vera et dulcia tuis epistulis nuntiantur. ama nos et vale.\nmirificam mi verberationem cessationis epistula dedisti ; nam quae parcius frater perscripserat verecundia videlicet et properatione, ea tu sine adsentatione ut erant ad me scripsisti, et maxime de coss. designatis, quos ego penitus\nnovi libidinum et languoris effeminatissimi animi plenos ; qui nisi a gubernaculis recesserint, maximum ab universo naufragio periculum est.\nincredibile est, quae ego illos scio\n\noppositis Gallorum castris in aestivis fecisse, quos ille latro, nisi aliquid firmius fuerit, societate vitiorum deleniet. res\nest aut tribuniciis aut privatis consiliis munienda ; nam isti duo vix sunt digni quibus alteri Caesenam, alteri Cossutianarum tabernarum fundamenta credas. te, ut dixi, fero in oculis. ego vos a. d. III K. videbo tuosque oculos, etiam si te veniens in medio foro videro, dissaviabor. me ama.\nvale.\n","locs":[{"loc":"urn:cts:latinLit:phi0474.phi056:1.1.1","start":0,"length":619},{"loc":"urn:cts:latinLit:phi0474.phi056:1.1.2","start":619,"length":638},{"loc":"urn:cts:latinLit:phi0474.phi056:1.1.3","start":1257,"length":1032},{"loc":"urn:cts:latinLit:phi0474.phi056:1.1.4","start":2289,"length":483},{"loc":"urn:cts:latinLit:phi0474.phi056:1.2.1","start":2772,"length":825},{"loc":"urn:cts:latinLit:phi0474.phi056:1.2.2","start":3597,"length":543},{"loc":"urn:cts:latinLit:phi0474.phi056:1.2.3","start":4140,"length":613},{"loc":"urn:cts:latinLit:phi0474.phi056:1.2.4","start":4753,"length":672},{"loc":"urn:cts:latinLit:phi0474.phi056:1.3.1","start":5425,"length":366},{"loc":"urn:cts:latinLit:phi0474.phi056:1.3.2","start":5791,"length":270},{"loc":"urn:cts:latinLit:phi0474.phi056:1.4.1","start":6061,"length":660},{"loc":"urn:cts:latinLit:phi0474.phi056:1.4.2","start":6721,"length":571},{"loc":"urn:cts:latinLit:phi0474.phi056:1.4.3","start":7292,"length":463},{"loc":"urn:cts:latinLit:phi0474.phi056:1.5a.1","start":7755,"length":417},{"loc":"urn:cts:latinLit:phi0474.phi056:1.5a.2","start":8172,"length":378},{"loc":"urn:cts:latinLit:phi0474.phi056:1.5a.3","start":8550,"length":563},{"loc":"urn:cts:latinLit:phi0474.phi056:1.5a.4","start":9113,"length":489},{"loc":"urn:cts:latinLit:phi0474.phi056:1.5b.1","start":9602,"length":622},{"loc":"urn:cts:latinLit:phi0474.phi056:1.5b.2","start":10224,"length":757},{"loc":"urn:cts:latinLit:phi0474.phi056:1.6.1","start":10981,"length":336},{"loc":"urn:cts:latinLit:phi0474.phi056:1.6.2","start":11317,"length":507},{"loc":"urn:cts:latinLit:phi0474.phi056:1.7.1","start":11824,"length":609},{"loc":"urn:cts:latinLit:phi0474.phi056:1.7.2","start":12433,"length":904},{"loc":"urn:cts:latinLit:phi0474.phi056:1.7.3","start":13337,"length":861},{"loc":"urn:cts:latinLit:phi0474.phi056:1.7.4","start":14198,"length":973},{"loc":"urn:cts:latinLit:phi0474.phi056:1.7.5","start":15171,"length":910},{"loc":"urn:cts:latinLit:phi0474.phi056:1.7.6","start":16081,"length":510},{"loc":"urn:cts:latinLit:phi0474.phi056:1.7.7","start":16591,"length":762},{"loc":"urn:cts:latinLit:phi0474.phi056:1.7.8","start":17353,"length":641},{"loc":"urn:cts:latinLit:phi0474.phi056:1.7.9","start":17994,"length":1024},{"loc":"urn:cts:latinLit:phi0474.phi056:1.7.10","start":19018,"length":834},{"loc":"urn:cts:latinLit:phi0474.phi056:1.7.11","start":19852,"length":454},{"loc":"urn:cts:latinLit:phi0474.phi056:1.8.1","start":20306,"length":513},{"loc":"urn:cts:latinLit:phi0474.phi056:1.8.2","start":20819,"length":703},{"loc":"urn:cts:latinLit:phi0474.phi056:1.8.3","start":21522,"length":575},{"loc":"urn:cts:latinLit:phi0474.phi056:1.8.4","start":22097,"length":485},{"loc":"urn:cts:latinLit:phi0474.phi056:1.8.5","start":22582,"length":383},{"loc":"urn:cts:latinLit:phi0474.phi056:1.8.6","start":22965,"length":333},{"loc":"urn:cts:latinLit:phi0474.phi056:1.8.7","start":23298,"length":317},{"loc":"urn:cts:latinLit:phi0474.phi056:1.9.1","start":23615,"length":538},{"loc":"urn:cts:latinLit:phi0474.phi056:1.9.2","start":24153,"length":1209},{"loc":"urn:cts:latinLit:phi0474.phi056:1.9.3","start":25362,"length":270},{"loc":"urn:cts:latinLit:phi0474.phi056:1.9.4","start":25632,"length":852},{"loc":"urn:cts:latinLit:phi0474.phi056:1.9.5","start":26484,"length":656},{"loc":"urn:cts:latinLit:phi0474.phi056:1.9.6","start":27140,"length":269},{"loc":"urn:cts:latinLit:phi0474.phi056:1.9.7","start":27409,"length":610},{"loc":"urn:cts:latinLit:phi0474.phi056:1.9.8","start":28019,"length":383},{"loc":"urn:cts:latinLit:phi0474.phi056:1.9.9","start":28402,"length":1035},{"loc":"urn:cts:latinLit:phi0474.phi056:1.9.10","start":29437,"length":1291},{"loc":"urn:cts:latinLit:phi0474.phi056:1.9.11","start":30728,"length":949},{"loc":"urn:cts:latinLit:phi0474.phi056:1.9.12","start":31677,"length":1135},{"loc":"urn:cts:latinLit:phi0474.phi056:1.9.13","start":32812,"length":1117},{"loc":"urn:cts:latinLit:phi0474.phi056:1.9.14","start":33929,"length":638},{"loc":"urn:cts:latinLit:phi0474.phi056:1.9.15","start":34567,"length":944},{"loc":"urn:cts:latinLit:phi0474.phi056:1.9.16","start":35511,"length":1042},{"loc":"urn:cts:latinLit:phi0474.phi056:1.9.17","start":36553,"length":999},{"loc":"urn:cts:latinLit:phi0474.phi056:1.9.18","start":37552,"length":1320},{"loc":"urn:cts:latinLit:phi0474.phi056:1.9.19","start":38872,"length":1531},{"loc":"urn:cts:latinLit:phi0474.phi056:1.9.20","start":40403,"length":1659},{"loc":"urn:cts:latinLit:phi0474.phi056:1.9.21","start":42062,"length":1842},{"loc":"urn:cts:latinLit:phi0474.phi056:1.9.22","start":43904,"length":787},{"loc":"urn:cts:latinLit:phi0474.phi056:1.9.23","start":44691,"length":1275},{"loc":"urn:cts:latinLit:phi0474.phi056:1.9.24","start":45966,"length":790},{"loc":"urn:cts:latinLit:phi0474.phi056:1.9.25","start":46756,"length":1058},{"loc":"urn:cts:latinLit:phi0474.phi056:1.9.26","start":47814,"length":527},{"loc":"urn:cts:latinLit:phi0474.phi056:1.10.1","start":48341,"length":643},{"loc":"urn:cts:latinLit:phi0474.phi056:2.1.1","start":48984,"length":782},{"loc":"urn:cts:latinLit:phi0474.phi056:2.1.2","start":49766,"length":875},{"loc":"urn:cts:latinLit:phi0474.phi056:2.2.1","start":50641,"length":358},{"loc":"urn:cts:latinLit:phi0474.phi056:2.3.1","start":50999,"length":851},{"loc":"urn:cts:latinLit:phi0474.phi056:2.3.2","start":51850,"length":497},{"loc":"urn:cts:latinLit:phi0474.phi056:2.4.1","start":52347,"length":836},{"loc":"urn:cts:latinLit:phi0474.phi056:2.4.2","start":53183,"length":548},{"loc":"urn:cts:latinLit:phi0474.phi056:2.5.1","start":53731,"length":385},{"loc":"urn:cts:latinLit:phi0474.phi056:2.5.2","start":54116,"length":609},{"loc":"urn:cts:latinLit:phi0474.phi056:2.6.1","start":54725,"length":736},{"loc":"urn:cts:latinLit:phi0474.phi056:2.6.2","start":55461,"length":508},{"loc":"urn:cts:latinLit:phi0474.phi056:2.6.3","start":55969,"length":891},{"loc":"urn:cts:latinLit:phi0474.phi056:2.6.4","start":56860,"length":1317},{"loc":"urn:cts:latinLit:phi0474.phi056:2.7.1","start":58177,"length":546},{"loc":"urn:cts:latinLit:phi0474.phi056:2.7.2","start":58723,"length":832},{"loc":"urn:cts:latinLit:phi0474.phi056:2.7.3","start":59555,"length":361},{"loc":"urn:cts:latinLit:phi0474.phi056:2.7.4","start":59916,"length":610},{"loc":"urn:cts:latinLit:phi0474.phi056:2.8.1","start":60526,"length":695},{"loc":"urn:cts:latinLit:phi0474.phi056:2.8.2","start":61221,"length":502},{"loc":"urn:cts:latinLit:phi0474.phi056:2.8.3","start":61723,"length":355},{"loc":"urn:cts:latinLit:phi0474.phi056:2.9.1","start":62078,"length":545},{"loc":"urn:cts:latinLit:phi0474.phi056:2.9.2","start":62623,"length":403},{"loc":"urn:cts:latinLit:phi0474.phi056:2.9.3","start":63026,"length":346},{"loc":"urn:cts:latinLit:phi0474.phi056:2.10.1","start":63372,"length":569},{"loc":"urn:cts:latinLit:phi0474.phi056:2.10.2","start":63941,"length":666},{"loc":"urn:cts:latinLit:phi0474.phi056:2.10.3","start":64607,"length":560},{"loc":"urn:cts:latinLit:phi0474.phi056:2.10.4","start":65167,"length":591},{"loc":"urn:cts:latinLit:phi0474.phi056:2.11.1","start":65758,"length":626},{"loc":"urn:cts:latinLit:phi0474.phi056:2.11.2","start":66384,"length":601},{"loc":"urn:cts:latinLit:phi0474.phi056:2.12.1","start":66985,"length":574},{"loc":"urn:cts:latinLit:phi0474.phi056:2.12.2","start":67559,"length":480},{"loc":"urn:cts:latinLit:phi0474.phi056:2.12.3","start":68039,"length":299},{"loc":"urn:cts:latinLit:phi0474.phi056:2.13.1","start":68338,"length":316},{"loc":"urn:cts:latinLit:phi0474.phi056:2.13.2","start":68654,"length":1248},{"loc":"urn:cts:latinLit:phi0474.phi056:2.13.3","start":69902,"length":705},{"loc":"urn:cts:latinLit:phi0474.phi056:2.14.1","start":70607,"length":577},{"loc":"urn:cts:latinLit:phi0474.phi056:2.15.1","start":71184,"length":335},{"loc":"urn:cts:latinLit:phi0474.phi056:2.15.2","start":71519,"length":361},{"loc":"urn:cts:latinLit:phi0474.phi056:2.15.3","start":71880,"length":259},{"loc":"urn:cts:latinLit:phi0474.phi056:2.15.4","start":72139,"length":1094},{"loc":"urn:cts:latinLit:phi0474.phi056:2.16.1","start":73233,"length":817},{"loc":"urn:cts:latinLit:phi0474.phi056:2.16.2","start":74050,"length":867},{"loc":"urn:cts:latinLit:phi0474.phi056:2.16.3","start":74917,"length":884},{"loc":"urn:cts:latinLit:phi0474.phi056:2.16.4","start":75801,"length":322},{"loc":"urn:cts:latinLit:phi0474.phi056:2.16.5","start":76123,"length":681},{"loc":"urn:cts:latinLit:phi0474.phi056:2.16.6","start":76804,"length":504},{"loc":"urn:cts:latinLit:phi0474.phi056:2.16.7","start":77308,"length":437},{"loc":"urn:cts:latinLit:phi0474.phi056:2.17.1","start":77745,"length":549},{"loc":"urn:cts:latinLit:phi0474.phi056:2.17.2","start":78294,"length":245},{"loc":"urn:cts:latinLit:phi0474.phi056:2.17.3","start":78539,"length":316},{"loc":"urn:cts:latinLit:phi0474.phi056:2.17.4","start":78855,"length":565},{"loc":"urn:cts:latinLit:phi0474.phi056:2.17.5","start":79420,"length":315},{"loc":"urn:cts:latinLit:phi0474.phi056:2.17.6","start":79735,"length":923},{"loc":"urn:cts:latinLit:phi0474.phi056:2.17.7","start":80658,"length":880},{"loc":"urn:cts:latinLit:phi0474.phi056:2.18.1","start":81538,"length":293},{"loc":"urn:cts:latinLit:phi0474.phi056:2.18.2","start":81831,"length":676},{"loc":"urn:cts:latinLit:phi0474.phi056:2.18.3","start":82507,"length":637},{"loc":"urn:cts:latinLit:phi0474.phi056:2.19.1","start":83144,"length":824},{"loc":"urn:cts:latinLit:phi0474.phi056:2.19.2","start":83968,"length":905},{"loc":"urn:cts:latinLit:phi0474.phi056:3.1.1","start":84873,"length":997},{"loc":"urn:cts:latinLit:phi0474.phi056:3.1.2","start":85870,"length":533},{"loc":"urn:cts:latinLit:phi0474.phi056:3.1.3","start":86403,"length":351},{"loc":"urn:cts:latinLit:phi0474.phi056:3.2.1","start":86754,"length":672},{"loc":"urn:cts:latinLit:phi0474.phi056:3.2.2","start":87426,"length":607},{"loc":"urn:cts:latinLit:phi0474.phi056:3.3.1","start":88033,"length":892},{"loc":"urn:cts:latinLit:phi0474.phi056:3.3.2","start":88925,"length":755},{"loc":"urn:cts:latinLit:phi0474.phi056:3.4.1","start":89680,"length":733},{"loc":"urn:cts:latinLit:phi0474.phi056:3.4.2","start":90413,"length":599},{"loc":"urn:cts:latinLit:phi0474.phi056:3.5.1","start":91012,"length":858},{"loc":"urn:cts:latinLit:phi0474.phi056:3.5.2","start":91870,"length":476},{"loc":"urn:cts:latinLit:phi0474.phi056:3.5.3","start":92346,"length":705},{"loc":"urn:cts:latinLit:phi0474.phi056:3.5.4","start":93051,"length":891},{"loc":"urn:cts:latinLit:phi0474.phi056:3.5.5","start":93942,"length":326},{"loc":"urn:cts:latinLit:phi0474.phi056:3.6.1","start":94268,"length":567},{"loc":"urn:cts:latinLit:phi0474.phi056:3.6.2","start":94835,"length":880},{"loc":"urn:cts:latinLit:phi0474.phi056:3.6.3","start":95715,"length":470},{"loc":"urn:cts:latinLit:phi0474.phi056:3.6.4","start":96185,"length":575},{"loc":"urn:cts:latinLit:phi0474.phi056:3.6.5","start":96760,"length":1034},{"loc":"urn:cts:latinLit:phi0474.phi056:3.6.6","start":97794,"length":532},{"loc":"urn:cts:latinLit:phi0474.phi056:3.7.1","start":98326,"length":215},{"loc":"urn:cts:latinLit:phi0474.phi056:3.7.2","start":98541,"length":433},{"loc":"urn:cts:latinLit:phi0474.phi056:3.7.3","start":98974,"length":835},{"loc":"urn:cts:latinLit:phi0474.phi056:3.7.4","start":99809,"length":868},{"loc":"urn:cts:latinLit:phi0474.phi056:3.7.5","start":100677,"length":1068},{"loc":"urn:cts:latinLit:phi0474.phi056:3.7.6","start":101745,"length":642},{"loc":"urn:cts:latinLit:phi0474.phi056:3.8.1","start":102387,"length":299},{"loc":"urn:cts:latinLit:phi0474.phi056:3.8.2","start":102686,"length":1042},{"loc":"urn:cts:latinLit:phi0474.phi056:3.8.3","start":103728,"length":1026},{"loc":"urn:cts:latinLit:phi0474.phi056:3.8.4","start":104754,"length":1069},{"loc":"urn:cts:latinLit:phi0474.phi056:3.8.5","start":105823,"length":1374},{"loc":"urn:cts:latinLit:phi0474.phi056:3.8.6","start":107197,"length":766},{"loc":"urn:cts:latinLit:phi0474.phi056:3.8.7","start":107963,"length":927},{"loc":"urn:cts:latinLit:phi0474.phi056:3.8.8","start":108890,"length":393},{"loc":"urn:cts:latinLit:phi0474.phi056:3.8.9","start":109283,"length":423},{"loc":"urn:cts:latinLit:phi0474.phi056:3.8.10","start":109706,"length":625},{"loc":"urn:cts:latinLit:phi0474.phi056:3.9.1","start":110331,"length":1054},{"loc":"urn:cts:latinLit:phi0474.phi056:3.9.2","start":111385,"length":864},{"loc":"urn:cts:latinLit:phi0474.phi056:3.9.3","start":112249,"length":525},{"loc":"urn:cts:latinLit:phi0474.phi056:3.9.4","start":112774,"length":665},{"loc":"urn:cts:latinLit:phi0474.phi056:3.10.1","start":113439,"length":1145},{"loc":"urn:cts:latinLit:phi0474.phi056:3.10.2","start":114584,"length":464},{"loc":"urn:cts:latinLit:phi0474.phi056:3.10.3","start":115048,"length":749},{"loc":"urn:cts:latinLit:phi0474.phi056:3.10.4","start":115797,"length":483},{"loc":"urn:cts:latinLit:phi0474.phi056:3.10.5","start":116280,"length":720},{"loc":"urn:cts:latinLit:phi0474.phi056:3.10.6","start":117000,"length":908},{"loc":"urn:cts:latinLit:phi0474.phi056:3.10.7","start":117908,"length":722},{"loc":"urn:cts:latinLit:phi0474.phi056:3.10.8","start":118630,"length":799},{"loc":"urn:cts:latinLit:phi0474.phi056:3.10.9","start":119429,"length":923},{"loc":"urn:cts:latinLit:phi0474.phi056:3.10.10","start":120352,"length":1399},{"loc":"urn:cts:latinLit:phi0474.phi056:3.10.11","start":121751,"length":425},{"loc":"urn:cts:latinLit:phi0474.phi056:3.11.1","start":122176,"length":728},{"loc":"urn:cts:latinLit:phi0474.phi056:3.11.2","start":122904,"length":783},{"loc":"urn:cts:latinLit:phi0474.phi056:3.11.3","start":123687,"length":798},{"loc":"urn:cts:latinLit:phi0474.phi056:3.11.4","start":124485,"length":798},{"loc":"urn:cts:latinLit:phi0474.phi056:3.11.5","start":125283,"length":679},{"loc":"urn:cts:latinLit:phi0474.phi056:3.12.1","start":125962,"length":529},{"loc":"urn:cts:latinLit:phi0474.phi056:3.12.2","start":126491,"length":868},{"loc":"urn:cts:latinLit:phi0474.phi056:3.12.3","start":127359,"length":621},{"loc":"urn:cts:latinLit:phi0474.phi056:3.12.4","start":127980,"length":575},{"loc":"urn:cts:latinLit:phi0474.phi056:3.13.1","start":128555,"length":496},{"loc":"urn:cts:latinLit:phi0474.phi056:3.13.2","start":129051,"length":887},{"loc":"urn:cts:latinLit:phi0474.phi056:4.1.1","start":129938,"length":1470},{"loc":"urn:cts:latinLit:phi0474.phi056:4.1.2","start":131408,"length":810},{"loc":"urn:cts:latinLit:phi0474.phi056:4.2.1","start":132218,"length":464},{"loc":"urn:cts:latinLit:phi0474.phi056:4.2.2","start":132682,"length":417},{"loc":"urn:cts:latinLit:phi0474.phi056:4.2.3","start":133099,"length":604},{"loc":"urn:cts:latinLit:phi0474.phi056:4.2.4","start":133703,"length":620},{"loc":"urn:cts:latinLit:phi0474.phi056:4.3.1","start":134323,"length":1191},{"loc":"urn:cts:latinLit:phi0474.phi056:4.3.2","start":135514,"length":804},{"loc":"urn:cts:latinLit:phi0474.phi056:4.3.3","start":136318,"length":807},{"loc":"urn:cts:latinLit:phi0474.phi056:4.3.4","start":137125,"length":783},{"loc":"urn:cts:latinLit:phi0474.phi056:4.4.1","start":137908,"length":636},{"loc":"urn:cts:latinLit:phi0474.phi056:4.4.2","start":138544,"length":908},{"loc":"urn:cts:latinLit:phi0474.phi056:4.4.3","start":139452,"length":820},{"loc":"urn:cts:latinLit:phi0474.phi056:4.4.4","start":140272,"length":939},{"loc":"urn:cts:latinLit:phi0474.phi056:4.4.5","start":141211,"length":690},{"loc":"urn:cts:latinLit:phi0474.phi056:4.5.1","start":141901,"length":717},{"loc":"urn:cts:latinLit:phi0474.phi056:4.5.2","start":142618,"length":424},{"loc":"urn:cts:latinLit:phi0474.phi056:4.5.3","start":143042,"length":863},{"loc":"urn:cts:latinLit:phi0474.phi056:4.5.4","start":143905,"length":1085},{"loc":"urn:cts:latinLit:phi0474.phi056:4.5.5","start":144990,"length":739},{"loc":"urn:cts:latinLit:phi0474.phi056:4.5.6","start":145729,"length":1175},{"loc":"urn:cts:latinLit:phi0474.phi056:4.6.1","start":146904,"length":1241},{"loc":"urn:cts:latinLit:phi0474.phi056:4.6.2","start":148145,"length":990},{"loc":"urn:cts:latinLit:phi0474.phi056:4.6.3","start":149135,"length":658},{"loc":"urn:cts:latinLit:phi0474.phi056:4.7.1","start":149793,"length":414},{"loc":"urn:cts:latinLit:phi0474.phi056:4.7.2","start":150207,"length":907},{"loc":"urn:cts:latinLit:phi0474.phi056:4.7.3","start":151114,"length":800},{"loc":"urn:cts:latinLit:phi0474.phi056:4.7.4","start":151914,"length":760},{"loc":"urn:cts:latinLit:phi0474.phi056:4.7.5","start":152674,"length":344},{"loc":"urn:cts:latinLit:phi0474.phi056:4.7.6","start":153018,"length":374},{"loc":"urn:cts:latinLit:phi0474.phi056:4.8.1","start":153392,"length":556},{"loc":"urn:cts:latinLit:phi0474.phi056:4.8.2","start":153948,"length":791},{"loc":"urn:cts:latinLit:phi0474.phi056:4.9.1","start":154739,"length":687},{"loc":"urn:cts:latinLit:phi0474.phi056:4.9.2","start":155426,"length":865},{"loc":"urn:cts:latinLit:phi0474.phi056:4.9.3","start":156291,"length":1124},{"loc":"urn:cts:latinLit:phi0474.phi056:4.9.4","start":157415,"length":582},{"loc":"urn:cts:latinLit:phi0474.phi056:4.10.1","start":157997,"length":852},{"loc":"urn:cts:latinLit:phi0474.phi056:4.11.1","start":158849,"length":672},{"loc":"urn:cts:latinLit:phi0474.phi056:4.11.2","start":159521,"length":363},{"loc":"urn:cts:latinLit:phi0474.phi056:4.12.1","start":159884,"length":516},{"loc":"urn:cts:latinLit:phi0474.phi056:4.12.2","start":160400,"length":715},{"loc":"urn:cts:latinLit:phi0474.phi056:4.12.3","start":161115,"length":1101},{"loc":"urn:cts:latinLit:phi0474.phi056:4.13.1","start":162216,"length":705},{"loc":"urn:cts:latinLit:phi0474.phi056:4.13.2","start":162921,"length":894},{"loc":"urn:cts:latinLit:phi0474.phi056:4.13.3","start":163815,"length":519},{"loc":"urn:cts:latinLit:phi0474.phi056:4.13.4","start":164334,"length":707},{"loc":"urn:cts:latinLit:phi0474.phi056:4.13.5","start":165041,"length":633},{"loc":"urn:cts:latinLit:phi0474.phi056:4.13.6","start":165674,"length":636},{"loc":"urn:cts:latinLit:phi0474.phi056:4.13.7","start":166310,"length":474},{"loc":"urn:cts:latinLit:phi0474.phi056:4.14.1","start":166784,"length":707},{"loc":"urn:cts:latinLit:phi0474.phi056:4.14.2","start":167491,"length":625},{"loc":"urn:cts:latinLit:phi0474.phi056:4.14.3","start":168116,"length":533},{"loc":"urn:cts:latinLit:phi0474.phi056:4.14.4","start":168649,"length":602},{"loc":"urn:cts:latinLit:phi0474.phi056:4.15.1","start":169251,"length":295},{"loc":"urn:cts:latinLit:phi0474.phi056:4.15.2","start":169546,"length":388},{"loc":"urn:cts:latinLit:phi0474.phi056:5.1.1","start":169934,"length":405},{"loc":"urn:cts:latinLit:phi0474.phi056:5.1.2","start":170339,"length":325},{"loc":"urn:cts:latinLit:phi0474.phi056:5.2.1","start":170664,"length":946},{"loc":"urn:cts:latinLit:phi0474.phi056:5.2.2","start":171610,"length":447},{"loc":"urn:cts:latinLit:phi0474.phi056:5.2.3","start":172057,"length":823},{"loc":"urn:cts:latinLit:phi0474.phi056:5.2.4","start":172880,"length":427},{"loc":"urn:cts:latinLit:phi0474.phi056:5.2.5","start":173307,"length":115},{"loc":"urn:cts:latinLit:phi0474.phi056:5.2.6","start":173422,"length":745},{"loc":"urn:cts:latinLit:phi0474.phi056:5.2.7","start":174167,"length":456},{"loc":"urn:cts:latinLit:phi0474.phi056:5.2.8","start":174623,"length":1162},{"loc":"urn:cts:latinLit:phi0474.phi056:5.2.9","start":175785,"length":815},{"loc":"urn:cts:latinLit:phi0474.phi056:5.2.10","start":176600,"length":904},{"loc":"urn:cts:latinLit:phi0474.phi056:5.3.1","start":177504,"length":226},{"loc":"urn:cts:latinLit:phi0474.phi056:5.3.2","start":177730,"length":298},{"loc":"urn:cts:latinLit:phi0474.phi056:5.4.1","start":178028,"length":449},{"loc":"urn:cts:latinLit:phi0474.phi056:5.4.2","start":178477,"length":682},{"loc":"urn:cts:latinLit:phi0474.phi056:5.5.1","start":179159,"length":442},{"loc":"urn:cts:latinLit:phi0474.phi056:5.5.2","start":179601,"length":723},{"loc":"urn:cts:latinLit:phi0474.phi056:5.5.3","start":180324,"length":626},{"loc":"urn:cts:latinLit:phi0474.phi056:5.6.1","start":180950,"length":671},{"loc":"urn:cts:latinLit:phi0474.phi056:5.6.2","start":181621,"length":574},{"loc":"urn:cts:latinLit:phi0474.phi056:5.6.3","start":182195,"length":278},{"loc":"urn:cts:latinLit:phi0474.phi056:5.7.1","start":182473,"length":311},{"loc":"urn:cts:latinLit:phi0474.phi056:5.7.2","start":182784,"length":428},{"loc":"urn:cts:latinLit:phi0474.phi056:5.7.3","start":183212,"length":642},{"loc":"urn:cts:latinLit:phi0474.phi056:5.8.1","start":183854,"length":517},{"loc":"urn:cts:latinLit:phi0474.phi056:5.8.2","start":184371,"length":791},{"loc":"urn:cts:latinLit:phi0474.phi056:5.8.3","start":185162,"length":752},{"loc":"urn:cts:latinLit:phi0474.phi056:5.8.4","start":185914,"length":589},{"loc":"urn:cts:latinLit:phi0474.phi056:5.8.5","start":186503,"length":1055},{"loc":"urn:cts:latinLit:phi0474.phi056:5.9.1","start":187558,"length":996},{"loc":"urn:cts:latinLit:phi0474.phi056:5.9.2","start":188554,"length":311},{"loc":"urn:cts:latinLit:phi0474.phi056:5.10a.1","start":188865,"length":634},{"loc":"urn:cts:latinLit:phi0474.phi056:5.10a.2","start":189499,"length":572},{"loc":"urn:cts:latinLit:phi0474.phi056:5.10a.3","start":190071,"length":462},{"loc":"urn:cts:latinLit:phi0474.phi056:5.10b.1","start":190533,"length":531},{"loc":"urn:cts:latinLit:phi0474.phi056:5.11.1","start":191064,"length":283},{"loc":"urn:cts:latinLit:phi0474.phi056:5.11.2","start":191347,"length":520},{"loc":"urn:cts:latinLit:phi0474.phi056:5.11.3","start":191867,"length":290},{"loc":"urn:cts:latinLit:phi0474.phi056:5.12.1","start":192157,"length":784},{"loc":"urn:cts:latinLit:phi0474.phi056:5.12.2","start":192941,"length":1133},{"loc":"urn:cts:latinLit:phi0474.phi056:5.12.3","start":194074,"length":611},{"loc":"urn:cts:latinLit:phi0474.phi056:5.12.4","start":194685,"length":858},{"loc":"urn:cts:latinLit:phi0474.phi056:5.12.5","start":195543,"length":758},{"loc":"urn:cts:latinLit:phi0474.phi056:5.12.6","start":196301,"length":712},{"loc":"urn:cts:latinLit:phi0474.phi056:5.12.7","start":197013,"length":1212},{"loc":"urn:cts:latinLit:phi0474.phi056:5.12.8","start":198225,"length":778},{"loc":"urn:cts:latinLit:phi0474.phi056:5.12.9","start":199003,"length":478},{"loc":"urn:cts:latinLit:phi0474.phi056:5.12.10","start":199481,"length":278},{"loc":"urn:cts:latinLit:phi0474.phi056:5.13.1","start":199759,"length":419},{"loc":"urn:cts:latinLit:phi0474.phi056:5.13.2","start":200178,"length":399},{"loc":"urn:cts:latinLit:phi0474.phi056:5.13.3","start":200577,"length":924},{"loc":"urn:cts:latinLit:phi0474.phi056:5.13.4","start":201501,"length":484},{"loc":"urn:cts:latinLit:phi0474.phi056:5.13.5","start":201985,"length":513},{"loc":"urn:cts:latinLit:phi0474.phi056:5.14.1","start":202498,"length":652},{"loc":"urn:cts:latinLit:phi0474.phi056:5.14.2","start":203150,"length":403},{"loc":"urn:cts:latinLit:phi0474.phi056:5.14.3","start":203553,"length":472},{"loc":"urn:cts:latinLit:phi0474.phi056:5.15.1","start":204025,"length":408},{"loc":"urn:cts:latinLit:phi0474.phi056:5.15.2","start":204433,"length":502},{"loc":"urn:cts:latinLit:phi0474.phi056:5.15.3","start":204935,"length":463},{"loc":"urn:cts:latinLit:phi0474.phi056:5.15.4","start":205398,"length":251},{"loc":"urn:cts:latinLit:phi0474.phi056:5.15.5","start":205649,"length":289},{"loc":"urn:cts:latinLit:phi0474.phi056:5.16.1","start":205938,"length":420},{"loc":"urn:cts:latinLit:phi0474.phi056:5.16.2","start":206358,"length":424},{"loc":"urn:cts:latinLit:phi0474.phi056:5.16.3","start":206782,"length":383},{"loc":"urn:cts:latinLit:phi0474.phi056:5.16.4","start":207165,"length":925},{"loc":"urn:cts:latinLit:phi0474.phi056:5.16.5","start":208090,"length":690},{"loc":"urn:cts:latinLit:phi0474.phi056:5.16.6","start":208780,"length":507},{"loc":"urn:cts:latinLit:phi0474.phi056:5.17.1","start":209287,"length":465},{"loc":"urn:cts:latinLit:phi0474.phi056:5.17.2","start":209752,"length":641},{"loc":"urn:cts:latinLit:phi0474.phi056:5.17.3","start":210393,"length":613},{"loc":"urn:cts:latinLit:phi0474.phi056:5.17.4","start":211006,"length":407},{"loc":"urn:cts:latinLit:phi0474.phi056:5.17.5","start":211413,"length":601},{"loc":"urn:cts:latinLit:phi0474.phi056:5.18.1","start":212014,"length":627},{"loc":"urn:cts:latinLit:phi0474.phi056:5.18.2","start":212641,"length":477},{"loc":"urn:cts:latinLit:phi0474.phi056:5.19.1","start":213118,"length":886},{"loc":"urn:cts:latinLit:phi0474.phi056:5.19.2","start":214004,"length":1010},{"loc":"urn:cts:latinLit:phi0474.phi056:5.20.1","start":215014,"length":715},{"loc":"urn:cts:latinLit:phi0474.phi056:5.20.2","start":215729,"length":1218},{"loc":"urn:cts:latinLit:phi0474.phi056:5.20.3","start":216947,"length":380},{"loc":"urn:cts:latinLit:phi0474.phi056:5.20.4","start":217327,"length":917},{"loc":"urn:cts:latinLit:phi0474.phi056:5.20.5","start":218244,"length":668},{"loc":"urn:cts:latinLit:phi0474.phi056:5.20.6","start":218912,"length":798},{"loc":"urn:cts:latinLit:phi0474.phi056:5.20.7","start":219710,"length":561},{"loc":"urn:cts:latinLit:phi0474.phi056:5.20.8","start":220271,"length":593},{"loc":"urn:cts:latinLit:phi0474.phi056:5.20.9","start":220864,"length":716},{"loc":"urn:cts:latinLit:phi0474.phi056:5.21.1","start":221580,"length":842},{"loc":"urn:cts:latinLit:phi0474.phi056:5.21.2","start":222422,"length":668},{"loc":"urn:cts:latinLit:phi0474.phi056:5.21.3","start":223090,"length":865},{"loc":"urn:cts:latinLit:phi0474.phi056:5.21.4","start":223955,"length":329},{"loc":"urn:cts:latinLit:phi0474.phi056:5.21.5","start":224284,"length":541},{"loc":"urn:cts:latinLit:phi0474.phi056:6.1.1","start":224825,"length":878},{"loc":"urn:cts:latinLit:phi0474.phi056:6.1.2","start":225703,"length":542},{"loc":"urn:cts:latinLit:phi0474.phi056:6.1.3","start":226245,"length":745},{"loc":"urn:cts:latinLit:phi0474.phi056:6.1.4","start":226990,"length":578},{"loc":"urn:cts:latinLit:phi0474.phi056:6.1.5","start":227568,"length":916},{"loc":"urn:cts:latinLit:phi0474.phi056:6.1.6","start":228484,"length":694},{"loc":"urn:cts:latinLit:phi0474.phi056:6.1.7","start":229178,"length":467},{"loc":"urn:cts:latinLit:phi0474.phi056:6.2.1","start":229645,"length":348},{"loc":"urn:cts:latinLit:phi0474.phi056:6.2.2","start":229993,"length":804},{"loc":"urn:cts:latinLit:phi0474.phi056:6.2.3","start":230797,"length":497},{"loc":"urn:cts:latinLit:phi0474.phi056:6.3.1","start":231294,"length":269},{"loc":"urn:cts:latinLit:phi0474.phi056:6.3.2","start":231563,"length":596},{"loc":"urn:cts:latinLit:phi0474.phi056:6.3.3","start":232159,"length":341},{"loc":"urn:cts:latinLit:phi0474.phi056:6.3.4","start":232500,"length":491},{"loc":"urn:cts:latinLit:phi0474.phi056:6.4.1","start":232991,"length":955},{"loc":"urn:cts:latinLit:phi0474.phi056:6.4.2","start":233946,"length":913},{"loc":"urn:cts:latinLit:phi0474.phi056:6.4.3","start":234859,"length":592},{"loc":"urn:cts:latinLit:phi0474.phi056:6.4.4","start":235451,"length":1070},{"loc":"urn:cts:latinLit:phi0474.phi056:6.4.5","start":236521,"length":433},{"loc":"urn:cts:latinLit:phi0474.phi056:6.5.1","start":236954,"length":546},{"loc":"urn:cts:latinLit:phi0474.phi056:6.5.2","start":237500,"length":432},{"loc":"urn:cts:latinLit:phi0474.phi056:6.5.3","start":237932,"length":562},{"loc":"urn:cts:latinLit:phi0474.phi056:6.5.4","start":238494,"length":385},{"loc":"urn:cts:latinLit:phi0474.phi056:6.6.1","start":238879,"length":332},{"loc":"urn:cts:latinLit:phi0474.phi056:6.6.2","start":239211,"length":652},{"loc":"urn:cts:latinLit:phi0474.phi056:6.6.3","start":239863,"length":350},{"loc":"urn:cts:latinLit:phi0474.phi056:6.6.4","start":240213,"length":536},{"loc":"urn:cts:latinLit:phi0474.phi056:6.6.5","start":240749,"length":562},{"loc":"urn:cts:latinLit:phi0474.phi056:6.6.6","start":241311,"length":601},{"loc":"urn:cts:latinLit:phi0474.phi056:6.6.7","start":241912,"length":474},{"loc":"urn:cts:latinLit:phi0474.phi056:6.6.8","start":242386,"length":422},{"loc":"urn:cts:latinLit:phi0474.phi056:6.6.9","start":242808,"length":663},{"loc":"urn:cts:latinLit:phi0474.phi056:6.6.10","start":243471,"length":593},{"loc":"urn:cts:latinLit:phi0474.phi056:6.6.11","start":244064,"length":329},{"loc":"urn:cts:latinLit:phi0474.phi056:6.6.12","start":244393,"length":752},{"loc":"urn:cts:latinLit:phi0474.phi056:6.6.13","start":245145,"length":701},{"loc":"urn:cts:latinLit:phi0474.phi056:6.7.1","start":245846,"length":487},{"loc":"urn:cts:latinLit:phi0474.phi056:6.7.2","start":246333,"length":385},{"loc":"urn:cts:latinLit:phi0474.phi056:6.7.3","start":246718,"length":1010},{"loc":"urn:cts:latinLit:phi0474.phi056:6.7.4","start":247728,"length":1019},{"loc":"urn:cts:latinLit:phi0474.phi056:6.7.5","start":248747,"length":546},{"loc":"urn:cts:latinLit:phi0474.phi056:6.7.6","start":249293,"length":515},{"loc":"urn:cts:latinLit:phi0474.phi056:6.8.1","start":249808,"length":721},{"loc":"urn:cts:latinLit:phi0474.phi056:6.8.2","start":250529,"length":653},{"loc":"urn:cts:latinLit:phi0474.phi056:6.8.3","start":251182,"length":572},{"loc":"urn:cts:latinLit:phi0474.phi056:6.9.1","start":251754,"length":403},{"loc":"urn:cts:latinLit:phi0474.phi056:6.9.2","start":252157,"length":437},{"loc":"urn:cts:latinLit:phi0474.phi056:6.10.1","start":252594,"length":733},{"loc":"urn:cts:latinLit:phi0474.phi056:6.10.2","start":253327,"length":833},{"loc":"urn:cts:latinLit:phi0474.phi056:6.10.3","start":254160,"length":324},{"loc":"urn:cts:latinLit:phi0474.phi056:6.10.4","start":254484,"length":449},{"loc":"urn:cts:latinLit:phi0474.phi056:6.10.5","start":254933,"length":692},{"loc":"urn:cts:latinLit:phi0474.phi056:6.10.6","start":255625,"length":444},{"loc":"urn:cts:latinLit:phi0474.phi056:6.11.1","start":256069,"length":456},{"loc":"urn:cts:latinLit:phi0474.phi056:6.11.2","start":256525,"length":629},{"loc":"urn:cts:latinLit:phi0474.phi056:6.12.1","start":257154,"length":493},{"loc":"urn:cts:latinLit:phi0474.phi056:6.12.2","start":257647,"length":803},{"loc":"urn:cts:latinLit:phi0474.phi056:6.12.3","start":258450,"length":871},{"loc":"urn:cts:latinLit:phi0474.phi056:6.12.4","start":259321,"length":647},{"loc":"urn:cts:latinLit:phi0474.phi056:6.12.5","start":259968,"length":619},{"loc":"urn:cts:latinLit:phi0474.phi056:6.13.1","start":260587,"length":372},{"loc":"urn:cts:latinLit:phi0474.phi056:6.13.2","start":260959,"length":552},{"loc":"urn:cts:latinLit:phi0474.phi056:6.13.3","start":261511,"length":433},{"loc":"urn:cts:latinLit:phi0474.phi056:6.13.4","start":261944,"length":472},{"loc":"urn:cts:latinLit:phi0474.phi056:6.13.5","start":262416,"length":335},{"loc":"urn:cts:latinLit:phi0474.phi056:6.14.1","start":262751,"length":674},{"loc":"urn:cts:latinLit:phi0474.phi056:6.14.2","start":263425,"length":518},{"loc":"urn:cts:latinLit:phi0474.phi056:6.14.3","start":263943,"length":299},{"loc":"urn:cts:latinLit:phi0474.phi056:6.15.1","start":264242,"length":106},{"loc":"urn:cts:latinLit:phi0474.phi056:6.16.1","start":264348,"length":406},{"loc":"urn:cts:latinLit:phi0474.phi056:6.17.1","start":264754,"length":166},{"loc":"urn:cts:latinLit:phi0474.phi056:6.17.2","start":264920,"length":407},{"loc":"urn:cts:latinLit:phi0474.phi056:6.18.1","start":265327,"length":421},{"loc":"urn:cts:latinLit:phi0474.phi056:6.18.2","start":265748,"length":432},{"loc":"urn:cts:latinLit:phi0474.phi056:6.18.3","start":266180,"length":218},{"loc":"urn:cts:latinLit:phi0474.phi056:6.18.4","start":266398,"length":466},{"loc":"urn:cts:latinLit:phi0474.phi056:6.18.5","start":266864,"length":587},{"loc":"urn:cts:latinLit:phi0474.phi056:6.19.1","start":267451,"length":286},{"loc":"urn:cts:latinLit:phi0474.phi056:6.19.2","start":267737,"length":705},{"loc":"urn:cts:latinLit:phi0474.phi056:6.20.1","start":268442,"length":513},{"loc":"urn:cts:latinLit:phi0474.phi056:6.20.2","start":268955,"length":322},{"loc":"urn:cts:latinLit:phi0474.phi056:6.20.3","start":269277,"length":430},{"loc":"urn:cts:latinLit:phi0474.phi056:6.21.1","start":269707,"length":965},{"loc":"urn:cts:latinLit:phi0474.phi056:6.21.2","start":270672,"length":416},{"loc":"urn:cts:latinLit:phi0474.phi056:6.21.3","start":271088,"length":222},{"loc":"urn:cts:latinLit:phi0474.phi056:6.22.1","start":271310,"length":423},{"loc":"urn:cts:latinLit:phi0474.phi056:6.22.2","start":271733,"length":890},{"loc":"urn:cts:latinLit:phi0474.phi056:6.22.3","start":272623,"length":502},{"loc":"urn:cts:latinLit:phi0474.phi056:7.1.1","start":273125,"length":913},{"loc":"urn:cts:latinLit:phi0474.phi056:7.1.2","start":274038,"length":845},{"loc":"urn:cts:latinLit:phi0474.phi056:7.1.3","start":274883,"length":1058},{"loc":"urn:cts:latinLit:phi0474.phi056:7.1.4","start":275941,"length":586},{"loc":"urn:cts:latinLit:phi0474.phi056:7.1.5","start":276527,"length":609},{"loc":"urn:cts:latinLit:phi0474.phi056:7.1.6","start":277136,"length":400},{"loc":"urn:cts:latinLit:phi0474.phi056:7.2.1","start":277536,"length":412},{"loc":"urn:cts:latinLit:phi0474.phi056:7.2.2","start":277948,"length":439},{"loc":"urn:cts:latinLit:phi0474.phi056:7.2.3","start":278387,"length":672},{"loc":"urn:cts:latinLit:phi0474.phi056:7.2.4","start":279059,"length":158},{"loc":"urn:cts:latinLit:phi0474.phi056:7.3.1","start":279217,"length":685},{"loc":"urn:cts:latinLit:phi0474.phi056:7.3.2","start":279902,"length":917},{"loc":"urn:cts:latinLit:phi0474.phi056:7.3.3","start":280819,"length":710},{"loc":"urn:cts:latinLit:phi0474.phi056:7.3.4","start":281529,"length":511},{"loc":"urn:cts:latinLit:phi0474.phi056:7.3.5","start":282040,"length":595},{"loc":"urn:cts:latinLit:phi0474.phi056:7.3.6","start":282635,"length":590},{"loc":"urn:cts:latinLit:phi0474.phi056:7.4.1","start":283225,"length":356},{"loc":"urn:cts:latinLit:phi0474.phi056:7.5.1","start":283581,"length":613},{"loc":"urn:cts:latinLit:phi0474.phi056:7.5.2","start":284194,"length":595},{"loc":"urn:cts:latinLit:phi0474.phi056:7.5.3","start":284789,"length":905},{"loc":"urn:cts:latinLit:phi0474.phi056:7.6.1","start":285694,"length":724},{"loc":"urn:cts:latinLit:phi0474.phi056:7.6.2","start":286418,"length":238},{"loc":"urn:cts:latinLit:phi0474.phi056:7.7.1","start":286656,"length":306},{"loc":"urn:cts:latinLit:phi0474.phi056:7.7.2","start":286962,"length":427},{"loc":"urn:cts:latinLit:phi0474.phi056:7.8.1","start":287389,"length":408},{"loc":"urn:cts:latinLit:phi0474.phi056:7.8.2","start":287797,"length":422},{"loc":"urn:cts:latinLit:phi0474.phi056:7.9.1","start":288219,"length":323},{"loc":"urn:cts:latinLit:phi0474.phi056:7.9.2","start":288542,"length":173},{"loc":"urn:cts:latinLit:phi0474.phi056:7.9.3","start":288715,"length":212},{"loc":"urn:cts:latinLit:phi0474.phi056:7.10.1","start":288927,"length":448},{"loc":"urn:cts:latinLit:phi0474.phi056:7.10.2","start":289375,"length":594},{"loc":"urn:cts:latinLit:phi0474.phi056:7.10.3","start":289969,"length":469},{"loc":"urn:cts:latinLit:phi0474.phi056:7.10.4","start":290438,"length":466},{"loc":"urn:cts:latinLit:phi0474.phi056:7.11.1","start":290904,"length":266},{"loc":"urn:cts:latinLit:phi0474.phi056:7.11.2","start":291170,"length":718},{"loc":"urn:cts:latinLit:phi0474.phi056:7.11.3","start":291888,"length":392},{"loc":"urn:cts:latinLit:phi0474.phi056:7.12.1","start":292280,"length":276},{"loc":"urn:cts:latinLit:phi0474.phi056:7.12.2","start":292556,"length":657},{"loc":"urn:cts:latinLit:phi0474.phi056:7.13.1","start":293213,"length":654},{"loc":"urn:cts:latinLit:phi0474.phi056:7.13.2","start":293867,"length":691},{"loc":"urn:cts:latinLit:phi0474.phi056:7.14.1","start":294558,"length":447},{"loc":"urn:cts:latinLit:phi0474.phi056:7.14.2","start":295005,"length":396},{"loc":"urn:cts:latinLit:phi0474.phi056:7.15.1","start":295401,"length":270},{"loc":"urn:cts:latinLit:phi0474.phi056:7.15.2","start":295671,"length":315},{"loc":"urn:cts:latinLit:phi0474.phi056:7.16.1","start":295986,"length":342},{"loc":"urn:cts:latinLit:phi0474.phi056:7.16.2","start":296328,"length":209},{"loc":"urn:cts:latinLit:phi0474.phi056:7.16.3","start":296537,"length":463},{"loc":"urn:cts:latinLit:phi0474.phi056:7.17.1","start":297000,"length":621},{"loc":"urn:cts:latinLit:phi0474.phi056:7.17.2","start":297621,"length":1074},{"loc":"urn:cts:latinLit:phi0474.phi056:7.17.3","start":298695,"length":487},{"loc":"urn:cts:latinLit:phi0474.phi056:7.18.1","start":299182,"length":775},{"loc":"urn:cts:latinLit:phi0474.phi056:7.18.2","start":299957,"length":505},{"loc":"urn:cts:latinLit:phi0474.phi056:7.18.3","start":300462,"length":447},{"loc":"urn:cts:latinLit:phi0474.phi056:7.18.4","start":300909,"length":276},{"loc":"urn:cts:latinLit:phi0474.phi056:7.19.1","start":301185,"length":918},{"loc":"urn:cts:latinLit:phi0474.phi056:7.20.1","start":302103,"length":610},{"loc":"urn:cts:latinLit:phi0474.phi056:7.20.2","start":302713,"length":314},{"loc":"urn:cts:latinLit:phi0474.phi056:7.20.3","start":303027,"length":258},{"loc":"urn:cts:latinLit:phi0474.phi056:7.21.1","start":303285,"length":651},{"loc":"urn:cts:latinLit:phi0474.phi056:7.22.1","start":303936,"length":388},{"loc":"urn:cts:latinLit:phi0474.phi056:7.23.1","start":304324,"length":696},{"loc":"urn:cts:latinLit:phi0474.phi056:7.23.2","start":305020,"length":887},{"loc":"urn:cts:latinLit:phi0474.phi056:7.23.3","start":305907,"length":716},{"loc":"urn:cts:latinLit:phi0474.phi056:7.23.4","start":306623,"length":970},{"loc":"urn:cts:latinLit:phi0474.phi056:7.24.1","start":307593,"length":505},{"loc":"urn:cts:latinLit:phi0474.phi056:7.24.2","start":308098,"length":667},{"loc":"urn:cts:latinLit:phi0474.phi056:7.25.1","start":308765,"length":334},{"loc":"urn:cts:latinLit:phi0474.phi056:7.25.2","start":309099,"length":398},{"loc":"urn:cts:latinLit:phi0474.phi056:7.26.1","start":309497,"length":667},{"loc":"urn:cts:latinLit:phi0474.phi056:7.26.2","start":310164,"length":839},{"loc":"urn:cts:latinLit:phi0474.phi056:7.27.1","start":311003,"length":418},{"loc":"urn:cts:latinLit:phi0474.phi056:7.27.2","start":311421,"length":450},{"loc":"urn:cts:latinLit:phi0474.phi056:7.28.1","start":311871,"length":446},{"loc":"urn:cts:latinLit:phi0474.phi056:7.28.2","start":312317,"length":521},{"loc":"urn:cts:latinLit:phi0474.phi056:7.28.3","start":312838,"length":671},{"loc":"urn:cts:latinLit:phi0474.phi056:7.29.1","start":313509,"length":540},{"loc":"urn:cts:latinLit:phi0474.phi056:7.29.2","start":314049,"length":244},{"loc":"urn:cts:latinLit:phi0474.phi056:7.30.1","start":314293,"length":891},{"loc":"urn:cts:latinLit:phi0474.phi056:7.30.2","start":315184,"length":470},{"loc":"urn:cts:latinLit:phi0474.phi056:7.30.3","start":315654,"length":343},{"loc":"urn:cts:latinLit:phi0474.phi056:7.31.1","start":315997,"length":322},{"loc":"urn:cts:latinLit:phi0474.phi056:7.31.2","start":316319,"length":456},{"loc":"urn:cts:latinLit:phi0474.phi056:7.32.1","start":316775,"length":594},{"loc":"urn:cts:latinLit:phi0474.phi056:7.32.2","start":317369,"length":717},{"loc":"urn:cts:latinLit:phi0474.phi056:7.32.3","start":318086,"length":767},{"loc":"urn:cts:latinLit:phi0474.phi056:7.33.1","start":318853,"length":523},{"loc":"urn:cts:latinLit:phi0474.phi056:7.33.2","start":319376,"length":978},{"loc":"urn:cts:latinLit:phi0474.phi056:8.1.1","start":320354,"length":874},{"loc":"urn:cts:latinLit:phi0474.phi056:8.1.2","start":321228,"length":608},{"loc":"urn:cts:latinLit:phi0474.phi056:8.1.3","start":321836,"length":237},{"loc":"urn:cts:latinLit:phi0474.phi056:8.1.4","start":322073,"length":906},{"loc":"urn:cts:latinLit:phi0474.phi056:8.2.1","start":322979,"length":958},{"loc":"urn:cts:latinLit:phi0474.phi056:8.2.2","start":323937,"length":602},{"loc":"urn:cts:latinLit:phi0474.phi056:8.3.1","start":324539,"length":1089},{"loc":"urn:cts:latinLit:phi0474.phi056:8.3.2","start":325628,"length":228},{"loc":"urn:cts:latinLit:phi0474.phi056:8.3.3","start":325856,"length":499},{"loc":"urn:cts:latinLit:phi0474.phi056:8.4.1","start":326355,"length":505},{"loc":"urn:cts:latinLit:phi0474.phi056:8.4.2","start":326860,"length":749},{"loc":"urn:cts:latinLit:phi0474.phi056:8.4.3","start":327609,"length":684},{"loc":"urn:cts:latinLit:phi0474.phi056:8.4.4","start":328293,"length":935},{"loc":"urn:cts:latinLit:phi0474.phi056:8.4.5","start":329228,"length":356},{"loc":"urn:cts:latinLit:phi0474.phi056:8.5.1","start":329584,"length":649},{"loc":"urn:cts:latinLit:phi0474.phi056:8.5.2","start":330233,"length":506},{"loc":"urn:cts:latinLit:phi0474.phi056:8.5.3","start":330739,"length":501},{"loc":"urn:cts:latinLit:phi0474.phi056:8.6.1","start":331240,"length":864},{"loc":"urn:cts:latinLit:phi0474.phi056:8.6.2","start":332104,"length":620},{"loc":"urn:cts:latinLit:phi0474.phi056:8.6.3","start":332724,"length":317},{"loc":"urn:cts:latinLit:phi0474.phi056:8.6.4","start":333041,"length":304},{"loc":"urn:cts:latinLit:phi0474.phi056:8.6.5","start":333345,"length":608},{"loc":"urn:cts:latinLit:phi0474.phi056:8.7.1","start":333953,"length":319},{"loc":"urn:cts:latinLit:phi0474.phi056:8.7.2","start":334272,"length":593},{"loc":"urn:cts:latinLit:phi0474.phi056:8.8.1","start":334865,"length":835},{"loc":"urn:cts:latinLit:phi0474.phi056:8.8.2","start":335700,"length":689},{"loc":"urn:cts:latinLit:phi0474.phi056:8.8.3","start":336389,"length":857},{"loc":"urn:cts:latinLit:phi0474.phi056:8.8.4","start":337246,"length":313},{"loc":"urn:cts:latinLit:phi0474.phi056:8.8.5","start":337559,"length":1036},{"loc":"urn:cts:latinLit:phi0474.phi056:8.8.6","start":338595,"length":917},{"loc":"urn:cts:latinLit:phi0474.phi056:8.8.7","start":339512,"length":401},{"loc":"urn:cts:latinLit:phi0474.phi056:8.8.8","start":339913,"length":899},{"loc":"urn:cts:latinLit:phi0474.phi056:8.8.9","start":340812,"length":775},{"loc":"urn:cts:latinLit:phi0474.phi056:8.8.10","start":341587,"length":677},{"loc":"urn:cts:latinLit:phi0474.phi056:8.9.1","start":342264,"length":500},{"loc":"urn:cts:latinLit:phi0474.phi056:8.9.2","start":342764,"length":615},{"loc":"urn:cts:latinLit:phi0474.phi056:8.9.3","start":343379,"length":810},{"loc":"urn:cts:latinLit:phi0474.phi056:8.9.4","start":344189,"length":316},{"loc":"urn:cts:latinLit:phi0474.phi056:8.9.5","start":344505,"length":488},{"loc":"urn:cts:latinLit:phi0474.phi056:8.10.1","start":344993,"length":625},{"loc":"urn:cts:latinLit:phi0474.phi056:8.10.2","start":345618,"length":990},{"loc":"urn:cts:latinLit:phi0474.phi056:8.10.3","start":346608,"length":819},{"loc":"urn:cts:latinLit:phi0474.phi056:8.10.4","start":347427,"length":638},{"loc":"urn:cts:latinLit:phi0474.phi056:8.11.1","start":348065,"length":647},{"loc":"urn:cts:latinLit:phi0474.phi056:8.11.2","start":348712,"length":1044},{"loc":"urn:cts:latinLit:phi0474.phi056:8.11.3","start":349756,"length":796},{"loc":"urn:cts:latinLit:phi0474.phi056:8.11.4","start":350552,"length":450},{"loc":"urn:cts:latinLit:phi0474.phi056:8.12.1","start":351002,"length":625},{"loc":"urn:cts:latinLit:phi0474.phi056:8.12.2","start":351627,"length":557},{"loc":"urn:cts:latinLit:phi0474.phi056:8.12.3","start":352184,"length":495},{"loc":"urn:cts:latinLit:phi0474.phi056:8.12.4","start":352679,"length":331},{"loc":"urn:cts:latinLit:phi0474.phi056:8.13.1","start":353010,"length":398},{"loc":"urn:cts:latinLit:phi0474.phi056:8.13.2","start":353408,"length":670},{"loc":"urn:cts:latinLit:phi0474.phi056:8.14.1","start":354078,"length":771},{"loc":"urn:cts:latinLit:phi0474.phi056:8.14.2","start":354849,"length":791},{"loc":"urn:cts:latinLit:phi0474.phi056:8.14.3","start":355640,"length":484},{"loc":"urn:cts:latinLit:phi0474.phi056:8.14.4","start":356124,"length":827},{"loc":"urn:cts:latinLit:phi0474.phi056:8.15.1","start":356951,"length":732},{"loc":"urn:cts:latinLit:phi0474.phi056:8.15.2","start":357683,"length":740},{"loc":"urn:cts:latinLit:phi0474.phi056:8.16.1","start":358423,"length":792},{"loc":"urn:cts:latinLit:phi0474.phi056:8.16.2","start":359215,"length":649},{"loc":"urn:cts:latinLit:phi0474.phi056:8.16.3","start":359864,"length":276},{"loc":"urn:cts:latinLit:phi0474.phi056:8.16.4","start":360140,"length":433},{"loc":"urn:cts:latinLit:phi0474.phi056:8.16.5","start":360573,"length":421},{"loc":"urn:cts:latinLit:phi0474.phi056:8.17.1","start":360994,"length":437},{"loc":"urn:cts:latinLit:phi0474.phi056:8.17.2","start":361431,"length":811},{"loc":"urn:cts:latinLit:phi0474.phi056:9.1.1","start":362242,"length":407},{"loc":"urn:cts:latinLit:phi0474.phi056:9.1.2","start":362649,"length":775},{"loc":"urn:cts:latinLit:phi0474.phi056:9.2.1","start":363424,"length":722},{"loc":"urn:cts:latinLit:phi0474.phi056:9.2.2","start":364146,"length":478},{"loc":"urn:cts:latinLit:phi0474.phi056:9.2.3","start":364624,"length":642},{"loc":"urn:cts:latinLit:phi0474.phi056:9.2.4","start":365266,"length":302},{"loc":"urn:cts:latinLit:phi0474.phi056:9.2.5","start":365568,"length":774},{"loc":"urn:cts:latinLit:phi0474.phi056:9.3.1","start":366342,"length":1061},{"loc":"urn:cts:latinLit:phi0474.phi056:9.5.1","start":367403,"length":157},{"loc":"urn:cts:latinLit:phi0474.phi056:9.5.2","start":367560,"length":487},{"loc":"urn:cts:latinLit:phi0474.phi056:9.5.3","start":368047,"length":159},{"loc":"urn:cts:latinLit:phi0474.phi056:9.6.1","start":368206,"length":541},{"loc":"urn:cts:latinLit:phi0474.phi056:9.6.2","start":368747,"length":625},{"loc":"urn:cts:latinLit:phi0474.phi056:9.6.3","start":369372,"length":614},{"loc":"urn:cts:latinLit:phi0474.phi056:9.6.4","start":369986,"length":648},{"loc":"urn:cts:latinLit:phi0474.phi056:9.6.5","start":370634,"length":433},{"loc":"urn:cts:latinLit:phi0474.phi056:9.6.6","start":371067,"length":269},{"loc":"urn:cts:latinLit:phi0474.phi056:9.7.1","start":371336,"length":442},{"loc":"urn:cts:latinLit:phi0474.phi056:9.7.2","start":371778,"length":692},{"loc":"urn:cts:latinLit:phi0474.phi056:9.8.1","start":372470,"length":1005},{"loc":"urn:cts:latinLit:phi0474.phi056:9.8.2","start":373475,"length":641},{"loc":"urn:cts:latinLit:phi0474.phi056:9.9.1","start":374116,"length":649},{"loc":"urn:cts:latinLit:phi0474.phi056:9.9.2","start":374765,"length":822},{"loc":"urn:cts:latinLit:phi0474.phi056:9.9.3","start":375587,"length":705},{"loc":"urn:cts:latinLit:phi0474.phi056:9.10.1","start":376292,"length":584},{"loc":"urn:cts:latinLit:phi0474.phi056:9.10.2","start":376876,"length":392},{"loc":"urn:cts:latinLit:phi0474.phi056:9.10.3","start":377268,"length":478},{"loc":"urn:cts:latinLit:phi0474.phi056:9.11.1","start":377746,"length":637},{"loc":"urn:cts:latinLit:phi0474.phi056:9.11.2","start":378383,"length":344},{"loc":"urn:cts:latinLit:phi0474.phi056:9.12.1","start":378727,"length":266},{"loc":"urn:cts:latinLit:phi0474.phi056:9.12.2","start":378993,"length":395},{"loc":"urn:cts:latinLit:phi0474.phi056:9.13.1","start":379388,"length":485},{"loc":"urn:cts:latinLit:phi0474.phi056:9.13.2","start":379873,"length":541},{"loc":"urn:cts:latinLit:phi0474.phi056:9.13.3","start":380414,"length":302},{"loc":"urn:cts:latinLit:phi0474.phi056:9.13.4","start":380716,"length":569},{"loc":"urn:cts:latinLit:phi0474.phi056:9.14.1","start":381285,"length":627},{"loc":"urn:cts:latinLit:phi0474.phi056:9.14.2","start":381912,"length":521},{"loc":"urn:cts:latinLit:phi0474.phi056:9.14.3","start":382433,"length":555},{"loc":"urn:cts:latinLit:phi0474.phi056:9.14.4","start":382988,"length":542},{"loc":"urn:cts:latinLit:phi0474.phi056:9.14.5","start":383530,"length":409},{"loc":"urn:cts:latinLit:phi0474.phi056:9.14.6","start":383939,"length":278},{"loc":"urn:cts:latinLit:phi0474.phi056:9.14.7","start":384217,"length":594},{"loc":"urn:cts:latinLit:phi0474.phi056:9.14.8","start":384811,"length":430},{"loc":"urn:cts:latinLit:phi0474.phi056:9.15.1","start":385241,"length":684},{"loc":"urn:cts:latinLit:phi0474.phi056:9.15.2","start":385925,"length":729},{"loc":"urn:cts:latinLit:phi0474.phi056:9.15.3","start":386654,"length":515},{"loc":"urn:cts:latinLit:phi0474.phi056:9.15.4","start":387169,"length":572},{"loc":"urn:cts:latinLit:phi0474.phi056:9.15.5","start":387741,"length":531},{"loc":"urn:cts:latinLit:phi0474.phi056:9.16.1","start":388272,"length":389},{"loc":"urn:cts:latinLit:phi0474.phi056:9.16.2","start":388661,"length":818},{"loc":"urn:cts:latinLit:phi0474.phi056:9.16.3","start":389479,"length":683},{"loc":"urn:cts:latinLit:phi0474.phi056:9.16.4","start":390162,"length":777},{"loc":"urn:cts:latinLit:phi0474.phi056:9.16.5","start":390939,"length":726},{"loc":"urn:cts:latinLit:phi0474.phi056:9.16.6","start":391665,"length":573},{"loc":"urn:cts:latinLit:phi0474.phi056:9.16.7","start":392238,"length":753},{"loc":"urn:cts:latinLit:phi0474.phi056:9.16.8","start":392991,"length":579},{"loc":"urn:cts:latinLit:phi0474.phi056:9.16.9","start":393570,"length":238},{"loc":"urn:cts:latinLit:phi0474.phi056:9.16.10","start":393808,"length":141},{"loc":"urn:cts:latinLit:phi0474.phi056:9.17.1","start":393949,"length":759},{"loc":"urn:cts:latinLit:phi0474.phi056:9.17.2","start":394708,"length":445},{"loc":"urn:cts:latinLit:phi0474.phi056:9.17.3","start":395153,"length":686},{"loc":"urn:cts:latinLit:phi0474.phi056:9.18.1","start":395839,"length":388},{"loc":"urn:cts:latinLit:phi0474.phi056:9.18.2","start":396227,"length":530},{"loc":"urn:cts:latinLit:phi0474.phi056:9.18.3","start":396757,"length":483},{"loc":"urn:cts:latinLit:phi0474.phi056:9.18.4","start":397240,"length":416},{"loc":"urn:cts:latinLit:phi0474.phi056:9.19.1","start":397656,"length":424},{"loc":"urn:cts:latinLit:phi0474.phi056:9.19.2","start":398080,"length":282},{"loc":"urn:cts:latinLit:phi0474.phi056:9.20.1","start":398362,"length":830},{"loc":"urn:cts:latinLit:phi0474.phi056:9.20.2","start":399192,"length":447},{"loc":"urn:cts:latinLit:phi0474.phi056:9.20.3","start":399639,"length":535},{"loc":"urn:cts:latinLit:phi0474.phi056:9.21.1","start":400174,"length":616},{"loc":"urn:cts:latinLit:phi0474.phi056:9.21.2","start":400790,"length":745},{"loc":"urn:cts:latinLit:phi0474.phi056:9.21.3","start":401535,"length":729},{"loc":"urn:cts:latinLit:phi0474.phi056:9.22.1","start":402264,"length":861},{"loc":"urn:cts:latinLit:phi0474.phi056:9.22.2","start":403125,"length":959},{"loc":"urn:cts:latinLit:phi0474.phi056:9.22.3","start":404084,"length":708},{"loc":"urn:cts:latinLit:phi0474.phi056:9.22.4","start":404792,"length":710},{"loc":"urn:cts:latinLit:phi0474.phi056:9.22.5","start":405502,"length":378},{"loc":"urn:cts:latinLit:phi0474.phi056:9.23.1","start":405880,"length":482},{"loc":"urn:cts:latinLit:phi0474.phi056:9.24.1","start":406362,"length":984},{"loc":"urn:cts:latinLit:phi0474.phi056:9.24.2","start":407346,"length":568},{"loc":"urn:cts:latinLit:phi0474.phi056:9.24.3","start":407914,"length":635},{"loc":"urn:cts:latinLit:phi0474.phi056:9.24.4","start":408549,"length":399},{"loc":"urn:cts:latinLit:phi0474.phi056:9.25.1","start":408948,"length":451},{"loc":"urn:cts:latinLit:phi0474.phi056:9.25.2","start":409399,"length":377},{"loc":"urn:cts:latinLit:phi0474.phi056:9.25.3","start":409776,"length":753},{"loc":"urn:cts:latinLit:phi0474.phi056:9.26.1","start":410529,"length":719},{"loc":"urn:cts:latinLit:phi0474.phi056:9.26.2","start":411248,"length":500},{"loc":"urn:cts:latinLit:phi0474.phi056:9.26.3","start":411748,"length":565},{"loc":"urn:cts:latinLit:phi0474.phi056:10.1.1","start":412313,"length":840},{"loc":"urn:cts:latinLit:phi0474.phi056:10.1.2","start":413153,"length":388},{"loc":"urn:cts:latinLit:phi0474.phi056:10.1.3","start":413541,"length":374},{"loc":"urn:cts:latinLit:phi0474.phi056:10.1.4","start":413915,"length":230},{"loc":"urn:cts:latinLit:phi0474.phi056:10.2.1","start":414145,"length":348},{"loc":"urn:cts:latinLit:phi0474.phi056:10.2.2","start":414493,"length":349},{"loc":"urn:cts:latinLit:phi0474.phi056:10.3.1","start":414842,"length":406},{"loc":"urn:cts:latinLit:phi0474.phi056:10.3.2","start":415248,"length":637},{"loc":"urn:cts:latinLit:phi0474.phi056:10.3.3","start":415885,"length":663},{"loc":"urn:cts:latinLit:phi0474.phi056:10.3.4","start":416548,"length":381},{"loc":"urn:cts:latinLit:phi0474.phi056:10.4.1","start":416929,"length":445},{"loc":"urn:cts:latinLit:phi0474.phi056:10.4.2","start":417374,"length":705},{"loc":"urn:cts:latinLit:phi0474.phi056:10.4.3","start":418079,"length":333},{"loc":"urn:cts:latinLit:phi0474.phi056:10.4.4","start":418412,"length":385},{"loc":"urn:cts:latinLit:phi0474.phi056:10.5.1","start":418797,"length":644},{"loc":"urn:cts:latinLit:phi0474.phi056:10.5.2","start":419441,"length":499},{"loc":"urn:cts:latinLit:phi0474.phi056:10.5.3","start":419940,"length":616},{"loc":"urn:cts:latinLit:phi0474.phi056:10.6.1","start":420556,"length":559},{"loc":"urn:cts:latinLit:phi0474.phi056:10.6.2","start":421115,"length":610},{"loc":"urn:cts:latinLit:phi0474.phi056:10.6.3","start":421725,"length":764},{"loc":"urn:cts:latinLit:phi0474.phi056:10.7.1","start":422489,"length":552},{"loc":"urn:cts:latinLit:phi0474.phi056:10.7.2","start":423041,"length":584},{"loc":"urn:cts:latinLit:phi0474.phi056:10.8.1","start":423625,"length":318},{"loc":"urn:cts:latinLit:phi0474.phi056:10.8.2","start":423943,"length":653},{"loc":"urn:cts:latinLit:phi0474.phi056:10.8.3","start":424596,"length":779},{"loc":"urn:cts:latinLit:phi0474.phi056:10.8.4","start":425375,"length":413},{"loc":"urn:cts:latinLit:phi0474.phi056:10.8.5","start":425788,"length":337},{"loc":"urn:cts:latinLit:phi0474.phi056:10.8.6","start":426125,"length":715},{"loc":"urn:cts:latinLit:phi0474.phi056:10.8.7","start":426840,"length":530},{"loc":"urn:cts:latinLit:phi0474.phi056:10.9.1","start":427370,"length":271},{"loc":"urn:cts:latinLit:phi0474.phi056:10.9.2","start":427641,"length":385},{"loc":"urn:cts:latinLit:phi0474.phi056:10.9.3","start":428026,"length":522},{"loc":"urn:cts:latinLit:phi0474.phi056:10.10.1","start":428548,"length":738},{"loc":"urn:cts:latinLit:phi0474.phi056:10.10.2","start":429286,"length":656},{"loc":"urn:cts:latinLit:phi0474.phi056:10.11.1","start":429942,"length":790},{"loc":"urn:cts:latinLit:phi0474.phi056:10.11.2","start":430732,"length":1027},{"loc":"urn:cts:latinLit:phi0474.phi056:10.11.3","start":431759,"length":681},{"loc":"urn:cts:latinLit:phi0474.phi056:10.12.1","start":432440,"length":800},{"loc":"urn:cts:latinLit:phi0474.phi056:10.12.2","start":433240,"length":520},{"loc":"urn:cts:latinLit:phi0474.phi056:10.12.3","start":433760,"length":780},{"loc":"urn:cts:latinLit:phi0474.phi056:10.12.4","start":434540,"length":461},{"loc":"urn:cts:latinLit:phi0474.phi056:10.12.5","start":435001,"length":784},{"loc":"urn:cts:latinLit:phi0474.phi056:10.13.1","start":435785,"length":324},{"loc":"urn:cts:latinLit:phi0474.phi056:10.13.2","start":436109,"length":386},{"loc":"urn:cts:latinLit:phi0474.phi056:10.14.1","start":436495,"length":276},{"loc":"urn:cts:latinLit:phi0474.phi056:10.14.2","start":436771,"length":355},{"loc":"urn:cts:latinLit:phi0474.phi056:10.15.1","start":437126,"length":425},{"loc":"urn:cts:latinLit:phi0474.phi056:10.15.2","start":437551,"length":485},{"loc":"urn:cts:latinLit:phi0474.phi056:10.15.3","start":438036,"length":644},{"loc":"urn:cts:latinLit:phi0474.phi056:10.15.4","start":438680,"length":415},{"loc":"urn:cts:latinLit:phi0474.phi056:10.16.1","start":439095,"length":738},{"loc":"urn:cts:latinLit:phi0474.phi056:10.16.2","start":439833,"length":443},{"loc":"urn:cts:latinLit:phi0474.phi056:10.17.1","start":440276,"length":379},{"loc":"urn:cts:latinLit:phi0474.phi056:10.17.2","start":440655,"length":621},{"loc":"urn:cts:latinLit:phi0474.phi056:10.17.3","start":441276,"length":488},{"loc":"urn:cts:latinLit:phi0474.phi056:10.18.1","start":441764,"length":382},{"loc":"urn:cts:latinLit:phi0474.phi056:10.18.2","start":442146,"length":821},{"loc":"urn:cts:latinLit:phi0474.phi056:10.18.3","start":442967,"length":982},{"loc":"urn:cts:latinLit:phi0474.phi056:10.18.4","start":443949,"length":317},{"loc":"urn:cts:latinLit:phi0474.phi056:10.19.1","start":444266,"length":460},{"loc":"urn:cts:latinLit:phi0474.phi056:10.19.2","start":444726,"length":395},{"loc":"urn:cts:latinLit:phi0474.phi056:10.20.1","start":445121,"length":291},{"loc":"urn:cts:latinLit:phi0474.phi056:10.20.2","start":445412,"length":601},{"loc":"urn:cts:latinLit:phi0474.phi056:10.20.3","start":446013,"length":394},{"loc":"urn:cts:latinLit:phi0474.phi056:10.21.1","start":446407,"length":597},{"loc":"urn:cts:latinLit:phi0474.phi056:10.21.2","start":447004,"length":563},{"loc":"urn:cts:latinLit:phi0474.phi056:10.21.3","start":447567,"length":464},{"loc":"urn:cts:latinLit:phi0474.phi056:10.21.4","start":448031,"length":418},{"loc":"urn:cts:latinLit:phi0474.phi056:10.21.5","start":448449,"length":379},{"loc":"urn:cts:latinLit:phi0474.phi056:10.21.6","start":448828,"length":605},{"loc":"urn:cts:latinLit:phi0474.phi056:10.21a.1","start":449433,"length":507},{"loc":"urn:cts:latinLit:phi0474.phi056:10.22.1","start":449940,"length":610},{"loc":"urn:cts:latinLit:phi0474.phi056:10.22.2","start":450550,"length":284},{"loc":"urn:cts:latinLit:phi0474.phi056:10.23.1","start":450834,"length":614},{"loc":"urn:cts:latinLit:phi0474.phi056:10.23.2","start":451448,"length":552},{"loc":"urn:cts:latinLit:phi0474.phi056:10.23.3","start":452000,"length":452},{"loc":"urn:cts:latinLit:phi0474.phi056:10.23.4","start":452452,"length":406},{"loc":"urn:cts:latinLit:phi0474.phi056:10.23.5","start":452858,"length":542},{"loc":"urn:cts:latinLit:phi0474.phi056:10.23.6","start":453400,"length":521},{"loc":"urn:cts:latinLit:phi0474.phi056:10.23.7","start":453921,"length":308},{"loc":"urn:cts:latinLit:phi0474.phi056:10.24.1","start":454229,"length":646},{"loc":"urn:cts:latinLit:phi0474.phi056:10.24.2","start":454875,"length":349},{"loc":"urn:cts:latinLit:phi0474.phi056:10.24.3","start":455224,"length":661},{"loc":"urn:cts:latinLit:phi0474.phi056:10.24.4","start":455885,"length":495},{"loc":"urn:cts:latinLit:phi0474.phi056:10.24.5","start":456380,"length":401},{"loc":"urn:cts:latinLit:phi0474.phi056:10.24.6","start":456781,"length":675},{"loc":"urn:cts:latinLit:phi0474.phi056:10.24.7","start":457456,"length":358},{"loc":"urn:cts:latinLit:phi0474.phi056:10.24.8","start":457814,"length":392},{"loc":"urn:cts:latinLit:phi0474.phi056:10.25.1","start":458206,"length":486},{"loc":"urn:cts:latinLit:phi0474.phi056:10.25.2","start":458692,"length":788},{"loc":"urn:cts:latinLit:phi0474.phi056:10.25.3","start":459480,"length":513},{"loc":"urn:cts:latinLit:phi0474.phi056:10.26.1","start":459993,"length":530},{"loc":"urn:cts:latinLit:phi0474.phi056:10.26.2","start":460523,"length":698},{"loc":"urn:cts:latinLit:phi0474.phi056:10.26.3","start":461221,"length":473},{"loc":"urn:cts:latinLit:phi0474.phi056:10.27.1","start":461694,"length":458},{"loc":"urn:cts:latinLit:phi0474.phi056:10.27.2","start":462152,"length":257},{"loc":"urn:cts:latinLit:phi0474.phi056:10.28.1","start":462409,"length":596},{"loc":"urn:cts:latinLit:phi0474.phi056:10.28.2","start":463005,"length":428},{"loc":"urn:cts:latinLit:phi0474.phi056:10.28.3","start":463433,"length":826},{"loc":"urn:cts:latinLit:phi0474.phi056:10.29.1","start":464259,"length":515},{"loc":"urn:cts:latinLit:phi0474.phi056:10.30.1","start":464774,"length":529},{"loc":"urn:cts:latinLit:phi0474.phi056:10.30.2","start":465303,"length":522},{"loc":"urn:cts:latinLit:phi0474.phi056:10.30.3","start":465825,"length":769},{"loc":"urn:cts:latinLit:phi0474.phi056:10.30.4","start":466594,"length":718},{"loc":"urn:cts:latinLit:phi0474.phi056:10.30.5","start":467312,"length":372},{"loc":"urn:cts:latinLit:phi0474.phi056:10.31.1","start":467684,"length":533},{"loc":"urn:cts:latinLit:phi0474.phi056:10.31.2","start":468217,"length":611},{"loc":"urn:cts:latinLit:phi0474.phi056:10.31.3","start":468828,"length":582},{"loc":"urn:cts:latinLit:phi0474.phi056:10.31.4","start":469410,"length":648},{"loc":"urn:cts:latinLit:phi0474.phi056:10.31.5","start":470058,"length":526},{"loc":"urn:cts:latinLit:phi0474.phi056:10.31.6","start":470584,"length":731},{"loc":"urn:cts:latinLit:phi0474.phi056:10.32.1","start":471315,"length":380},{"loc":"urn:cts:latinLit:phi0474.phi056:10.32.2","start":471695,"length":502},{"loc":"urn:cts:latinLit:phi0474.phi056:10.32.3","start":472197,"length":851},{"loc":"urn:cts:latinLit:phi0474.phi056:10.32.4","start":473048,"length":698},{"loc":"urn:cts:latinLit:phi0474.phi056:10.32.5","start":473746,"length":853},{"loc":"urn:cts:latinLit:phi0474.phi056:10.33.1","start":474599,"length":673},{"loc":"urn:cts:latinLit:phi0474.phi056:10.33.2","start":475272,"length":578},{"loc":"urn:cts:latinLit:phi0474.phi056:10.33.3","start":475850,"length":669},{"loc":"urn:cts:latinLit:phi0474.phi056:10.33.4","start":476519,"length":894},{"loc":"urn:cts:latinLit:phi0474.phi056:10.33.5","start":477413,"length":864},{"loc":"urn:cts:latinLit:phi0474.phi056:10.34.1","start":478277,"length":681},{"loc":"urn:cts:latinLit:phi0474.phi056:10.34.2","start":478958,"length":399},{"loc":"urn:cts:latinLit:phi0474.phi056:10.34a.3","start":479357,"length":658},{"loc":"urn:cts:latinLit:phi0474.phi056:10.34a.4","start":480015,"length":347},{"loc":"urn:cts:latinLit:phi0474.phi056:10.35.1","start":480362,"length":479},{"loc":"urn:cts:latinLit:phi0474.phi056:10.35.2","start":480841,"length":327},{"loc":"urn:cts:latinLit:phi0474.phi056:11.1.1","start":481168,"length":499},{"loc":"urn:cts:latinLit:phi0474.phi056:11.1.2","start":481667,"length":398},{"loc":"urn:cts:latinLit:phi0474.phi056:11.1.3","start":482065,"length":260},{"loc":"urn:cts:latinLit:phi0474.phi056:11.1.4","start":482325,"length":407},{"loc":"urn:cts:latinLit:phi0474.phi056:11.1.5","start":482732,"length":196},{"loc":"urn:cts:latinLit:phi0474.phi056:11.1.6","start":482928,"length":244},{"loc":"urn:cts:latinLit:phi0474.phi056:11.2.1","start":483172,"length":588},{"loc":"urn:cts:latinLit:phi0474.phi056:11.2.2","start":483760,"length":522},{"loc":"urn:cts:latinLit:phi0474.phi056:11.2.3","start":484282,"length":562},{"loc":"urn:cts:latinLit:phi0474.phi056:11.3.1","start":484844,"length":380},{"loc":"urn:cts:latinLit:phi0474.phi056:11.3.2","start":485224,"length":338},{"loc":"urn:cts:latinLit:phi0474.phi056:11.3.3","start":485562,"length":620},{"loc":"urn:cts:latinLit:phi0474.phi056:11.3.4","start":486182,"length":472},{"loc":"urn:cts:latinLit:phi0474.phi056:11.4.1","start":486654,"length":312},{"loc":"urn:cts:latinLit:phi0474.phi056:11.4.2","start":486966,"length":290},{"loc":"urn:cts:latinLit:phi0474.phi056:11.5.1","start":487256,"length":527},{"loc":"urn:cts:latinLit:phi0474.phi056:11.5.2","start":487783,"length":641},{"loc":"urn:cts:latinLit:phi0474.phi056:11.5.3","start":488424,"length":562},{"loc":"urn:cts:latinLit:phi0474.phi056:11.6.1","start":488986,"length":399},{"loc":"urn:cts:latinLit:phi0474.phi056:11.6.2","start":489385,"length":454},{"loc":"urn:cts:latinLit:phi0474.phi056:11.6.3","start":489839,"length":416},{"loc":"urn:cts:latinLit:phi0474.phi056:11.7.1","start":490255,"length":261},{"loc":"urn:cts:latinLit:phi0474.phi056:11.7.2","start":490516,"length":751},{"loc":"urn:cts:latinLit:phi0474.phi056:11.7.3","start":491267,"length":294},{"loc":"urn:cts:latinLit:phi0474.phi056:11.8.1","start":491561,"length":519},{"loc":"urn:cts:latinLit:phi0474.phi056:11.8.2","start":492080,"length":522},{"loc":"urn:cts:latinLit:phi0474.phi056:11.9.1","start":492602,"length":599},{"loc":"urn:cts:latinLit:phi0474.phi056:11.9.2","start":493201,"length":394},{"loc":"urn:cts:latinLit:phi0474.phi056:11.10.1","start":493595,"length":519},{"loc":"urn:cts:latinLit:phi0474.phi056:11.10.2","start":494114,"length":237},{"loc":"urn:cts:latinLit:phi0474.phi056:11.10.3","start":494351,"length":372},{"loc":"urn:cts:latinLit:phi0474.phi056:11.10.4","start":494723,"length":700},{"loc":"urn:cts:latinLit:phi0474.phi056:11.10.5","start":495423,"length":492},{"loc":"urn:cts:latinLit:phi0474.phi056:11.11.1","start":495915,"length":550},{"loc":"urn:cts:latinLit:phi0474.phi056:11.11.2","start":496465,"length":296},{"loc":"urn:cts:latinLit:phi0474.phi056:11.12.1","start":496761,"length":563},{"loc":"urn:cts:latinLit:phi0474.phi056:11.12.2","start":497324,"length":617},{"loc":"urn:cts:latinLit:phi0474.phi056:11.13.1","start":497941,"length":461},{"loc":"urn:cts:latinLit:phi0474.phi056:11.13.2","start":498402,"length":551},{"loc":"urn:cts:latinLit:phi0474.phi056:11.13.3","start":498953,"length":448},{"loc":"urn:cts:latinLit:phi0474.phi056:11.13.4","start":499401,"length":227},{"loc":"urn:cts:latinLit:phi0474.phi056:11.13a.4","start":499628,"length":435},{"loc":"urn:cts:latinLit:phi0474.phi056:11.13a.5","start":500063,"length":471},{"loc":"urn:cts:latinLit:phi0474.phi056:11.14.1","start":500534,"length":460},{"loc":"urn:cts:latinLit:phi0474.phi056:11.14.2","start":500994,"length":355},{"loc":"urn:cts:latinLit:phi0474.phi056:11.14.3","start":501349,"length":575},{"loc":"urn:cts:latinLit:phi0474.phi056:11.15.1","start":501924,"length":371},{"loc":"urn:cts:latinLit:phi0474.phi056:11.15.2","start":502295,"length":234},{"loc":"urn:cts:latinLit:phi0474.phi056:11.16.1","start":502529,"length":517},{"loc":"urn:cts:latinLit:phi0474.phi056:11.16.2","start":503046,"length":558},{"loc":"urn:cts:latinLit:phi0474.phi056:11.16.3","start":503604,"length":435},{"loc":"urn:cts:latinLit:phi0474.phi056:11.17.1","start":504039,"length":366},{"loc":"urn:cts:latinLit:phi0474.phi056:11.17.2","start":504405,"length":310},{"loc":"urn:cts:latinLit:phi0474.phi056:11.18.1","start":504715,"length":358},{"loc":"urn:cts:latinLit:phi0474.phi056:11.18.2","start":505073,"length":323},{"loc":"urn:cts:latinLit:phi0474.phi056:11.18.3","start":505396,"length":393},{"loc":"urn:cts:latinLit:phi0474.phi056:11.19.1","start":505789,"length":388},{"loc":"urn:cts:latinLit:phi0474.phi056:11.19.2","start":506177,"length":246},{"loc":"urn:cts:latinLit:phi0474.phi056:11.20.1","start":506423,"length":738},{"loc":"urn:cts:latinLit:phi0474.phi056:11.20.2","start":507161,"length":482},{"loc":"urn:cts:latinLit:phi0474.phi056:11.20.3","start":507643,"length":523},{"loc":"urn:cts:latinLit:phi0474.phi056:11.20.4","start":508166,"length":483},{"loc":"urn:cts:latinLit:phi0474.phi056:11.21.1","start":508649,"length":348},{"loc":"urn:cts:latinLit:phi0474.phi056:11.21.2","start":508997,"length":451},{"loc":"urn:cts:latinLit:phi0474.phi056:11.21.3","start":509448,"length":341},{"loc":"urn:cts:latinLit:phi0474.phi056:11.21.4","start":509789,"length":914},{"loc":"urn:cts:latinLit:phi0474.phi056:11.22.1","start":510703,"length":500},{"loc":"urn:cts:latinLit:phi0474.phi056:11.22.2","start":511203,"length":319},{"loc":"urn:cts:latinLit:phi0474.phi056:11.23.1","start":511522,"length":338},{"loc":"urn:cts:latinLit:phi0474.phi056:11.23.2","start":511860,"length":274},{"loc":"urn:cts:latinLit:phi0474.phi056:11.24.1","start":512134,"length":515},{"loc":"urn:cts:latinLit:phi0474.phi056:11.24.2","start":512649,"length":295},{"loc":"urn:cts:latinLit:phi0474.phi056:11.25.1","start":512944,"length":332},{"loc":"urn:cts:latinLit:phi0474.phi056:11.25.2","start":513276,"length":320},{"loc":"urn:cts:latinLit:phi0474.phi056:11.26.1","start":513596,"length":501},{"loc":"urn:cts:latinLit:phi0474.phi056:11.27.1","start":514097,"length":465},{"loc":"urn:cts:latinLit:phi0474.phi056:11.27.2","start":514562,"length":686},{"loc":"urn:cts:latinLit:phi0474.phi056:11.27.3","start":515248,"length":368},{"loc":"urn:cts:latinLit:phi0474.phi056:11.27.4","start":515616,"length":441},{"loc":"urn:cts:latinLit:phi0474.phi056:11.27.5","start":516057,"length":482},{"loc":"urn:cts:latinLit:phi0474.phi056:11.27.6","start":516539,"length":421},{"loc":"urn:cts:latinLit:phi0474.phi056:11.27.7","start":516960,"length":610},{"loc":"urn:cts:latinLit:phi0474.phi056:11.27.8","start":517570,"length":856},{"loc":"urn:cts:latinLit:phi0474.phi056:11.28.1","start":518426,"length":614},{"loc":"urn:cts:latinLit:phi0474.phi056:11.28.2","start":519040,"length":949},{"loc":"urn:cts:latinLit:phi0474.phi056:11.28.3","start":519989,"length":520},{"loc":"urn:cts:latinLit:phi0474.phi056:11.28.4","start":520509,"length":442},{"loc":"urn:cts:latinLit:phi0474.phi056:11.28.5","start":520951,"length":548},{"loc":"urn:cts:latinLit:phi0474.phi056:11.28.6","start":521499,"length":296},{"loc":"urn:cts:latinLit:phi0474.phi056:11.28.7","start":521795,"length":403},{"loc":"urn:cts:latinLit:phi0474.phi056:11.28.8","start":522198,"length":582},{"loc":"urn:cts:latinLit:phi0474.phi056:11.29.1","start":522780,"length":772},{"loc":"urn:cts:latinLit:phi0474.phi056:11.29.2","start":523552,"length":581},{"loc":"urn:cts:latinLit:phi0474.phi056:11.29.3","start":524133,"length":299},{"loc":"urn:cts:latinLit:phi0474.phi056:12.1.1","start":524432,"length":1081},{"loc":"urn:cts:latinLit:phi0474.phi056:12.1.2","start":525513,"length":847},{"loc":"urn:cts:latinLit:phi0474.phi056:12.2.1","start":526360,"length":958},{"loc":"urn:cts:latinLit:phi0474.phi056:12.2.2","start":527318,"length":674},{"loc":"urn:cts:latinLit:phi0474.phi056:12.2.3","start":527992,"length":736},{"loc":"urn:cts:latinLit:phi0474.phi056:12.3.1","start":528728,"length":524},{"loc":"urn:cts:latinLit:phi0474.phi056:12.3.2","start":529252,"length":738},{"loc":"urn:cts:latinLit:phi0474.phi056:12.4.1","start":529990,"length":637},{"loc":"urn:cts:latinLit:phi0474.phi056:12.4.2","start":530627,"length":588},{"loc":"urn:cts:latinLit:phi0474.phi056:12.5.1","start":531215,"length":568},{"loc":"urn:cts:latinLit:phi0474.phi056:12.5.2","start":531783,"length":1142},{"loc":"urn:cts:latinLit:phi0474.phi056:12.6.1","start":532925,"length":304},{"loc":"urn:cts:latinLit:phi0474.phi056:12.6.2","start":533229,"length":440},{"loc":"urn:cts:latinLit:phi0474.phi056:12.7.1","start":533669,"length":698},{"loc":"urn:cts:latinLit:phi0474.phi056:12.7.2","start":534367,"length":493},{"loc":"urn:cts:latinLit:phi0474.phi056:12.8.1","start":534860,"length":400},{"loc":"urn:cts:latinLit:phi0474.phi056:12.8.2","start":535260,"length":301},{"loc":"urn:cts:latinLit:phi0474.phi056:12.9.1","start":535561,"length":344},{"loc":"urn:cts:latinLit:phi0474.phi056:12.9.2","start":535905,"length":400},{"loc":"urn:cts:latinLit:phi0474.phi056:12.10.1","start":536305,"length":450},{"loc":"urn:cts:latinLit:phi0474.phi056:12.10.2","start":536755,"length":727},{"loc":"urn:cts:latinLit:phi0474.phi056:12.10.3","start":537482,"length":465},{"loc":"urn:cts:latinLit:phi0474.phi056:12.10.4","start":537947,"length":346},{"loc":"urn:cts:latinLit:phi0474.phi056:12.11.1","start":538293,"length":400},{"loc":"urn:cts:latinLit:phi0474.phi056:12.11.2","start":538693,"length":295},{"loc":"urn:cts:latinLit:phi0474.phi056:12.12.1","start":538988,"length":851},{"loc":"urn:cts:latinLit:phi0474.phi056:12.12.2","start":539839,"length":554},{"loc":"urn:cts:latinLit:phi0474.phi056:12.12.3","start":540393,"length":525},{"loc":"urn:cts:latinLit:phi0474.phi056:12.12.4","start":540918,"length":245},{"loc":"urn:cts:latinLit:phi0474.phi056:12.12.5","start":541163,"length":239},{"loc":"urn:cts:latinLit:phi0474.phi056:12.13.1","start":541402,"length":1081},{"loc":"urn:cts:latinLit:phi0474.phi056:12.13.2","start":542483,"length":447},{"loc":"urn:cts:latinLit:phi0474.phi056:12.13.3","start":542930,"length":610},{"loc":"urn:cts:latinLit:phi0474.phi056:12.13.4","start":543540,"length":908},{"loc":"urn:cts:latinLit:phi0474.phi056:12.14.1","start":544448,"length":586},{"loc":"urn:cts:latinLit:phi0474.phi056:12.14.2","start":545034,"length":401},{"loc":"urn:cts:latinLit:phi0474.phi056:12.14.3","start":545435,"length":848},{"loc":"urn:cts:latinLit:phi0474.phi056:12.14.4","start":546283,"length":943},{"loc":"urn:cts:latinLit:phi0474.phi056:12.14.5","start":547226,"length":1027},{"loc":"urn:cts:latinLit:phi0474.phi056:12.14.6","start":548253,"length":654},{"loc":"urn:cts:latinLit:phi0474.phi056:12.14.7","start":548907,"length":579},{"loc":"urn:cts:latinLit:phi0474.phi056:12.14.8","start":549486,"length":288},{"loc":"urn:cts:latinLit:phi0474.phi056:12.15.1","start":549774,"length":791},{"loc":"urn:cts:latinLit:phi0474.phi056:12.15.2","start":550565,"length":1279},{"loc":"urn:cts:latinLit:phi0474.phi056:12.15.3","start":551844,"length":757},{"loc":"urn:cts:latinLit:phi0474.phi056:12.15.4","start":552601,"length":701},{"loc":"urn:cts:latinLit:phi0474.phi056:12.15.5","start":553302,"length":728},{"loc":"urn:cts:latinLit:phi0474.phi056:12.15.6","start":554030,"length":941},{"loc":"urn:cts:latinLit:phi0474.phi056:12.15.7","start":554971,"length":839},{"loc":"urn:cts:latinLit:phi0474.phi056:12.16.1","start":555810,"length":789},{"loc":"urn:cts:latinLit:phi0474.phi056:12.16.2","start":556599,"length":527},{"loc":"urn:cts:latinLit:phi0474.phi056:12.16.3","start":557126,"length":815},{"loc":"urn:cts:latinLit:phi0474.phi056:12.16.4","start":557941,"length":270},{"loc":"urn:cts:latinLit:phi0474.phi056:12.17.1","start":558211,"length":420},{"loc":"urn:cts:latinLit:phi0474.phi056:12.17.2","start":558631,"length":549},{"loc":"urn:cts:latinLit:phi0474.phi056:12.17.3","start":559180,"length":316},{"loc":"urn:cts:latinLit:phi0474.phi056:12.18.1","start":559496,"length":819},{"loc":"urn:cts:latinLit:phi0474.phi056:12.18.2","start":560315,"length":654},{"loc":"urn:cts:latinLit:phi0474.phi056:12.19.1","start":560969,"length":392},{"loc":"urn:cts:latinLit:phi0474.phi056:12.19.2","start":561361,"length":698},{"loc":"urn:cts:latinLit:phi0474.phi056:12.20.1","start":562059,"length":438},{"loc":"urn:cts:latinLit:phi0474.phi056:12.21.1","start":562497,"length":605},{"loc":"urn:cts:latinLit:phi0474.phi056:12.22.1","start":563102,"length":753},{"loc":"urn:cts:latinLit:phi0474.phi056:12.22a.1","start":563855,"length":480},{"loc":"urn:cts:latinLit:phi0474.phi056:12.22a.4","start":564335,"length":326},{"loc":"urn:cts:latinLit:phi0474.phi056:12.23.1","start":564661,"length":379},{"loc":"urn:cts:latinLit:phi0474.phi056:12.23.2","start":565040,"length":662},{"loc":"urn:cts:latinLit:phi0474.phi056:12.23.3","start":565702,"length":383},{"loc":"urn:cts:latinLit:phi0474.phi056:12.23.4","start":566085,"length":472},{"loc":"urn:cts:latinLit:phi0474.phi056:12.24.1","start":566557,"length":327},{"loc":"urn:cts:latinLit:phi0474.phi056:12.24.2","start":566884,"length":484},{"loc":"urn:cts:latinLit:phi0474.phi056:12.24.3","start":567368,"length":432},{"loc":"urn:cts:latinLit:phi0474.phi056:12.25.1","start":567800,"length":544},{"loc":"urn:cts:latinLit:phi0474.phi056:12.25.2","start":568344,"length":685},{"loc":"urn:cts:latinLit:phi0474.phi056:12.25.3","start":569029,"length":480},{"loc":"urn:cts:latinLit:phi0474.phi056:12.25.4","start":569509,"length":1025},{"loc":"urn:cts:latinLit:phi0474.phi056:12.25a.6","start":570534,"length":411},{"loc":"urn:cts:latinLit:phi0474.phi056:12.25a.7","start":570945,"length":279},{"loc":"urn:cts:latinLit:phi0474.phi056:12.26.1","start":571224,"length":389},{"loc":"urn:cts:latinLit:phi0474.phi056:12.26.2","start":571613,"length":484},{"loc":"urn:cts:latinLit:phi0474.phi056:12.28.1","start":572097,"length":217},{"loc":"urn:cts:latinLit:phi0474.phi056:12.28.2","start":572314,"length":810},{"loc":"urn:cts:latinLit:phi0474.phi056:12.29.1","start":573124,"length":616},{"loc":"urn:cts:latinLit:phi0474.phi056:12.29.2","start":573740,"length":710},{"loc":"urn:cts:latinLit:phi0474.phi056:12.29.3","start":574450,"length":220},{"loc":"urn:cts:latinLit:phi0474.phi056:12.30.1","start":574670,"length":736},{"loc":"urn:cts:latinLit:phi0474.phi056:12.30.2","start":575406,"length":367},{"loc":"urn:cts:latinLit:phi0474.phi056:12.30.3","start":575773,"length":536},{"loc":"urn:cts:latinLit:phi0474.phi056:12.30.4","start":576309,"length":319},{"loc":"urn:cts:latinLit:phi0474.phi056:12.30.5","start":576628,"length":428},{"loc":"urn:cts:latinLit:phi0474.phi056:12.30.6","start":577056,"length":660},{"loc":"urn:cts:latinLit:phi0474.phi056:13.1.1","start":577716,"length":524},{"loc":"urn:cts:latinLit:phi0474.phi056:13.1.2","start":578240,"length":695},{"loc":"urn:cts:latinLit:phi0474.phi056:13.1.3","start":578935,"length":405},{"loc":"urn:cts:latinLit:phi0474.phi056:13.1.4","start":579340,"length":971},{"loc":"urn:cts:latinLit:phi0474.phi056:13.1.5","start":580311,"length":736},{"loc":"urn:cts:latinLit:phi0474.phi056:13.1.6","start":581047,"length":148},{"loc":"urn:cts:latinLit:phi0474.phi056:13.2.1","start":581195,"length":489},{"loc":"urn:cts:latinLit:phi0474.phi056:13.4.1","start":581684,"length":588},{"loc":"urn:cts:latinLit:phi0474.phi056:13.4.2","start":582272,"length":730},{"loc":"urn:cts:latinLit:phi0474.phi056:13.4.3","start":583002,"length":535},{"loc":"urn:cts:latinLit:phi0474.phi056:13.4.4","start":583537,"length":583},{"loc":"urn:cts:latinLit:phi0474.phi056:13.5.1","start":584120,"length":424},{"loc":"urn:cts:latinLit:phi0474.phi056:13.5.2","start":584544,"length":657},{"loc":"urn:cts:latinLit:phi0474.phi056:13.5.3","start":585201,"length":341},{"loc":"urn:cts:latinLit:phi0474.phi056:13.6.1","start":585542,"length":362},{"loc":"urn:cts:latinLit:phi0474.phi056:13.6.2","start":585904,"length":515},{"loc":"urn:cts:latinLit:phi0474.phi056:13.6.3","start":586419,"length":483},{"loc":"urn:cts:latinLit:phi0474.phi056:13.6.4","start":586902,"length":562},{"loc":"urn:cts:latinLit:phi0474.phi056:13.6.5","start":587464,"length":196},{"loc":"urn:cts:latinLit:phi0474.phi056:13.7.1","start":587660,"length":696},{"loc":"urn:cts:latinLit:phi0474.phi056:13.7.2","start":588356,"length":414},{"loc":"urn:cts:latinLit:phi0474.phi056:13.7.3","start":588770,"length":340},{"loc":"urn:cts:latinLit:phi0474.phi056:13.7.4","start":589110,"length":738},{"loc":"urn:cts:latinLit:phi0474.phi056:13.7.5","start":589848,"length":658},{"loc":"urn:cts:latinLit:phi0474.phi056:13.8.1","start":590506,"length":564},{"loc":"urn:cts:latinLit:phi0474.phi056:13.8.2","start":591070,"length":482},{"loc":"urn:cts:latinLit:phi0474.phi056:13.8.3","start":591552,"length":445},{"loc":"urn:cts:latinLit:phi0474.phi056:13.9.1","start":591997,"length":363},{"loc":"urn:cts:latinLit:phi0474.phi056:13.9.2","start":592360,"length":495},{"loc":"urn:cts:latinLit:phi0474.phi056:13.9.3","start":592855,"length":522},{"loc":"urn:cts:latinLit:phi0474.phi056:13.10.1","start":593377,"length":484},{"loc":"urn:cts:latinLit:phi0474.phi056:13.10.2","start":593861,"length":709},{"loc":"urn:cts:latinLit:phi0474.phi056:13.10.3","start":594570,"length":593},{"loc":"urn:cts:latinLit:phi0474.phi056:13.10.4","start":595163,"length":564},{"loc":"urn:cts:latinLit:phi0474.phi056:13.11.1","start":595727,"length":618},{"loc":"urn:cts:latinLit:phi0474.phi056:13.11.2","start":596345,"length":287},{"loc":"urn:cts:latinLit:phi0474.phi056:13.11.3","start":596632,"length":604},{"loc":"urn:cts:latinLit:phi0474.phi056:13.12.1","start":597236,"length":442},{"loc":"urn:cts:latinLit:phi0474.phi056:13.12.2","start":597678,"length":473},{"loc":"urn:cts:latinLit:phi0474.phi056:13.13.1","start":598151,"length":430},{"loc":"urn:cts:latinLit:phi0474.phi056:13.14.1","start":598581,"length":253},{"loc":"urn:cts:latinLit:phi0474.phi056:13.14.2","start":598834,"length":535},{"loc":"urn:cts:latinLit:phi0474.phi056:13.15.1","start":599369,"length":665},{"loc":"urn:cts:latinLit:phi0474.phi056:13.15.2","start":600034,"length":552},{"loc":"urn:cts:latinLit:phi0474.phi056:13.15.3","start":600586,"length":325},{"loc":"urn:cts:latinLit:phi0474.phi056:13.16.1","start":600911,"length":385},{"loc":"urn:cts:latinLit:phi0474.phi056:13.16.2","start":601296,"length":400},{"loc":"urn:cts:latinLit:phi0474.phi056:13.16.3","start":601696,"length":540},{"loc":"urn:cts:latinLit:phi0474.phi056:13.16.4","start":602236,"length":612},{"loc":"urn:cts:latinLit:phi0474.phi056:13.17.1","start":602848,"length":464},{"loc":"urn:cts:latinLit:phi0474.phi056:13.17.2","start":603312,"length":335},{"loc":"urn:cts:latinLit:phi0474.phi056:13.17.3","start":603647,"length":679},{"loc":"urn:cts:latinLit:phi0474.phi056:13.18.1","start":604326,"length":655},{"loc":"urn:cts:latinLit:phi0474.phi056:13.18.2","start":604981,"length":675},{"loc":"urn:cts:latinLit:phi0474.phi056:13.19.1","start":605656,"length":824},{"loc":"urn:cts:latinLit:phi0474.phi056:13.19.2","start":606480,"length":627},{"loc":"urn:cts:latinLit:phi0474.phi056:13.19.3","start":607107,"length":516},{"loc":"urn:cts:latinLit:phi0474.phi056:13.21.1","start":607623,"length":468},{"loc":"urn:cts:latinLit:phi0474.phi056:13.21.2","start":608091,"length":679},{"loc":"urn:cts:latinLit:phi0474.phi056:13.22.1","start":608770,"length":456},{"loc":"urn:cts:latinLit:phi0474.phi056:13.22.2","start":609226,"length":381},{"loc":"urn:cts:latinLit:phi0474.phi056:13.23.1","start":609607,"length":347},{"loc":"urn:cts:latinLit:phi0474.phi056:13.23.2","start":609954,"length":419},{"loc":"urn:cts:latinLit:phi0474.phi056:13.24.1","start":610373,"length":449},{"loc":"urn:cts:latinLit:phi0474.phi056:13.24.2","start":610822,"length":595},{"loc":"urn:cts:latinLit:phi0474.phi056:13.24.3","start":611417,"length":353},{"loc":"urn:cts:latinLit:phi0474.phi056:13.26.1","start":611770,"length":540},{"loc":"urn:cts:latinLit:phi0474.phi056:13.26.2","start":612310,"length":595},{"loc":"urn:cts:latinLit:phi0474.phi056:13.26.3","start":612905,"length":415},{"loc":"urn:cts:latinLit:phi0474.phi056:13.26.4","start":613320,"length":325},{"loc":"urn:cts:latinLit:phi0474.phi056:13.27.1","start":613645,"length":286},{"loc":"urn:cts:latinLit:phi0474.phi056:13.27.2","start":613931,"length":732},{"loc":"urn:cts:latinLit:phi0474.phi056:13.27.3","start":614663,"length":263},{"loc":"urn:cts:latinLit:phi0474.phi056:13.27.4","start":614926,"length":152},{"loc":"urn:cts:latinLit:phi0474.phi056:13.28.1","start":615078,"length":559},{"loc":"urn:cts:latinLit:phi0474.phi056:13.28.2","start":615637,"length":751},{"loc":"urn:cts:latinLit:phi0474.phi056:13.28.3","start":616388,"length":261},{"loc":"urn:cts:latinLit:phi0474.phi056:13.28a.1","start":616649,"length":413},{"loc":"urn:cts:latinLit:phi0474.phi056:13.28a.2","start":617062,"length":624},{"loc":"urn:cts:latinLit:phi0474.phi056:13.29.1","start":617686,"length":727},{"loc":"urn:cts:latinLit:phi0474.phi056:13.29.2","start":618413,"length":424},{"loc":"urn:cts:latinLit:phi0474.phi056:13.29.3","start":618837,"length":421},{"loc":"urn:cts:latinLit:phi0474.phi056:13.29.4","start":619258,"length":934},{"loc":"urn:cts:latinLit:phi0474.phi056:13.29.5","start":620192,"length":492},{"loc":"urn:cts:latinLit:phi0474.phi056:13.29.6","start":620684,"length":280},{"loc":"urn:cts:latinLit:phi0474.phi056:13.29.7","start":620964,"length":630},{"loc":"urn:cts:latinLit:phi0474.phi056:13.29.8","start":621594,"length":206},{"loc":"urn:cts:latinLit:phi0474.phi056:13.30.1","start":621800,"length":580},{"loc":"urn:cts:latinLit:phi0474.phi056:13.30.2","start":622380,"length":197},{"loc":"urn:cts:latinLit:phi0474.phi056:13.31.1","start":622577,"length":388},{"loc":"urn:cts:latinLit:phi0474.phi056:13.31.2","start":622965,"length":248},{"loc":"urn:cts:latinLit:phi0474.phi056:13.32.1","start":623213,"length":316},{"loc":"urn:cts:latinLit:phi0474.phi056:13.32.2","start":623529,"length":271},{"loc":"urn:cts:latinLit:phi0474.phi056:13.33.1","start":623800,"length":533},{"loc":"urn:cts:latinLit:phi0474.phi056:13.34.1","start":624333,"length":339},{"loc":"urn:cts:latinLit:phi0474.phi056:13.35.1","start":624672,"length":370},{"loc":"urn:cts:latinLit:phi0474.phi056:13.35.2","start":625042,"length":221},{"loc":"urn:cts:latinLit:phi0474.phi056:13.36.1","start":625263,"length":472},{"loc":"urn:cts:latinLit:phi0474.phi056:13.36.2","start":625735,"length":255},{"loc":"urn:cts:latinLit:phi0474.phi056:13.38.1","start":625990,"length":487},{"loc":"urn:cts:latinLit:phi0474.phi056:13.40.1","start":626477,"length":451},{"loc":"urn:cts:latinLit:phi0474.phi056:13.41.1","start":626928,"length":340},{"loc":"urn:cts:latinLit:phi0474.phi056:13.41.2","start":627268,"length":541},{"loc":"urn:cts:latinLit:phi0474.phi056:13.42.1","start":627809,"length":374},{"loc":"urn:cts:latinLit:phi0474.phi056:13.42.2","start":628183,"length":388},{"loc":"urn:cts:latinLit:phi0474.phi056:13.43.1","start":628571,"length":472},{"loc":"urn:cts:latinLit:phi0474.phi056:13.43.2","start":629043,"length":342},{"loc":"urn:cts:latinLit:phi0474.phi056:13.44.1","start":629385,"length":575},{"loc":"urn:cts:latinLit:phi0474.phi056:13.50.1","start":629960,"length":385},{"loc":"urn:cts:latinLit:phi0474.phi056:13.50.2","start":630345,"length":514},{"loc":"urn:cts:latinLit:phi0474.phi056:13.53.1","start":630859,"length":316},{"loc":"urn:cts:latinLit:phi0474.phi056:13.53.2","start":631175,"length":549},{"loc":"urn:cts:latinLit:phi0474.phi056:13.55.1","start":631724,"length":789},{"loc":"urn:cts:latinLit:phi0474.phi056:13.55.2","start":632513,"length":875},{"loc":"urn:cts:latinLit:phi0474.phi056:13.56.1","start":633388,"length":709},{"loc":"urn:cts:latinLit:phi0474.phi056:13.56.2","start":634097,"length":286},{"loc":"urn:cts:latinLit:phi0474.phi056:13.56.3","start":634383,"length":462},{"loc":"urn:cts:latinLit:phi0474.phi056:13.57.1","start":634845,"length":505},{"loc":"urn:cts:latinLit:phi0474.phi056:13.57.2","start":635350,"length":506},{"loc":"urn:cts:latinLit:phi0474.phi056:13.60.1","start":635856,"length":631},{"loc":"urn:cts:latinLit:phi0474.phi056:13.63.1","start":636487,"length":494},{"loc":"urn:cts:latinLit:phi0474.phi056:13.63.2","start":636981,"length":486},{"loc":"urn:cts:latinLit:phi0474.phi056:13.64.1","start":637467,"length":1015},{"loc":"urn:cts:latinLit:phi0474.phi056:13.64.2","start":638482,"length":526},{"loc":"urn:cts:latinLit:phi0474.phi056:13.65.1","start":639008,"length":635},{"loc":"urn:cts:latinLit:phi0474.phi056:13.65.2","start":639643,"length":528},{"loc":"urn:cts:latinLit:phi0474.phi056:13.66.1","start":640171,"length":607},{"loc":"urn:cts:latinLit:phi0474.phi056:13.66.2","start":640778,"length":420},{"loc":"urn:cts:latinLit:phi0474.phi056:13.67.1","start":641198,"length":528},{"loc":"urn:cts:latinLit:phi0474.phi056:13.67.2","start":641726,"length":368},{"loc":"urn:cts:latinLit:phi0474.phi056:13.68.1","start":642094,"length":417},{"loc":"urn:cts:latinLit:phi0474.phi056:13.68.2","start":642511,"length":451},{"loc":"urn:cts:latinLit:phi0474.phi056:13.68.3","start":642962,"length":253},{"loc":"urn:cts:latinLit:phi0474.phi056:13.69.1","start":643215,"length":582},{"loc":"urn:cts:latinLit:phi0474.phi056:13.69.2","start":643797,"length":561},{"loc":"urn:cts:latinLit:phi0474.phi056:13.72.1","start":644358,"length":447},{"loc":"urn:cts:latinLit:phi0474.phi056:13.72.2","start":644805,"length":486},{"loc":"urn:cts:latinLit:phi0474.phi056:13.73.1","start":645291,"length":231},{"loc":"urn:cts:latinLit:phi0474.phi056:13.73.2","start":645522,"length":777},{"loc":"urn:cts:latinLit:phi0474.phi056:13.75.1","start":646299,"length":455},{"loc":"urn:cts:latinLit:phi0474.phi056:13.75.2","start":646754,"length":323},{"loc":"urn:cts:latinLit:phi0474.phi056:13.76.1","start":647077,"length":350},{"loc":"urn:cts:latinLit:phi0474.phi056:13.76.2","start":647427,"length":314},{"loc":"urn:cts:latinLit:phi0474.phi056:13.77.1","start":647741,"length":502},{"loc":"urn:cts:latinLit:phi0474.phi056:13.77.2","start":648243,"length":329},{"loc":"urn:cts:latinLit:phi0474.phi056:13.77.3","start":648572,"length":678},{"loc":"urn:cts:latinLit:phi0474.phi056:13.78.1","start":649250,"length":340},{"loc":"urn:cts:latinLit:phi0474.phi056:13.78.2","start":649590,"length":446},{"loc":"urn:cts:latinLit:phi0474.phi056:14.1.1","start":650036,"length":633},{"loc":"urn:cts:latinLit:phi0474.phi056:14.1.2","start":650669,"length":434},{"loc":"urn:cts:latinLit:phi0474.phi056:14.1.3","start":651103,"length":534},{"loc":"urn:cts:latinLit:phi0474.phi056:14.1.4","start":651637,"length":254},{"loc":"urn:cts:latinLit:phi0474.phi056:14.1.5","start":651891,"length":611},{"loc":"urn:cts:latinLit:phi0474.phi056:14.1.6","start":652502,"length":199},{"loc":"urn:cts:latinLit:phi0474.phi056:14.1.7","start":652701,"length":154},{"loc":"urn:cts:latinLit:phi0474.phi056:14.2.1","start":652855,"length":455},{"loc":"urn:cts:latinLit:phi0474.phi056:14.2.2","start":653310,"length":662},{"loc":"urn:cts:latinLit:phi0474.phi056:14.2.3","start":653972,"length":713},{"loc":"urn:cts:latinLit:phi0474.phi056:14.2.4","start":654685,"length":319},{"loc":"urn:cts:latinLit:phi0474.phi056:14.3.1","start":655004,"length":461},{"loc":"urn:cts:latinLit:phi0474.phi056:14.3.2","start":655465,"length":463},{"loc":"urn:cts:latinLit:phi0474.phi056:14.3.3","start":655928,"length":548},{"loc":"urn:cts:latinLit:phi0474.phi056:14.3.4","start":656476,"length":415},{"loc":"urn:cts:latinLit:phi0474.phi056:14.3.5","start":656891,"length":599},{"loc":"urn:cts:latinLit:phi0474.phi056:14.4.1","start":657490,"length":617},{"loc":"urn:cts:latinLit:phi0474.phi056:14.4.2","start":658107,"length":312},{"loc":"urn:cts:latinLit:phi0474.phi056:14.4.3","start":658419,"length":802},{"loc":"urn:cts:latinLit:phi0474.phi056:14.4.4","start":659221,"length":420},{"loc":"urn:cts:latinLit:phi0474.phi056:14.4.5","start":659641,"length":653},{"loc":"urn:cts:latinLit:phi0474.phi056:14.4.6","start":660294,"length":473},{"loc":"urn:cts:latinLit:phi0474.phi056:14.5.1","start":660767,"length":1005},{"loc":"urn:cts:latinLit:phi0474.phi056:14.5.2","start":661772,"length":506},{"loc":"urn:cts:latinLit:phi0474.phi056:14.7.1","start":662278,"length":435},{"loc":"urn:cts:latinLit:phi0474.phi056:14.7.2","start":662713,"length":427},{"loc":"urn:cts:latinLit:phi0474.phi056:14.7.3","start":663140,"length":289},{"loc":"urn:cts:latinLit:phi0474.phi056:14.14.1","start":663429,"length":686},{"loc":"urn:cts:latinLit:phi0474.phi056:14.14.2","start":664115,"length":405},{"loc":"urn:cts:latinLit:phi0474.phi056:14.18.1","start":664520,"length":600},{"loc":"urn:cts:latinLit:phi0474.phi056:14.18.2","start":665120,"length":444},{"loc":"urn:cts:latinLit:phi0474.phi056:15.1.1","start":665564,"length":583},{"loc":"urn:cts:latinLit:phi0474.phi056:15.1.2","start":666147,"length":776},{"loc":"urn:cts:latinLit:phi0474.phi056:15.1.3","start":666923,"length":556},{"loc":"urn:cts:latinLit:phi0474.phi056:15.1.4","start":667479,"length":537},{"loc":"urn:cts:latinLit:phi0474.phi056:15.1.5","start":668016,"length":741},{"loc":"urn:cts:latinLit:phi0474.phi056:15.1.6","start":668757,"length":360},{"loc":"urn:cts:latinLit:phi0474.phi056:15.2.1","start":669117,"length":692},{"loc":"urn:cts:latinLit:phi0474.phi056:15.2.2","start":669809,"length":405},{"loc":"urn:cts:latinLit:phi0474.phi056:15.2.3","start":670214,"length":323},{"loc":"urn:cts:latinLit:phi0474.phi056:15.2.4","start":670537,"length":535},{"loc":"urn:cts:latinLit:phi0474.phi056:15.2.5","start":671072,"length":761},{"loc":"urn:cts:latinLit:phi0474.phi056:15.2.6","start":671833,"length":1020},{"loc":"urn:cts:latinLit:phi0474.phi056:15.2.7","start":672853,"length":829},{"loc":"urn:cts:latinLit:phi0474.phi056:15.2.8","start":673682,"length":746},{"loc":"urn:cts:latinLit:phi0474.phi056:15.3.1","start":674428,"length":437},{"loc":"urn:cts:latinLit:phi0474.phi056:15.3.2","start":674865,"length":598},{"loc":"urn:cts:latinLit:phi0474.phi056:15.4.1","start":675463,"length":320},{"loc":"urn:cts:latinLit:phi0474.phi056:15.4.2","start":675783,"length":728},{"loc":"urn:cts:latinLit:phi0474.phi056:15.4.3","start":676511,"length":442},{"loc":"urn:cts:latinLit:phi0474.phi056:15.4.4","start":676953,"length":774},{"loc":"urn:cts:latinLit:phi0474.phi056:15.4.5","start":677727,"length":436},{"loc":"urn:cts:latinLit:phi0474.phi056:15.4.6","start":678163,"length":764},{"loc":"urn:cts:latinLit:phi0474.phi056:15.4.7","start":678927,"length":754},{"loc":"urn:cts:latinLit:phi0474.phi056:15.4.8","start":679681,"length":760},{"loc":"urn:cts:latinLit:phi0474.phi056:15.4.9","start":680441,"length":510},{"loc":"urn:cts:latinLit:phi0474.phi056:15.4.10","start":680951,"length":976},{"loc":"urn:cts:latinLit:phi0474.phi056:15.4.11","start":681927,"length":861},{"loc":"urn:cts:latinLit:phi0474.phi056:15.4.12","start":682788,"length":724},{"loc":"urn:cts:latinLit:phi0474.phi056:15.4.13","start":683512,"length":1118},{"loc":"urn:cts:latinLit:phi0474.phi056:15.4.14","start":684630,"length":964},{"loc":"urn:cts:latinLit:phi0474.phi056:15.4.15","start":685594,"length":705},{"loc":"urn:cts:latinLit:phi0474.phi056:15.4.16","start":686299,"length":749},{"loc":"urn:cts:latinLit:phi0474.phi056:15.5.1","start":687048,"length":429},{"loc":"urn:cts:latinLit:phi0474.phi056:15.5.2","start":687477,"length":546},{"loc":"urn:cts:latinLit:phi0474.phi056:15.5.3","start":688023,"length":333},{"loc":"urn:cts:latinLit:phi0474.phi056:15.6.1","start":688356,"length":738},{"loc":"urn:cts:latinLit:phi0474.phi056:15.6.2","start":689094,"length":892},{"loc":"urn:cts:latinLit:phi0474.phi056:15.7.1","start":689986,"length":617},{"loc":"urn:cts:latinLit:phi0474.phi056:15.8.1","start":690603,"length":552},{"loc":"urn:cts:latinLit:phi0474.phi056:15.9.1","start":691155,"length":667},{"loc":"urn:cts:latinLit:phi0474.phi056:15.9.2","start":691822,"length":268},{"loc":"urn:cts:latinLit:phi0474.phi056:15.9.3","start":692090,"length":222},{"loc":"urn:cts:latinLit:phi0474.phi056:15.10.1","start":692312,"length":481},{"loc":"urn:cts:latinLit:phi0474.phi056:15.10.2","start":692793,"length":635},{"loc":"urn:cts:latinLit:phi0474.phi056:15.11.1","start":693428,"length":322},{"loc":"urn:cts:latinLit:phi0474.phi056:15.11.2","start":693750,"length":523},{"loc":"urn:cts:latinLit:phi0474.phi056:15.12.1","start":694273,"length":342},{"loc":"urn:cts:latinLit:phi0474.phi056:15.12.2","start":694615,"length":513},{"loc":"urn:cts:latinLit:phi0474.phi056:15.13.1","start":695128,"length":432},{"loc":"urn:cts:latinLit:phi0474.phi056:15.13.2","start":695560,"length":615},{"loc":"urn:cts:latinLit:phi0474.phi056:15.13.3","start":696175,"length":828},{"loc":"urn:cts:latinLit:phi0474.phi056:15.14.1","start":697003,"length":413},{"loc":"urn:cts:latinLit:phi0474.phi056:15.14.2","start":697416,"length":471},{"loc":"urn:cts:latinLit:phi0474.phi056:15.14.3","start":697887,"length":487},{"loc":"urn:cts:latinLit:phi0474.phi056:15.14.4","start":698374,"length":667},{"loc":"urn:cts:latinLit:phi0474.phi056:15.14.5","start":699041,"length":377},{"loc":"urn:cts:latinLit:phi0474.phi056:15.14.6","start":699418,"length":532},{"loc":"urn:cts:latinLit:phi0474.phi056:15.15.1","start":699950,"length":687},{"loc":"urn:cts:latinLit:phi0474.phi056:15.15.2","start":700637,"length":849},{"loc":"urn:cts:latinLit:phi0474.phi056:15.15.3","start":701486,"length":559},{"loc":"urn:cts:latinLit:phi0474.phi056:15.15.4","start":702045,"length":283},{"loc":"urn:cts:latinLit:phi0474.phi056:15.16.1","start":702328,"length":579},{"loc":"urn:cts:latinLit:phi0474.phi056:15.16.2","start":702907,"length":396},{"loc":"urn:cts:latinLit:phi0474.phi056:15.16.3","start":703303,"length":766},{"loc":"urn:cts:latinLit:phi0474.phi056:15.17.1","start":704069,"length":467},{"loc":"urn:cts:latinLit:phi0474.phi056:15.17.2","start":704536,"length":410},{"loc":"urn:cts:latinLit:phi0474.phi056:15.17.3","start":704946,"length":383},{"loc":"urn:cts:latinLit:phi0474.phi056:15.17.4","start":705329,"length":313},{"loc":"urn:cts:latinLit:phi0474.phi056:15.18.1","start":705642,"length":459},{"loc":"urn:cts:latinLit:phi0474.phi056:15.18.2","start":706101,"length":172},{"loc":"urn:cts:latinLit:phi0474.phi056:15.19.1","start":706273,"length":287},{"loc":"urn:cts:latinLit:phi0474.phi056:15.19.2","start":706560,"length":646},{"loc":"urn:cts:latinLit:phi0474.phi056:15.19.3","start":707206,"length":510},{"loc":"urn:cts:latinLit:phi0474.phi056:15.19.4","start":707716,"length":572},{"loc":"urn:cts:latinLit:phi0474.phi056:15.20.1","start":708288,"length":287},{"loc":"urn:cts:latinLit:phi0474.phi056:15.20.2","start":708575,"length":551},{"loc":"urn:cts:latinLit:phi0474.phi056:15.20.3","start":709126,"length":375},{"loc":"urn:cts:latinLit:phi0474.phi056:15.21.1","start":709501,"length":527},{"loc":"urn:cts:latinLit:phi0474.phi056:15.21.2","start":710028,"length":933},{"loc":"urn:cts:latinLit:phi0474.phi056:15.21.3","start":710961,"length":389},{"loc":"urn:cts:latinLit:phi0474.phi056:15.21.4","start":711350,"length":806},{"loc":"urn:cts:latinLit:phi0474.phi056:15.21.5","start":712156,"length":350},{"loc":"urn:cts:latinLit:phi0474.phi056:16.1.1","start":712506,"length":563},{"loc":"urn:cts:latinLit:phi0474.phi056:16.1.2","start":713069,"length":532},{"loc":"urn:cts:latinLit:phi0474.phi056:16.1.3","start":713601,"length":259},{"loc":"urn:cts:latinLit:phi0474.phi056:16.2.1","start":713860,"length":398},{"loc":"urn:cts:latinLit:phi0474.phi056:16.3.1","start":714258,"length":293},{"loc":"urn:cts:latinLit:phi0474.phi056:16.3.2","start":714551,"length":316},{"loc":"urn:cts:latinLit:phi0474.phi056:16.4.1","start":714867,"length":452},{"loc":"urn:cts:latinLit:phi0474.phi056:16.4.2","start":715319,"length":522},{"loc":"urn:cts:latinLit:phi0474.phi056:16.4.3","start":715841,"length":475},{"loc":"urn:cts:latinLit:phi0474.phi056:16.4.4","start":716316,"length":437},{"loc":"urn:cts:latinLit:phi0474.phi056:16.5.1","start":716753,"length":484},{"loc":"urn:cts:latinLit:phi0474.phi056:16.5.2","start":717237,"length":507},{"loc":"urn:cts:latinLit:phi0474.phi056:16.6.1","start":717744,"length":364},{"loc":"urn:cts:latinLit:phi0474.phi056:16.6.2","start":718108,"length":271},{"loc":"urn:cts:latinLit:phi0474.phi056:16.7.1","start":718379,"length":517},{"loc":"urn:cts:latinLit:phi0474.phi056:16.8.1","start":718896,"length":425},{"loc":"urn:cts:latinLit:phi0474.phi056:16.8.2","start":719321,"length":410},{"loc":"urn:cts:latinLit:phi0474.phi056:16.9.1","start":719731,"length":457},{"loc":"urn:cts:latinLit:phi0474.phi056:16.9.2","start":720188,"length":558},{"loc":"urn:cts:latinLit:phi0474.phi056:16.9.3","start":720746,"length":569},{"loc":"urn:cts:latinLit:phi0474.phi056:16.9.4","start":721315,"length":491},{"loc":"urn:cts:latinLit:phi0474.phi056:16.10.1","start":721806,"length":396},{"loc":"urn:cts:latinLit:phi0474.phi056:16.10.2","start":722202,"length":410},{"loc":"urn:cts:latinLit:phi0474.phi056:16.11.1","start":722612,"length":545},{"loc":"urn:cts:latinLit:phi0474.phi056:16.11.2","start":723157,"length":706},{"loc":"urn:cts:latinLit:phi0474.phi056:16.11.3","start":723863,"length":724},{"loc":"urn:cts:latinLit:phi0474.phi056:16.12.1","start":724587,"length":277},{"loc":"urn:cts:latinLit:phi0474.phi056:16.12.2","start":724864,"length":464},{"loc":"urn:cts:latinLit:phi0474.phi056:16.12.3","start":725328,"length":510},{"loc":"urn:cts:latinLit:phi0474.phi056:16.12.4","start":725838,"length":914},{"loc":"urn:cts:latinLit:phi0474.phi056:16.12.5","start":726752,"length":385},{"loc":"urn:cts:latinLit:phi0474.phi056:16.12.6","start":727137,"length":835},{"loc":"urn:cts:latinLit:phi0474.phi056:16.14.1","start":727972,"length":280},{"loc":"urn:cts:latinLit:phi0474.phi056:16.14.2","start":728252,"length":486},{"loc":"urn:cts:latinLit:phi0474.phi056:16.15.1","start":728738,"length":514},{"loc":"urn:cts:latinLit:phi0474.phi056:16.15.2","start":729252,"length":245},{"loc":"urn:cts:latinLit:phi0474.phi056:16.16.1","start":729497,"length":287},{"loc":"urn:cts:latinLit:phi0474.phi056:16.16.2","start":729784,"length":354},{"loc":"urn:cts:latinLit:phi0474.phi056:16.17.1","start":730138,"length":439},{"loc":"urn:cts:latinLit:phi0474.phi056:16.17.2","start":730577,"length":376},{"loc":"urn:cts:latinLit:phi0474.phi056:16.18.1","start":730953,"length":688},{"loc":"urn:cts:latinLit:phi0474.phi056:16.18.2","start":731641,"length":185},{"loc":"urn:cts:latinLit:phi0474.phi056:16.18.3","start":731826,"length":345},{"loc":"urn:cts:latinLit:phi0474.phi056:16.21.1","start":732171,"length":553},{"loc":"urn:cts:latinLit:phi0474.phi056:16.21.2","start":732724,"length":641},{"loc":"urn:cts:latinLit:phi0474.phi056:16.21.3","start":733365,"length":570},{"loc":"urn:cts:latinLit:phi0474.phi056:16.21.4","start":733935,"length":306},{"loc":"urn:cts:latinLit:phi0474.phi056:16.21.5","start":734241,"length":352},{"loc":"urn:cts:latinLit:phi0474.phi056:16.21.6","start":734593,"length":397},{"loc":"urn:cts:latinLit:phi0474.phi056:16.21.7","start":734990,"length":796},{"loc":"urn:cts:latinLit:phi0474.phi056:16.21.8","start":735786,"length":286},{"loc":"urn:cts:latinLit:phi0474.phi056:16.22.1","start":736072,"length":651},{"loc":"urn:cts:latinLit:phi0474.phi056:16.22.2","start":736723,"length":369},{"loc":"urn:cts:latinLit:phi0474.phi056:16.23.1","start":737092,"length":268},{"loc":"urn:cts:latinLit:phi0474.phi056:16.23.2","start":737360,"length":508},{"loc":"urn:cts:latinLit:phi0474.phi056:16.24.1","start":737868,"length":515},{"loc":"urn:cts:latinLit:phi0474.phi056:16.24.2","start":738383,"length":390},{"loc":"urn:cts:latinLit:phi0474.phi056:16.26.1","start":738773,"length":289},{"loc":"urn:cts:latinLit:phi0474.phi056:16.26.2","start":739062,"length":349},{"loc":"urn:cts:latinLit:phi0474.phi056:16.27.1","start":739411,"length":374},{"loc":"urn:cts:latinLit:phi0474.phi056:16.27.2","start":739785,"length":464}]}
