{"id":"urn:cts:latinLit:phi0978.phi001.perseus-lat2","text":"PLINIVS SECVNDVSVESPASIANO CAESARI SVO S.Libros Naturalis Historiae, novicium Camenis\nQuiritium tuorum opus, natos apud me proxima fetura\nlicentiore epistula narrare constitui tibi, iucundissime Imperator\n; sit enim haec tui praefatio, verissima, dum maxim\ni consenescit in patre. namque tu solebas nugas\nesse aliquid meas putare, ut obiter emolliam Catullum\nconterraneum meum (agnoscis et hoc castrense verbum):\nille enim, ut scis, permutatis prioribus syllabis duriusculum\nse fecit quam volebat existimari a Veraniolis suis et\nFabullis. simul ut hac mea petulantia fiat quod proxime\nnon fieri questus es in alia procaci epistula nostra, ut in\nquaedam acta exeat sciantque omnes quam ex aequo tecum\n\n\n\nvivat imperium. triumphalis et censorius tu sexiesque\nconsul ac tribuniciae potestatis particeps et, quod his nobilius\nfecisti, dum illud patri pariter et equestri ordini\npraestas, praefectus praetorii eius omniaque haec rei publicae\nes: nobis quidem qualis in castrensi contubernio,\nnec quicquam in te mutavit fortunae amplitude, nisi ut\nprodesse tantundem posseset velles. itaque cum ceteris\nin veneratione tui pateant omnia alia, nobis ad colendum\nte familiarius audacia sola superest: hanc igitur tibi imputabis\net in nostra culpa tibi ignosces. perfricui faciem\nnec tamen profeci, quoniam alia via occurris ingens et\nlongius etiam summoves ingenii fascibus. fulgurare in nullo\numquam verius dicta vis eloquentiae, tribunicia potestas\nfacundiae. quanto tu ore patris laudes tonas! quanto\nfratris amas! quantus in poetica es! o magna fecunditas\nanimi! quem ad modum fratrem quoque imitareris excogitasti\n.\nSed haec quis possit intrepidus aestimare subiturus\ningenii tui iudicium, praesertim lacessitum? neque enim\nsimilis est condicio publicantium et nominatim tibi dicantium\n. tum possem dicere: 'Quid ista legis, Imperator?\nhumili vulgo scripta sunt, agricolarum, opificum turbae,\ndenique studiorum otiosis. quid te iudicem facis? cum\nhanc operam condicerem, non eras in hoc albo. Maiorem\n\n\n\nte sciebam, quam ut descensurum huc putarem.' praeterea\nest quaedam publica etiam eruditorum reiectio. utitur illa\net M. Tullius extra omnem ingenii aleam positus et, quod\nmiremur, per advocatum defenditur: nec doctissimis.\nManium Persium haec legere nolo, Iunium Congium\nvolo. quod si hoc Lucilius, qui primus condidit stili\nnasum, dicendum sibi putavit, Cicero mutuandum, praesertim\ncum de re publica scriberet, quanto nos causatius\nab aliquo iudice defendimur? sed haec ego mihi nunc\npatrocinia ademi nuncupatione, quoniam plurimum refert,\nsortiatur aliquis iudicem an eligat, multumque apparatus\ninterest 'apud invitatum hospitem et oblatum. cum apud\nCatonem, ilium ambitus hostem et repulsis tamquam honoribus\ninemptis gaudentem, flagrantibus comitiis pecunias\ndeponerent candidati, hoc se facere, quod tum pro innocentia\nex rebus humanis summum esset, profitebantur. inde illa\nnobilis M. Ciceronis suspiratio: O te felicem, M. Porci,\na quo rem inprobam petere nemo audet! cum\ntribunos appellaret L. Scipio Asiaticus, inter quos erat\nGracchus, hoc adtestabatur vel inimico iudici se probari\n\nposse. adeo summum quisque causae suae iudicem facit\nquemcumque, cum eligit. unde provocatio appellatur. te\nquidem in excelsissimo generis humani fastigio positum,\nsumma eloquentia, summa eruditione praeditum, religiose\nadiri etiam a salutantibus scio, et ideo curant, quae tibi\ndicantur ut digna sint. verum dis lacte rustici multaeque\ngentes et mola litant salsa qui non habent tura, nec ulli\nfuit vitio deos colere quoquo modo posset.\nMeae quidem temeritati accessit hoc quoque, quod\nlevioris operae hos tibi dedicavi libellos. nam nec ingenii\nsunt capaces, quod alioqui in nobis perquam mediocre\nerat, neque admittunt excessus aut orationes sermonesve\naut casus mirabiles vel eventus varios, iucunda dictu aut\nlegentibus blanda sterili materia: rerum natura, hoc est\nvita, narratur, et haec sordidissima sui parte ac plurimarum\nrerum aut rusticis vocabulis aut externis, immo barbaris\netiam, cum honoris praefatione ponendis. praeterea iter\nest non trita auctoribus via nec qua peregrinari animus\nexpetat. nemo apud nos qui idem temptaverit, nemo apud\nGraecos qui unus omnia ea tractaverit. magna pars\n\n\n\nstudiorum amoenitates quaerimus; quae vero tractata ab\naliis dicuntur inmensae subtilitatis, obscuris rerum tenebris\npremuntur. Ante omnia attingenda quae Graeci τῇ ἐγκυκλίου παιδείᾳ vocant, et tamen ignota aut incerta\ningeniis facta; alia vero ita multis prodita, ut in fastidium\nsint adducta. res ardua vetustis novitatem dare, novis\nauctoritatem, obsoletis nitorem, obscuris lucem, fastiditis\ngratiam, dubiis fidem, onnibus vero naturam et naturae\nsua omnia. itaque etiam non assecutis voluisse abunde\npulchrum atque magnificum est.\nEquidem ita sentio, peculiarem in studiis causam\neorum esse, qui difficultatibus victis utilitatem iuvandi\npraetulerint gratiae placendi, idque iam et in aliis operibus\nipse feci et profiteor mirari me T. Livium, auctorem\nceleberrimum, in historiarum suarum, quas repetit ab\norigine urbis, quodam volumine sic orsum: iam sibi\nsatis gloriae quaesitum, et potuisse se desidere,\nni animus inquies pasceretur opere. profecto enim\npopuli gentium victoris et Romani nominis gloriae, non\nsuae, composuisse illa decuit. mains meritum esset operis\namore, non animi causa, perseverasse et hoc populo\nRomano praestitisse, non sibi.XX rerum dignarum cura\n—quoniam, ut ait Domitius Piso, thesauros oportet esse,\nnon libros—lectione voluminum circiter II, quorum pauca\n\n\n\nadmodum studiosi attingunt propter secretum materiae, ex\nexquisitis auctoribus centum inclusimus XXXVI voluminibus,\nadiectis rebus plurimis, quas aut ignoraverant priores aut\npostea invenerat vita. nec dubitamus multa esse quae et\nnos praeterierint. homines enim sumus et occupati officiis\nsubsicivisque temporibus ista curamus, id est nocturnis,\nne quis vestrum putet his cessatum horis. dies vobis\ninpendimus, cum somno valetudinem computamus, vel hoc\nsolo praemio contenti, quod, dum ista, ut ait M. Varro,\nmusinamur, pluribus horis vivimus. profecto enim vita\nvigilia est. quibus de causis atque difficultatibus nihil\nauso promittere hoc ipsum tu praestas, quod ad te scribimus.\nhaec fiducia operis, haec est indicatura. multa valde\npretiosa ideo videntur, quia sunt templis dicata.\nVos quidem omnes, patrem, te fratremque, diximus\nopere iusto, temporum nostrorum historiam orsi a fine\nAufidii. ubi sit ea, quaeres. iam pridem peracta sancitur\net alioqui statutum erat heredi mandare, ne quid ambitioni\ndedisse vita iudicaretur. proinde occupantibus locum faveo,\nego vero et posteris, quos scio nobiscum decertaturos, sicut\nipsi fecimus cum prioribus. argumentum huius stomachi\nmei habebis quod in his voluminibus auctorum nomina\npraetexui. est enim benignum, ut arbitror, et plenum\ningenui pudoris fateri per quos profeceris, non ut plerique\nex iis, quos attigi, fecerunt. scito enim conferentem\n\nauctores me deprehendisse a iuratissimis ex proximis veteres\ntranscriptos ad verbum neque nominatos, non illa Vergiliana\nvirtute, ut certarent, non Tulliana simplicitate, qui de\nre publica Platonis se comitem profitetur, in consolatione\nfiliae Crantorem, inquit, sequor, item Panaetium de\nofficiis, quae volumina ediscenda, non modo in manibus\ncotidie habenda, nosti. obnoxii profecto animi et infelicis\ningenii est deprehendi in furto malle quam mutuum reddere,\ncum praesertim sors fiat ex usura.\nInscriptionis apud Graecos mira felicitas:κηρίον\ninscripsere, quod volebant intellegi favum, alii κέρας ʼαμαλθείας, quod copiae cornu, ut vel lactis gallinacei\nsperare possis in volumine haustum; iamἴα, μοῦσαι,πανδέκται, ἐγχειρίδια,λειμών, πίναξ, σχεδίων:: inscriptiones\n, propter quas vadimonium deseri possit; at cum\nintraveris, di deaeque, quam nihil in medio invenies!\nnostri graviores Antiquitatium, Exemplorum Artiumque\n, facetissimi Lucubrationum, puto quiaBibaculus\nerat et vocabatur paulo minus asserit Varro in satiris\n\nsuis Sesculixe et Flextabula apud Graecos desiit\nnugari Diodorus et βιβλιοθήκης historiam suam inscripsit.\nApion quidem grammaticus -hic quem Tiberius Caesar\ncymbalum mundi vocabat, cumpropriae famae tympanum\npotius videri posset—immortalitate donari a se scripsit\nad quos aliqua componebat. me non paenitet nullum\nfestiviorem excogitasse titulum et, ne in totum videar\nGraecos insectari, ex illis mox velim intellegi pingendifingendique conditoribus, quos in libellis his invenies absoluta\nopera et illa quoque, quae mirando non satiamur,\npendenti titulo inscripsisse, ut APELLES FACIEBAT aut\nPOLYCLITUS, tamquam inchoata semper arte et inperfecta,\nut contra iudiciorum varietates superesset artifici regressus\nad veniam velut emendaturo quicquid desideraretur, si non\nesset interceptus. quare plenum verecundiae illud, quod\nomnia opera tamquam novissima inscripsere et tamquam\nsingulis fato adempti. tria non amplius, ut opinor, absolute\ntraduntur inscripta ILLE FECIT, quae suis locis\nreddam. quo apparuit summam artis securitatem auctori\nplacuisse, et ob id magna invidia fuere omnia ea.\nEgo plane meis adici posse multa confiteor, nec his\nsolis, sed et omnibus quos edidi, ut obiter caveam istos\nHomeromastigas (ita enim verius dixerim), quoniam audio\net Stoicos et dialecticos Epicureosque—nam de grammaticis\nsemper expectavi—parturire adversus libellos, quos de\n\n\n\ngrammatica edidi, et subinde abortus facere iam decem\nannis, cum celerius etiam elephanti pariant. ceu vero\nnesciam adversus Theophrastum, hominem in eloquentia\ntantum, ut nomen divinum inde invenerit, scripsisse etiam\nfeminam, et proverbium inde natum suspendio arborem\neligendi. non queo mihi temperare quo minus ad hoc\npertinentia ipsa censorii Catonis verba ponam, ut appareat\netiam Catoni de militari disciplina commentanti, qui\nsub Africano, immo vero et sub Hannibale didicisset\nmilitare et ne Africanum quidem ferre potuisset, qui\nimperator triumphum reportasset, paratos fuisse istos, qui\nobtrectatione alienae scientiae famam sibi aucupantur:\nQuid enim? ait in eo volumine, scio ego, quae scripta\nsunt si palam proferantur, multos fore qui vitilitigent\n, sed ii potissimum, qui verae laudis expertes\nsunt. eorum ego orationes sivi praeterfluere. nec\nPlancus inlepide, cum diceretur Asinius Pollio orationes\nin eum parare, quae ab ipso aut libertis post mortem\nPlanci ederentur, ne respondere posset: cum mortuis\nnon nisi larvas luctari. quo dicto sic repercussit illas,\nut apud eruditos nihil impudentius iudicetur. ergo securi\netiam contra vitilitigatores, quos Cato eleganter ex vitiis\n\n\n\net litigatoribus composuit—quid enim illi aliud quam\nlitigant aut litem quaerunt?—, exequemur reliqua propositi.\nquia occupationibus tuis publico bono parcendum erat,\nquid singulis contineretur libris, huic epistulae subiunxi\nsummaque cura, ne legendos eos haberes, operam dedi.\ntu per hoc et aliis praestabis ne perlegant, sed, ut quisque\ndesiderabit aliquid, id tantum quaerat et sciat quo loco\ninveniat. hoc ante me fecit in litteris nostris Valerius\nSoranus in libris, quos ἐποπτίδων inscripsit\nLIBRO II CONTINENTVRAn finitus sit rnundus et an unus\nde forma eius\nde motu eius. cur mundus dicatur\nde elementis\nde deo\nde siderum errantium natura\nde lunae et solis defectibus. de nocte\nde magnitudine siderum\nquae quis invenerit in observatione caelesti (9. 10)\nde lunae motu\nerrantium motus et luminum 35\ncanonica\nquare eadem altiora; alias propiora videantur (13. 14)\ncatholica siderum errantium\nquae ratio colores eorum mutet\nsolis motus. dierum inaequalitatis ratio\nquare fulmina lovi adsignentur\nintervalla siderum\nde sideribus musica\nde mundo geometrica\nde repentinis sideribus. de cometis. natura et situs et genera eorum (22. 23)\nHipparchea de sideribus agnoscendis\nde caelestibus prodigiis per exempla historica\nlampades, bolides\ntrabes caelestes; chasma caeli\nde caeli coloribus\nde flamma caelesti\nde coronis caelestibus\nde circulis repentinis (28.29)\nplures soles\nplures lunae\ndierum noctibus lux\nclipei ardentes\nostentum caeli semel notatum\nde discursu stellarum\nde stellis quae Castores vocantur\nde aëre\nde statis tempestatibus (39-41)\nde caniculae ortu\nvis temporum anni stata\nde incertis tempestatibus. de imbribus et quare lapidibus pluat\nde tonitribus et fulgetris\nqua ratione echo reddatur. ventorum genera, naturae, observations (44-48)\necnephias, typbon\nturbines, presteres, vertices, alia prodigiosa genera tempestatum\nde fulminibus (51-56)\nquibus in terris non cadant et quare genera fulgurum etmiracula\nEtrusca observatio in iis et Romana\nde fulminibus evocandis\ncatholica fulgurum\nquae numquam feriantur\nlacte pluisse, sanguine, carne, ferro, lana, lateribus coctis\nportortenta\nde lapidibus caelo cad entibus. Anaxagorea de his\narcus caelestis\nnatura grandinis, nivis, pruinae, nebulae, roris. nubium imagines\nproprietates caeli in locis\nnatura terrae\nde forma eius\nan sint antipodes, quomodo aqua terrae innexa. quae ratio fluminum (65. 66)\nan circumdatus terrae oceanus\nquae portio terrae habitetur\nmediam esse mundi terram\nde obliquitate zonarum\nde inaequalitate climatum\nubi eclipses non appareant et quare\nquae ratio diurnae lucis in terris\ngnomonica de ea re\nubi et quando nullae umbrae, is ubi bis anno, ubi in contrarium umbrae ferantur (75. 76)\n[ubi longissimi dies, ubi brevissimi]\nde primo horologio\nquo mo do observentur dies\ndifferentia gentium ad rationem mundi\nde terrae motibus. de terrae hiatibus. signa motus futuri (81-83)\nauxilia contra motus futuros\nportenta terrarum semel tradita\nmiracula terrae motus\nquibus locis maria recesserint. insularum enascentium ratio (87. 88)\nquae et quibus temporibus enatae sint\nquas terras interruperint maria\nquae insulae continenti adiunctae sint\nquae terrae in totum mari permutatae\nquae terrae ipsae se minuerint\nurbes haustae mari\nde spiraculis\nde terris semper trementibus. de insulis semper fluctuan tibus\nquibus locis non inpluat\nacervata terrarum miracula\nqua ratione aestus maris accedant et recedant\nubi aestus extra rationem idem faciant\nmiracula maris (101-105)\nquae potentia lunae ad terrena et marina\nquae soils\nquare salsum mare\nubi altissimum mare\nmirabilia fontium et fluminum\nignium et aquarum iuncta miracula (107-110)\nde maltha\nde naphtha\nquae loca semper ardeant\nignium per se miracula\nterrae universae mensura\nharmonica mundi ratio\nSumma: res et historiae et\nobservations CCCCXVII\nEX AVCTORIBVS\nM. Varrone. Sulpicio Gallo.\nTito Caesare Imperatore. Q.\nTuberone. Tullio Tirone. L.\nPisone. T. Livio. Gornelio\nNepote. Seboso. Caelio Antipatro\n. Fabiano. Antiate.\nMuciano. Caecina qui de\nEtrusca disciplina. Tarquitio\nqui item. lulio Aquila qui\nso item. Sergio Plauto.\nEXTERNIS\nHipparcho. Timaeo. Sosigene.\nPetosiri. Nechepso. Pythagoricis\n. Posidonio. Anaxi-\nmandro. Epigene. Eudoxo.\nDemocrito. Critodemo. Thrasyllo\n. Serapione gnomonico.\nEuclide. Coerano philosopho,\nDicaearcho. Archimede. Onesicrito\n. Eratosthene. Pythea.\nHerodoto. Aristotele. Ctesia.\nArtemidoro Ephesio. Isidoro\nCharaceno. Theopompo.\nL. III CONTINENTVRsitus; gentes, maria, oppida,\nportus; montes, flumina; mensurae\n; populi qui sunt aut\nfuerunt\nBaeticae\nHispaniae citerioris\nNarbonensis provinciae\nItaliae usque Locros (6-10)\nTiberis, Roma\ninsularum LXIII, in his\nBaliarium\nCorsicae\nSardiniae\nSiciliae\nItaliae Locris usque Ravennam (15-20)\nde Pado\nItaliae trans Padum (21.22)\nHistriae\nAlpium et gentium Alpinarum\nIllyrici, Liburniae\nDalmatiae\nNoricorum\nPannoniae\nMoesiae\niusularum lonii et Hadriatici\nSumma: oppida et gentes...\nSumma: flumina clara . . .\nSumma: montes clari...\nSumma: insulae. . .\nSumma: quae intercidere oppida aut gentes . ..\nSumma: res et historiae et observationes. . . .\nEX AVCTORIBVS\nTurranio Gracile. Cornelio Nepote\n. T. Livio. Catone censorio.\nso M. Agrippa. M. Varrone. Divo\nAugusto. Varrone Atacino.\nAntiate. Hygino. L. Vetere.\nPomponioMela. Curionepatre.\nCaelio. Arruntio. Seboso.\nLicinio Muciano. 'Fabricio\nTusco. L. Ateio. Ateio Capitone\n. Verrio Fkcco. L.Pisone.\nGelliano. Valeriano.\nEXTERNIS\nArtemidoro. Alexandro polyhistore\n. Thucydide. Theophrasto\n. Isidoro. Theopompo.\nMetrodoro Scepsio. Callicrate.\nXenophonte Lampsaceno. Diodoro\nSyracusano. Nymphodoro\n. Calliphane. Timagene.\nL. IIII CONTINENTVRsitus, gentes, maria, oppida;\nportus, monies, flumina; mensurae\n; populi qui sunt aut\nfuerunt\nEpiri (1-4)\nAchaiae (5-10)\nGraeciae. (11-13)\nThessaliae (14. 15)\nMagnesiae\nMacedoniae\nThraciae\ninsularum ante eas terras(19-23), inter quas\nCreta\nEuboea\nCyclades\nSporades\nHellesponti, Ponti, Maeotidis\nDaciae, Sarmatiae, Scythiae (25. 26)\ninsularum Ponti\nGermaniae (28. 29)\ninsularum in Gallico oceano XCVI, quas inter Britannia\nBelgicae Galliae\nLugdunensis Galliae\nAquitanicae Galliae\nciterioris Hispaniae ab oceano\nLusitaniae\ninsularum in mari Atlantico\nuniversae Europae mensura\nSumma: oppida et gentes .\nSumma: flumina clara . . .\nSumma: montium clari. . .\nSumma: insulae . . .\nSumma: quae intercidere oppida aut gentes ...\nSumma: res et historiae et observationes . . .\nEX AVCTORIBVS\nCatone censorio. M. Varrone.\nM. Agrippa. Divo Augusto.\nVarrone Atacino. Cornelio\nNepote. Hygino. L. Vetere.\nMela Pomponio . Licinio Muciano\n. Fabricio Tusco. Ateio\nCapitone. Ateio philologo.\nEXTERNIS\nPolybio. Hecataeo. Hellanico.\nDamaste. Eudoxo. Dicaearcho.\nTimostbene. Eratosthene.\nEphoro. Cratete grammatico.\nSerapione Antiochense. Callimacho\n. Artemidoro. Apollodoro\n. Agathocle. Timaeo\nSiculo. Myrsilo. Alexandro\npolyhistore. Thucydide. Dosiade\n.Anaximandro. Philistide\nMallote. Dionysio. Aristide.\nCallidemo. Menaechmo. Aglaosthene\n. Anticlide. Heraclide.\nPhilemone. Xenophonte. Pythea\n. Isidore. Philonide. Xenagora\n. Astynomo. Staphylo.\nAristoerito. Metrodoro. Cleobulo\n. Posidonio.\nL. V CONTINENTVRsitus, gentes, maria, oppida, portus\n, montes, flumina; mensurae\n; populi qui sunt aut fuerunt\nMauretanianim\nNumidiae\nAfricae\nSyrtium\nCyrenaicae (5. 6)\ninsularum circa Africam\naversorum Africae\nAegypti (9-11)\nChorae, Tliebaidis, Nili Arabiae quae est ad mare Aegyptium\nIdumaeae, Syriae, Palaestines, Samarrae (13. 14)\nIudaeae\nPhoenices\nSyriae Coeles, Syriae Antiochiae (18. 19)\nEuphratis (20. 21)\nCiliciae et iunctarum gentium\nIsauricae; Omanadum\nPisidiae\nLycaoniae\nPamphyliae\nTauri mentis\nLyciae\nCariae\nIoniae\nAeolidis\nTroadis et iunctarum gentium\ninsularum ante Asiam CCXII (34-39). in iis\nCypri\nRhodi, Coi\nSami\nChii\nLesbi\nHellespontus, Mysia\nPhrygia\nGalatia et iunctae gentes\nBithynia\nSumma: oppida et gentes ...\nSumma: flumina clara . . .\nSumma: montium clari . . .\nSumma: insulae CXVIII Summa: quae intercidere oppida aut gentes . . .\nSumma: res et historiae et observationes . . .\nEX AVCTORIBVS\nAgrippa. Suetonio Paulino.\nM. Varrone. Varrone Atacino.\nCornelio Nepote. Hygino. L.\nVetere. Mela. Domitio Corbulone\n. Licinio Muciano. Claudio\nCaesare. Arruntio. Livio filio.\nSeboso. actis triumphorum.\nEXTERNIS\nIuba rege.Hecataeo.Hellanico.\nDamaste. Dicaearcho.Baetone.\nTimosthene. Philonide. Xenagora\n. Astynomo. Staphyl.o.\nDionysio. Aristotele. Aristocrito\n. Ephoro. Eratosthene.\nHipparcho. Panaetio. Serapione\nAntiocheno. Callimacho.\nAgathocle. Polybio. Timaeo\nmathematico. Hero doto. Myrsilo\n. Alexandro polyhistore.\nMetrodoro. Posidonio qui\nπερίπλουν aut περιήγησιν.\nSotade. Pyrrandro. Aristarcho\nSicyonio. Eudoxo. Antigene.\nCallicrate. XenophonteLampsaceno\n. Diodoro Syracusano*\nHannone. Himilcone. Nymphodoro\n. Calliphane. Artemidoro\n. Megasthene. Isidore.\nCleobulo. Aristocreonte.\nL. VI CONTINENTVRsitus, gentes, maria, oppida,\nportus; montes; flumina; mensurae\n; populi qui sunt aut\nfuerunt\nPonti, Mariandynorum\nPaphlagonum\nCappadocum (3. 8)\nThemiscyrena regio et in ea\ngentes. Heniochi\nregio Colica et gentes. Achaeorum gentes. ceterae eodem tractu gentes\nBosporus Cimlerius\nMaeotis. gentes circa Maeotim\nArmenia minor, Armenia maior\nCyrus fluvius, Araxes fluvius\nAlbania, Hiberia\net iunctae portae Caucasiae\ninsulae in Ponto\ngentes a Scythico oceano\nCaspium et Hyrcanium mare\nAdiabene\nMedia, portae Caspiae\ngentes circa Hyrcanium mare\nScytharum gentes\nsitus ab oceano Eoo. Seres\nIndi (21-23)\nGanges\nIndus\nTaprobane\nAriani et iunctae gentes ,\nnavigationes in Indiam\nCarmania\nsinus Persicus\nParthorum regna\nMesopotamia (30. 31)\nTigris\nArabia\nsinus maris Rubri\net iunc- Trogodytice\nAethiopia\ninsulae Aethiopici maris\nde insulis Fortunatis\nterrae per mensuras con-paratae\ndigestio terrarum in parallelos et umbras pares\nSumma: oppida MCXCV\nSumma: gentes DLXXVI\nSumma: flumina clara CXV\nSumma: montes clari XXXVIII\nSumma: insulae CVIII\nSumma: quae intercidere oppida aut gentes XCV\nSumma: res et historiae et observationes MMCCXIIII.\nEX AVCTORIBVS\nM. Agrippa. M. Varrone. Varrone\nAtacino. Cornelio Nepote\n. Hygino. L. Vetere. Mela\nPomponio. Domitio Corbulone\n. Licinio Muciano. Claudio\nCaesare. Arruntio. Seboso.\nFabricio Tusco. T. Livio\nFilio . Seneca. Nigidio.\nEXTERNIS\nIuba rege. Hecataeo. Hellanico\n. Damaste. Eudoxo. Dicaearcbo\n. Baetone. Timosthene.\nPatrocle. Demodamante. Glitarcho\n. Eratosthene. Alexandro\nMagno. Ephoro. Hipparcho\n. Panaetio. Callimacho.\nArtemidoro. Apollodoro. Agathocle\n. Polybio. Timaeo Siculo\n. Alexandro polyhistore. Isidoro\n. Amometo. Metro dor o.\nPosidonio. Onesicrito. Nearcho\n. Megasthene. Diogrieto.\nso Aristocreonte. Bione.Dalione.\nSimonide minore. Basile.\nXenophonte Lampsaceno.\nL. VII CONTINENTVRgentium mirabiles figurae\nprodigiosi partus\nde homine generando. pariendi tempora per inlustria\nexempla a mensibus VII ad XIII\nsigna sexus in gravidis pertinentia ante partum\nmonstruosi partus\nexcisi utero\nqui sint vopisci\nde conceptu hominum. de generatione hominum\nsimilitudinum exempla\nnumerosissimae subolis exempla\nad quos annos generatio\nmensum in feminis miracula\nquae ratio generandi\nhistorica circa dentes. historica circa infantes\nmagnitudinum exempla\npraeproperi infantes\ninsignia corporum\nvires eximiae\nvelocitas praecipua\nvisus eximii\nauditus miraculum\npatientia corporis\nmemoria\nvigor animi\ndementia, animi magnitude\nrerum gestarum claritas sumina\ntres summae virtutes in eodem? innocentia summa\nfortitude summa\ningenia praecipua\nqui sapientissimi\npraecepta vitae utilissima\nde divinatione\nvir optimus iudicatus\nmatronae pudicissimae\nsummae pietatis exempla\nartibus excellentes (37-39)\nastrologia, [grammatica]; medidna\ngeometria, architectura\npictura, scalptura aeraria, marmoraria; eboraria; caelatura\npretia hominum insignia\nde felicitate summa\nraritas continuationis in familiis\nvarietatis exempla mirabilia. bis proscriptus\nhonorum exempla mirabilia\ndecem res in uno felicissimae\ndivi Augusti adversa\nquos di felicissimos iudica verint\nquem viventem ut deum coli iusserint. fulgurmirabile\nde spatiis vitae longissimisi\nde varietate nascendi\nin morbis exempla varia\nde morte\nqui elati. revixerint\nsubitae mortis exempla\nde sepultura\nde manibus, de anima\nquae quis in vita invenerit\nin quibus rebus primi gentium\n\n\n\nconsensus, de antiquis litteris\nquando primum tonsores\nquando primum horologia\nSumma: res et historiae et observations DCCXLVII.\nEX AVCTORIBVS\nVerrio Flacco. Gnaeo Gellio.\nLicinio Muciano. Masurio Sabino\n. Agrippina ClaudL M.\nCicerone. Asinio Pollione.\nM. Varrone. Messala Rufo.\nNepote Cornelio. Vergilio. T.\nLrvio. Cordo. Melisso. Seboso.\nCornelio Celso. Maximo VaLerio\n. Trogo. Nigidio Figulo.\nPomponio Attico. Pediano\nAsconio. Fabiano . Catonecensorio\n. actis. Fabio Vestale.\nEXTERNIS\nHerodoto. Aristea. Baetone.\nIsigono. Cratete. Agatbarchide\n. Calliphane. Aristotele.\nNymphodoro. Apollonide.\nPhylarcho. Damone. Megasthene\n. Ctesia. Taurone.\nEudoxo. Onesicrito. Clitarcho.\nDuride. Artemidoro. Hippocrate\nmedico. Asclepiade meso\ndico. Hesiodo. Anacreonte.\nTheopompo. Hellanico. Damaste\n. Ephoro. Epigene,\nBeroso. Petosiri. Nechepso .\nAlexandro polyhistore. Xenopbonte\n. Callimacho. Democrito\n. Diyllo historico. Stratone\nqui contra Ephori\nεὑρήματα scripsit. Heraclide\nPontico. Asclepiade qui\nτραγῳδούμενα. Philostephano\n. Hegesia. Archemacho.\nThucydide. Mnesigitone. Xenagora\n. Metrodoro Scepsio.\nAnticlide. Critodemo.\nL. VIII CONTINENTVRde elephantis (1-11)\nde sensu eorum\nquando primum iuncti\nde docilitate eorum\nmirabilia in factis eorum\nde natura ferarum ad pericula sua intellegenda\nquando primum in Italia visi elephanti\npugnae eorum\nquibus modis capiantur\nquibus domentur\nde partu eorum et reliqua natura\nubi nascantur. Discordia eorum et draconum\nde sollertia animalium\nde draconibus\nmirae magnitudines serpentium\nde Scythicis animalibus. de septentrionalibus, de bisontibus; uris\nalce, achli, bonaso\nde leonibus (17-21)\nquomodo gignantur\nquae genera eorum\nquae propria naturae\nquis primus leontomachiam Romae, quis plurimos in ea leones donaverit\nquis primus Romanorum iunxerit. mirabilia in leonum factis\na dracone agnitus et servatus\nde pantheris (23. 24)\nsenatusconsultum et leges de Africanis. quis primus Romae Africanas et quando; quis plurimas\nde tigribus. quando primum Romae visa tigris. de natura earum fetu capto\nde camelis. genera eorum\nde camelopardali. quando primum Romae visa\nde chama. de cephis\nde rhinocerote\nde lynce et sphingibus. de crocottis. de cercopithecis\nAethiopiae terrestria animalia\nitem Indiae. bestia visu interficiens\nde basiliscis serpentibus\nde lupis. unde fabula versipellium\nserpentium genera\nde ichneumone\nde crocodile\nde scinco\nde hippopotamio\nquis primus ostenderit eum Romae et crocodilum\nmedicinae ab animalibus repertae\nprognostica periculorum ex animalibus\ngentes ab animalibus subso latae\nde hyaenis (44-45)\nde corocottis.de mantichoris\nde onagris\nde aquaticis et iisdem terrestribus (47-49)\nde fibris, de lutris. de vitulo marino, de stellionibus de cervis\nde chamaeleonte\nde reliquis colorem mutantibus, tarandro, lycaone, thoe\nde hystrice\nde ursis. de fetu eorum\nde muribus Ponticis et Alpinis\nirenaceis\nleontophono. lynces\nrneles, sciuri\nde cocleis\nde lacertis\ncanum natura (61-63)\nexempla eorum circa dominos. qui proeliorum causa canes habuerint. de generatione eorum\ncontra rabiem remedia\nequorum natura (64-67)\nde ingeniis equorum. mira bilia quadrigarum.\ngeneratio equorum\nvento concipientes\nde asinis. generatio in his\nmularum natura et reliquorum iumentorum\nde bubus (70. 71)\ngeneratio eorum. Apis in Aegypto\npecorum natura (72-75)\ngeneratio eorum. genera lanae et colorum\ngenera vestium\ncaprarum natura et generatio\nsuum item\nde feris subus. quis primus vivaria bestiarum instituerit\nde simiis\nde leperum generibus\nde semiferis animalibus\nquae quibus locis animalia non sint\nubi et quae advents tanso tum noceant. ubi et quae indigenis tantum\nSumma: res et historiae et observationes DCCLXXXVII.\nEX AVCTORIBVS\nMuciano. Procilio. Verrio\nFlacco. L. Pisone. Cornelio\nValeriano. Catone censorio.\nFenestella. Trogo. actis. Columella\n. Vergilio. Varrone.\nLucilio. Metello Scipione.\nCornelio Celso. Nigidio.\nTrebio Nigro. Pomponio Mela.\nMamilio Sura.\nEXTERNIS\nIuba rege. Polybio. Herodoto.\nAntipatro. Aristotele. Demetrio\nphysico. Democrito. Theophrasto\n. Euanthe. Scopa qui\nʼὀλυμπιονίκας. Hierone rege.\nAttalo rege. Philometore rege.\nCtesia. Duride. Philisto.\nArchyta. Phylarcho. Amphilocho\nAthenaeo. Anaxipoli\nThasio. Apollo doro Lemnio.\nAristophane Milesio. Antigono\nCymaeo. Agatbocle Chio.\nApollonio Pergameno. Aristandro\nAthenaeo. Bacchio\nMilesio. Bione Solense. Chaerea\nAthenaeo. Diodoro\nPrieneo. Dione Colophonio.\nEpigene Rhodio. Euagone\nThasio. Euphronio Athenaeo.\nHegesia Maroneo. Menandris\nPrieneo et Heracleote. Menecrate\npoeta. Androtione qui\n\n\n\nde agricultura scripsit.\nAeschrione qui item. Lysimacho\nqui item. Dionysio\nqui Magonem transtulit. Diophane\nqui ex Dionysio epitoma\ns fecit, Archelao rege.\nNicandro.\nL. IX CONTINENTVRaquatilium naturae.\nquare maxima in mari animalia\nIndici maris beluae\nquae in quoque oceano maximae\nde Tritonum et Nereidum figuris. de elephantorum marinorum figuris\nde balaenis, de orcis\nan spirent pisces, an dormiant\nde delphinis (7-10)\nquos amaverint\nquibus in locis societate cum hominibus piscentur\nalia circa eos mira\nde thyrsionibus\nde testudinibus (12. 13)\nquae genera aquatilium testudinum et quo modo capiantur\nquis primus testudinem secare instituerit\ndigestio aquatilium per species\nde vitulis marinis sive phocis. quae pilo careant et quomodo pariant\nquot genera piscium\nqui maximi pisces\ncordylae, pelamydes; thynni. membratim ex his salsura. apolecti, cybia\namiae, scombri\nqui non sint pisces in Ponto. qui intrent, qui alia redeant\nquare pisces extra aquam\nexiliant. gladius piscis\nesse auguria ex piscibus\nin quo genere piscium mares non sint\nqui calculum in capite habeant. qui late ant hieme. qui hieme non capiantur nisi statis diebus\nqui aestate lateant. qui siderentur pisces\nde mugile\nde acipensere\nde lupo; de asello\nis de scaro; de mustela\nmullorum genera, sargus\nmirabilia piscium pretia\nnon ubique eadem genera placere cenitarI\nde branchis. de squamis\nvocales et sine branchis pisces\nqui in terram exeant. tempera capturae\ndigestio piscium in figuras corporum, rhomborum et passerum differentia, de longis piscibus\nde piscium pinnis et natandi so ratione\nanguillae\nmurenae\nplanorum piscium genera\necheneis. effectus eius\nqui pisces colorem mutent\nde hirundine. de pisce qui noctibus lucet. de cornuta. de dracone marino\nde piscibus sanguine caren tibus. qui pisces molles appellentur\nde saepia. de lolligine. de pectunculis. qui volent extra aquam\nde polypis (46-48)\nde navigatore polypo\nde navigatore nauplio\ncrusta intecti (50-52)\nde locustis\ncancrorum genera, de pinotere. de echinis. de cocieis. de pectinibus\nconcharum genera\nquanta luxuriae materia mari Sit\nde margaritis (54-59)\nquomodo nascantur et ubi\nquomodo inveniantur\nquae genera unionum\nquae observanda in iis. quae natura eorum\nexempla circa eos\nquando primum in usum venerint Romae\nmuricum natura (60-65)\nde purpuris\nquae nationes purpurae\nquomodo ex his lanae tinguantur .\nquando purpurae usus Romae, quando lati clavi et. praetextae\nde conchyliatis vestibus\nde amethysto tinguendo, de Tyrio, de hysgino, de cocco\nde pina et pinotere\nde sensu aquatilium. torpedo, pastinaca, scolopendrae, glanis. de ariete pisce\nde iis quae tertiam naturam habent animalium et fruticum. de urticis\nde spongeis. quae generaearum et ubi nascantur. animal esse eas\nde canicuiis\nde iis quae silicea testa cluduntur. quae sine sensu ullo in mari. de reliquis sordium animalibus\nde venenatis marinis\nde morbis piscium\nde generatione eorum (74-77)\nmira generationum\nqui intra se et ova pariant et animal\nquorum in partu rumpatur venter, dein coeat\nqui volvas habeant. qui ipsi se ineant\nquae longissima vita piscium\nquis primus vivaria piscium instituerit. de ostreis\nquis murenarum vivaria instituerit. insignia piscinarum\nquis primus coclearum vivaria instituerit\npisces terreni\nde muribus in Nilo\nquo mo do capiantur anthiae pisces\nde stellis marinis\nde dactylorum miraculis\nde inimicitiis inter se aquatilium et amicitiis\nSumma: res et historiae et observationes DCL.\nEX AVCTORIBVS\nTurranio Gracile. Trogo.\nMaecenate. Alfio Flavo. Cornelio\nNepote. Laberio mimographo\n. Fabiano. Fenestella.\nMuciano. Aelio Stilone. Seboso\n. Melisso. Seneca. Cicerone\n. Macro Aemilio. Messala\nCorvino. TrebioNigro.Nigidio.\nEXTERNIS\nAristotele. Archelao rege.\nCallimacho. Democrito. Theophrasto\n. Thrasyllo. Hegesidemo\n. Sudine. Alexandro\npolyhistore.\nL. X CONTINENTVRvolucrum naturae.\nde struthocamelo (l)\nphoenice\naquilarum genera\nnatura earum\nquando legionum signa esse coeperint\nde aquila quae in rogum virginis se misit\nvultur\navis sanqualis. inmusulus\naccipitres (9-11)\nbuteo\nin quibus locis societate accipitres et homines aucupentur\nquae avis sola a suo genere interimatur. quae avis singula ova pariat\nmilui\ndigestio avium per genera\nde inauspicatis avibus. cornices quibus mensibus non sint inauspicatae\nde corvis\nde bubone\naves quarum vita aut notitia intercidit\nquae a cauda nascantur\nde noctuis\nde pico Martio\nde iis quae uncos ungues habent\nde iis quae digitos habent (22-25)\nde pavonibus\nquis primus pavonem cibi causa occiderit. quis farcire instituerit\nde gallinaceis\nquo modo castrentur. de gallinaceo locuto\nde ansere\nquis primus iecur anserinum instituerit\nde Commageno\nchenalopeces, chenerotes, tetraones, otides\ngrues\nde ciconiis\nde palmipede reliquo genere (32. 33)\nde oloribus\nde avibus peregrinis quae veniunt coturnices, glottides, cychramus; otus\nde avibus nostris quae discedunt, et quo abeant hirundines, turdi, merulae, sturni\nde avibus quae plumas arnittunt in occultatione turtur, palumbis\nquae avium perennes, quae semestres, quae trimestres. galguli, upupae\nMemnonides\nMeleagrides\nSeleucides\nibis\nquae quibus locis aves non sint\nquae mutent colorem et vocem (42-45)\nde oscimim genere\nde luscinis\nde melancoryphis. erithaci, phoenicuri\noenanthe, chlorio\ntempus avium geniturae\nhalcyones. dies earum navigabiles\nde reliquo aquaticarum genere\nsollertia avium in nidis (49-51)\nhirundinum opera mira. ripariae\nacanthyllis\nmerops. de perdicibus\nde columbis. opera earum mirabilia et pretia (52. 53. 54)\ndifferentiae volatus avium et incessus\napodes sive cypseli\nde pastu avium. Caprimulgi, platea\nde ingeniis avium. carduelis, taurus, anthus\nde avibus quae locuntur (58-60)\npsittaci\npicae glandares\npropter corvum loquentem seditio populi Romani\nDiomediae\nquae animalia nihil discant\nde potu avium. de porphyrione\nhimantopodes\nde pastu avium (65. 66)\nonocrotali\nde peregrinis avibus. Phalerides; Phasianae; Numidicae (67. 68)\nphoenicopteri; attagenae, phalacrocoraces; pyrrhocoraces, lagopodes\nde novis avibus. bibiones\nde fabulosis avibus\nqui gallinas farcire instituerint, quique hoc primi consules vetuerint\nquis primus aviaria instituerit.\nde Aesopi patina\ngeneratio avium (73-80)\nquae praeter aves ova gignant\novorum genera et naturae\nvitia et remedia incubantium\nAugustae ex ovis augurium\nquales gallinae optimae\nmorbi earum et remedia\nardeolarum genera sint oua urina quae om.E. ur- quae om.S\nquae sint ova urina, quae cynosura, quae hypenemia. quo modo optime serventur ova\nquae volucrum sola animalia pariat et lacte nutriat\nquae terrestrium ova pariant. serpentium generatio\nterrestrium omnium generatio (83-87)\nquae sit animalium in uteris positio\nquorum animalium origo ad huc incerta sit\nde salamandris\nquae nascantur ex non genitis. quae nata nihil gignant. in quibus neuter sexus sit\nde sensibus animalium(88-90)\ntactus omnibus esse. item gustatus. quibus visus praecipuus, quibus odoratus, qui-bus auditus. de talpis. ostreis auditus\nqui ex piscibus clarissime audiant\nqui ex piscibus maxime odorentur\ndiversitas animalium in pastu (91-93)\nquae venenis vivant,\nquae terra, quae fame aut so siti non intereant\nde diversitate potus\nquae inter se dissideant\namicitiam animalium esse et affectus animalium. exempla affectus serpentium\nde somno animalium\nquae somnient\nSumma: res et historiae et observationes DCCXCIIII.\nEX AVCTORIBVS\nManilio. Cornelio Valeriano. actis\n. Umbricio Meliore. Masurio\nSabino. Antistio Labeone. Trogo\n. Cremutio. M. Varrone.\n15 Macro Aemilio. Melisso. Muciano\n. Nepote. Fabio Pictore.\nT. Lucretio. Cornelio Celso.\nHoratio. Deculone. Hygino.Sasernis\n. Nigidio. Mamilio Sura.\nEXTERNIS\nHomero. Phemonoe. Philemone\n. Boetho qui ὀρνιθογονίαν.Hyla qui de auguriis. Aristotele\n. Theopbrasto. Callimacho.\nAeschylo. Hierone rege. Philometore\nrege. Archyta Tarentino\n. Amphilocho Atheniense\n. Anaxipoli Thasio.\nApollodoro Lemnio. Aristophane\nMilesio. Antigono Cymaeo\n. Agathocle Cbio. Apollonio\nPergameno. Aristandro\nAthenaeo. Baccbio Milesio.\nBione Solense. Chaerea Atheniense\n.Diodoro Prieneo. Dinone\nColopbonio. Democrito.\nDiophane Nicaeense. Epigene\nBhodio. Euagone Thasio.\nEuphronio Atbenaeo. Iuba.\nAndrotione qui de agricultura.\nAeschrione qui item. Lysimacho\nqui item. Dionysio qui\nMagonem transtulit. Diopbane\nqui ex Dionysio epitomas\nfecit. Nicandro. Onesicrito.\nPhylarcho. Hesiodo.\nL. XI CONTINENTVRinsectorum animalium genera, subtilitas in his rebus naturae\nan spirent. an habeant sanguinem\nde corpore eorum\nde apibus (4-23)\nqui ordo in opere earum\nquid sit in eo commosis. quid sit pissoceros. quid sit propolis\nquid erithace sive sandaraca sive cerinthos\nex quibus floribus opera fiant\napium studio capti\nde fucis\nquae natura mellis\nquae optima mella\nquae genera mellis in singulis locis\nquomodo probentur. de erice sive tetralice sive sisyro\nquomodo apes generent\nquae regum in iis ratio\naliquando et laetum omen esse examinum\ngenera apium\nde morbis apium\nquae inimica apibus\nde continendis apibus\nde reparandis\nde vespis, crabronibus. quae animalia ex alieno suum faciant\nde bombyce Assyria (25-27)\nde bombyliis,\nnecydalis. quae prima invenerit bombycinam vestem\nde bombyce Coa. quo modo conficiatur Coa vestis\nde araneis (28. 29)\nqui ex iis texant. quae materiae natura ad texendum\ngeneratio araneorum\nde scorpionibus\nde stellionibus\nde cieadis. sine ore esse et sine exitu cibi\nde pinnis insectorum\nde scarabaeis. lampyrides. reliqua scarabaeorum generis\nde locustis\nde formicis\nchrysallides, asilus, papiliones\nde iis animalibus quae ex ligno aut in ligno nascuntur\nsordium hominis animalia. quod animal minimum, aestatis animalia\nanimal cui cibi exitus non Sit\ntineae, cantharides, culices. nivis animal\nignium animal, pyrallis sive pyrotocum\nhemerobion\nanimalium omnium persingula membra naturae et historiae (44-97)\nquae apices habeant, quae cristas\ncornuum genera, quibus mobilia\nde capitibus. quibus nulla\nde capillo\nde ossibus capitis\nde cerebro\nde auribus. quae aures non habeant. quae sine auribus et sine foraminibus audiant\nde facie, de fronte. de superciliis\nde oculis (52-57)\nquae sine oculis animalia. quae singulos tantum oculos habeant\nde diversitate oculorum\nquae ratio visus. noctu videntes\nde natura pupillae. quae non coniveant. quibus eruti oculi renascantur\nde palpebris\nquibus non sint, quibus ab altera tantum parte sint\nquibus genae non sint\nde malis\nde naribus\nbuccis, labris, mento, maxillis\nde dentibus (61-64)\nquae genera eorum. quibus non utraque parte sint, quibus cavi\nde serpentium dentibus. de veneno earum. cui volucri dentes\nmirabilia dentium\naetas ruminantium ab iis\nde lingua quae sine ea. de ranarum sono. de palato\nde tonsillis. uva, epiglossis. arteriae; gula\ncervix, collum, spina\nguttur, fauces, stomachus\nde corde (69-71)\nsanguine, animo\nquibus maxima corda, quibus minima, quibus bina\nquando in extis aspici coepta\nde pulmone quibus rnaximus, quibus minimus. quibus nihil aliud quam pulmo intus.quae causa velocitatis animalium\nde iocinere (73-76)\nde capite extorum. haruspicum circa id observationes. quibus animalibus et in quibuslocis bina iocinera\nde felle ubi et quibus geminum. quibus animalium non sit. quibus animalium aliubi quam in iocinere\nquae vis eius\nquibus crescat cum Iuna et decrescat iocur.\nharuspicum circa ea observationes et prodigia mira\npraecordia. risus natura\nde ventre. quibus nullus. quae sola vomant\nlactes, billae, alvus, colon, quare quaedam insatiabilia animalia\nde omento. de splene.\nquibus animalium non sint\nde renibus\nubi quaterni animalibus.\nquibus nulli\npectus, costae\nvesica. quibus animalium non sit.\nilia. de membranis\nuterus, de locis. de volvis. de suum volva, sumine\nquae adipem, quae sebum habeant.\nde natura utriusque.\nquae non pinguescant\nde medullis. quibus non sint\nde ossibus. de spinis.\nquibus nec ossa nec spinae. cartilagines\nde nervis. quae sine nervis\narteriae, venae (89-92)\nquae nec venas nec arterias habeant.\nde sanguine, de sudore\nquorum celerrime sanguis spissetur, quorum non coeat. cpiibus crassissimus, uibus tenuissimus, quibus nullus\nquibus certis temporibus anni nullus\nan in sanguine principatus\nde tergore\nde pilis et vestitu tergoris. quibus os intus et pedes subtus hirti\nde mammis\nquae volucrum mammas habeant.\nnotabilia animalium in uberibus\nde lacte (96. 97)\nquod solum animal sugat in cursu.\nde colostris. de caseis. ex quibus non fiant.\nde coagulo.\ngenera alimenti ex lacte\ngenera caseorum\ndifferentiae membrorum hominis a reliquis animalibus (98-113)\nde bracchiis, de digitis\nde simiarum similitudine\nde unguibus\nde genibus et poplitibus\nin quibus membris corporis humani religio.\nvarices\nde gressu. de pedibus et cruribus\nde ungulis\nvolucrum pedes\npedes animalium a binis ad centenos.\nde pumilionibus\nde genitalibus.\nde hermaphroditis\nde testibus.\ntrium generuni semiviri\nde caudis\nde vocibus animalium\nde agnascentibus membris\nvitalitatis et rnorum notae ex membris hominum\nde anima. de victu\nquae veneno pasta ipsa non pereant et gustata necent\nquibus de causis homo non concoquat\nde reniediis cruditatium\nquem ad modum corpulentia contingat\nquem ad modum minuatur\nquae gustu famem et sitim sedent\nSumma: res et historiae et\nobservationes MMDCC.\nEX AVCTORIBVS\nM. Varrone. Hygino. Scrofa.\nSaserna. CelsoCornelio.Aemilio\nMacro. Vergilio. Columella.\nlulio Aquila qui de Etrusca\ndiscipline scripsit. Tarquitio\nqui item. Umbricio Meliore\nqui item. Catone censorio.\nDomitio Calvino. Trogo. Melisso\n. Fabiano. Muciano. Nigidio\n. Mamilio. Oppio.\nEXTERNIS\nAristotele. Democrito. Neoptolemo\nqui μελιτουργικά.\nAristomacho qui item. PMlisco\nqui item. Nicandro.\nMenecrate. Dionysio qui Magonem\ntranstulit. Empedocle.\nCallimacho. Attalo rege. Apollodoro\nqui de bestiis venenatis\n. Hippocrate. Herophilo.\nErasistrato. Asclepiade. Themisone\n. Posidonio Stoico.\nMenandris Prieneo et Heracl\neote. Euphronio Athenaeo.\nTheophrasto. Hesiodo. Philometore\nrege.\nL. XII OONTINENTVRarborum naturae.\nhonor earum (l. 2)\nde peregrinis arboribus (3-63)\nplatanus (3-5)\nquando primum in Italiam et unde\nnatura earum\nmiracula ex iis\nchamaeplatani.\nquis primus viridiaria tondere instituerit\nmalum Assyrium. quo modo seratur\nIndiae arbores (8-17)\nquando primum hebenus\nRomae visa.\nquae genera ems\nspina Indica\nficus Indica\nIndicarum arborum formae sine nominibus.\nliniferae Indorum arbores. arbor pala. pomum ariera (12. 13)\npiperis arbores.\ngenera piperis. bregma. zingiberi sive zimpiberi\ncaryophyllon. lycium sive pyxacanthum Chironium\nmachir\nsaccaron\narbores Arianae gentis; item Gedrosiae; item Hyrcaniae\nitem Bactriae.\nbdellim sive brochum sive malachan sive maldacum. scordasti.\nin omnibus odoribus aut condimentis dicuntur adulterationes, experimenta;pretia\nPersidis arbores\nPersici maris insularum arbores.\ngossypinum arbor\ncynas arbor.\nex quibus arboribus lintea\nin oriente fiant\nquo in loco arborum nullis folia decidant\nquibus modis constent arborum fructus\nde costo\nde nardo. differentiae eius XII\nasaron\namomum; amomis\ncardamomum\nde turifera regione (30-32)\nde arboribus? quae tus ferunt\nquae natura turis et quae genera\nde murra (33-35)\nde arboribus quae ferunt eam\nnatura et genera murrae\nde mastiche\nde ladano, storbo\nenhaemo\nbratus arbor\nstobrum arbor\nde felicitate Arabiae\nde cinnamo, cinnamomo, xylocinnamo\ncasia\ncancamum, tarum\nserichatum, gabalium\nmyrobalanus\nphoenicobalanus\nde calamo odorato\nde iunco odorato\nHammoniacum\nsphagnos\ncypros\naspalathos sive erysisceptron\nmaron\nde balsamo, opobalsamo, xylobalsamo\nstyrax\ngalbanum\nde panace\nspondylion\nde malobathro\nde omphacio\nbryon, oenanthe; massaris\nelate vel spathe\ncinnamum comacum\nSumma: res et historiae et observations CCCCLXVIIII\nEX AVCTORIBVS\nM.Varrone. Muciano. Vergilio.\nFabiario. Seboso. Pomponio\nMela. Fabio Proculo. Hygino.\nTrogo. Claudio Caesare. Cornelio\nNepote. Sextio Nigro\nqui Graece de medicina scripsit\n. Cassio Hemina. L. Pisone.\nTuditano. Antiate.\nEXTERNIS\nTheophrasto. Herodoto. Callisthene\n. Isigono. Clitarcho.\nAnaximene. Duride. Nearcbo.\nOnesicrito. Polyclito. Olympiodoro\n. Diogneto. Nicobule .\nAnticlide. Charete Mytilenaeo.\nMenaechmo. Dorotheo Athenaeo\n. Lyeo. Antaeo. Ephippo.\nDinone. Adimanto. Ptolemaeo\nLagi. Marsya Macedone. Zoilo\nitem. Democrito. Amphilocho.\nAristomacho. Alexandro polyhistore\n. tuba. Apollodoro qui\nde odoribus. Heraclide medico\n. Botrye medico. Arcbedemo\nitem. Dionysio item.\nDemocle item. Euphrone item.\nMneside item. Diagora item.\nlolla item. Heraclide Tarentino\n. Xenocrate Ephesio.\nL. XIII CONTINENTVRde peregrinis arboribus.\nde unguentis (1-5)\nquando coeperint\ngenera eorum et conpositiones XXI\ndiapasmata, magmata. probatio unguenti\nquanta in unguentis luxuria\nquando primum Romanis in usu\nde palmis (6-9)\nde natura earum\nquo modo serantur\ngenera fructus earum et insignia XLVIIII\nSyriae arbores\npistacia, cottana, Damascena, myxae\ncedrus.\nquae arbores trium annorum fructum pariter habeant\nterebinthus\nrhuus\nAegypti arbores. ficus Alexandrina\nficus Cypria\nsiliqua ceraunia\nPersica arbor.\nquibus arboribus assidue subnascantur fructus\ncuci\nspina Aegyptia\ncummium genera VIII sarcocolla\nde papyro (21-27)\nde chartae usu. quando coeperit\nquo modo fiat\ngenera eius VIIII\nprobatio chartarum\nvitia cb art arum\nde glutino chartarum\nde libris Numae\nAethiopiae arbores\nAtlantica arbor\nde citri arbore (29-31)\nde citreis mensis\nquae probentur aut vituperentur in iis\nmalum citreum\nlotos\nCyrenaicae arbores. paliurus\nPunici mali genera VIIII balaustium\nAsiae et Graeciae arbores (35-47)\nepicactis. erice. granum Cnidium sive thymelaea sive\nchamelaea sive pyrosachne sive cnestor sive cneorum\ntragion, tragacantha\ntragos sive scorpio, myrice sive brya, ostrys\neuonymos\nleon arbor\nandrachle\ncoccygia, apharce\nferula\nthapsia\ncapparis sive cynosbaton sive ophios staphyle\nsaripha\nspina regia\ncytisus\narbores et frutices in mari nostro (48. 49)\nitem in Rubro\nitem in Indico\nitem in Trogodytico.\nphycos, grasson sive zoster, bryon marinum, Isidos plocamos, Chariton blepharon\nSumma: res et historiae et observations CCCCLXVIII.\nEX AVCTORIBVS\nM. Varrone. Muciano. Vergilio.\nFabiano. Seboso. Pomponio\nMela. Fabio Proculo. Hygino.\nTrogo. Claudio Caesare. Cornelio\nNepote. Sextio Nigro\nqui Graece de medicina scripsit\n. Cassio Hemina. L. Pisone.\nTuditano. Antiate.\nEXTERNIS\nTheophrasto. Herodoto. Gallisthene\n. Isigono. Clitarebo.\nAnaximene. Duride. Nearcho,\nOnesicrito. Polyclito. Olympiodoro\n. Diogneto. Nicobule,\nAnticlide. ChareteMytilenaeo.\nMenaechmo. Dorotheo Atheniense\n\n\n\n. Lyco. Antaeo. Ephippo.\nDinone. Adimanto. Ptolemaeo\nLagi. Marsya Maeedone. Zoilo\nitem. Demoerito. Amphilocho.\nAristomacho. Alexandro pplyhistore\n. luba. Apollo doro qui\nde odoribus scripsit. Heraelide\nmedico. Botrye. item.\nArchedemo item. Dionysio\nitem. Democle item. Euphrone\nitem. Mneside item. Diagora\nitem. lolla item. Heraclide Tarentino\n. Xenocrate Ephesio.\nL. XIV CONTINENTVRfrugiferae arbores.\nde vitium natura\nquibus modis serantur.\nde uvarum natura et cura\nvitium et uvarum genera XCI\ninsignia culturae et vinearum\nde inventione mulsi\nvina generosa L\nvina generosa transmariria XXXVIII\nde vino Opimiano\nnotabilia circa apothecas\nde natura vini\nvini salsi genera VII\nde passi et hepsematum et dulcium generibus XVII\nsecundari vini genera III\nquam nuper coeperint vina generosa in Italia\nde vino observations a Romulo rege\nquibus vinis usi antiqui\nquando primum vini quattuor genera apposita\nex labrusca usus V\nqui frigidissimus natura sucus\nvini fictici genera LXVI\nhydromeli sive apomeli sive melicraton\noxymeli\nvini prodigiosa genera XII\nquibus vinis ad sacra uti fas non sit\nquibus generibus musta condiant (24. 25)\nde pice, resinis\nde vasis vinariis\nde aceto. de faece\nde cellis\nde ebrietate\nex aqua et frugibus vini\nvim fieri\nSumma: res et historiae et observations DX.\nEX AVCTORIBVS\nCornelio Valeriano. Vergilio.\nCelso. Catone censorio. Sasernis\npatre et filio. Scrofa.\nM. Varrone. D. Silano. Fabio\nPictore. Trogo. Hygino. Flacco\nVerrio. Graecino. Attico\nIulio. Columella. Masurio\nSabino. Fenestella. Tergilla.\nMaccio Plauto. Fabio Dossenno\n. Scaevola. L. Aelio.\nAteio Capitone. Gotta Messalino\n. L. Pisone. Pompeio Lenaeo\n. Fabiano. Sextio Nigro.\nVibio Rufino.\nEXTERNIS\nHesiodo. Theophrasto. Aristotele\n. Democrito. Hierone\nrege. Philometore rege. Attalo\n\nrege. Archyta. Xenophonte.\nAmphilocho Athenaeo. Anaxipoli\nThasio. Apollodoro Lemnio\n. Aristophane Milesio. Antigono\nCymaeo. Agathocle\nChio. Apollonio Pergameno.\nAristandro Athenaeo. Bacchio\nMilesio. Bione Solense. Chaerea\nAtheniense. Cheresto item.\nDiodoro Prieneo. Dinone\nColophonio. Epigene Bhodio.\nEuagone Thasio. Euphronio\nAthenaeo. Androtione qui de\nagricultura scripsit. Aeschrione\nqui item. Lysimacho\nqui item. Dionysio qui Magonem\ntranstulit. Diophane\nqui ex Dionysio epitomas\nfecit. Asclepiade medico.\nErasistrato item. Commiade\nqui de condituravini scripsit.\nAristomacho qui item. Hicesio\nqui item. Themisone medico.\nOnesicrito. Iuba rege.\nL. XV CONTIKENTVRnaturae frugiferarum arborum.\nde olea (1-8)\nquamdiu apud Graecos tanso tum fuerit.\nquando primum in Italia, Hispania, Africa esse coeperit\nde oleo. nationes et bonitates olei\nquae natura olivae et olei incipientis\nolivarum genera XV\nde natura olei\ncultura oiearum. de servandis olivis. quo mo do faciendum oleum\nolei fictici genera XLVIII. cici arbor sive croto sive sibi sive sesamon\nde amurca\npomorum omnium genera et natura (9-34)\nnucum pinearum genera IIII\nstruthiorum genera IIII\ncotoneorum genera IIII\nPunicorum genera VIIII\nPersicorum genera VII\nprunorum genera XII\nde persea\nmalorum genera XXX\nquo quaeque tempore externa poma venerint in\nItaliam et unde\nquae novissime\npirorum genera XLI\nde insitorum varietate et fulgurum piatione\nde pomis servandis et uvis .\nficorum genera XXVIIII\nde ficis historica\nde caprificatione\nmespilae genera III\nsorvorum genera IIII\nnucum genera VIIII\ncastanearum genera VIII\nsiliquae\nde carnosis pomis.\nde moris\nde unedone\nacinorum naturae\nbacarum naturae\ncerasorum genera VIIII\ncorna. lentisci\nsucorum differentiae XIII (32. 33)\nmyrtus (35-38)\nhistorica de myrto (36. 38)\ngenera eius XI\nlaurus. genera eius XIII (39. 40)\nSumma: res et Mstoriae et observationes DXX.\nEX AVCTORIBVS\nFenestella. Fabiano. Vergilio.\nCornelio Valeriano. Celso.\nCatone censorio. Sasemispatre\net filio. Scrofa. M. Varrone.\nD. Silano. Fabio Pictore.\nTrogo. Hygino. Flacco Verrio.\nGraecino. Attico lulio. Columella\n. Masurio Sabino. Tergilla\n. Cotta Messalino. L.\nPisone. Pompeio Lenaeo.\nMaccio Plauto. Fabio Dossenno\n. Scaevola. L. Aelio.\nAteio Capitone. Sextio Nigro.\nVibio Rufino.\nEXTERNIS\nHesiodo. Theophrasto. Aristotele\n. Democrito. Hierone\nrege. Philometore rege. Attalo\nrege. Archyta. Xenophonte.\nAmphilocho Athenaeo. Anaxipoli\nThasio. Apollodoro Lemnio\n. Aristophane Milesio. Antigono\nCymaeo. Agathocle Chio.\nApollonio Pergameno. Aristandro\nAthenaeo. Bacchio Milesio\n. Bione Solense. Chaerea\nAthenaeo. Cheresto item.\nDiodoro Prieneo. Dinone\nColophonio. Epigene Rliodio.\nEuagone Thasio. Euphronio\nAthenaeo. Androtione qui de\nagricultura scripsit. Aeschrione\nqui item. Lysimacho\nqui item. Dionysio qui Magonem\ntranstulit. Diophane\nqui ex Dionysio epitomas\nfecit. Asclepiade medico.\nErasistrato item. Gommiade\nqui de conditura vini scripsit\n. Aristomacho qui item.\nHicesio qui item. Themisone\nmedico. Onesicrito.\nIuba rege.\nL. XVI CONTINENTVRsilvestrium arborum naturae.\ngentes sine arbore\nmiracula in septentrionali regione arborum\nde glandiferis (3-13)\nde civica corona\nde coronarum origine\nqui frondea corona donati\nglandium genera XIII\nde fago\nde reliquis glandibus\nde carbone\nde galla\nquam multa praeter glandem ferant eaedem arbores (10-13)\ncachrys\ncoccum\nagaricum\nquarum arborum cortices in usu\nde scandulis\nde pinu\npinastro\npicea, abiete\nlarice, taeda\ntaxo\nquibus modis fiat pix liquida. quo modo cedrium fiat\nquibus modis spissa pix fiat. quibus coquatur resina\nzopissa\nquarum arborum materiae in pretio (24-29)\nfraxini genera IIII\ntiliae genera II\naceris genera X\nbruscum, molluscum, staphylodendron\nbuxi genera III\nulmorum genera VI\narborum natura per situs (30. 31)\nquae montanae\nquae campestres\nquae siccaneae\nquae aquaticae\nquae communes\ndivisio generum\nquibus folia non decidant. de rhododendro\nquibus non omnia folia cadant.quibus in locis nulli arborum\nde natura foliorum cadentium\nquibus foliorum varii colores. populorum genera III\nquorum foliorum figura mutetur\nquae folia versentur omnibus annis\nfoliorum e palmis cura et USUS\nfoliorum mirabilia\nordo naturae in satis\nquae arbores numquam floreant\nde iuniperis\nde conceptu arborum. de germinatione. de partu\nquo ordine floreant\nde cornu. quo quaeque tempore ferant\nanniferae. in triennium ferentes\nquae fructum non ferant\nquae infelices existimentur\nquae facillime perdant fructum aut florem\nquae ubique non ferant\nquo mo do quaeque ferant\nquibus fructus ante quam folium nascatur\nbiferae. triferae\nquae celerrime senescant so quae tardissime.\npraecoces fructus. serotini\nin quibus plura rerum genera gignantur\ncrataegum\ndifferentiae arborum per corpora et ramos (53-56)\nlotos sive faba Graeca\nde ramis\ncortice\nradicibus\narbores quae sponte resurrexerint\nquibus modis [sponte] nascantur arbores\nnaturae differentiae non omnia ubique generantis (58-60)\nubi quae non nascantur\nde cupressis\nnasci saepe ex terra quae ante nata non sint\nde hedera. genera eius XX\nsmilax\nde aquaticis (64-71)\nde calamis. harundinum genera XXVIII\nde sagittariis et\nscriptoriis et\nfistulatoriis calamis\nde Orchomenia harundine et aucupatoria et piscatoria\nde vinitoria harundine de alno\nde salice. genera ems VIII\nquae praeter salicem adligando utilia\nde scirpis, can delis, cannis, tegulo\nde sabucis, de rubis\nde arborum sucis\nde natura materiarum\nde arboribus caedendis (74.75)\nde magnitudine arborum\nde materiis architectonica\nde sappino\nigniaria e ligno\nquae cariem non sentiant, quae rimam\nhistorica de perpetuitate materiarum\nteredinum genera\nde materiis fabrilia\nde glutinanda materia\nde laminis sectilibus\narborum durantium vetustas (85-89)\nab Africano priore sata\nin urbe Roma D annorum arbor\nab urbe condita arbores\nvetustiores urbe in suburbanis\nab Agamemnone satae arbores\na primo anno belli Troiani arbores\nab Hi appellatione arbores\napud Troiani antiquiores\nbello Troiano\nitem Argis\nab Hercule satae\nab Apolline satae\narbor antiquior quam Atbenae\nquae genera arborum minume durent\narbores ex eventu nobiles\nquae sedem nascendi suam non habeant\nquae in arboribus vivant et\nin terra nasci non possint. genera earum VIIII\ncassytas, hyphear, stelis, hippophaeston\nde visci et similium natura\nde visco faciendo\nSumma: res et historiae et observationes MCXXXV\nEX AVCTORIBVS\nM. Varrone. Fetiale. Nigidio. Cornelio Nepote. Hygino. Masurio. Catone. Muciano. L. Pisone. Trogo. Calpurnio Basso. Cremutio. SextioNigro.Cornelio Bo echo. Vitruvio. Graecino.\nEXTERNIS\nAlexandro polyhistore.Hesiodo. Theophrasto. Democrito. Homero. Timaeo mathematico.\nL. XVII CONTINENTVRsativarum arborum naturae.\narborum pretia mirabilia\ncaeli natura ad arbores\nquam partem caeli spectare vineae debeant\nqualis terra optima\nde terrae, qua Graeci, Britanniae et Galliae laetant, generibus VIII\nde cineris usu\nde fimo\nquae sata uberiorem terram faciant, quae urant\nquibus modis fimo utendum\nquibus modis arbores serantur (9-21)\nsemine nascentia\nquae numquam degenerent\nplantis nascentia\navolsione nascentiaet surculo\nde seminariis. de transferendis seminariis\nde ulmis serendis\nde scrobibus\nde intervallis arborum\nde umbra\nde stillicidiis\nquae tarde crescant; quae celeriter\npropagine nascentia\nde insitione (22-26)\nquo mo do inventa sit\ngenera insitionum\ninoculatio\nemplastratio\nde vite inserenda\nramo nascentia\nquae taleis et quo modo serantur\nolearum cultura (29. 30)\noperum surcularium per tempora anni digestio\nde ablaqueandis et adcumulandis\nde salicto\nharundineta\nde ceteris ad perticas et palos caeduis\nvinearum ratio et arbustorum (35. 36)\nne uvae ab animalibus infest entur\nmorbi arborum\nprodigia ex arboribus\nmedicinae arborum (39-47)\nquo mo do rigandum\nmirabilia de riguis\nde scariphatione\nquo mo do circumforandum\ncastratio arborum\ncaprificatio\nquae putationis\nquae stercorationis vitia arboribus\nmedicament a\nSumma: res et historiae et observationes MCCCLXXX\nEX AVCTORIBVS\nCornelio Nepote. Catone censorio. M. Varrone. Celso. Vergilio. Hygino. Sasernis patre et filio. Scrofa. Calpurnio Basso. Trogo. Aemilio\n\n\n\nMacro. Graecino. Columella. Attico lulio. Fabiano. Mamilio Sura. Dessio Mundo. C. Epidio. L. Pisone.\nEXTERNIS\nHesiodo. Theophrasto. Aristotele. Democrito. Theopompo. Hierone rege. Philometore rege. Attalo rege. Archelao rege. Archyta. Xenophonte. Amphilocho Atheniense. Anaxipoli Thasio. Apollo doro Lemnio. Aristophane Milesio.\nAntigono Cymaeo. Agathocle Chio. Apollonio Pergameno. Bacchio Milesio. Bione Solense. Chaerea Atheniense. Cheresto item. Diodoro Prieneo. Dinone Colophonio. Epigene Rhodio. Euagone Thasio. Euphronio Athenaeo. Androtione qui de agricultura scripsit. Aeschrione qui item. Lysimacho qui item. Dionysio qui Magonem transtulit. Diophane qui ex Dionysio epitomas fecit. Aristandro qui\nde portentis scripsit.\nL. XVIII CONTINENTVRnaturae frugum.\nantiquorum studium in agricultura\nquae prima Romae corona. de spicea corona\nde iugero\nquotiens et quibus temporibus fuerit summa vilitas annonae\nqui inlustres de agricultura scripserint\nquae observanda in agro parando\nde villarum positione\npraecepta antiquorum de agro colendo\ngenera frugum\nnaturae per genera frumenti (10-29)\nde farre\ntritico\nhordeo (13-15. 18)\npolenta\nptisana\ntrago\namylo\nsiligine; similagine\narinca sive olyra\nsemine sive zea\nde reliquis in oriente generibus\nde pisturis\nde sesima\nde erysimo sive irione\nde hormino\nmilio\npanico\nde fermentis\npanis faciendi ratio et genera\nquando pistorum initium Romae\nde leguminibus (30-33. 36) faba\nciceris genera\nfaseoli\npisum\nde rapis\nnapis\nlupino\npabularia (37-43)\nvicia\nervum\nsilicia\nsecale sive asia\nfarrago\nde ocino. ervilia\nmedica\nde avena. morbi frugum\nremedia\nquid in quoque terrae generum debeat seri\ndiversitas gentium in sationibus\nvomerum genera\nratio arandi\nde ocean do, runcando, sariendo.\nde cratitione\nde summa fertilitate soli\nratio saepius anno serendi idem arvum\nstercoratio\nseminum probatio\nquantum ex quoque genere frumenti in iugero serendum\nde temporibus serendi (56-61)\ndigestio siderum in dies et notae terrestres rerum in agro agendarum\nquid quoque mense in agro fieri oporteat (62-74)\nde papavere\nde faerio\ncausae sterilitatium et remedia (69. 70)\nde messibus\nde frumento servando\nde vindemia et autumni operibus\nlunaris ratio\nventorum ratio\nlimitatio agro rum\nprognostica (78-90)\na sole\na luna\nstellis\ntonitribus\nnubibus\nnebulis\nignibus terrestribus\naquis\nab ipsis tempestatibus\nab animalibus aquatilibus\na volucribus (87. 88)\na quadrupedibus\nSumma: res et hisioriae et\nobservations MMLX\nEX AVCTORIBVS\nMasurio Sabino. Cassio Hemina. Verrio Flacco. L.Pisone. Cornelio Celso. Turranio Graeile. D. Silano. M. Varrone. Catone censorio. Scrofa. Sasernis patre et filio. Domitio Calvino. Hygino. Vergilio. Trogo. Ovidio. Graecino. Columella. Tuberone. L. Tarutio qui Graece de astris scripsit. Caesare dictatore qui item. Sergio Plauto. Sabino Fabiano. M. Cicerone. Calpurnio Basso. Ateio Capitone. Mamilio Sura. Attio qui Praxidicam scripsit.\nEXTERNIS\nHesiodo. Theophrasto. Aristotele. Democrito. Hierone rege. Philometore rege. Attalo rege. Archelao rege. Archyta. Xenophonte. Amphilocho Athenaeo. Anaxipoli Thasio. Apollodoro Lemnio. Aristophane Milesio. Antigono Cymaeo. Agathocle Chio. Apollonio Pergameno. Aristandro Athenaeo. Baeehio Milesio. Bione Solense. Chaerea Atheniense. Cheresto item. Diodoro Prieneo. Dinone Colophonio. Epigene Rhodio. Euagone Thasio. Euphronio Athenaeo. Androtione qui de agricultura scripsit. Aeschrione qui item. Lysimacho qui item. Dionysio qui Magonem transtulit. Diophane qui ex Dionysio epitomas fecit. Thalete. Eudoxo. Philippo. Callippo. Dositheo. Parmenisco. Metone. Critone. Oenopide. Conone. Euctemone. Harpalo. Hecataeo. Anaximandro. Sosigene. Hipparcho. Arato. Zoroastre. Archibio.\nL. XIX CONTINENTVRlini natura et miracula (1-6) genera eius excellentia XVII\nquo modo seratur et perfi ciatur\nquando primum in theatris vela\nde sparti natura (7-9)\nquo modo perficiatur\nquando primum usus eius\nde eriophoro bulbo\nquae sine radiee nascantur\net vivant\nquae nascantur et seri non possint\nmisy, iton, geranion\nde tuberibus\npezicae\nde laserpicio et lasere\nmaspetum. magydaris (15.16)\nde rubia\nde radicula\nhortorum gratia (19. 20)\ndigestio terra enascentium praeter fruges et frutices\nnatura et genera et historiae nascentium in hortis rerum X (22-37)\nde omnium earum radicibus, floribus, foliis quibus hortensiorum folia cadant\nquoto quaeque die nascantur\nseminum natura. quo modo quaeque serantur\nquorum singula genera, quorum plura sint\nnatura et genera et historiae ad condimenta in horto satarum rerum XXIII (38-55)\nlacrima sua nascens\nferulacea genera IIII cannabis\nmorbi hortensiorum\nremedia (58. 59)\nquibus modis formicae necentur\ncontra urucas remedia, contra culices quibus salsae aquae prosint.\nratio rigandi hortos\nde sucis et saporibus hortensiorum\nde piperitide et libanotide et zmyrmo (61. 62)\nSumma: res et historiae et observationes MCXLIIII\nEX AVCTORIBVS\nMaccio Plauto. M. Varrone. D. Silano. Catone censorio. Hygino. Vergilio. Muciano. Celso. Columella. Calpurnio Basso. Mamilio Sura. Sabim'o Tirone. Licinio Macro. Q. Birrio\n\n\n\n.Vibio Rufino. Caesennio\nqui κηπουρικὰ scripsit. Castritio item. Firmo item. Potito item.\nEXTEKNIS\nHerodoto. Theophrasto. Democrito. Aristomacho. Menandro qui βιόχρηστα scripsit, Anaxilao.\nL. XX CONTINENTVRmedicinae ex iis quae in hortis seruntur.\ncucumere silvestri XXVI\nelaterio XXVII\nanguino cucumere sive erratico V\ncucumere sativo VIIII\npepone XI\ncucurbita silvestri sompho I\ncolocynthide XIII\nrapis VIIII\nrapo silvestri I\nnapis sive bunio sive buni ade V\nraphano sativo XLIII\narmoracia I\npastinaca\nhibisco sive plistolochia sive\nmoloche agria XI\nstaphylino sive pastinaca erratica XXII\ngingidio I\nsisere XI\nsile XII\ninula XI\ncaepa XXVII\nporro sectivo XXXII\nporro capitato XXXVIIII\nalio LXI\nlactuca XLII\ncaprina IIII\ncaesapo I\nisati I\nlactuca silvatica VII\nhieracia XVII\nbeta XXIIII\nlimonio sive neuroide IIII\nintubo quae ambubaia IIII\ncichorio sive chresto sive pancratio XII\nhedypnoide IIII\nseris generibus II medicinae VII\nbrassica LXXXVII\ncyma\nbrassica silvestri XXVII\nlapsana I\nmarina brassica I\nscilla XXIIII\nbulbis XXX\nbulbine I. bulbo vomitorio\nasparago sativo XVII\ncorruda sive ormino sive Libyco XXIIII\napio XVII\napiastro sive melissophyllo\nolusatro sive hipposelino XI oreoselino II. heteoselmo I\npetroselino I. buselino I\nocimo XXVIII\neruca XII\nnasturcio XLII\nruta LXXXIIII\nmentastro XX\nmenta XLI\npuleio XXV\npuleio silvestri XVIIII\nnepeta VIIII\ncumino XVI\ncumino silvestri XXVI\nami X\ncappari XVIII\nligustico sive panace III\ncunila bubula V\ncunila gallinacea sive origano V\ncunilagine VIII\ncunila molli II\nlibanotide II\ncunila sativa III\ncunila montana VII\npiperitide sive siliquastro V\norigano oniti sive prasio VI\ntragorigano VIIII\norigano Heraclio, generum III, medicinae XXX\nlepidio III\ngit sive melanthio XXIII\naneso sive aniceto LXI (72. 73)\naneto VIIII\nsacopenio sive sagapeno XIII\npapavere albo II\npapavere nigro VIII\nde sopore. de opio. contra potiones quas ἀνωδύνους et\nληξιπυρέτους et πεπτικὰς\net κοιλιακὰς vocant\npapavere silvestri II. Meconio\npapavere rhoea II\npapavere ceratiti sive glaucio sive paralio V\npapavere Heraclio sive aphrode II. διὰ κωδυῶν\npapavere tithymalo sive paralio III\nquo modo sucus herbarum colligendus\nporcilaca XLV. pepli XLV\ncoriandro XXI\natriplice XIIII\nmalva malope XLVI\nmalva malache I\nmalva althaea sive plistolochia XVIIII\nlapatho silvestri sive oxalide sive lapatho canterino sive rumice I\noxylapatho VII\nhydrolapatho II\nhippolapatho VI\nlapatho sativo XXI\nbulapatho I\nsinapi, generum III, medicinae XLVIII\nadarca XLVIII\nmarrubio sive prasio sive linostropho sive philopaede sive philochare XXVIIII\nserpyllo XVIII\nsisymbrio sive Thymbraeo XIII\nlini semine XXVII\nblito VI\nmeo Athamantico sive Athamanico VII\nfeniculo XXIII\nhippomaratho sive myrsineo V\ncannabi VII\nferula VIII\ncarduo sive scolymo VI\ntheriacae conpositio\nSumma: medicinae et historiae et observationes MDCVI\nEX AUCTORIBVS\nCatone censorio. M. Varrone. Pompeio Lenaeo. C. Valgio. Hygino. Sextio Nigro qui Graece scripsit. lulio Basso qui item. Celso. Antonio Castore.\nEXTERNIS\nDemocfito. Theoptirasto. Orpheo. Menandro qui βιόχρηστα scripsit. Pythagora. Nicandro.\nMEDICIS Hippocrate. Chrysippo. Diocle. OphIone. Heraclide. Hicesio. Dionysio. Appllodoro Citiense. Apollogo doro Tarentino. Praxagora. Plistonico. Medio. Dieuche. Gleophanto. Philistione. Asclepiade. Crateua. Petronio Diodoto. lolla. Erasistato. Diagora. Andrea. Mneside.Epicharmo. Damione. Dalione. Sosimene. Tlepolemo. Metrodoro. Solone. Lyco. Olympiade Thebana. Philinio. Petricho. Miccione. Glaucia. Xenocrate.\nL. XXI CONTINENTVRnaturae florum et coronamentorum.\nde strophiolis. serta\nqui invenerint miscere flores. quando primum corollae appellatae et quare\nquis primus coronas foliis argenteis et aureis dederit quare corollaria dicta, de lemniscis. quis primus caelaverit eos\nquantus honor coronarum apud antiques fuerit\nseveritas antiquorum in coronis\nquem floribus honoraverit populus Romanus\npactiles coronae\nde sutilibus coronis\nde nardinis. de Sericis\nCleopatrae reginae factum in coronis\nde rosa. gen. eius XII .\nmed. XXXII\nlili gen. III (n). med. XXI\nlacrima sua nascens\nnarcissi gen. III . med. XVI\nquorum semen tinguatur, ut infecta nascantur\nquem ad modum quaeque nascantur, serantur, colantur sub singulis generibus (14-37)\nviolae colores III . med. XVII\nluteae gen. V med. X\ncaltha. regius flos\nbaccar . med. XVII\ncombretum med. I crocum . med. XX ubi optimi flores. qui flores Troianis temporibus in usu\nde natura odorum\niris . med. XLI\nsaliunca med. II\npolium sive teuthrion med. XVIII\nqui flos alium colorem mane habeat, alium meridie, alium sole occidente\nvestium aemulatio cum floribus\namarantus\ncyanus . med. II\nholochrysos med. III\npetilium. bellio\nchrysocome sive chrysitis . med. VI .\nqui frutices flore coronent\nqui folio .\nmelothrum. spiraea.origanum. cneorum sive casia; gen. II. melissophyllum sive melittaena . med. XXI\nmelilotos quae sertula Campana (29. 37). med. XIII trifoli gen. III . med. IIII . myophonum\nthymi genera II . med. XXXIII . flore nascentia, non semine\nconyza\nlovis flos. hemerocalies . med. IIII\nHelenium med. V\nphlox, quae ramis et folio odorata\nhabrotonum . med. XXII . Adonium. genera II ipsa se propaganda\nleucanthemum med. I\namaracum sive sampsuchum . med. XI\nnyctegreton sive chenamyche sive nyctalops\nquo ordine temporum flores nascantur (38. 39)\nanemone coronaria sive phrenion med. X\noenanthe herba med. VI . melaniam. Heliochrysos med. XI\nlychnis . med. VII\ngladiolus. hyacinthus\nmed. VIII\ntiphyon. pothi gen. II. orsinae gen. II\nvicapervica sive chamaedaphne med. IIII\nquae semper vireat herba\nquam longa cuique vita florum\nquae propter apes serenda inter flores. cerintha\nde pabulo apium. de morbis earum et remediis (42. 43)\nde venenato melle et remediis ems\nde melle insano\nde melle quod muscae non attingunt\nde alvariis. de alvis et cura earum\nsi famem apes sentiant\nde cera facienda\nquae optima eius genera de cera Punica\nsponte nascentium herbarum in quibuscumque gentibus usus; naturae, miracula (50-108)\nfraga. tamnum. ruscum med. IIII\nbatis gen. II med. II\npastinaca pratensis. Lupus salictarius\ncolocasia . med. II\nanthalium\nanthyllium sive anthyllum med. VI\noetum. quae radices nihil supra terrain gignant: arachidne, aracos\ncandryala. hypochoeris. caucalis. enthryscum. scandix, eadem tragopogon. parthenium sive leucanthes sive amaracum sive perdicium sive muralis med. VIII\ntrychnum sive strychnum sive halicacabum sive callias sive dorycnion sive manicon sive peritton sive neuras sive morio sive moly med. III\ncorchorus ined. VI\naphace. achynops. epipetron. quae numquam floreat, quae semper\ncneci gen. III . med. III\naculeati generis herbae (54-58)\nerynge. glycyrriza\ntribulus (54. 58)\nanonis\npheos sive stoebe. hippophaes\nurticae gen. IIII. lamium. scorpio\nacorna .leucacanthos. chalceos. cnecos. polyacanthos. Onopyxos. helxine. scolymos. chamaeleon. tetralix. atractylis sive phonos.acanthice mastiche\ncactos . [tenica, pappum, ascalia]\nherbarum genera per caules: coronopus. anchusa. anthemis. phyllanthes.\ncrepis. lotos\ndifferentiae herbarum per folia:\nquibus folia non cadant.\nquae particulatim floreant\nheliotropium, adiantum? herbae quarum medicinae sequenti libro (29. 39) dicentur\nspicatarum genera:\nstanyops . alopecuros. stelephuros sive ortyx sive plantago. thryallis\nperdicium. ornithogale\npost annum nascentes a summo florentes, item ab imo\nlappa herba quae intra se parit. Opuntia e folio radicem faciens\niasine. chondrylla. picris . quae toto anno floreant quibus flos ante quam caules exeant, quibus caulis ante quam flos. quae ter floreat cypiros med. VIII . thesium .\nasphodelus sive hastula regia.\nanthericus sive albucum\niunci gen. VI. med. IIII\ncyperus. med. XIIII\ncyperis\ncypira\nholoschoenos\nmed. ex iunco odorato sive teuchite X\nmed. ex asaro VIII\nmed. ex Gallico nardo VIII\nmed. ex herba quam phun vocant IIII\n[Syrium] croeomagma, med. II\npesoluta. med. I\nGraecorum nominum in ponderibus et mensuris interpretatio\nSumma: medicinae et historiae et observationes DCCXXX\nEX AVCTOEIBVS\nCatone censorio. M. Varrone. Masurio. Antiate. Caepione. Vestino. Vibio Rufino. Hygino. Pomponio Mela. Pompeio Lenaeo. Cornelio Celso. Calpurnio Basso. C.Valgio. Licinio Macro. Sextio Nigro qui Graece scripsit. lulio Basso qui item. Antonio Castore.\nEXTERNIS\nTheophrasto. Democrito. Orpheo. Pythagora. Magone. Menandro qui βιόχρηστα scripsit. Nicandro. Homero. Hesiodo. Musaeo. Sophocle. Anaxilao.\nMEDICIS Mnesitheo qui de coronis. Callimacho qui item. Phania physico. Timaristo. Simo. Hippocrate. Chrysippo. Diocle. Ophione. Heraelide. Hicesio. Dionysio. Apollodoro Gitiense. Apollodoro Tarentino. Praxagora. Plistonieo. Medio. Dieuche. Cleophanto. Philistione. Asclepiade. Crateua. Petronio Diodoto. lolla. Erasistrato. Diagora. Andrea. Mneside. Epicharmo. Damione. Dalione. Sosimene. Tlepolemo. Metrodoro. Solone. Lyco. Olympiade Thebana. Philino. Petricho. Miccione. Glaucia. Xenocrate.\nL. XXII CONTINENTVRauctoritas herbarum(1-7)\ngentes herbis formae gratia uti\nherbis infici vestes; item pigmento Gallicae cortinae. de sagmnibus. de verbenis et clarigatione\nde corona graminea. de raritate eius\nqui soli corona ea donati\nqui solus centurio\nmedicinae ex reliquis coronamentis:\nerynge sive eryngio quae centum capita XXX (8. 9)\nacano I\nglycyrriza sive adipso XV\nstomatice I\ntribuli gen. II med. XII\nstoebe sive pheos\nhippophaes. gen. II. med. II\nurtica LXI\nlamio VII\nscorpionis gen., II med. I\nleucacanthaquae phyllos sive ischas sivepolygonatos IIII\nhelxine XII\nperdicio sive Parthenio sive siderite quae urceolaris sive astercum XI\nchamaeleone sive ixia sive ulophyto sive cynozolo, gen. II, med. XII. mastiche\ncoronopode\nanchusa XIIII\npseudoanchusa quae echis sive doris III\nonochilo sive archebio sive onocheli sive rhexia sive enchrysa X\ncuius radices colorem mutent 25\nanthemide sive leucanthemide sive leucanthemo sive chamaemelo sive melanthio, gen. III, med. XI\nloto herba III\nlotometra II\nbeliotropio sive helioscopio sive verrucaria XII\nheliotropio sive tricocco sive scorpiuro XIIII\nadianto sive callitricho sive trichomane sive polytricho sive saxifraga, gen. II; med. XXVIII\nfrutex sine radice (so)\npicride I. thesio I\nasphodelo LI\nhalimo XIIII\nacantho sive paederote sive melamphyllo V\nbupleuro V\nbupresti I\nelaphobosco VIIII\nscandice VIII\nenthrysco II\niasine IIII\ncaucalide XII\nsio XI\nsillybo\nscolymo sive limonio V\nsonco, gen. II, med. XV\ncondrio sive condrille VI\nde boletis, proprietas eorum in nascendo\nde fungis. notae venenatorum. med. ex Iis VIIII\nsilphio VII\nlaseri XXXVIIII\npropoliV. mellis XVI\naquae mulsae XVIII (51. 52)\nquare genere ciboruin mores quoque mutentur\nmulso VI\nmelitite III\ncera VIII\ncontra conpositiones medicorum\nmedicinae ex frugibus (57-76)\nsiligine I. tritico II. palea II.\nfarre I. furfuribus I. arinca. athera II\nfarina per genera, medicinae XXXVIIII\npolenta VIII\npolline V. pulte I. Farina chartaria I\nalica VI\nmilio VI\npanico IIII\nsesima VII. sesamoide III.\nAnticyrico IIII\nhordeo VIIII. hordeo murino quam Graeci Phoeniceam I\nptisana IIII\namylo VIII. avena I\npane XXI\nfaba XIIII\nlente XXXII\nφάκῳἐπὶ τελμάτων II\nelelisphaco sive sphaco quae salvia XIII\ncicere et cicercula XXVI\nervo XX\nlupino XXXV\nirione sive erysimo quod Galli velam XV\n20 hormino VI\nlolio V\nmiliaria herba I\nbromo I\norobanche sive cynomorio I\ncontra leguminum bestiolas I\nde zytho I . spuma\nSumma: medicinae et historiae et observationes DCCCCVI\nEX AVCTORIBVS\niisdem quibus priore libro et praeter eos Chrysermo. Eratosthene. Alcaeo.\nL. XXIII CONTINENTVRmedicinae ex arboribus cultis:\nvitibus XX\nfoliis et pampinis vitiumXII\nomphacio vitium XIIII\noenanthe XXI\nuvis recentibus\nuvarum servatarumgeneribus med. XI\nsarmentis uvarum I\nnucleis acinorum VI\nvinaceis III\nuva theriace IIII\nuva passa sive astaphideXVII\nastaphide agria sive staphide sive pituitaria XII\nlabrusca sive uva taminia quae et ampelos agria XII\nsalicastro XII\nvite alba sive ampelo leuce sive staphyle sive melothro sive psilothro sive archezosti sive cedrosti sive mado XXXI\nvite nigra sive bryonia sive Chironia sive gynaecanthe sive apronia XXXV\nmusto XV\nFalerno VI. Albano II. Surrentino III\nSetino I. Statano I. Signino I\nceteris vinis XIIII\nobservationes circa vina LXI (22. 23)\nquibus aegris danda, quando danda; quomodo danda. observationes circa ea XCI (24-26)\naceto XXXIII\naceto scillino XVII\noxymelite VII. oxyalme VII\nsapa VII\nfaece vini XII\nfaece acetl XVII\nfaece sapae IIII\nfoliis oleae XXIII\nflore IIII. olea ipsa VI\nolivis albis IIII. olivis nigris III\namurca XXI\nfoliis oleastri XXI\nomphacio III\noenanthino oleo XXVIII\ncicino XVI\namygdalino XVI\nlaureo VIIII\nmyrteo XX\nchamaemyrsinae sive oxymyrsinae, cupressino, citreo, caryino, Cnidio, lentiscino, balanino\ncyprino et cypro ipsa XV\ngleucino I, balsamino XV (46. 47)\nmalobathro V\nbyoscyamirio II. thermino I. narcissino I. raphanino II. sesamino III. lilino IIII. Selgitico I. Iguino I\nelaeomeli II. pissino II\npalmis VIIII\npalma myrobalano III\npalma elate XV\nmedicinae ex singulorum generum flore, foliis, fructu, ramis, cortice, suco; ligno, radice, cinere (54-83)\nmalorum observationes VI\ncotoneorum XXV\nstruthiorum I\ndulcium malorum VI\nausterorum I\ncitreorum V\nPunicorum XXIII (57. 58)\nstomatice XIIII\ncytino VIIII\nbalaustio XV\npirorum observationes XIII\nficorum CXI\ncaprificorum XLII\nerineo herba III\nprunis IIII\nPersicis II\nprunis silvestribus II\nlichene arborum II\nmoris XXXXVIIII (70. 71)\nstomatice sive arteriace [sive] panchrestos IIII\ncerasis V\nmespilis II. sorbis II\nnucibus pineis XIII\namygdalis XXVIIII\nnucibus Graecis V\niuglandibus XXIIII. antidoto\nabellanis III. pistaciis VIII.\ncastaneis V\nsiliquis V. corno I. unedonibus\nlauris LXVIIII\nmyrtis LX\nmyrtidano XIII\noxymyrsine sive chamaemyrsine quae ruscum VI\nSumma: medicinae et historiae et observationes MCCCCXVIII\nEX AVCTORIBVS\nC. Valgio. Pompeio Lenaeo. Sextio Nigro qui Graece scripsit lulio Basso qui item. Antonio Castore. M. Varrone. Cornelio Celso. Fabiano.\nEXTERNIS\nTheophrasto. Democrito. Orpheo. Pythagora. Magone. Menandro qui βιόχρηστα. Nicandro. Homero. Hesiodo. Musaeo, Sophocle, Anaxilao. MEDICIS Mnesitheo. Callimacho. Phania physico. Timaristo. Simo. Hippocrate. Chrysippo. Diocle. Ophione. Heraclide. Hicesio. Dionysio. Apollodoro Citiense. Apollodoro\n\n\n\nTarentino. Praxagora. Plistonico. Medio. Dieuche. Cleophanto. Philistione. Asclepiade. Crateua. Petronio Diodoto. lolla. Erasistrato. Diagora. Andrea. Mneside. Epicharmo. Damione.Dalione. Sosimene. Tlepolemo. Metrodoro. Solone. Lyco.Olympiade 10 Thebana. Philino. Petricho. Miccione. Glaucia. Xenocrate.\nL. XXIV CONTINENTVRmedicinae ex arboribus silvestribus:\nloto Italica VI\nglandibus XIII\ncoceo ilicis III\ngalla XXIII\nvisco IX\npilulis glandiferarum I\ncerro VIII\nsubere II\nfago IIII\ncupresso XXIII\ncedro XIII\ncedride X\ngalbaiio XXVI\nHammoniaco XXIIII\nstyrace XII\nspondylio XVII\nspbagno sive sphaco sive bryo V\nterebintho VI\npicea VIII\nchamaepity XV\npityusa VI\nresiriis XXV\npice XXVII\npisselaeo sive palimpissa XVI\npissasphalto II\nzopissa I\ntaeda I\nlentisco XXII\nplatano XV\nfraxino V\nacere I\npopulo VIII\nulmo XVI\ntilia V\nsabuco XV\niunipero XXI\nsalice XIIII. Amerina I\nvitice XXXIII\nerice I\ngenista V\nmyrice quae et tamarica III\nvirga sanguinea I\nbrya XVIIII\nsilere III\nligustro VIII\nalno I\nhederis XXXVIIII\ncisto V\ncisso erythrano II. chamaecisso II. milace II. Clematide II\nharundine XVIIII\npapyro, charta III\nhebeno V\nrhododendro I\nrhus gen. II medicinae VI. stomatice\nrhu erythro VIIII\nerythrodano XI\nalysso II\nradicula sive struthio XVI\napocyno II\nrore marino XVIII\ncachry V\nherba Sabina VII\nselagine II\nsamolo II\ncummi XI\nspina Arabica IIII\nspina alba II. acanthio I\nacacia XVIII\naspalatho siveerysisceptro sive adipsatheo sive diaxylo\nVIIII (68. 69)\nspina appendice II. pyracantha I\npaliuro X\naquifolia X. taxo I\nrubis LI. stomatice\ncyriosbato III\nIdaeo rubo III\nrhamni gen. II med. V\nLycio XVIII\nsarcocolla II\noporice II\ntrixagine sive chamaedrye sive chamaerope sive Teucria XVI\nchamaedaphne VI\nchamelaea VI\nchamaesyce VIII\nchamaecisso herba I\nchamaeleuce sive farfaro sive farfugio I\nchamaepeuce II. chamaecyparisso II. ampelopraso VI. stachye I\nclinopodio sive cleopiceto sive zopyrontio sive odmoide III\nclematide centunculo III\nclematide sive aetite sive lagine X\nclematide Aegyptia sive daphnoide sive polygonoide II\naro XLII (91. 92)\ndracunculo II\nari IIII\nmilifolio sive myriophyllo VII\npseudobunio IIII\nmyrride sive myrra sive myriza VIII\noenobreche III\nMagicade herbis (99-102)\ncoracesia et calicia\nMinyade sive Corinthia I\naproxi . Pythagorea de recidivis morborum\naglaophotide sive marmaritide. Achaemenide sive hippophobade. Theombrotio sive semnio. adamantide. Arianide, theronarca. Aethiopide sive Meroide. ophiusa. Thalassaegle sive potamaugide. theangelide. gelotophyllide. hestiateride sive protomedia sive casignete sive Dionysonymphade. helianthide sive heliocallide. hermesiade. aeschynomene. crocide . onothuride. anacampserote\neriphia\nherba lanaria I. lactoris I. militaris I\nstratiotes V\nherba de capite statuae I\nherba de fluminibus I\nlingua herba I\nherba de cribro I\nherba de fimetis I\nherba a canum urina I\nrodarum III\nimpia II\nVeneris pecten I\nexedum I. notia I\nphilanthropes I. lappa canaria II\ntordylon sive syreon III\ngramen XVII\ndactylos V\nfaenum Graecum quae silicia XXXI\nSumma: medicinae et historiae et observationes MCLXXVI\nEX AVCTORIBVS\nC. Valgio. Pompeio Lenaeo. Sextio Nigro qui Graece scripsit. Iulio Basso qui item. Antonio Castore. Cornelio Celso.\nEXTERNIS\nTheophrasto, Apollodoro. Democrito. Orpheo. Pythagora. Magone. Menandro qui βιόχρηστα scripsit. Nicandro. Homero. Hesiodo. Musaeo. Sophocle. Anaxilao. MEDICIS Mnesitheo. Callimacho. Phania physico. Timaristo. Simo. ao Hippocrate. Chrysippo. Diocle. Ophione. Heraclide. Hicesio. Dionysio. Apollodoro Citiense. Apollodoro Tarentino. Praxagora. Plistonico. Medio. Dieuche. Cleophanto. Philistione. Asclepiade. Crateua. Petronio Diodoto. lolla. Erasistrato. Diagora. Andrea. Mneside. Epicharmo. Damione. Sosimene. Tlepolemo. Metrodoro. Solone. Lyco. Olympiade Thebana. Philino. Petricho. Miccione. Glaucia. Xenocrate.\nL. XXV CONTINENTVRnaturae herbarum sponte nascentium.\nauctoritas herbarum\nde origine usus earum\nqui Latine usus earum scripserint\nquando ad Romanes ea notitia pervenerit\nqui primi Graecorum de his conposuerint (4. 5)\nquare minus exerceantur ea remedia herbae mirabiliter inventae.\ncynorrodum, med. II. dracunculus caulis I. Britannica V\nde maximo dolore\nnobilium herbarum invent ores (7-39)\nmoly III\nδώδεκα θεῶν I\npaeonia sive pentorobos sive glycysides I\npanaces Asclepion II\npanaces Heraclion III\npanaces Chironion IIII\npanaces Centaurion sive Pharnacion III\nHeraclion siderion IIII\nhyoscyamos quae Apollinaris sive altercum; gen. V. med. IIII\nlinozostis sive parthenion sive Hermu poa quae Mercurialis, gen. II. med. XXII\nAchillea sideritis sive panaces Heracleum quae milifolium aut scopa regia, gen. VI. med. III\nTeucria sive hermione sive splenios II\nMel amp odium sive elleborum quod veratrum, gen. III\nquo mo do colligatur, quo modo probetur\nmed. ex nigro XXIIII. quomo do sumendum\nitem in albo. med. ex eo XXIII\nquibus non dandum. observationes circa utrumque genus LXXXVIII (24. 25)\nMithridatia II\nscordotis sive scordionIIII\nPolemonia sive Philetaeria sive chiliodynamus VI\nEupatoria I\nCentaurion sive Chironion XX\nCentaurion lepton sive libadion quod fel terrae XXII\nCentauris triorchis II\nClymenos II\nGentiana XIII\nLysimachia VIII\nArtemisia sive parthenis sive botrys sive ambrosia V\nnymphaea sive Heraclion sive rhopalon sive mallos; gen. II. med. XIIII\nEuphorbeae gen. II. med. IIII\nplantaginis gen. II. med. XLVI\nbuglossos II\ncynoglossos III\nbuphthalmos sive chalca I\nherbae quas gentes invenerunt (43-49)\nScythice III\nhippace. III\nischaemon II\ncestros sive psychrotrophon quae Vettonica sive serra tula XLVIII\nCantabrica II\nconsiligo I\nHiberis VII\nberbae ab animalibus repertae (50-53)\nchelidonia VI\ncanaria I\ndictamnon VIII. pseudodictamnon sive chondris\nquibus locis potentissimae herbae\npropter herbas in Arcadia lac potari\naristolochia sive clematitis sive Cretica sive plistolochia sive lochia polyrrizos quae malum terrae XXII\nargemonia IIII\nagaricum XXXIII\nechios, gen. III. med. II\nhierabotane sive aristereon quae verbenaca, gen. II. med. X\nblattaria I\nmolemonium I\npentapetes sive pentaphyllon sive chamaezelon quae quinquefolium, med. XXXIII\nsparganion I\ndauci gen. IIII. med. XVIII\ntheronarca II\npersollata sive arcion VIII\ncyclaminos quae tuber terrae XII\ncyclaminos cissanthemos IIII\ncyclaminos chamaecissos III\npeucedanum XXVIII\nebulum VI\npolemonia I\nphlomos quae verbascum XV\nphlomides II. phlomis lychnitis sive thryallis\nthelyphonon sive scorpio I\nphrynion sive neuras sive poterion I\nalcima sive damasonion sive lyron XVIII\nperistereos VI\nantirrinori sive pararrinon sive lychnis agria III\neuplia I\npericarpum, gen. II. med. II\nnymphaea Heraclia II\nlingulaca I\ncacalia sive leontice III\ncallithrix I\nhyssopum XX\nlonchitis IIII\nxiphion sive phasganion IIII\npsyllion sive cynois sive chrysallion sive Sicelicon sive cynomyia XVI\nthrysellion I\nremedia oculorum (91-103)\nanagallis sive acoron quae\nfelis oculus, gen. II. med. VI\naegilops II\nmandragoras sive CirceIon sive morion sive hippophlomon; gen. II. med. XIIII\ncicuta XIII\ncremnos agrios III\nmolybdaena I\ncapnos trunca quae pedes gallinacei I\ncapnos fruticosa III\nacoron sive acorion XVII\ncotyledonis gen . II. med. LXI\naizoum maius sive buphthalmon sive zoophthalmon sive stergethron sive hypogeson sive ambrosion sive amerimnon quae sedum magnum\naut oculus aut digitellus, med. XXXI\naizoum minus sive erithales sive trithales sive erysithales quae isoetes aut sedum; med. XXXII .\nandrachle agria quae illecebra XXXII\nerigeron sive pappos sive acanthis quae senecio VIII\nephemeron II\nlabrum Venereum I\nbatrachion quae ranunculus sive strumos, gen. IIII. med. XIII\nstomatice, gen. II\nSumma: medicinae et historiae et observations MCCXCII\nEX AVCTORIBVS\nC . Valgio. Pompeio Lenaeo. Sextio Nigro qui Graece scripsit. lulio Basso qui item. Antonio Castore. Cornelio Celso. Fabiano.\nEXTERNIS\nTheophrasto. Apollodoro. Democrito. luba. Orpheo. Pythagora. Magone. Menandro qui βιόχρηστα scripsit. Niandro. Homero. Hesiodo. Musaeo. Sophocle. Xantho. Anaxilao. MEDICIS Mnesitheo. Callimacbo. Pbania physico. Timaristo. Simo. Hippocrate. Chrysippo.Diocle. Ophione. Heraclide. Hicesio. Dionysio. Apollodoro Citiense. Apollodoro Tarentino. Praxagora. Plistonico. Medio. Dieuche. Cleophanto. Philistione. Asclepiade. Crateua. Petronio Diodoto. Iolla. Erasistrato. Diagora. Andrea. Mneside. Epicharmo. Damione. Sosimene. Tlepolemo. Metrodoro. Solone. Lyco. Olympiade Thebana. Philino. Petricho. Miccione. Glaucia. Xenocrate.\nL. XXVI CONTINENTVRreliquae per genera medicinae\nde novis morbis (i)\nquid sint lichenes\nquando primura in Italia coeperint\nitem carbunculus\nitem elephantiasis\nitem colum\nde nova medicina\nde Asclepiade medico\nqua ratione medicinam veterem mutaverit\ncontra Magos\nlichen; gen. II. med. V\nProserpinaca I\nbellis II\ncondurdum I\nbechion sive arcion sive chamaeleuce quae tussiiago III\nbechion quae salvia IIII\nmolon sive syron I\namomon III\nephedra sive anabasis III\ngeum III\ntripolion III\ngromphaena\nmahmdrum II\nchalcetum I\n[molemonium I]\nhalus sive cotonea V\nchamaerops I. stoechas I\nastragalus VI\nladanum XIII\nchondris sive pseudodictamnum I\nhypocisthis sive orobethron, gen. II. med. VIII\nlaver sive sion II\npotamogiton VIII. statice III\nceratia II\nleontopodion sive leuceoron sive doripetron sive thorybethron . . lagopus II\nepithymon sive hippopheos VIII\npycnocomon IIII\nso polypodion III\nscamonia VIII\ntitliymalos characias. .,\ntithymalos myrtites sive caryites XXI\ntithymalos paralius sive tithymalis IIII\ntithymalos helioscopios XVIII\ntithymalos cyparittias XVIII\ntithymalos platyphyllos sive corymbites sive amygdalites III\ntithymalos dendroides sive cobios sive leptophyllos XVIII\napios ischas sive raphanos agria II\ncrethmon XI. cachry\nanthyllion II. anthyllis II\ncepaea I\nhypericon sive chamaepitys sive corisson VIIII\ncaros sive hypericon X\ncallithrix I\nperpressa I\nchrysanthemum I\nanthemis I\nsilaus I\nherb a Fulviana\ninguinalis sive argemo\nChrysippeos I\norchis sive Serapias V\nsatyrion III. satyrion Erythraicon IIII\nlappago sive mollugo I\nasperugo I\nphycos quod iucus marinus, gen. III. med. V\nlappa boaria\ngeranion sive myrris sive myrtis, gen. III. med. VI\nonothera sive onear III\nacte sive ebulum. chamaeacte\nhippuris sive ephedron sive\nanabasis quae equisaetum, gen. III. med. XVII\nstephanomelis\nerysitbales I\npolycnemon I\narsenogonon I. Thelygonon I\nmastos I\nophrys\nSumma: medicinae et historiae et observations MXVIIII\nEX AVCTORIBVS\nM. Varrone. G. Valgio. Pompeio Lenaeo. Sextio Nigro qui Graece scripsit. Lulio Basso qui item. Antonio Castore. Cornelio Celso.\nEXTERNIS\nTheophrasto. Apollodoro. Democrito. luba. Orpheo. Pythagora. Magone. Menandro qui βιόχρηστα scripsit. Nicandro. Homero. Hesiodo. Musaeo. Sophocle. Xantho. Anaxilao. MEDICIS Mnesitheo. Callimacho. Pbania physico. Timaristo. Simo. Hippocrate. Chrysippo. Diocle. Ophione. Heraclide. Hicesio. Dionysio. Apollodoro Citiense. Apollodoro Tarentino. Praxagora. Plistonico. Medio. Dieuche. Cleophanto. Philistione. Asciepiade. Crateua. Petronio Diodoto. lolla. Erasistrato. Diagora. Andrea. Mneside. Epicharmo. Damione. Sosimene. Tlepolemo. Metro doro. Solone. Lyco. Olympiade Thebana. Philino. Petricho. Miccione. Glaucia. Xenocrate.\nL. XXVII CONTINENTVRreliqua genera herbarum. medicinae ex Iis.\naconitum sive thelyphonon sive cammaron sive pardalianches sive scorpion, med. IIII\nAethiopis IIII\nageraton IIII\naloe XXVIIII\nalcea IIII\nalypon I\nalsine ad eadem quae helxine V\nandrosaces III\nandrosaemon sive ascyron VI\nambrosia sive botrys sive Artemisia III\nanonis sive ononis V\nanagyros sive acopon VI\nanonymos V\naparine sive omphalocarpos sive philanthropes IIII\narction sive arcturon V\nasplenos sive hemioniosll\nAsclepias II\naster sive bubonion III\nascyron et ascyroides IIII\naphaca III\nalcibium I\nalectoros lophos quae cri sta II\nalum quod symphyton petraeum XIIII\nalga rufa I\nactaea I\nso ampelos agria IIII\nabsinthium; gen. III. med. XLVIII\nabsinthium marinum sive seriphum II\nballote sive porrum nigrum III\nbotrys sive Artemisia I\nbrabilla I\nbryon marinum V\nbupleuron I\ncatanance I. cemos I\ncalyx III\ncalyx sive anchusa sive rhinodia II\nCirceia III\ncirsion I\ncrataegonon, gen. II. med. VIII\ncrocodileon II\ncynosorchis sive orchis IIII\nchrysolachani gen. II. med. III\ncoagulum terrae II\ncucullus sive strumus sive strychnos VI\nconferva II\ncoccum Cnidium II\ndipsacos III\ndryopteris II\ndrabe I\nelatine II\nempetros quam nostri calcifragam IIII\nepicactis sive elleborine II\nepimedion III\nermeaphyllon III\nfelicis gen. II, quam Graeci pterim, alii blachron, item thelypterim, nymphaeam pterim vocant, XI\nfemur bubulum\ngaleopsis sive galeobdolon sive galion VI\nglaux I\nglaucion III. collyrium, med. II\nglycyside sive Paeonia sive pentorobon XX\ngnaphalion sive chamaezelon VI\ngallidraga I\nholcus sive aristis\nhyoseris I\nholosteon III\nhippophaeston VIII\nhypoglossa I\nhypecoon\nIdaea IIII\nisopyron sive phaselion III\nlathyris II\nleontopetalon sive rhapadion II\nlycapsos II\nlithospermon sive exonychon sive διὸς πυρὸν sive ʽἡρακλέουξ II\nlapidis muscus I\nlimeum I\nleuce sive mesoleucium sive leucas III\nleucographis V\nmedion III\nmyosota sive myosotis III\nmyagros I\nso nyma I\nnatrix I\nodontitis I\nothonna I\nonosma I\nonopradon V\nosyris IIII\noxys II\npolyanthemon sive batrachion III\npolygonos sive polygonion sive thalattias sive carcinothron sive clema sive myrtopetalos quae sanguinaria sive orios, gen. IIII. med. XXXIII\npancration XII\npeplis sive syce sive meconion sive mecon aphrodes III\npericlymenon V\npelecinos II\npolygala I\npoterion sive phrynion sive neuras IIII\nphalangitis sive phalangion sive leucacantha IIII\nphyteuma I\nphyllon I\npellandrion II\nphaleris II\npolyrrizon II\nProserpinaca V\nrhecoma XXXVI\nreseda II\nstoechas III\nsolanum quam Graeci strychnon II\nSmyrnion XXXII. sinon II\nTelephion IIII\ntrichomanes V\nthalietrum I\nthlaspi sive Persicon napy IIII\nTrachinia I\ntragonis sive tragion III\ntragos sive scorpio IIII\ntragopogon sive come I\nde aetatibus herbarum\nquo mo do cuiusque vires efiicaciores\ngentium vitia divers a\nSumma: medicinae et historiae et observationes DCII\nEX AVCTORIBVS\nC. Valgio. Pompeio Lenaeo. 5 Sextio Nigro quiGraeee scripsit, lulio Basso qui item. Antonio Castore. Cornelio Celso.\nEXTERNIS\nTheophrasto. Apollodoro. Democrito. Aristogitone. Orpheo. Pythagora. Magone. Menandro qui pioxpTlcra scripsit. Nicandro. MEDICIS Mnesitheo. Callimacho. Timaristo. Simo. Hippocrate. Chrysippo. Diocle. Ophione. Heraclide. Hicesio. Dionysio. Apollo- doro Citiense. Apollodoro Tarentino. Praxagora. Plistonico. Medio. Dieuche. Cleophanto. Philistione. Asclepiade. Crateua. Petronio Diodoto. Iolla. Erasistrato. Diagora. Andrea. Mneside. Epicharmo. Damione. Sosimene,\nTlepolemo. Metrodoro. Solone. Lyco. Olympiade Thebana. Philino. Petricho. Miccione. Glaucia. Xenocrate.\nL. XXVIII CONTINENTVRmedicinae ex animalibus.\nan sit in medendo verborum aliqua vis\nostenta et sanciri et depelli (4. 5)\nex homine remedia contra Magos\nex viro medicinae et observationes CCXXVI, puero VIII (6-19)\nmuliere LXI (20-23)\nex peregrinis animalibus (24-32)\nelephanto VIII\nleone X\ncamelo X\nhyaena LXXVIIIl\ncrocodilo XVIIII. Crocodilea XI\nchamaeleone XV\nscinco IIII\nhippopotamio VII\nlynce V\nmedicinae communes ex animalibus feris aut eiusdem generis placidis (33-41)\nlactis usus et observationes LVII\nde caseis XII\nbutyro XXV\noxygala I\nadipis usus et observationes LII\nde sebo\nde medulla\nde felle\nde sanguine\nprivatae ex animalibus medicinae digestae in morbos (42-80)\nex apro XLI\nsue LX\n20 cervo LII\nlupo XXVII\nurso XXVIIII\nonagro XII\nasino LXXVI\npolea III\nequifero XI\neculei coagulo I\nequo XLII\nhippace I\nbubus feris II\nbove LXXXI\ntauroLIII\nvitulo LVIIII\nlepore LXIIII\nvolpe XX\nmele II\nfele V\ncapra CXXIIII\nhirco XXXI\nhaedo XXI\nde glutino taurino probando; et medicinae ex eo VII\nSumma: medicinae et bistoriae et observationes MDCLXXXII\nEX AVCTORIBVS\nM. Varrone. L.Pisone. Antiate. Flacco Verrio . Fabiano. Catone censorio. Servio Sulpicio. Licinio Macro. Celso. Masurio. Sextio Nigro qui Graece scripsit. Bitho Durracheno\n\n\n\n. Rabirio medico. Ofilio medico. Granio medico.\nEXTERNIS\nDemocrito. Apollonio qui et Mys . Meleto. Artemone. Sextilio Antaeo. Homero. Theophrasto. Lysimacho. Attalo. Xenocrate. Orpheo qui ἰδιοφυῆ scripsit. Archelao qui item. Demetrio. Sotira. Laide. Elephantide. Salpe.Olympiade Thebana. Diotimo Thebano. lolla. Andrea . Marcione Smyrnaeo. Aeschine medico. Hippocrate. Aristotele. Metrodoro Scepsio . Hicetida medico. Apelle medico. Hesiodo. Bialcone. Caecilio Bione qui περὶ δυνάμεων scripsit. Anaxilao. Iuba rege.\nL. XXIX CONTINENTVRmedicinae ex animalibus.\nde origine medicinae\nde Hippocrate\nquando primum clinice\nquandoprimum iatraliptice\nde Chrysippo medico, de Erasistrato\nde empirice\nde Herophilo. de reliquis inlustribus medicis\nquotiens ratio medicinae mutata sit\nquis primus Romae medicus et quando\nquid de medicis antiqui Romani iudicaverint\nvitia medicinae\nremedia ex lanis XXXV et sequenti libro XXV: LX\n\noesypo XXXII, seq. 1. XX: LII\novis XXII, seq. 1. XLIII: LXV\nquae sitista ova. quo mo do fiant tota lutea\nde serpentium ovis\nde Commageno conficiendo. medicinae ex eo V\nremedia ex animalibus quae placida non sint aut fera (14-40)\nariete V et seq. 1. VII: XII\npecude XXII et seq. 1. LV: LXXVII\nmulis I et seq. 1. V: VI\ncaballis I et seq. 1. Ill: IIII\ncane XVI et seq. 1. XLI: LVII\ncane rabioso III et seq. I. II: V\nichneumone I. mure XIIII\net seq. 1. XXVIII: XLII\nmure araneo IIII et seq. . I: V\nglire II et seq. 1. III: V\nsorice I et seq. 1. II: III\nmustela XVIIII et seq. 1. XXV: XLIIII\nstelione IIII et seq.l.XII:XVI\nirenaceo V et seq. 1. XIII: XVIII\nhystrice I et seq. 1. II: III\nlacerta XIII et seq. 1. XXX: XLIII\nsalamandra I et seq. I. III: IIII\ncoclea VI et seq. 1. LXIII: LXVIIII\naspide I et seq. 1. Ill: IIII\nbasilisco IIII\ndracone VI et seq. 1. IIII: X\nvipera XIIII et seq. 1. XXI: XXXV\nde viperino sale\nθηριακὴ ἔχεων\nangue VIII et seq. 1. XXVII: XXXV\nhydro I\nbova IIII et seq. 1. Ill: VII\nenhydride I et seq. 1. II: III\nserpentibus ceteris VIII et seq. 1. VII: XV\nscorpione IIIIet seq. 1. II: VI\naraneorum et phalangiorum gen. XI. med. ex iis IX et seq. 1. XXVII: XXXVI\ngryllo et tauro I et seq. 1. VII: VIII\nscolopendra sive multipeda\nsive milipeda sive centipeda\nsive onisco sive iulo I et seq. 1. XX: XXI\nadmiratio naturae iiihil sine usu gignentis\nlimace I et seq. 1. Ill: IIII\n[uruca I et seq. 1. II: III]\nverme terreno II et seq. I. XXII: XXIIII\nverme ex arboribus I et seq. 1. IIII: V\nex volucribus\naquila IIII et seq. 1. Ill: VII\nvulture VIII et seq. 1. VIIII: XVII\ngallinaceo XXXI et seq. I. XXV: LVI\ngallina X et seq. L XXII: XXXII\nansere VII et seq.l.XV:XXII\n[cygno I et seq. 1. V: VI]\nde adipe avium conficiendo\ncorvo II et seq. 1. IIII: VI\ncornice II et seq. 1. I: III\naccipitre II et seq. l.II:IV\nmiluo II et seq. 1. VI: VIII\ncenchride II\nciconia II et seq. 1. I: III\nanate IIII et seq. 1. II: VI\nperdice VII et seq. l. VII: XIIII\ncolumba VII et seq. 1. XXV: XXXII\npalumbe II et seq. 1. XIIII: XVI\npico Martio I\nturture IIII et seq. 1. V: VIIII\nhirundine VIIII et seq. I. XXIIII: XXXIII\nnoctua VII et seq. 1. II: VIIII\n[ulula I et seq. 1. I: II]\nbuboiie II et seq. 1. V: VII\nvespertilione IIII et seq. 1. XII: XVI\napibus IV et seq. 1. VIII: XII\nbupresti V et seq. 1. I: VI\npityocampe V [et seq. I. IIII: VI]\nnaturae benignitatem etiam foedis animalibus inseruisse magna remedia\nscarabaeo I et seq. 1. VII: VIII\nblatta IIII et seq. l. XIII: XVII\nde genere cantharidum\nmed. ex iis V et seq. 1. XI: XVI\ncimice VIIII et seq. 1. II: XI\nmusca VII et seq. I. V: XII\n[locustis IIII et seq. 1. III: VII]\nattelebis I\nformicis III et seq. 1. V: VIII\nSumma: medicinae et historiae et observationes DCXXI\nEX AVCTORIBVS\nM. Varrone. L. Pisone. Flacco Verrio. Antiate. Nigidio. Cassio Hemina. Cicerone. Plauto. Celso. Sextio Nigro qui Graece scripsit. Caecilio medico. Metello Scipione. Ovidio poeta. Licinio Macro.\nEXTERNIS\nPalaephato. Homero. Aristotele. Orpheo. Democrito. Anaxilao.\nMEDICIS Botrye. Apollodoro. Archedemo. Aristogene. Xenocrate. Democrate. Diodoro. Chrysippo [philosopho ]. Oro. Nicandro. Apollonio Pitanaeo.\nL. XXX CONTINENTVRmedicinae exanimalibus reliquae prioris libri.\nde origine magices\nquando et a quo coeperit.\na quibus celebrata sit\nan exercuerit eam Italia\nquando primum senatus vetuerit hominem immolari\nde Galliarum Druidis\nso de generibus magices\nopinio Magorum de talpis. med. V\nreliquae medicinae per morbos digestae in animalibus quorum genera non sunt placida aut fera (8-53)\npecude LV et priore 1. XXII: LXXVII\nariete VII et pr . 1. V: XII\nlana XXV et pr. l. XXXV:LX\noesypo XX et pr. l. XXXII: LII\nmulis V et pr. l. I: VI\ncaballis III et pr. l. I: IIII\ncane XLI et pr. l. XVI: LVII\ncane rabioso II et pr. l. Ill: V\nviverra I\nmure XXVIII et pr. l. XIIII: XLII\nmure araneo I et pr. l. IIII: V\nglire III et pr. l. II: V\nsorice II et pr. l. I: III\nmustela XXV et pr. l. XVIIII:\nXLIIII\nstelione XII et pr. l. IIII: XVI\nirenaceo XIII et pr. l. V: XVIII\nhystrice II et pr. l. I: III\nlacerta XXX et pr. l. XIII:\nXLIII\nsalamandra III et pr. l. I: IIII\ncoclea LXIII et pr. l. VI:\nLXVIIII\nἀκεράτων medicamentum\naspide III et pr. l. I: IIII\ndracone IIII et pr. I. VI: X\nvipera XXI et pr. l. XIIII:\nXXXV\nangue XXVII et pr. l. VIII:\nXXXV\nbova III et pr. l. IIII: VII\nenhydride II et pr. l. I:III\namphisbaena III\nserpentibus ceteris VII et\npr. 1. VIII: XV\nscorpione II et pr. l. IIII:\nVI\naraneorum et phalanglorum\ngen. XL med. XXVII et pr. l.\nIX: XXXVI\ngryllo et tauro VII et pr. l.\nI: VIII\ntroxalide III\nphryganione I\nscolopendra sive multipeda\nsive milipeda sive centipeda\nsive onisco sive iulo XX et\npr. 1. I: XXI\n[admiratio naturae nihil sine\nusu gignentis]\nlimace III et pr. l. I: IIII\nuruca I\nverme terreno XXII et pr. l. II: XXIIII\nverme ex arboribus IIII et pr. l. I: V\nverme ex herba IIII\nherpete I\nricino IIII\nex volucribus\naquila III et pr. l. IIII: VII\nvulture VIIII et pr. l.VIII: XVII\nossifrago III\ngallinaceo XXV et pr. l. XXXI: LVI\ngallina XXII et pr. l. X: XXXII\novis XLIII et pr. l. XXII: LXV\n[Commageno V et pr. l. IIII: VIIII]\nansereXV et pr. L VII: XXII\ncygno V [et pr. l. I: VI] otide II\ncorvo IIII et pr. l. II: VI\ncornice I et pr. l. II: III\naccipitre II et pr. l. II: IIII\nmiluo VI et pr. l. II: VIII grue II\nciconia I et pr. l. II: III ibide II\nardiola I\nanate II et pr. l. IIII: VI mergo I\nperdice VII et pr. l. VII: XIIII\ncolumba XXV et pr. l. VII: XXXII\npalumbe XIIII et pr. l. II: XVI\ngalerita IIII\ncuculo I\npico Martio I\nturture V et pr. l. IIII: VIIII\nturdis III\nmerula I\nhirundine XXIIII et pr. l. VIIII: XXXIII\nnoctua II et pr. l. VII: VIIII\nulula I [et pr. l. I: II]\nupupa I\nbubone V et pr. l. II: VII\npassere V\ngalgulo II\nvespertilione XII et pr. l. IIII:XVI\ncicadis I\napibus VIII et pr. l. IV: XII vespis II\nbupresti I et pr. l. V:VI\n[pityocampis IIII et pr. l. II: VI]\n[naturae benignitatem et foedis animalibus inseruisse magna remedia]\nscarabaeo VII et pr. l. I: VIII\nblatta XIII et pr. 1 IIII: XVII\nde genere cantharidum. med.\nex iis XI et pr. l. V: XVI\ncimice II et pr. l. VIIII: XI\nmusca V et pr. 1 VII: XII\nlocustis IIII\nformicis V et pr. l. III: VIII\nSumma: medicinae et historiae et observationes DCCCLIIII\nEX AVCTORIBVS\nM. Varrone. Nigidio. M. Cicerone\n. Sextio Nigro qui\nGraece scripsit Licinio Macro.\nEXTERNIS\nEudoxo. Aristotele.Hermippo.\nHomero. Apione. Orpheo.\nDemocrito. Anaxilao.\nMEDICIS Botrye. Apollodoro.\nMenandro. Archedemo. Aristogene\n. Xenocrate. Diodoro.\nChrysippo philosopho . Philippo\n. Oro. Nicandro. Apollonio\nPitanaeo.\nL. XXXI CONTINENTVRmedicinae ex aquatilibus. aquarum mirabilia\naquarum differentiae\nmedicinae. Observationes CCLXVI (3-17)\nquales oculis aquae prosint\nquales fecunditatem faciant quales insaniae medeantur\nquales ealculosis\nquales volneribus\nquales partum custodiant\nquales vitiliginem tollant\nquae colorem lanis faciant\nquae bominibus\nquae memoriam, quae oblivionem\nquae sensus subtilitatem, quae tarditatem, quae canoram vocem\nquae vini taedium, quae inebrient\nquae olei vicem praestent\nquae salsae et amarae\nsaxa egerentes, risum aut ploratum facientes\nquae amorem sanare dicantur\nper triduum calentes haustus\naquarum miracula (18-20)\nin quibus omnia mergantur, in quibus nihil\naquae necantes; pisces venenati\nquae lapideae fiant aut lapidem faciant\nde salubritate aquarum\nde vitiis aquarum\nprobatio aquarum\nde aqua Marcia\nde aqua Virgine\naquas inveniendi ratio\nsign a aquarum\ndifferentia aquarum per genera terrae\nratio aquarum per tempora anni\naquarum subito nascentium aut desinentium observatio historica\nratio aquae ducendae\nquo modo medicatis utendum et ad quae genera valitudinum\nitem marinis XXVIIII\nquid prosit navigatio V\nquo modo marina aqua in mediterraneis possit fieri I\nquo modo thalassomeli I\nquo modo hydromeli I\nremedium contra peregrin as aquas\nex musco medicinae VI\nmedicinae ex harenis\nde salis generibus et confecturis et medicinis observations CCIIII (39-45)\nde salis auctoritate historica CXX\nspuma salis (41. 45)\nflos salis XX. salsugo II\nde garo XV\nde muria XV\nde allece VIII\nde natura salis\nde nitri generibus et confecturis et medicinis observationes CCXXI\nde spongeis. medicinae et observations XCII\nSumma: medicinae et historiae et observations DCCCCXXIIII\nEX AVCTORIBVS\nM. Varrone. Cassio Parmense\nCicerone. Muciano. Caelio.\nCelso. Trogo. Ovidio. Polybio.\nSornatio.\nEXTERNIS\nCallimacho. Ctesia. Eudico.\nTheophrasto. Eudoxo. Theopompo\n. Polyclito. luba. Lyco.\nApione. Epigene. Pelope.\nApelle. Democrito. Thrasyllo.\nNicandro.Menandrocomoedo.\nAttalo. Sallustio Dionysio.\nAndrea. Nicerato. Hippocrate.\nAnaxilao.\nL. XXXII CONTINENTVRmedicinae ex aquatilibus.\nsumma naturae vis in antipathia\nde echenaide II\nde torpedine VII\nde lepore marino V\nmirabilia Rubri maris\nde ingeniis pisciuni\nproprietates piscium mirabiles (5-9)\nubi responsa dentur ex piscibus\nubi ex manu edant\nubi vocem agnoscant\nubi amari sint; ubi salsi, ubi dulces, ubi non muti. esse et locorum sympathiam vel antipathiam\nquando marini pisces in usu P. R. esse coeperint\nNumae regis constitutio de piscibus\nde curalio. medicinae et observationes XLIII\nde discordia inter se marinorum pastinaca VIIII. galeo, mullo XV\nde iis quibus in aqua et in terra victus est\nde castoreis. medicinae et observationes LVI (13. 14)\nde testudine. medicinae et observationes LXVI\naurata IIII. stella marina VII\ndracone marino III\nsalsamento XXV\nsardis I. cybia\nrana marina VI. fluviatiles LII\nrana rubeta\nobservationes circa eas XXXII\nenhydris III\ncancri fluviatiles XLV . cancri marini VII\nex cocleis fluviatilibus VII\ncoracinis IIII\nporco pisce II\nvituio marino X\nmurena I\nliippocampo VIIII\nechinis XI\nostreorum genera et observationes et medieinae LVIIII purpura VIIII\nalga marina II\nmus marinus II\nex scorpione marino XI\nsanguisugis VI\nmurices XIII\nconchylia V\npiscium adips II\ncallionymi III\ncoracini fel I\npectunculi I\nsepiae XXIIII\nichtyocolla V\nbatia I\nbacchus sive mizyes II\nmarini peduculi II\ncanicula IIII\ncetum I\nex deiphinis VIII\ncoluthia sive coryphia III\nalcyoneum VII\nthynnus V\nmenae XVI\nscolopendra II\nsaurus I\nconchis I\nsiluro XV\nstrombo sive concha longa VI\ntethea V\nolus marinum I\nmyaces XXXV\nmituli VIII\npelorides I\nseriphum II\nerythinis II\nsolea pisce I\nrhombo I\nblendia I\nurtica marina II\npulmone marino IV\nonyches IIII\nex colubra aquatica I\nex hydro I\nmugile I\nex pelamyde IIII\nsciaena I\nperca IIII\nex squatina III\nzmarides III\nophidio I\nex fibro IIII\nbryon I\nex asello pisce I\nphagro I\nex balaena I\npolypo I\nex glano I\nglaucisco I\nrubellio I\nuva marina I\nanguilla I\nhippopotamio I\ncrocodilo I\nadarca sive calamochnus III\ncalamo VIII\nanimalium omnium in mari viventium nomina CLXXVI\nSumma: medicinae et historiae et observationes DCCCCXC\nEX AVCTORIBVS\nLicinio Macro. Trebio Nigro.\n\n\n\nSextio Nigro qui Gracce\nscripsit. Ovidio poeta. Cassio\nHemina. Maecenate. Iaccho.\nSornatio.\nEXTERNIS\nIuba. Andrea. Salpe. Apione.\nPelope. Apelle. Thrasyllo. Nicandro.\nL. XXXIII CONTINENTVRmetallorum naturae.\nde auro (2-25)\nquae prima commendatio eius\nde anulorum aureorum origine\nde mo do auri apud antiques\nde equestri ordine. de iure anulorum aureorum (6-9)\nde decuriis iudicum\nquotiens nomen equestris ordinis mutatum\nde donis militaribus aureis et argenteis\nquando primum corona aurea data\nde reliquo usu auri, feminarum\nde nummo aureo\nquando primum signatum aes,argentum, aurum. antequam ea signarentur, quis mos. in aere\nquae maxima pecunia primi census\nquotiens et quibus temporibus aucta sit aeris aut nummi signati aestimatio\nde cupiditate auri\nqui plurimum auri et argenti possederint\nquando primum argenti apparatus in harena, quando in scaena\nquibus temporibus plurimum in aerario populi Romani auri et argenti fuerit\nquando primum lacunaria inaurata\nquibus de causis praecipua auctoritas auro\nratio inaurandi\nde inveniendo auro\nde auripigmento\nde electro\nprimae aureae statuae\nmedicinae ex auro VIII\nde chrysocolla (26-29)\nratio eius in picturis\nmedicinae ex chrysocolla VII\nde aurificum chrysocolla sive santerna\nmirabilia naturae glutinandis inter se et perficiendis metallicis rebus\nde argento\nde argento vivo\nde stimi sive stibi sive alabastro sive larbasi sive platyophthalmo. medicinae ex eo VII\nde scoria argenti. medicinae ex ea VI\nde spuma argenti. medicinae ex ea VII\nde minio (36-41)\nquam religiosum apud antiquos fuerit\nde inventione eius et origine\nde cinnabari\nratio eius in picturis et medicina (38. 39)\ngenera mini\nratio eius in picturis\nde hydrargyro\nmedicina ex minio\nde argento inaurando\nde coticulis aurariis\nargenti genera et experimenta (44-55)\nde speculis\nde Aegyptio argento\nde inmodica pecunia\nquorum maximae opes fuerint\nquando primum populus Romanus\n\n\n\nstipem sparserit\nde luxuria in vasis argenteis\nfrugalitatis antiquae in argento exempla\nquando primum lectis argentum additum\nquando lances inmodicae factae\nquando repositoriis argentum additum\nquando tympana facta\ninmodica argenti pretia\nde statuis argenteis\nnobilitates operum et artificum in argento\nde sile\nqui primi sile pinxerint et qua ratione\nde caeruleo. medicinae ex eo II (57. 58)\nSumma: medicinae et historiae et observationes CCLXXXVIII\nEX AVCTORIBVS\nDomitiano Caesare. Iunio\nGracchano. L. Pisone. M.\nVarrone. Corvino. Attico Pomponio\n. Calvo Licinio. Cornelio\nNepote. Muciano. Boccho. Fetiale\n. Fenestella. Valerio Maximo\n, lulio Basso qui de\nmedicina Graece scripsit.\nSextio Nigro qui item.\nEXTERNIS\nTheophrasto. Democrito.Iuba.\nTimaeo historico. Qui de\nmedicina metallica scrip-\nserunt: Heraclide. Andrea.\nDiagora. Botrye. Archedemo.\nDionysio. Aristogene. Demo-\ncle. Mneside. Attalo medico.\nXenocrate item. Theomnesto.\nNymphodoro. lolla. Apollodoro\n\n\n\n. Pasitele qui mirabilia\nopera scripsit. Antigono qui\nde toreutice scripsit. Menaechmo\nqui item.\nL. XXXIV CONTINENTVRaeris metalla (1-38)\ngenera aeris (2-5)\nquae Corinthia\nquae Deliaca\nquae Aeginetica\nde tricliniis aeratis (4. 5. 8)\nde candelabris\nde templorum ornamentis ex aere\nquod primum dei simulacrum Romae ex aere factum\nde origine statuarum et honore\nstatuarum genera et figurae.\nantiquas statuas togatas sine tunicis fuisse (10. 11)\nquae primae statuae Romae. quibus primum publice positae, quibus primum in columna, quando\nrostra\nquibus externis Romae publice positae\nquibus Romae mulieribus in publico positae\nquae prima Romae statua equestris publice posita\nquando omnes privatim positae statuae ex publico subiatae\nquae prima ab externis publice posita\nfuisse antiquitus et in Italia statuaries\nde pretiis signorum inmodicis\nde colossis in urbe celeberrimis\nnobilitates ex aere operum et artificum CCCLXVI\ndifferentiae aeris et mixturae. de pyropo\nde Campano aere\nde servando aere\nde cadmia\nmed. ex ea XV\naeris usti effectus in mediciria X\nde scoria aeris. de flore aeris, squama aeris, stomomate aeris. med. ex iis XLVII\naerugo, med. ex ea XVIII\nhieracium\nscolex aeris. med. ex eo XVIII\nde chalcitide. med. ex ea VII psoricon\nsori. med. ex eo III\nmisy. med. ex eo XIII\nchalcanthum sive atramentum sutorium. med. ex eo XVII\npompholyx. spodium. med. ex iis VI (33. 34)\nantispodi gen. XV\nsmegma\nde diphryge\nde triente Servilio\nde ferrariis metallis (39-46)\nsimulacra ex ferro\ncaelaturae ex ferro\ndifferentiae ferri\nde ferro quod vivum appellant\nferri temperatura\nrobiginis remedia\nmed. ex ferro VII\nmed. ex robigine XIII\nmed. ex squama ferri XVII hygremplastrum\nde plumbi metallis (47-56)\nde plumbo albo\nde argentario. de stagno\nde plumbo nigro\nmed. ex plumbo XV\nmed. ex scoria plumbi XV\nspodium ex plumbo\nde molybdaena. med. ex ea V\npsimythium sive cerussa. med. ex ea VI\nsandaraca. med. ex ea XI\narrlienicum\nSumma: medicinae CCLVIII.\nex iis ad canis morsus, ad\ncaput, alopecias, oculos XXV,\naures, nares, oris vitia, lepras\n, gingivas, dentes; uvam,\npituitam, fauces, toncsillas,\nanginam, tussim, vomitiones,\npectus, stomaehum, suspiria,\nlateris dolores, splenem, ventrem\n,tenesmum, dysenteriam,\nsedem, verenda, sanguinem\nsistendum, podagras, hydropicos\n, ulcera, volnera XXVI,\nsuppurata, ossa, paronychia,\nignem sacrum, haemorroidas,\nfistulas, callum, pusulas, scabiem\n, cicatrices, infantes,\nmuliebria vitia, psilotrum,\nvenerem inhibendam, ad\nvocem, contra lymphationes.\nSumma: res et historiae et observationes DCCCCXV\nEX AVCTORIBVS\nL. Pisone. Antiate. Verrio.\nM. Varrone. Cornelio Nepote.\nMessala Rufo. Marso poeta.\nBoccho. Iulio Basso qui de\nmedicina Graece scripsit.\nSextio Nigro qui item. Fabio Vestale.\nEXTERNIS\nDemocrito. Metrodoro Scepsio\n. Menaechmo qui de toreutice\nscripsit. Xenocrate\nqui item. Antigono qui item.\nDuride qui item. Heliodoro\n\n\n\nqui Atbeniensium anathemata\nscripsit. Pasitele qui mirabilia\nopera scripsit. Timaeo.\nQui de medicina metallica\nscripserunt: Nymphodoro.\nIolla. Apollodoro. Andrea.\nHeraclide. Diagora. Botrye.\nArchedemo. Dionysio. Aristogene\n. Democle. Mneside.\nXenocrate Zenonis. Theoninesto\n.\nL. XXXV CONTINENTVRhonos picturae (l)\nhonos imaginum\nquando primum clupeivice imaginum instituti\nquando primum in publico positi\nquando in domibus\nde picturae initiis\nde mono Chromatis picturis\nde primis pictoribus\nantiquitas picturarum in Italia\nde pictoribus Romanis\nquando primum dignitas picturae et quibus ex causis Romae\nqui victorias suas pictas proposuerint\nquando primum externis picturis dignitas Romae (8-10)\nratio pingendi\nde pigmentis praeter metallica (12-32)\nde coloribus facticiis\nde Sinopide. med. ex ea XI\nde rubrica. de terra Lemnia. med. ex ea VIIII\nde Aegyptia terra\nde ochra. med. ex rubrica III\nleucopborum\nParaetonium\nMelinum. med. ex eo VI\ncerussa usta\nEretria terra, med. ex ea VI\nsandaraca\nsandyx\nSyricum\natramentum\npurpurrissum\nIndicum. med. ex eo III\nArmenium. med. ex eo I\nviride Appianum\nanulare\nqui colores udo non inducantur\nquibus coloribus antiqui pinxerint\nquando primum gladiatorum pugnae pictae et propositae sint\nde aetate picturae\noperum et artificum in pictura nobilitates CCCCV (34-41)\npicturae primum certamen\nqui penicillo pinxerint (36. 37)\nde avium cantu compescendo\nqui encausta cauterio velcestro vel penicillo pinxerint (39-41)\nquae quis primus invenerit in pictura\nquid difficillimum in pictura.de generibus picturae\nquis primus lacunaria pinxerit. quando primum camarae pictae\npretia mirabilia picturarum.de talento\nplastices primi inventores\nquis primus ex facie imaginem expresserit\nnobilitates artificum in plastice XIIII\nde figlinis operibus. de Signinis\nterrae varietates (47-58)\nde pulvere Puteolano et aliis terrae generibus quae in lapidem vertuntur\nde parietibus formaceis\nde latericiis et laterum ratione\nde sulpure et generibus eius.med. XIIII\nde bitumine et generibus eius. med. XXVII\nde alumiue et generibus eius.med. ex eo XXXXIIII\nde terra Samia. med. ex ea III\nEretriae terrae genera\nde terra ad medicnam lavanda\nde Chia terra, med. ex ea III\nde Selinusia. med. ex ea III\nde pnigitide. med. ex ea VIIII\nde ampelitide. med. ex ea IIII\ncretae ad vestium usus\nCimolia. med. ex ea VIIII\nSarda. Vmbrica. saxum\nargentaria. qui et quorum liberti praepotentes\nterra ex Galata. terra Clupea. terra Baliarica. terra Ebusitana. med. ex iis IIII\nSumma: medicinae et historiae et observations DCCCCLVI\nEX AVCTORIBVS\nMessala oratore. Messala sene.\nFenestella. Attico. M.Varrone.\nVerrio. Nepote Cornelio.\n\n\n\nDeculone. Muciano. Melisso.\nVitruvio. Cassio Severe. Longulano\n. Fabio Vestale.\nEXTERNIS\nQui de pictura scripserunt:\nPasitele. Apelle. Melanthio.\nAsclepiodoro. Euphranore.\nHeliodoro qui anathemata\nAtheniensium scripsit. Metrodoro\nqui de architectonice\nscripsit. Democrito. Theophrasto\n. Apione grammatico.\nQui de metallica medicina\nscripserunt: Nymphodoro.\nIolla. Apollodoro. Andrea.\nHeraclide. Diagora. Botrye.\nArchedemo. Dionysio. Aristogene\n. Democle. Mneside.\nXenocrate Zenonis. Theomnesto.\nL. XXXVI CONTINENTVRnaturae lapidum.\nluxuria in marmoribus (1-3)\nquis primus peregrine marmore columnas habuerit Romae\nquis primus in publicisoperibus ostenderit (2. 3)\nqui primi laudati in marmore scalpendo et quibus temporibus\nde Mausoleo Cariae\nnobilitates operum et artificum in marmore CCXXV\nquando primum marmorum in aedificiis usus\nquis primi marmora secuerint et quando\nquis primus Romae crustaverit parietes\nquibus aetatibus quaeque marmora in usum venerint Romae\nratio secandi marmora. de harenis quibus secantur\nde Naxio. de Armenio\nde Alexandrinis marmoribus\nde onychesive alabastrite.\nmed. ex eoIII\nde lygdino, corallitico, Alabandico, Thebaico, Syenite\nde obeliscis (14. 15)\nde eo qui pro gnomone in campo Martio est\nopera mirabilia in terris (16-23)\nSphinx Aegyptia. pyramides\nPharos\nlabyrinthi\npensiles horti. pensile oppidum\nde templo Ephesiae Dianae\naliorum templorum admirabilia\nde lapide fugitivo. echo septiens resonans. sine clavo aedificia\nRomae miracula operum XVIII\nde magnete lapide. med. ex eo III\nSyrius lapis\nde sarcophago sive Assio. med. ex eo X\nde chernite. de poro\nde lapidibus osseis. de palmatis. de Taenariis. de Coranis, de nigris marmoribus\nde molaribus lapidibus. pyrites, med. ex eo VII\nostracites. med. ex eo IIII\namiantus. med. ex eo II\ngeodes. med. ex eo III\nmelitinus. med. ex eo VI\ngagates. med. ex eo VI\nspongites. med. ex eo II\nPhrygius\nhaematites, med. ex eo V\nschistos. med. ex eo VII\nandrodamas, med. ex eo II.\nArabicus. miltites sive hepatites, anthracites\nAētites. Taphiusius. callimus\nSamius. med. ex eo VIII\nArabus. med. ex eo II\nde pumice, med. ex eo VIIII\nde mortariis medicinalibus et aliis. Etesius lapis, chalazius\nSiphnius. lapides molles\nlapides speculares\nphengites\nde cotibus\nde tophis\nde silicum natura. de reliquis ad structuram lapidibus (49. 50)\ngenera structurae\nde cisternis\nde calce\nharenae genera, mixtura harenae et calcis\nvitia structurae. de tectoriis\nde columnis. genera columnarum\nmed. ex calce V\nde maltha\nde gypso\nde pavimentis (60-64)\nasarotos oecos\nquod primum pavimentum Romae\nde subdialibus pavimentis\nGraecanica pavimenta\nquando primum lithostrota\nquando primum camarae vitreae\norigo vitri\ngenera eius et ratio faciendi\nde Obsianis\nmiracula ignium\nmedicinae ex igni et cinere III\nprodigia foci\nSumma: medicinae ex iis LXXXVIIII:\nad serpentes III, bestiarum\nmorsus, ad venena, caput,\noculos, epinyctidas, dentes,\ndentifricia, fauces, strumas,\nstomachum; iocinera, pituitam\n, testes, vesicam, calculos,\npanos, haemorroidas, podagras\n, sanguini sistendo, sanguinem\nreicientibus, luxata,\nphreneticos, lethargicos, comitiales\n, melancholicos, vertigines\n, ulcera, volnera urenda\n, secanda, convolsa, contusa\n, maculas, usta, phthisin,\nmammas, muliebria vitia, carbunculos\n, pestilentia.\nSumma omnis: res et historiae et observationes CCCCXXXIIII\nEX AVCTORIBVS\nM. Varrone. C. Galba. Cincio.\nMuciano. Nepote Cornelio.\nL. Pisone. Q. Tuberone.\nFabio Vestale. Annio Fetiale.\nFabiano. Seneca. Catone censorio. Vitruvio.\nEXTERNIS\nTheophrasto. Pasitele. Iuba\nrege. Nicandro. Sotaco. Sudine\n. Alexandro polyhistore.\nApione Plistonice. Duride.\nHerodoto. Euhemero. Aristagora\n. Dionysio. Artemidoro.\nButorida. Antisthene. Demetrio. Demotele. Lycea.\nL. XXXVII CONTINENTVRorigo gemmarum\nde Polycratis tyranni gemma, de Pyrrhi regis (2. 3)\nqui scalptores optimi\nnobilitates scalpturae\nquae prima Romae dactyliothece\ngemmae in Pompei Magni triumpho translatae\nquando primum myrrhina invecta. luxuria circa ea\nnatura eorum\nde crystallo (9. 10)\nmedicina ex eo\nluxuria in crystallo\nde sucino (11. 12)\nquae mentiti sint auctores de eo\ngen. eius VII. med. ex his ...\nlyncurium. med. II\nde adamante sive anancite.\ngen. adamantis VI. med. II\nde smaragdis (16-19)\ngen. eorum XII\nvitia eorum\ntanos gemma. chalcosmaragdos\nde beryllis. genera eorum VIII. vitia eorum\nde opalis. genera eorum VII.\nvitia eorum et experimenta (21. 22)\nde sardonyche. gen. eius.... vitia eius\nde onyche. gen. eius ....\nde carbunculis (25. 26)\ngen. eorum XII\nvitia eorum et experimenta\nanthracitis\nsandastros. sandaresus\nlychnis, gen. ems IIII\nCarehedonia\nsarda. gen. eius V\nde topazo. gen. eius II\nde callaina\nde prasio. gen. eius III\nnilion\nmolochitis\nde iaspide\ngen. eius XVII. vitia eorum\nde cyano. gen. eius III\nde sappiro\namethystos\ngen. eius V. socondion. sapenos. pharanitis. Aphrodites blepharon sive anteros sive paederos\nhyacinthus\nde. chrysolitho. gen. eius IIII\nde chryselectro\nleucochrysos. gen. eius III\nmelichrysi, xuthi\npaederos sive sangenon sive syenites\nasteria\nastrion\nastriotes\nastolon\nceraunia. gen. eius IIII. baetylos\niris\nleros\nAchatae. gen. eorum XIIII. acopos. med. ex ea. . . alabastritis. med. ex ea . . .\nalectoriae. androdamas. argyrodamas\n. antipathes. Arabica\n. aromatitis. asbestos.\naspisatis. atizoe. augitis. am-\nphidanes sive chrysocolla.\nAphrodisiaca. apsyctos. Aegyptilla\n\nBalanitae. batrachitis. baptes.\nBeli oculus. Belus. baroptenus\nsive baripe. botryitis.\nbostrychitis. bucardia. brontea\n. Boloe\nCadmitis. callais. capnitis.\nCappadocia. callaica. catochitis\n. catoptritis. cepitis sive\ncepolatitis. ceramitis. cinaediae\n. ceritis. cireos. corsoides.\ncorallachates. corallis. crateritis\n. crocallis. cyitis. chalcophonos\n. chelidoniae. che-loniae. chelonitis. chloritis.\nChoaspitis. chrysolampsis.\nchrysopis. cetionides\nDaphnea. diadochos. diphyes.\nDionysias. dracontias\nEncardia sive enariste . enorchis\n. exhebenus. erythallis.\nerotylos sive amphicomos\nsive hieromnemon. eumeces.\neumithres. eupetalos. eureos.\neurotias. eusebes. epimelas\nGalaxias. galactitis sive leucogaea\nsive leucographitis\nsive synechitis. gallaica. gassinnade\n. glossopetra. Gorgonia\n. goiiiaea\nHeliotropion. Hephaestitis.\nHermu aedoeon. hexecontalithos\n. hieracitis. hammitis.\nHammortis cornu.hormiscion.\nhyaeniae. haematitis meniu\nsive xuthos\nIdaei dactyli. icterias. Iovis\ngemma sive drosolithos. Indic\nae. ion\nLepidotis. Lesbia. leucop\nhthalmos.leucopoecilos. libanochr\nus. limoniatis. liparea.\nIysimachos. Ieucochrysos\nMemnonia. Media, meconitis.\nmithrax. morochthos. mormorion\nsive promnion sive\n\n\n\nAlexandriorn. myrritis. myrmecias\n. myrsinitis. mesoleucos\n. mesomelas\nNasamonitis. nebritis. Nipparena\nOica. ombria sive notia. onocardia\n. oritis sive sideritis.\nostracias sive ostracitis. ostritis\n. ophicardelos. obsiana\nPanchrus. pangonus. paneros\nsive panerastos. Ponticae .\ngen. IIII. phloginos sive\nchrysitis. phoenicitis. phycitis\n. perileucos. paeanitis sive\ngaeanis\nSolis gemma, sagda. Samothracia\n. sauritis. sarcitis. selenitis\n. sideritis. sideropoecilos\n. spongitis. synodontitis.\nSyrtitis. syringitis\nTrichrus. thelyrrhizos. thelycardios\nsive mucul. Thracia\n, gen. III. tephritis. tecolithos\n\nVeneris crines. Veientana\nZathene. zamilampis. zoraniscaea\nhepatitis, steatitis. Adaduso nephros. Adadu ophthalmos. Adadu dactylos. triophthalmos\ncarcinias. echitis. scorpitis.\nscaritis. triglitis. aegophthalmos. hyophthalmos . geranitis\n. Aëtitis. myrmecitis. cantharias\n. lycophthalmos. taos.\ntimictonia\nammochrysos . cenchritis .\ndryitis . cissitis. narcissitis.\ncyamias. pyren. phoenicitis.\nchalazias. pyritis. polyzonos.\nastrapaea . phlogitis. anthracitis\n. enygros. polythrix .\nleontios. pardalios. drosolithos\n. melichrus. melichloros.\ncrocias. polias . spartopolia.\nrhoditis. melitis. chalcitis.\nsycitis. bostrychitis .\nchernitis . anancitis . synochitis.\ndendritis\ncochlides\nde figura gemmarum\nratio probandi\ncomparatio naturae per terras .\ncomparatio rerum per pretia\nSumma: res et historiae et observationes MCCC\nEX AVCTORIBVS\nM. Varrone. actis triurmpho\nrum. Maecenate. Iaccho .\nCornelio Boccho .\nEXTERNIS\nIuba rege. Xenocrate Zenonis\n. Sudine. Aeschylo. Philoxen\no . Euripide. Nicandro.\nSatyro. Theophrasto. Charete .\nPhilemone . Demostrato . Zenothemi\n. Metrodoro. Sotaco.\n\n\n\nPythea . Timaeo Siculo. Nicia.\nTheochresto. Asaruba. Mnasea\n. Theomene. Ctesia. Mithridate\n. Sophocle. Archelao\nrege. Callistrato. Democrito.\nIsmenia. Olympico. Alexandro\npolyhistore. Apione. Oro .\nZoroastre. Zachalia.\nMundum et hoc quodcumque nomine alio caelum\nappellare libuit, cuius circumflexu degunt cuncta, numen\nesse credi par est, aeternum, inmensum, neque genitum\nneque interiturum umquam. huius extera indagare nec\ninterest hominum nec capit humanae coniectura mentis.\nsacer est, aeternus, immensus, totus in toto, immo vero\nipse totum, infinitus ac finito similis, omnium rerum certus\net similis incerto, extra intra cuncta conplexus in se,\nidemque rerum naturae opus et rerum ipsa natura. furor\nest mensuram eius animo quosdam agitasse atque prodere\nausos, alios rursus occasione hinc sumpta aut hic data\ninnumerabiles tradidisse mundos, ut totidem rerum naturas\ncredi oporteret aut, si una omnes incubaret, totidem tamen\n\n\n\nsoles totidemque lunas et cetera etiam in uno et inmensa\net innumerabilia sidera, quasi non eaedem quaestiones semper\nin termino cogitationi sint occursurae desiderio finis alicuius\naut, si haec infinitas naturae omniumn artifici possit adsignari,\nnon idem illud in uno facilius sit intellegi, tanto praesertim\nopere. furor est profecto, furor egredi ex eo et, tamquam\ninterna eius cuncta plane iam nota sint, ita scrutari extera,\nquasi vero mensuram ullius rei possit agere qui sui nesciat,\naut mens hominis videre quae mundus ipse non capiat.\nFormam eius in speciem orbis absoluti globatam\nesse nomen in primis et consensus in eo mortalium orbem\nappellantium, sed et argumenta rerum docent, non solum\nquia talis figura omnibus sui partibus vergit in sese ac\nsibi ipsa toleranda est seque includit et continet nullarum\negens compagium nec finem aut initium ullis sui partibus\nsentiens, nec quia ad motum, quo subinde verti mox\nadparebit, talis aptissima est, sed oculorum quoque probatione\n, quod convexus mediusque quacumque cernatur,\ncum id accidere in alia non possit figura.\nHanc ergo formam eius aeterno et inrequieto\nambitu, inenarrabili celeritate, viginti quattuor horarum\nspatio circumagi solis exortus et occasus haut dubium\n\n\n\nreliquere. an sit inmensus et ideo sensum aurium excedens\ntantae molis rotatae vertigine adsidua sonitus, non\nequidem facile dixerim, non, Hercule, magis quam circumactorum\nsimul tinnitus siderum suosque volventium\norbes an dulcis quidam et incredibili suavitate concentus.\nnobis qui intus agimus iuxta diebus noctibusque tacitus\nlabitur mundus. esse innumeras ei effigies animalium\nrerumque cunctarum inpressas nec, ut in volucrum notamus\novis, levitate continua lubricum corpus, quod clarissimi\nauctores dixere, terrenorum argumentis indicatur, quoniam\ninde deciduis rerum omnium seminibus innumerae, in\nmari praecipue ac plerumque confusis monstrificae, gignantur\neffigies, praeterea visus probatione, alibi ursi, tauri\nalibi, alibi litterae figura, candidiore medio per verticem\ncirculo.\nequidem et consensu gentium moveor; namque\net Graeci nomine ornamenti appellavere eum et nos\na perfecta absolutaque elegantia mundum. caelum quidem\nhaut dubie caelati argumento diximus, ut interpretatur\nM. Varro. adiuvat rerum ordo discripto circulo qui\nsignifer vocatur in duodecim animalium effigies et per\nillas solis cursus congruens tot saeculis ratio.\nNec de elementis video dubitari quattuor esse\nea: ignium summum, inde tot stellarum illos conlucentium\noculos; proximum spiritus, quem Graeci nostrique eodem\nvocabulo aëra appellant, vitalem hunc et per cuncta rerum\nmeabilem totoque consertum; huius vi suspensam cum\nquarto aquarum elemento librari medio spatii tellurem.\nita mutuo conplexu diversitatis effici nexum et levia\nponderibus inhiberi quo minus evolent, contraque gravia\nne ruant suspendi, levibus in sublime tendentibus. sic\npari in diversa nisu in suo quaeque consistere, inrequieto\nmundi ipsius constricta circuitu, quo semper in se recurrente\nimam atque mediam in toto esse terram, eandemque uni-\nverso cardine stare pendentem, librantem per quae pendeat,\nita solam inmobilem circa eam volubili universitate; ean-\ndem ex omnibus necti eidemque omnia inniti.\ninter\nhanc caelumque eodem spiritu pendent certis discreta\nspatiis septem sidera, quae ab incessu vocamus errantia,\ncum errent nulla minus illis. eorum medius sol fertur,\namplissima magnitudine ac potestate nec temporum modo\nterrarumque, sed siderum etiam ipsorum caelique rector.\nhunc esse mundi totius animum ac planius mentem, hunc\nprincipale naturae regimen ac numen credere decet opera\neius aestimantes. hic lucem rebus ministrat aufertque\ntenebras, hic reliqua sidera occultat, inlustrat; hic vices\n\n\n\ntemporum annumque semper renascentem ex usu naturae\ntemperat; hic caeli tristitiam discutit atque etiam humani\nnubila animi serenat; hic suum lumen ceteris quoque\nsideribus fenerat, praeclarus, eximius, omnia intuens, omnia\netiam exaudiens, ut principi litterarum Homero placuisse\nin uno eo video.\nQuapropter effigiem dei formamque quaerere\ninbecillitatis humanae reor. quisquis est deus, si modo est\nalius, et quacumque in parte, totus est sensus, totus visus ,\ntotus auditus, totus animae, totus animi, totus sui. innumeros\nquidem credere atque etiam ex vitiis hominum, ut Pudicitiam\n, Concordiam, Mentem, Spem, Honorem, Clementiam,\nFidem, aut, ut Democrito placuit, duos omnino, Poenam\net Beneficium, maiorem ad socordiam accedit. fragilis et\nlaboriosa mortalitas in partes ita digessit infirmitatis suae 15\nmemor, ut portionibus coleret quisque quo maxime indigeret.\nitaque nomina alia aliis gentibus et numina in iisdemn\ninnumerabilia invenimus, inferis quoque in genera di-\nscriptis morbisque et multis etiam pestibus, dum esse\nplacatas trepido metu cupimus. ideoque etiam publice\nFebris fanum in Palatio dicatum est, Orbonae ad aedem\nLarumn ara et Malae Fortunae Esquiliis. quam ob rem\nmaior caelitum populus etiam quam hominum intellegi\npotest, cum singuli quoque ex semet ipsis totidem deos\n\n\n\nfaciant Iunones Geniosque adoptando sibi, gentes vero\nquaedam animalia et aliqua etiam obscena pro dis habeant\nac multa dictu magis pudenda, per fetidos cibos, alia et\nsimilia, iurantes. matrimonia quidem inter deos credi\ntantoque aevo ex iis neminem nasci et alios esse grandaevos\nsemper canosque, alios iuvenes atque pueros, atri coloris,\naligeros, claudos, ovo editos et alternis diebus viventes\nmorientesque, puerilium prope deliramentorum est, sed\nsuper omnem inpudentiam, adulteria inter ipsos fingi, mox\niurgia et odia, atque etiam furtorum esse et scelerum\nnumina. deus est mortali iuvare mortalem, et haec ad\naeternam gloriam via. hac proceres iere Romani, hac\nnunc caelesti passu cum liberis suis vadit maximus omnis\naevi rector Vespasianus Augustus fessis rebus subveniens.\nhic est vetustissimus referendi bene merentibus gratiam\nmos, ut tales numinibus adscribant. quippe et aliorum\nnomina deorum et quae supra retuli siderum ex hominum\nnata sunt meritis. lovem quidem aut Mercurium aliterve\nalios inter se vocari et esse caelestem nomenclaturam,§20? quis\nnon interpretatione naturae fateatur inridendum? agere\ncuram rerum humanarum illud, quicquid est, summum acvel tam tristi atque multiplici ministerio non pollui credamus\ndubitemusne? vix prodest iudicare, utrum magis\nconducat generi humano, quando aliis nullus est deorum\n\n\n\nrespectus, aliis pudendus. externis famulantur sacris ac\ndigitis deos gestant, monstra quoque colunt, damnant et\nexcogitant cibos, imperia dira in ipsos, ne somno quidem\nquieto, inrogant. non matrimonia, non liberos, non denique\nquicquam aliud nisi iuvantibus sacris deligunt. alii in\nCapitolio fallunt ac fulminantem periurant lovem. et hos\niuvant scelera, illos sacra sua poenis agunt.\nInvenit tamen inter has utrasque sententias medium\nsibi ipsa mortalitas numen, quo minus etiam plana de\ndeo coniectatio esset. toto quippe mundo et omnibus\nlocis omnibusque horis omnium vocibus Fortuna sola invocatur\nac nominatur, una accusatur, rea una agitur, una\ncogitatur, sola laudatur, sola arguitur et cum conviciis\ncolitur, volubilis .... que, a plerisque vero et caeca existimata\n, vaga, inconstans, incerta, varia indignorumque\nfautrix. huic omnia expensa, huic feruntur accepta, et in\ntota ratione mortalium sola utramque paginam facit, adeoque\nobnoxiae sumus sortis, ut prorsus ipsa pro deo sit qua\ndeus probatur incertus. pars alia et hanc pellit astroque\nsuo eventus adsignat et nascendi legibus, semelque\nin omnes futuros umquam deo decretum, in reliquum\nvero otium datum. sedere coepit sententia haec, pariterque\net eruditum vulgus et rude in eam cursu vadit.\n\n\n\necce fulgurum monitus,§24? oraculorum praescita, haruspicum\npraedicta atque etiam parva dictu in auguriis sternumenta\net offensiones pedum. Divus Augustus prodidit laevum\nsibi calceum praepostere inductum quo die seditione\nmilitari prope adflictus est. quae singula inprovidam\nmortalitatem involvunt, solum ut inter ista vel certum sit\nnihil esse certi nec quicquam miserius homine aut superbius\n. ceteris quippe animantium sola victus cura est, in\nquo sponte naturae benignitas sufficit, uno quidem vel\npraeferendo cunctis bonis, quod de gloria, de pecunia,\nambitione superque de morte non cogitant.\nVerum in his deos agere curam rerum humanarum\ncredi ex usu vitae est poenasque maleficiis aliquando\nseras, occupato deo in tanta mole, numquam autem inritas\nesse nec ideo proximum illi genitum hominem, ut vilitate\niuxta beluas esset. inperfectae vero in homine naturae\npraecipua solatia, ne deum quidem posse omnia—namque\nnec sibi potest mortem consciscere, si velit, quod homini\ndedit optimum in tantis vitae poenis, nec mortales aeternitate\ndonare aut revocare defunctos nec facere ut qui vixit non\nvixerit, qui honores gessit non gesserit—nullumque habere\nin praeterita ius praeterquam oblivionis atque (ut facetis\nquoque argumentis societas haec cum deo copuletur) ut\nbis dena viginti non sint aut multa similiter efficere non\n25 posse. per quae declaratur haut dubie naturae potentia idque\nesse quod deum vocemus. in haec divertisse non fuerit\nalienum, vulgataiam propter adsiduam quaestionem de deo.\nHinc redeamus ad reliqua naturae. sidera,\nquae adfixa diximus mundo, non illa, ut existimat volgus,\nsingulis attributa nobis et clara divitibus, minora pauperibus,\nobscura defectis ac pro sorte cuiusque lucentia adnumerata\nmortalibus, cum suo quaeque homine orta moriuntur nec\naliquem exstingui decidua significant. non tanta caelo\nsocietas nobiscum est, ut nostro fato mortalis sit ibi quoque\nsiderum fulgor. illa nimio alimento tracti umoris ignea\nvi abundantiam reddunt, cum decidere creduntur, ut apud\nnos quoque luminibus accensis liquore olei notamus accidere\n. ceterum aeterna caelestibus est natura intexen-\ntibus mundum intextuque concretis, potentia autem ad\nterram magnopere eorum pertinens, quae propter effectus\nclaritatemque et magnitudinem in tanta subtilitate nosci\npotuerunt, sicut suo demonstrabimus loco. circulorum\nquoque caeli ratio in terrae mentione aptius dicetur,\nquando ad eam tota pertinet, signiferi modo inventoribus\nnon dilatis. obliquitatem eius intellexisse, hoc est rerum\nfores aperuisse, Anaximander Milesius traditur primus Olympiade\nquinquagesima octava, signa deinde in eo Cleostratus, et\nprima arietis ac sagittarii, sphaeram ipsam ante multo Atlas.\nNunc relicto mundi ipsius corpore reliqua inter\ncaelum terrasque tractentur. summum esse quod vocant\n\n\n\nSaturni sidus ideoque minimum videri et maximo ambire\ncirculo ac tricesimo anno ad brevissima sedis suae principia\nregredi certum est, omnium autem errantium siderum\nmeatus, interque ea solis et lunae, contrarium mundo\nagere cursum, id est laevum, illo semper in dextra praecipiti.\net quamvis adsidua conversione immensae celeritatis attollantur\nab eo rapianturque in occasum, adverso tamen ire\nmotu per suos quaeque passus. ita fieri, ne convolutus\naer eandem in partem aeterna mundi vertigine ignavo\nglobo torpeat, sed fundatur adverso siderum verbere discretus\net digestus. Saturni autem sidus gelidae ac rigentis\nesse naturae, multumque ex eo inferiorem Iovis circulum\net ideo motu celeriore duodenis circumagi annis. tertium\nMartis, quod quidam Herculis vocant, igne ardens solis\nvicinitate, binis fere annis converti, ideoque huius ardore\nnimio et rigore Saturni, interiectum ambobus, ex utroque\ntemperari Iovem salutaremque fieri. deinde solis meatum\nesse partium quidem trecentarum sexaginta, sed ut observatio\numbrarum eius redeat ad notas, quinos annis dies\nadici superque quartam partem diei. quam ob causam\nquinto anno unus intercalarius dies additur, ut temporum\nratio solis itineri congruat.\nInfra solem ambit ingens sidus appellatum Veneris,\nalterno meatu vagum ipsisque cognominibus aemulum solis\nac lunae. praeveniens quippe et ante matutinum exoriens\nluciferi nomen accepit ut sol alter diemque maturans,\ncontra ab occasu refulgens nuncupatur vesper ut prorogans\nlucem vicemve lunae reddens. quam naturam eius Pythagoras\nSamius primus deprehendit Olympiade circiter\nXLII, qui fuit urbis Romae annus CXLII. iam magnitudine\nextra cuncta alia sidera est, claritatis quidem tantae, ut\nunius huius stellae radiis umbrae reddantur. itaque et in\nmagno nominum ambitu est. alii enim lunonis, alii Isidis, alii\nMatris Deum appellavere. huius natura cuncta generantur\nin terris. namque in alterutro exortu genitali rore con-\nspergens non terrae modo conceptus inplet, verum animantium\nquoque omnium stimulat. signiferi autem ambitum peragit\ntrecenis et duodequinquagenis diebus, a sole numquam\nabsistens partibus sex atque quadraginta longius, ut Timaeo\nplacet.\nSimili ratione, sed nequaquam magnitudine aut vi,\nproximum illi Mercurii sidus, a quibusdam appellatum\nApollinis, inferiore circulo fertur VIIII diebus ociore ambitu,\nmodo ante solis exortum, modo post occasum splendens,\n\n\n\nnumquam ab eo XXII parlibus remotior, ut Cidenas et\nSosigenes docent. ideo et peculiaris horum siderum\nratio est neque communis cum supra dictis. nam ea et\nquarta parte caeli a sole abesse et tertia, et adversa soli\nsaepe cernuntur, maioresque alios habent cuncta plenae\nconversionis ambitus in magni anni ratione dicendos.\nSed omnium admirationem vincit novissimum sidus,\nterris familiarissimum et in tenebrarum remedium ab natura\nrepertum, lunae. multiformisl haec ambigua torsit ingenia\ncontemplantium et proximum ignorare sidus maxime\nindignantium, crescens semper aut senescens et modo curvata\nin cornua facie, modo aequa portione divisa, modo sinuata in\norbem, maculosa eademque subito praenitens, inmensa orbe\npleno ac repente nulla, alias pernox, alias sera et parte diei\nsolis lucem adiuvans, deficiens et in defectu tamen conspicua\n—quae mensis exitu latet,tum laborare non creditur—,\niam vero humilis et excelsa, et ne id quidem uno modo, sed\nalias admota caelo, alias contigua montibus, nunc in aquilonem\nelata, nunc in austros deiecta. quae.singula in ea\ndeprehendit hominum primus Endymion; ob id amor eius\nfama traditur. non sumus profecto grati erga eos qui\nlabore curaque lucem nobis aperuere in hac luce, miraque\n\n\n\nhumani ingeni peste sanguinem et caedes condere annalibus\niuvat, ut scelera hominum noscantur mundi ipsius\nignaris. proxima ergo cardini, ideoque minimo ambitu,\nvicenis diebus septenisque et tertia diei parte peragit\nspatia eadem, quae Saturni sidus altissimum XXX, ut\ndictum est, annis. dein morata in coitu solis biduo, cum\ntardissime, a tricesima luce rursum ad easdem vices exit,\nhaut scio an omnium, quae in caelo pernosci potuerunt,\nmagistra: in XII mensium spatia oportere dividi annum,\nquando ipsa totiens solem redeuntem ad principia consequitur\n; solis fulgore, ut reliqua siderum, regi, siquidem\nin totum mutuata ab eo luce fulgere, qualem in reper-\ncussu aquae volitare conspicimus; ideo molliore et inperfecta\nvi solvere tantum umorem atque etiam augere, quem\nsolis radii absumant. ideo inaequali lumine adspici, quia,\nex adverso demum plena, reliquis diebus tantum ex se\nterris ostendat, quantum a sole ipsa concipiat; in coitu\nquidem non cerni, quoniam haustum omnem lucis aversa\nillo regerat, unde acceperit. sidera vero haut dubie umore\nterreno pasci, quia dimidio orbe numquam maculoso\ncernatur, scilicet nondum suppetente ad hauriendum ultra\niusta vi; masculas enim non aliud esse quam terrae raptas\ncum umore sordes.\ndefectus autem suos et solis,\n\n\n\nrem in tota contemplatione naturae maxime miram et\nostento similem, magnitudinum umbraeque indices exsistere.\nquippe manifestum est solem interventu lunae occultari\nlunamque terrae obiectu ac vices reddi, eosdem solis\nradios luna interpositu suo auferente terrae terraque lunae.\nhac subeunte repentinas obduci tenebras rursumque illius\numbra sidus hebetari. neque aliud esse noctem quam\nterrae umbram, figuram autem umbrae similem metae ac\nturbini inverso, quando mucrone tantum ingruat neque\nlunae excedat altitudinem, quoniam nullum aliud sidus\neodem modo obscuretur et talis figura semper mucrone\ndeficiat. spatio quidem consumi umbras indicio sunt\nvolucrum praealti volatus. ergo confinium illis est airis\nterminus initiumque aetheris. supra lunam pura omnia ac\ndiurnae lucis plena. a nobis autem per noctem cernuntur\nsidera, ut reliqua lumina e tenebris, et propter has causas\nnocturno tempore deficit luna. stati autem atque menstrui\nnon sunt utrique defectus propter obliquitatem signiferi\nlunaeque multivagos, ut dictum est, flexus, non semper in\nscripulis partium congruente siderum motu.\nHaec ratio mortales animos subducit in\ncaelum ac velut inde contemplantibus trium maximarum\nrerum naturae partium magnitudinem detegit. non posset\nquippe totus sol adimi terris intercedente luna, si terra\nmaior esset quam luna. tertia ex utroque vastitas\n\n\n\nsolis aperietur, ut non sit necesse amplitudinem eius oculorum\nargumentis atque coniectura animi scrutari: inmenlsum\nesse, quia arborum in limitibus porrectarum in quotlibet\npassuum milia umbras paribus iaciat intervallis, tamquam\ntoto spatio medius, et quia per aequinoctium omnibus in\nmeridiana plaga habitantibus simul fiat a vertice, item\nquia circa solstitialem circulum habitantium meridie ad\nseptentrionem umbrae cadant, ortu vero ad occasum, quae\nfieri nullo modo possent, nisi multo quam terra maior\nesset, nec non quod montem Idam exoriens latitudine\nexsuperet, dextra laevaque large amplectens, praesertim\ntanto discretus intervallo.\nDefectus lunae magnitudinem eius haut dubia ratione\ndeclarat, sicut terrae parvitatenm ipse deficiens. namque\ncum sint tres umbrarum figurae constetque, si par lumini\nsit materia quae iaciat, umbram columnae effigie iaci nec\nhabere finem, si vero maior materia quam lumen, turbinis\nrecti, ut sit imum eius angustissimum et simili modo\ninfinita longitudo, si minor materia quam lux, metae\nexistere effigiem in cacuminis finem desinentem talemque\ncerni umbram deficiente luna: palam fit, ut nulla amplius\nrelinquatur dubitatio, superari magnitudinem terrae. id\nquidem et tacitis naturae ipsius indiciis: cur enim partitis\n\n\n\nvicibus anni brumalis abscedit aut noctium opacitate terras\nreficit? exusturus haut dubie, et sic quoque exurens quadam\nin parte. tanta magnitudo est.\nEt rationem quidem defectus utriusque\nprimus Romani genesis in vulgum extulit Sulpicius\nGallus, qui consul cum M. Marcello fuit, sed tum tribunus\nmilitum, sollicitudine exercitu liberato pridie quam Perses\nrex superatus a Paulo est in concionem ab imperatore\nproductus ad praedicendam eclipsim, mox et composito\nvolumine. apud Graecos autem investigavit primus omnium\nThales Milesius Olympiadis XLVIII anno quarto praedicto\nsolis defectu, qui Alyatte rege factus est urbis conditae\nanno CLXX. post eos utriusque sideris cursum in sexcentos\nannos praececinit Hipparchus, menses gentium diesque et\nhoras ac situs locorum et visus populorum complexus,\naevo teste baut alio modo quam consiliorum naturae particeps\n. viri ingentes supraque mortalia, tantorum numinum\nlege deprehensa et misera hominum mente iam soluta, in\ndefectibus scelera aut mortem aliquam siderum pavente\n—quo in metu fuisse Stesichori et Pindari vatum sublimia\nora palam est deliquio solis—aut in luna veneficia\narguente mortalitate et ob id crepitu dissono auxiliante\n\n\n\n—quo pavore ignarus causae Nicias Atheniensium imperator\nveritus classem portu educere opes eorum adflixit\n—: macte ingenio este, caeli interpretes rerumque naturae\ncapaces, argumenti repertores, quo deos hominesque vicistis!\nquis enim haec cernens et statos siderum (quoniam ita\nappellate placuit) labores non suae necessitati mortales\ngenitos ignoscat?\nNunc confessa de iisdem breviter atque capitulatim\nattingam ratione admodum necessariis locis strictimque\nreddita, nam neque instituti operis talis argumentatio est\nneque omnium rerum afferri posse causas minus mirum\nest quam constare in aliquis.\nDefectus CCXXIII mensibus redire in suos\norbes certum est,solis defectus non nisi novissima primave\nfieri luna, quod vocant coitum, lunae autem non nisi\nplena, semperque citra quam proxime fuerint; omnibus\nautem annis fieri utriusque sideris defectus statis diebus\nhorisque sub terra nec tamen, cum superne fiant, ubique\ncerni, aliquando propter nubila, saepius globo terrae\nobstante convexitatibus mundi. intra ducentos annos\nHipparchi sagacitate compertum est et lunae defectum\naliquando quinto mense a priore fieri, solis vero septimo,\neundem bis in XXX diebus super terras occultari, sed ab\naliis hoc cerni, quaeque sunt in hoc miraculo maxime\nmira, cum conveniat umbra terrae lunam hebetari, nunc\nab occasus parte hoc ei accidere, nunc ab exortus, quanam\nratione, cum solis exortu umbra illa hebetatrix sub terra\n\n\n\nesse debeat, semel iam accident ut in occasu luna deficeret\nutroque super terram conspicuo sidere. nam ut XV diebus\nutrumque sidus quaereretur, et nostro aevo accidit imperatoribus\nVespasianis patre III. filio consulibus.\nLunam semper aversis a sole cornibus, si\ncrescat, ortus spectare, si minuatur, occasus, haut dubium\nest; lucere dodrantes semuncias horarum ab secunda\nadicientem usque ad plenum orbem detrahentemque in\ndeminutionem; intra XIIII autem partes solis semper occultam\nesse. quo argumento amplior errantium stellarum quam\nlunae magnitude colligitur, quando illae et a septenis\ninterdum partibus emergant. sed altitudo cogit minores\nvideri, sicut adfixas caelo solis fulgor interdiu non cerni,\ncum aeque ac noctu luceant idque manifestum fiat defectu\nsolis et praealtis puteis.\nErrantium autem tres, quas supra solem\ndiximus sitas, occultantur meantes cum eo, exoriuntur vero\nmatutino discedentes partibus numquam amplius undenis.\npostea radiorum eius contact reguntur et in triquetro\na partibus CXX stationes matutinas faciunt, quae et primae\nvocantur, mox in adverso a partibus CLXXX exortus\nvespertinos, iterumque in CXX ab alio latere appropin-\nquantes stationes vespertinas, quas et secundas vocant,\ndonec assecutus in partibus duodenis occultet illas, qui\n\n\n\nvespertini occasus appellantur. Martis stella, ut propior,\netiam ex quadrato sentit radios, a XC partibus, unde et\nnomen accepit motus primus et secundus nonagenarius\ndictus ab utroque exortu. eadem stationalis senis mensibus\ncommoratur in signis, alioqui bimenstris, cum ceterae\nutraque statione quaternos menses non inpleant. inferiores\nautem duae occultantur in coitu vespertino simili modo,\nrelictaeque a sole totidem in partibus faciunt exortus\nmatutinos, ad quos longissimis distantiae suae metis solem\ninsequuntur adeptaeque occasu matutino conduntur ac\npraetereunt. mox eodem intervallo vespere exoriuntur\nusque ad quos diximus terminos. ab his retrogradiuntur\nad solem et occasu vespertino delitescunt. Veneris stella\net stationes duas, matutinam vespertinamque, ab utroque\nexortu facit a longissimis distantiae suae finibus, Mercurii\nstationum breviore momento quam ut deprehendi possint.\nHaec est luminum occultationumque ratio,per-\nplexior motu multisque involuta miraculis, siquidem magnitudines\nsuas et colores mutant, et eaedem ad septentrionem\naccedunt abeuntque ad austrum terrisque propiores aut\ncaelo repente cernuntur. in quibus aliter multa quam\npriores tradituri fatemur ea quoque illorum esse muneris\nqui primi vias quaerendi demonstraverint, modo ne quis\ndesperet saecula proficere semper. pluribus de causis\nhaec omnia accidunt: prima circulorum, quos Graeci ἀψῖδας\nin stellis vocant; etenim Graecis utendum erit vocabulis\n. sunt autem hi sui cuique earum aliique quam mundo,\n\n\n\nquoniam terra a verticibus duobus, quos appellaverunt\npolos, centrum caeli nec non et signiferi est oblique inter\neos siti. omnia autem haec constant ratione circini semper\nindubitata. ergo ab alio cuique centro apsides suae exsurgunt\nideoque diversos habent orbes motusque dissimiles,\nquoniam interiores apsidas necesse est breviores esse.\nigitur a terrae centro apsides altissimae sunt Saturno\nin scorpione, Iovi in virgine, Marti in leone, soli in geminis\n, Veneri in sagittario, Mercurio in capricorno, lunaein tauro, mediis omnium partibus, et e contrario ad\nterrae centrum humillimae atque proximae. sic fit ut\ntardius moveri videantur, cum altissimo ambitu feruntur,\nnon quia adcelerent tardentve naturales motus, qui certi\nac singuli sunt illis, sed quia deductas ab summa apside\nlineas coartari ad centrum necesse est, sicut in rotis\nradios, idemque motus alias maior, alias minor centri\npropinquitate sentitur. altera sublimitatium causa, quoniam\na suo centro apsidas altissimas habent in aliis signis,\nSaturnus in librae parte vicesima, Iuppiter cancri quinta\ndecima,Mars capricorni XXVIII, sol arietis XVIIII, Venus\npiscium XXVII, Mercurius virginis XV, luna tauri III. tertia\naltitudinum ratio caeli mensura, non circuli, intellegitur,\nsubire eas aut descendere per profundum aëris oculis\naestimantibus.\nHuic conexa latitudinum signiferi obliquitatisque causa\nest. per hunc stellae quas diximus feruntur, nec aliud\nhabitatur in terris quam quod illi subiacet, reliqua a\npolis squalent. Veneris tantum stella excedit eum binis\npartibus, quae causa intellegitur efficere ut quaedam animalia\net in desertis mundi nascantur. luna quoque per\ntotam latitudinem eius vagatur, sed omnino non excedens\neum. ab his Mercurii stella laxissime, ut tamen e duodenis\npartibus—tot enim sunt latitudinis—non amplius\noctonas pererret, neque has aequaliter, sed duas in medio\neius et supra quattuor, infra duas. sol deinde medio\nfertur inter duas partes flexuoso draconum meatu inaequalis\n, Martis stella quattuor mediis, lovis media et super\neam duabus, Saturni duabus ut sol. haec erit latitudinum\nratio ad austrum descendentium aut ad aquilonem subeuntium\n. hac constare et tertiam illam a terra subeuntium\nin caelum, et pariter scandi eam quoque existimavere\nplerique falso. qui ut coarguantur, aperienda est subtilitas\ninmensa et omnes eas conplexa causas.\nConvenit stellas in occasu vespertino proximas esse\nterrae et altitudine et latitudine, exortusque matutinos in\ninitio cuiusque fieri, stationes in mediis latitudinum articulis\n, quae vocant ecliptica. perinde confessum est motum\naugeri, quamdiu in vicino sint terrae; cum abscedant in\naltitudinem, minui. quae ratio lunae maxime sublimitatibus\nadprobatur. aeque non est dubium in exortibus matutinis\netiamnum augeri atque a stationibus primis tris superiores\n\n\n\ndeminuerese usque ad stationes secundas. quae\ncum ita sint, manifestum erit ab exortu matutino latitudines\nscandi, quoniam in eo primum habitu incipiat parcius\nadici motus, in stationibus vero primis et altitudinem\nsubiri, quoniam tum primum incipiant detrahi numeri\nstellaeque retroire. cuius rei ratio privatim reddenda\nest. percussae in qua diximus parte et triangulo solis\nradio inhibentur rectum agere cursum et ignea vi levantur\nin sublime. hoc non protinus intellegi potest visu nostro,\nideoque existimantur stare, unde et nomen accepit statio.\nprogreditur deinde eiusdem radii violentia et retroire cogit\nvapore percussas. multo id magis in vespertino earum\nexortu, toto sole adverso cum in summas apsidas expelluntur\nminimaeque cernuntur, quoniam altissime absunt,\net minimo feruntur motu, tanto minore, cum hoc in altissimis\napsidum evenit signis. ab exortu vespertino latitudo\ndescenditur parcius iam se minuente motu, non tamen\nante stationes secundas augente, cum et altitudo descenditur\n, superveniente ab alio latere radio eademque vi rursus\nad terras deprimente, qua sustulerat in caelum e\npriore triquetro. tantum interest, subeant radii an superveniant\n, multoque eadem magis in vespertino occasu accidunt\n. haec est superiorum stellarum ratio; difficilior reliquarum\net a nullo ante nos reddita.\nPrimum igitur dicatur, cur Veneris stella\n\nnumquam longius XLVI partibus, Mercurii XX ab sole\nabscedant, saepe citra eas ad solem reciprocent. conversas\nhabent. utraeque apsidas ut infra solem sitae, tantumque\ncirculis earum subter est quantum superne praedictarum,\net ideo non possunt abesse amplius, quoniam curvatura\napsidum ibi non habet longitudinem maiorem. ergo utrique\nsimili ratione modum statuunt apsidum suarum margines,\nac spatia longitudinis latitudinum evagatione pensant. at\nenim cur non semper ad quadraginta sex et ad partes\nviginti perveniunt? immo vero, sed ratio canonicos fallit.\nnamque apparet apsidas quoque earum moveri, quod\nnumquam transeant solem. itaque cum in partem ipsam\neius incidere margines alterutro latere, tum et stellae\nad longissima sua intervalla pervenire intelleguntur. cum\ncitra fuere margines, totidem partibus et ipsae ocius redire\ncogurtur, cum sit illa semper utrique extremitas summa.\nHinc et ratio motuumconversa intellegitur. superiores\nenim celerrime feruntur in occasu vespertino, hae\ntardissime; illae a terra altissime absunt, cum tardissime\nmoventur, hae, cum ocissime, quia, sicut in illis propinquitas\ncentri adcelerat, ita in his extremitas circuli. illae\nab exortu matutino minuere celeritatem incipiunt, hae\nvero augere; illae retro cursum agunt a statione matutina\nusque ad vespertinam, Veneris a vespertina usque ad\nmatutinam. incipit autem ab exortu matutino latitudinem\nscandere, altitudinem vero ac solem insequi a statione\n\nmatutina, ocissima in occasu matutino et altissima, degredi\nautem latitudine motumque minuere ab exortu vespertino,\nretro quidem ire simulque altitudine degredi ab statione\nvespertina, Mercurii rursus stella utroque modo scandere\nab exortu matutino, degredi vero latitudine a vespertino,\nconsecutoque sole ad quindecim partium intervallum\nconsistit quadriduo prope inmobilis. mox ab altitudine\ndescendit retroque graditur ab occasu vespertino usque\nad exortum matutinum, tantumque haec et luna totidem\ndiebus, quot subiere, descendunt. Veneris quindecies pluribus\nsubit, rursus Saturni et Iovis duplicato degrediuntur,\nMartis etiam quadruplicato. tanta est naturae varietas, sed\nratio evidens. nam quae in vaporem solis nituntur, etiam\ndescendunt aegre.\nMulta promi amplius circa haec possunt secreta\nnaturae legesque, quibus ipsa serviat, exempli gratia in\nMartis sidere, cuius est maxime inobservabilis cursus,\nnumquam id stationem facere Iovis sidere triquetro, raro\nadmodum LX partibus discreto, qui numerus sexangulas\nmundi efficit formas, nec exortus nisi in duobus signis\ntantum, cancri et leonis, simul edere, Mercurii vero sidus\nexortus vespertinos in piscibus raros facere, creberrimos\nin virgine, in libra matutinos, item matutinos in aquario,\nrarissimos in leone, retrogradum in tauro et geminis non\nfieri, in cancro vero non citra vicesimam quintam partem,\nlunam bis coitum cum sole in nullo alio signo facere\nquam geminis, non coire aliquando in sagittario tantum,\nnovissimam vero primamque eadem die vel nocte nullo\n\n\n\nalio in signo quam ariete conspici—id quoque paucis\nmortalium contigit, et inde fama cernendi Lynceo—, non\nconparere in caelo Saturni sidus et Martis, cum plurimum,\ndiebus CLXX, lovis XXXVI aut, cum minimum, denis\ndetractis diebus, Veneris LXVIIII aut, cum minimum, LII, 5\nMercuri XIII aut, cum plurimum, XVII.\nColores ratio altitudinum temperat, siquidem\nearum similitudinem trahunt, in quarum aëra venere\nsubeundo, tinguitque adpropinquantes utralibet alieni meatus\ncirculus, frigidior in pallorem, ardentior in ruborem, ven- 10\ntosus in horrorem, sol atque commissurae apsidum extremaeque\norbitae atram in obscuritatem. suus quidem\ncuique color est: Saturno candidus, Iovi clarus, Marti\nigneus, Lucifero candens, Vesperi refulgens, Mercurio\nradians, lunae blandus, soli, cum oritur, ardens, postea\nradians, his causis conexo visu et earum quae caelo continentur\n. namque modo multitude conferta inest circa\ndimidios orbes lunae, placida nocte leniter inlustrante eas,\nmodo raritas, ut fugisse miremur, plenilunio abscondente\naut cum solis suprave dictarum radii visus praestrinxere\nnostros. et ipsa autem luna ingruentium solis radiorum\nhaut dubie differentias sentit, hebetante cetero inflexos\nmundi convexitate eos praeterquam ubi recti angulorum\nconpetant ictus. itaque in quadrato solis dividua est, in\n\n\n\ntriquetro seminani ambitur orbe, inpletur autem in adverso\n, rursusque minuens easdem effigies paribus edit\nintervallis, simili ratione qua super solem tria sidera.\nSol autem ipse quattuor differentias habet,\nbis aequata nocte diei, vere et autumno, in centrum incidens\nterrae octavis in partibus arietis ac librae, bis permutatis\nspatiis, in auctum diei bruma, octava in parte capricorni,\nnoctis vero solstitio, totidem in partibus cancri. inaequalitatis\ncausa obliquitas est signiferi, cum pars aequa\nmundi super subterque terras omnibus fiat momentis.\nsed quae recta in exortu suo consurgunt signa longiore\ntractu tenent lucem; quae vero obliqua, ociore transeunt\nspatio.\nLatet plerosque magna caeli adsectatione\nconpertum principibus doctrinae viris, superiorum trium\nsiderum ignes esse qui decidui ad terras fulminum nomen\nhabeant, sed maxime Iovis medio loco siti, fortassis\nquoniam contagium nimii umoris ex superiore circulo atque\nardoris ex subiecto per hunc modum egerat, ideoque\ndictum lovem fulmina iaculari. ergo ut e flagrante ligno\ncarbo cum crepitu, sic a sidere caelestis ignis exspuitur\npraescita secum adferens, ne abdicata quidem sui parte\nin divinis cessante operibus. idque maxime turbato fit\naÃ«re, quia collectus umor abundantiam stimulat aut quia\nturbatur quodam ceu gravidi sideris partu.\nIntervalla quoque siderum a terra multi\n\n\n\nindagare temptarunt, et solem abesse a luna undeviginti\npartes quantam lunam ipsam a terra prodiderunt. Pythagoras\nvero, vir sagacis animi, a terra ad lunam CXXVI\nstadiorum esse collegit, ad solem ab ea duplum, inde ad\nduodecim signa triplicatum, in qua sententia et Gallus\nSulpicius fuit noster.\nSed Pythagoras interdum et musica ratione\nappellat tonum quantum absit a terra luna, ab ea ad\nMercurium dimidium spatii et ab eo ad Veneris, a quo\nad solem sescuplum, a sole ad Martem tonum [id est\nquantum ad lunam a terra], ab eo ad Iovem dimidium\net ab eo ad Saturni, et inde sescuplum ad signiferum;\nita septem tonis effici quam διὰ πασῶν ἁρμονίαϝ vocant,\nhoc est universitatem concentus; in ea Saturnum Dorio\nmoveri phthongo, Iovem Phrygio et in reliquis similia, iucunda\nmagis quam necessaria subtilitate.\nStadium XXV nostros efficit passus, hoc\nest pedes DCXXV. Posidonius non minus XL stadiorum\na terra altitudinem esse, in quam nubila ac venti nubesque\nperveniant, inde purum liquidumque et inperturbatae lucis\n\n\n\naëra, sed a turbido ad lunam viciens C milia stadiorum,\ninde ad solem quinquiens miliens, et spatio fieri, ut tam\ninmensa eius magnitudo non exurat terras. plures autem\nDCCCC in altitudinem nubes subire prodiderunt. inconperta\nhaec et inextricabilia, sed prodenda, quia sunt prodita\n, in quis tamen una ratio geometricae collectionis\nnumquam fallacis possit non repudiari, si cui libeat altius\nista persequi, nec ut mensura — id enim velle paene\ndementis otii est —, sed ut tantum aestimatio coniectanti\nconstet animo. nam cum CCCLX et fere sex partibus\norbis solis ex circuitu eius patere appareat circulum, per\nquem meat, semperque dimetiens tertiam partem ambitus\nettertiae paulo minus septimam colligat, apparet dempta\neius dimidia, quoniam terra centralis interveniat, sextam\nfere partem huius inmensi spatii, quod circa terram circuli spatio R2E2v. -tii r\nsolaris animo conprehenditur, inesse altitudinis spatio, lunae\nvero duodecimam, quoniam tanto breviore quam sol ambitu\ncurrit. ita fieri eam in medio solis ac terrae. miror\nquo procedat inprobitas cordis humani parvolo aliquo invitata\nsuccessu, sicut in supra dictis occasionem inpudentiae\nratio largitur. ausique divinare solis ad terrain spatia\neadem ad caelum agunt, quoniam sit medius sol, ut protinus\nmundi quoque ipsius mensura veniat in digitos.\nquantas enim dimetiens habeat septimas, tantas habere\ncirculum duoetvicesimas, tamquam plane a perpendiculo\nmensura caeli constet. Aegyptia ratio, quam Petosiris\n\n\n\net Nechepsos ostendere, singulas partes in lunari circulo,\nut dictum est, minimo XXXIII stadiis paulo amplius patere\ncolligit, in Saturni amplissimo duplum, in solis, quem\nmedium esse diximus, utriusque mensurae dimidium. quae\ncomputatio plurimum habet pudoris, quoniam ad Saturni\ncirculum addito signiferi ipsius intervallo nec numerabilis\nmultiplicatio efficitur.\nRestant pauca de mundo. namque et in\nipso caelo stellae repente nascuntur. plura earum genera.\ncometas Graeci vocant, nostri crinitas, horrentes crine\nsanguineo et comarum modo in vertice hispidas. iidem\npogonias quibus inferiore ex parte in speciem barbae\nlongae promittitur iuba. acontiae iaculi modo vibrantur,\nocissimo significatu. haec fuit, de qua quinto consulatu\nsuo Titus Imperator Caesar praeclaro carmine perscripsit\n, ad hunc diem novissima visa. easdem breviores\net in mucronem fastigatas xiphias vocavere, quae sunt\nomnium pallidissimae et quodam gladii nitore ac sine ullis\nradiis, quos et disceus, nomini similis, colore autem electro,\nraros e margine emittit. pitheus doliorum cernitur figura,\nin concavo fumidae lucis. ceratias cornus speciem habet,\n\n\n\nqualis fuit cum Graecia apud Salamina depugnavit. lampadias\nardentes imitatur faces, hippeus equinas iubas,\ncelerrimi motus atque in orbem circa se euntes. fit et\ncandidus διὸς cometes, argenteo crine ita refulgens, ut\nvix contueri liceat, specieque humana dei effigiem in se\nostendens. fiunt et hirci, villorum specie et nube aliqua\ncircumdati. semel adhuc iubae effigies mutata in hastam\nest, Olympiade CVIII, urbis anno CCCCVIII. brevissimum\nquo cernerentur spatium VII dierum adnotatum est, longissimum\nCLXXX.\nMoventur autem aliae errantium modo, aliae\ninmobiles haerent, omnes ferme sub ipso septentrione\naliqua eius parte non certa, sed maxime in candida, quae\nlactei circuli nomen accepit. Aristoteles tradit et simul\nplures cerni, nemini conpertum alteri, quod equidem sciam,\nventos autem ab iis graves aestusve significari. fiunt et\nhibernis mensibus et in austrino polo, sed ibi citra ullum\niubar. diraque conperta Aethiopum et Aegypti populis\ncui nomen aevi eius rex dedit Typhon, ignea specie ac\nspirae modo intorta, visu quoque torvo, nec stella verius\nquam quidam igneus nodus. sparguntur aliquando et\n\n\n\nerrantibus stellis ceterisque crines. sed cometes numquam\nin occasura parte caeli est, terrificum magna ex parte\nsidus atque non leviter piatum, ut civili motu Octavio\nconsule iterumque Pompei et Caesaris bello, in nostro\nvero aevo circa veneficium, quo Claudius Caesar imperium\nreliquit Domitio Neroni, ac deinde principatu eius adsiduum\nprope ac saevum. referre arbitrantur, in quas partes sese\niaculetur aut cuius stellae vires accipiat quasque simili\ntudines reddat et quibus in locis emicet: tibiarum specie\nmusicae arti portendere, obscenis autem moribus in verendis\npartibus signorum, ingeniis et eruditioni, si triquetram\nfiguram quadratamve paribus angulis ad aliquos perennium\nstellarum situs edat; venena fundere in capite septentrionalis\naustrinaeve serpentis.\nCometes in uno totius orbis loco colitur in templo\nRomae, admodum faustus Divo Augusto iudicatus ab ipso,\nqui incipiente eo apparuit ludis, quos faciebat Veneri\nGenetrici non multo post obitum patris Caesaris in collegio\nab eo instituto. namque his verbis in.... gaudium\nprodit is: Ipsis ludorum meorum diebus sidus crinitum\nper septem dies in regione caeli sub septemtrionibus\nest conspectum. id oriebatur circa\nundecimam horam diei clarumque et omnibus e\nterris conspicuum fuit. eo sidere significari\n\n\n\nvulgus credidit Caesaris animam inter deorum\ninmortalium numina receptam, quo nomine id\ninsigne simulacro capitis eius, quod mox in foro\nconsecravimus, adiectum est. haec ille in publicum;\ninteriore gaudio sibi ilium natum seque in eo nasci interpretatus\nest. et, si verum fatemur, salutare id terris fuit.\nSunt qui et haec sideraperpetua esse credant suoque\nambitu ire, sed non nisi relicta ab sole cerni; alii vero\nqui nasci umore fortuito et ignea vi ideoque solvi.\nIdem Hipparchus numquam satis laudatus,\nut quo nemo magis adprobaverit cognationem cum homine\nsiderum animasque nostras partem esse caeli, novam stellam\net aliam in aevo suo genitam deprehendit eiusque motu,\nqua fulsit, ad dubitationem est adductus, anne hoc saepius\nfieret moverenturque et eae, quas putamus adfixas, ideoque\nausus rem etiam deo inprobam, adnumerare posteris stellas\nac sidera ad nomen expungere organis excogitatis, per\nquae singularum loca atque magnitudines signaret, ut\nfacile discerni posset ex eo non modo an obirent ac\nnascerentur, sed an omnino aliquae transirent moverenturque\n, item an crescerent minuerenturque, caelo in hereditate\ncunctis relicto, si quisquam, qui cretionem eam caperet,\ninventus esset.\nEmicant et faces, non nisicum deeidunt visae,\n\n\n\nqualis Germanico Caesare gladiatorum spectaculum edente\npraeter ora populi meridiano transcucurrit. duo genera\nearum. lampadas vocant plane faces, alterum bolidas,\nquale Mutinensibus malis visum est. distant quod faces\nvestigia longa faciunt priore ardente parte, bolis vero\nperpetua ardens longiorem trahit limitem.\nEmicant et trabes simili modo, quas δοκοὺς\nvocant, qualis cum Lacedaemonii classe victi imperium\nGraeciae amisere. fit et caeli ipsius hiatus, quod vocant\nchasma,\nfit et sanguinea species et, quo nihil\nterribilius mortalium timori est, incendium ad terras cadens\ninde, sicut Olympiadis CVII anno tertio, cum rex Philippus\nGraeciam quateret. atque ego haec statis temporibus\nnaturae vi, ut cetera, arbitror existere, non, ut plerique,\nvariis de causis, quas ingeniorum acumen excogitat, quippe\ningentium malorum fuere praenuntia; sed ea accidisse non\nquia haec facta sunt arbitror, verum haec ideo facta quia\nincasura erant illa, raritate autem occultam eorum esse\nrationem ideoque non, sicut exortus supra dictos defectusque\net multa alia, nosci.20\nCernuntur et stellae cum sole totis diebus,\nplerumque et circa solis orbem ceu spiceae coronae et\nversicolores circuli, qualiter Augusto Caesare in prima\niuventa urbem intrante post obitum patris ad nomen ingens\n\n\n\ncapessendum.\nexistunt eaedem coronae circa lunam\net circa nobilia astra caeloque inhaerentia. circa\nsolem arcus adparuit L. Opimio Q. Fabio cos., orbis\nC. Porcio M'. Acilio, circulus rubri coloris L. Iulio\nP. Rutilio cos.\nFiunt prodigiosi et longiores solis defectus,\nqualis occiso dictatore Caesare et Antoniano bello totius\npaene anni pallore continuo.\net rursus soles\nplures simul cernuntur, nec supra ipsum nec infra, sed\nex obliquo, numquam iuxta nec contra terram nec noctu,\nsed aut oriente aut occidente. semel et meridie conspecti\nin Bosporo produntur, qui ab matutino tempore duraverunt\nin occasum. trinos soles et antiqui saepius videre, sicut\nSp. Postumio Q. Mucio et Q. Marcio M. Porcio et M. Antonio\nP. Dolabella et M. Lepido L. Planco cos., et nostra\naetas vidit Divo Claudio principe, consulatu eius Cornelio\nOrfito collega. plures quam tres simul visi ad hoc aevi\nnumquam produntur.\nLunae quoque trinae, ut Cn. Domitio C. Fannio\nconsulibus, apparuere.\nQuod plerique appellaverunt soles nocturnes,\nlumen de caelo noctu visum est C. Caecilio Cn. Papirio\nconsulibus et saepe alias, ut diei species nocte luceret.\nClipeus ardens ab occasu ad ortum scintillans\ntranscucurrit solis occasu L. Valerio C. Mario\nconsulibus.\nScintillam visam e stella cadere et augeri\nterrae adpropinquantem ac, postquam lunae magnitudine\nfacta sit, inluxisse ceu nubilo die, dein, cum in caelum\nse reciperet, lampadem factam semel umquam proditur\nCn. Octavio C. Scribonio consulibus. vidit id Silanus\nproconsul cum comitatu suo.\nFieri videntur et discursus stellarum numquam\ntemere, ut non ex ea parte truces venti cooriantur\n.\nExistunt stellae et in mari terrisque. vidi\nnocturnis militum vigiliis inhaerere pilis pro vallo fulgorem\neffigie ea; et antemnis navigantium aliisque navium partibus\nceu vocali quodam sono insistunt, ut volucres sedem ex\nsede mutantes, graves, cum solitariae venere, mergentesque\nnavigia et, si in carinae ima deciderint, exurentes, geminae\nautem salutares et prosperi cursus nuntiae, quarum adventu\nfugari diram illam ac minacem appellatamque Helenam\nferunt et ob id Polluci ac Castori id numen adsignant\neosque in mari invocant. hominum quoque capita vespertinis\nmagno praesagio circumfulgent. omnia incerta ratione et\nin naturae maiestate abdita.\nHactenus de mundo ipso sideribusque:\nnune reliqua caeli memorabilia. namque et hoc caelum\nappellavere maiores quod alio nomine aëra, omne quod\ninani simile vitalem hunc spiritum fundit. infra lunam\nhaec sedes multoque inferior, ut animadverto propemodum\nconstare, infinitum ex superiore natura aëris, infinitum\nterreni halitus miscens utraque sorte confunditur. hinc\nnubila, tonitrua et alia fulmina, hinc grandines, pruinae,\nimbres, procellae, turbines, hinc plurima mortalium mala\net rerum naturae pugna secum. terrena in caelum tendentia\ndeprimit siderum vis eademque quae sponte non\nsubeant ad se trahit. decidunt imbres, nebulae subeunt,\nsiccantur amnes, ruunt grandines. torrent radii et terram\nin medium undique inpellunt, iidem infracti resiliunt et\nquae potuere auferunt secum. vapor ex alto cadit rursusque\nin altum redit. venti ingruunt inanes iidemque cum\nrapina remeant. tot animalium haustus spiritum e sublimi\ntrahit, at ille contra nititur, tellusque ut inani caelo\nspiritum fundit. sic ultro citro commeante natura ut\ntormento aliquo mundi celeritate discordia accenditur.\nnec stare pugnae licet, sed adsidue rapta convolvitur et\ncirca terram inmenso rerum causas globo ostendit, subinde\nper nubes caelum aliud obtexens. ventorum hoc regnum.\nitaque praecipua eorum natura ibi et ferme reliquas complexa\neas causas, quoniam tonitruum et fulminum iactus\n\nhorum violentiae plerique adsignant, quin et ideo lapidibus\npluere interim, quia vento sint rapti, et multa similiter.\nquam ob rem simul plura dicenda sunt.\nTempestatum imbriumque quasdam statas\nesse causas, quasdam vero fortuitas aut adhuc rationis\ninconpertae, manifestum est. quis enim aestates et\nhiemes quaeque in temporibus annua vice intelleguntur\nsiderum motu fieri dubitet? ergo ut solis natura temperando\nintellegitur anno, sic reliquorum quoque siderum propria\nest cuiusque vis et ad suam cuique naturam fertilis.\nalia sunt in liquorem soluti umoris fecunda, alia concreti\nin pruinas aut coacti in nives aut glaciati in grandines,\nalia flatus, teporis alia aut vaporis, alia roris, alia rigoris.\nnec vero haec tanta debent existimari, quanta cernuntur,\ncum esse eorum nullum minus luna tam inmensae altitudinis\nratio declaret. igitur in suo quaeque motu naturam\nsuam exercent, quod manifestum Saturni maxime transitus\nimbribus faciunt. nec meantium modo siderum haec vis\nest, sed multorum etiam adhaerentium caelo, quotiens\nerrantium accessu inpulsa aut coniectu radiorum exstimulata\nsunt, qualiter in suculis sentimus accidere, quas\nGraeci ob id pluvio nomine appellant. quin et sua sponte\nquaedam statisque temporibus, ut haedorum exortus.\n\n\n\narcturi vero sidus non ferme sine procellosa grandine\nemergit.\nNam caniculae exortu accendi solis vapores\nquis ignorat? cuius sideris effectus amplissimi in terra\nsentiuntur: fervent maria exoriente eo, fluctuant in cellis\nvina, moventur stagna. orygem appellat Aegyptus feram,\nquam in exortu eius contra stare et contueri tradit ac\nvelut adorare, cum sternuerit. canes quidem toto eo\nspatio maxime in rabiem agi non est dubium.\nQuin partibus quoque signorum quorundam\nsua vis inest, ut autum nali aequinoctio brumaeque, cum\ntempestatibus confici sidus intellegimus, nec imbribus\ntantum tempestatibusque, sed multis et corporum et ruris\nexperimentis. adflantur alii sidere, alii commoventur statis\ntemporibus alvo, nervis, capite, mente. olea et populus\nalba et salices solstitio folia circumagunt. floret ipso\nbrumali die suspensi in tectis arentis herba pulei. rumpuntur\nintentae spiritu membranae. miretur hoc qui non\nobservet cotidiano experimento, herbam unam, quae vocatur\nheliotropium, abeuntem solem intueri semper omnibusque\n\n\n\nhoris cum eo verti, vel nubilo obumbrante. iam quidem\nlunari potestate ostrearum conchyliorumque et concharum\nomnium corpora augeri ac rursus minui, quin et soricum\nfibras respondere numero lunae exquisivere diligentiores,\nminimumque animal, formicam, sentire vires sideris interlunio\nsemper cessantem. quo turpior homini inscitia est\nfatenti praecipue iumentorum quorundam in oculis morbos\ncum luna increscere ac minui. patrocinatur vastitas rei,\ninmensa discreta altitudine in duo atque septuaginta signa,\nhoc est rerum aut animantium effigies, in quas digessere\ncaelum periti. in iis quidem M DC adnotavere stellas, insignes\nscilicet effectu visuve, exempli gratia in cauda tauri\nseptem quas appellavere vergilias, in fronte suculas, booten,\nquae sequitur septem triones.\nExtra has causas non negaverim exsistere\nimbres ventosque, quoniam umidam a terra, alias vero\npropter vaporem fumidam exhalari caliginem certum est\nnubesque liquore egresso in sublime aut ex aëre coacto in liquorem\ngigni. densitas earum corpusque haut dubio coniectatur\nargumento, cum solem obumbrent, perspicuum alias etiam\nurinantibus in quamlibet profundam aquarum altitudinem.\nIgitur non eam infitias posse in has et\nignes superne stellarum decidere, quales sereno saepe\n\n\n\ncernimus, quorum ictu concuti aëra verum est, quando\net tela vibrata stridunt, cum vero in nubem perveniunt,\nvaporem dissonum gigni, ut candente ferro in aquam\ndemerso, et fumidum verticem volvi. hinc nasci procellas\net, si in nube luctetur flatus aut vapor, tonitrua edi; si\nerumpat ardens, fulmina; si longiore tractu nitatur, fulgetras.\nhis findi nubem, illis perrumpi, et esse tonitrua inpactorum\nignium plagas, ideoque protinus coruscare igneas nubium\nrimas. posse et repulsu siderum depressum qui a terra\nmeaverit spiritum nube cohibitum tonare, natura strangulante\nsonitum, dum rixetur, edito fragore, cum erumpat,\nut in membrana spiritu intenta. posse et attritu, dum\npraeceps feratur, ilium, quisquis est, spiritum accendi.\nposse et conflictu nubium elidi, ut duorum lapidum,\nscintillantibus fulgetris. sed haec omnia esse fortuita.\nhinc bruta fulmina et vana, ut quae nullam habeant\nrationem naturae. his percuti montes, his maria, omnesque\nalios inritos iactus. illa vero fatidica ex alto statisque\nde causis et ex suis venire sideribus.\nSimili modo ventos vel potius flatus posse et\n\narido siccoque anhelitu terrae gigni non negaverim, posse et\naquis aëra exspirantibus, qui neque in nebulam densetur\nnec crassescat in nubes, posse et solis inpulsu agi, quoniam\nventus. haut aliud intellegatur quam fluctus aëris, pluribusque\netiam modis. namque et e fluminibus ac nivibus\net e mari videmus, et quidem tranquillo, et alios, quos\nvocant altanos, e terra consurgere. qui, cum e mari\nredeunt, tropaei vocantur, si pergunt, apogei.\nMontium vero flexus crebrique vertices et conflexa\ncubito aut confracta in umeros iuga, concavi vallium\nsinus, scindentes inaequalitate ideo resultantem aëra —\nquae causa etiam voces multis in locis reciprocas facit\n—, sine fine ventos generant.\niam quidem et specus,\nqualis in Dalmatia ore vasto, praeceps hiatu, in quem\ndeiecto levi pondere quamvis tranquillo die turbini similis\nemicat procella; nomen loco est Senta. quin et in Cyrenaica\nprovincia rupes quaedam austro traditur sacra, quam\nprofanum sit attrectari hominis manu, confestim austro\nvolvente harenas. in domibus etiam multis madefacta\n\ninclusa opacitate conceptacula auras suas habent. adeo\ncausa non deest.\nSed plurimum interest, flatus sit an ventus.\nillos statos atque perspirantes, quos non tractus aliquis,\nverum terrae sentiunt, qui non aura, non procella, sed,\nmares appellatione quoque ipsa, venti sunt, sive adsiduo\nmundimotu et contrario siderum occursu nascuntur, sive\nhic est ille generabilis rerum naturae spiritus huc illuc\ntamquam in utero aliquo vagus, sive disparili errantium\nsiderum ictu radiorumque multiformi iactu flagellatus\naÃ«r, sive a suis sideribus exeunt his propioribus sive ab\nillis caelo adfixis cadunt, palam est illos quoque legem\nhabere naturae non ignotam, etiamsi nondum percognitam.\nviginti amplius auctores Graeci veteres prodidere de his\nobservationes. quo magis miror orbe discordi et in regna,\nhoc est in membra, diviso tot viris curae fuisse tam ardua\ninventu, inter bella praesertim et infida hospitia, piratis\netiam, omnium mortalium hostibus, transituros fama\nterrentibus, ut hodie quaedam in suo quisque tractuex\neorum commentariis, qui numquam eo accessere, verius\nnoscat quam indigenarum scientia, nunc vero pace tam\nfesta, tam gaudente proventu rerum artiumque principe,\nomnino nihil addisci nova inquisitione, immo ne veterum\nquidem inventa perdisci. non erant maiora praemia, in\nmultos dispersa fortunae magnitudine, et ista plures sine\n\n\n\npraemio alio quam posteros iuvandi eruerunt. namque\nmores hominum senuere, non fructus, et inmensa multitudo\naperto, quodcumque est, mari hospitalique litorum\nomnium adpulsu navigat, sed lucri, non scientiae, gratia.\nnec reputat caeca mens et tantum avaritiae intenta id\nipsum scientia posse tutius fieri. quapropter scrupulosius,\nquam institute fortassis conveniat operi, tractabo ventos,\ntot milia navigantium cernens.\nVeteres quattuor omnino servavere per\ntotidem mundi partes — ideo nec Homerus plures nominat\n—hebeti, ut mox iudicatum est, ratione; secuta aetas\nocto addidit nimis subtili atque concisa. proximis inter\nutramque media placuit, ad brevem ex numerosa additis\nquattuor. sunt ergo bini in quattuor caeli partibus, ab\noriente aequinoctiali subsolanus, ab oriente brumali vulturnus\n. illum apelioten, hunc Graeci eurum appellant.\na meridie auster et ab occasu brumali Africus; notum et\nLiba nominant. ab occasu aequinoctiali favonius, ab\noccasu solstitiali corus; zephyrum et argesten vocant. a\nseptentrionibus septentrio, interque eum et exortum\nsolstitialem aquilo, aparctias et boreas dicti. numerosior\n\n\n\nratio quattuor his interiecerat, thrascian media regione\ninter septentrionem et occasum solstitialem, itemque caecian\nmedia inter aquilonem et exortum aequinoctialem\nab ortu solstitiali, Phoenica media regione inter ortum\nbrumalem et meridiem, item inter Liba et notum conpositum\nex utroque medium inter meridiem et hibernum\noccidentem Libonotum. nec finis. alii quippe mesen\nnomine etiamnum addidere inter borean et caecian, et\ninter eurum notumque euronotum. sunt etiam quidam\npeculiares quibusque gentibus venti, non ultra certum\nprocedentes tractum, ut Atheniensibus sciron, paulo ab\nargeste deflexus, reliquae Graeciae ignotus. aliubi flatus\nidem Olympias vocatur. consuetudo omnibus his nominibus\nargesten intellegit. caecian aliqui vocant Hellespontian,\net eosdem alii aliter. item in Narbonensi provincia clarissimus\nventorum est circius nec ulloomnium violentia\ninferior Ostiam plerumque secto Ligustico mari perferens.\nidem non modo in reliquis partibus caeli ignotus est, sed\nne Viennam quidem eiusdem provinciae urbem attingens:\npaucis ante milibus iugi modici occursu tantus ille\n\n\n\nventorum coercitus! et austros in Aegyptum penetrare negat\nFabianus. quo fit manifesta lex naturae, ventis etiam\net tempore et fine dicto.\nVer ergo aperit navigantibus maria, cuius in\nprincipio favonii hibernum molliunt caelum sole aquarii XXV\nobtinente partem. is dies sextus Februarias ante idus.\nconpetit ferme et hoc omnibus, quos deinde ponam, per\nsingulas intercalationes uno die anticipantibus rursusque\nlustro sequenti ordinem servantibus. favonium quidam\na. d. VIII kalendas Martias chelidonian vocant ab hirundinis\nvisu, nonnulli vero ornithian, uno et LXX die post brumam\nab adventu avium flantem per dies VIIII. favonio\ncontrarius est quem subsolanum appellavimus. dat aestatem\nexortus vergiliarum in totidem partibus tauri VI diebus\nante Maias idus, quod tempus austrinum est, huic vento\nseptentrione contrario. ardentissimo autem aestatis tempore\nexoritur caniculae sidus sole primam partem leonis\ningrediente, qui dies XV ante Augustas kalendas est.\nhuius exortum diebus VIII ferme aquilones antecedunt,\nquos prodromos appellant. post biduum autem exortus\niidem aquilones constantius perflant diebus XL. quos\n\n\n\netesias appellant. mollire eos creditur solis vapor geminatus\nardore sideris, nec ulli ventorum magis stati sunt. post\neos rursus austri frequentes usque ad sidus arcturi, quod\nexoritur XI diebus ante aequinoctium autumni. cum hoc\ncorns incipit. corns autumnat; huic est contrarius vulturnus\n. post id aequinoctium diebus fere IIII et XL\nvergiliarum occasus hiemem inchoat, quod tempus in III\nidus Novembres incidere consuevit; hoc est aquilonis\nhiberni multumque aestivo illi dissimilis, cuius ex adverso\nest Africus. ante brumam autem VII diebus totidemque\npost eam sternitur mare alcyonum feturae, unde nomen\nii dies traxere. reliquum tempus hiemat. nec tamen\nsaevitia tempestatum concludit mare. piratae primum\ncoegere mortis periculo in mortem ruere et hiberna\nexperiri maria; nunc idem avaritia cogit.\nVentorum frigidissimi sunt quos a septentrione\ndiximus spirare et vicinus iis corus. hi et reliquos\nconpescunt et nubes abigunt. umidi Africus et praecipue\nauster Italiae. narrant et in Ponto caecian in se trahere\nnubes. sicci corus et vulturnus, praeterquam desinentes.\nnivales aquilo et septentrio. grandines septentrio inportat\net corus. aestuosus auster, tepidi vulturnus et favonius.\niidem subsolano sicciores, et in totum omnes a septentrione\n\n\n\net occidente sicciores quam a meridie et oriente. saluberrimus\nautem omnium aquilo, noxius auster et magis siccus,\nfortassis quia umidus frigidior est. minus esurire eo\nspirante creduntur animantes. etesiae noctu desinunt fere\net a tertia diei oriuntur. in Hispania et Asia ab oriente\nflatus est eorum, in Ponto ab aquilone, reliquis in partibus\na meridie. spirant autem et a bruma, cum vocantur\nornithiae, sed leniores et paucis diebus. permutant et\nduo naturam cum situ: auster Africae serenus, aquilo\nnubilus. omnes venti vicibus suis spirant, maiore ex\nparte autem ut contrarius desinenti incipiat. cum proximi\ncadentibus surgunt, a laevo latere in dextrum ut sol\nambiunt. de ratione eorum menstrua quarta maxime\nluna decernit. isdem autem ventis in contrarium navigatur\nprolatis pedibus, ut noctu plerumque adversa vela\nconcurrant. austro maiores fluctus eduntur quam aquilone,\nquoniam ille inferus ex imo mari spirat, hic summo.\nideoque post austros noxii praecipue terrae motus. noctu\nauster, interdiu aquilo vehementior, et ab ortu flantes\ndiuturniores sunt ab occasu flantibus. septentriones inpari\nfere desinunt numero, quae observatio et in aliis multis\n\n\n\nrerum naturae partibus valet; mares itaque existimantur\ninpares numeri. sol et auget et conprimit flatus: auget\nexoriens, occidens, conprimit meridianus aestivis temporibus.\nitaque medio diei aut noctis plerumque sopiuntur, quia\naut nimio frigore aut aestu solvuntur. et imbribus venti\nsopiuntur. exspectantur autem maxime unde nubes discussae\nadaperuere caelum. omnium quidem — si libeat observare\nminimos ambitus — redire easdem vices quadriennio\nexacto Eudoxus putat, non ventorum modo, verum et\nreliquarum tempestatum magna ex parte. et est principium\nlustri eius semper intercalario anno caniculae ortu. de\ngeneralibus ventis haec.\nNunc de repentinis flatibus, qui exhalante\nterra, ut dictum est, coorti rursusque deiecti, interim 111\nobducta nubium cute, multiformes exsistunt. vagi quippe\net ruentes torrentium modo, ut aliquis placere ostendimus, 112\ntonitrua et fulgura edunt. maiore vero inlati pondere\nincursuque, si late siccam rupere nubem, procellam gignunt,\nquae vocatur a Graecis ecnephias; sin vero depresso sinu\nartius rotati effregerunt, sine igni, hoc est sine fulmine,\nverticem faciunt, qui typhon vocatur, id est vibratus ecnephias\n\n\n\n. defert hic secum aliquid abruptum e nube gelida,\nconvolvens versansque et ruinam suam illo pondere adgravans\nac locum ex loco mutans rapida vertigine, praecipua\nnavigantium pestis, non antemnas modo, verum\nipsa navigia contorta frangens, tenui remedio aceti in\nadvenientem effusi, cui frigidissima est natura. idem\ninlisu ipso repercussus correpta secum in caelum refert\nsorbetque in excelsum. quod si maiore depressae\nnubis eruperit specu, sed minus lato quam procella, nec\nsine fragore, turbinem vocant, proxima quaeque prosternentem.\nidem ardentior accensusque, dum furit, prester vocatur,\namburens contacta pariter et proterens.\nnon fit autem\naquilonius typhon, nec nivalis aut nive iacente ecnephias.\nquod si simul rupit nubem exarsitque et ignem habuit,\nnon postea concepit, fulmen est. distat a prestere quo\nflamma ab igni. hic late funditur flatu, illud conglobatur\nimpetu. vertex autem remeando distat a turbine et quo\nstridor a fragore, procella latitudine ab utroque, disiecta\nnube verius quam rupta. fit et caligo beluae similis in\nnube, dira navigantibus. vocatur et columna, cum spissatus\n\n\n\numor rigensque ipse se sustinet, ex eodem genere et aulon,\ncum veluti fistula nubes aquam trahit.\nHieme et aestate rara fulmina contrariis\nde causis, quoniam hieme densatus aër nubium crassiore\ncorio spissatur, omnisque terrarum exhalatio rigens ac\ngelida quicquid accipit ignei vaporis exstinguit. quae\nratio inmunem Scythiam et circa rigentia a fulminum\ncasu praestat, e diverso nimius ardor Aegyptum, siquidem\ncalidi siccique halitus terrae raro admodum tenuesque\net infirmas densantur in nubes. vere autem et autumno\ncrebriora fulmina, corruptis in utroque tempore aestatis\nhiemisque causis, qua ratione crebra in Italia, quia\nmobilior aer mitiore hieme et aestate nimbosa semper\nquodammodo vernat vel autumnat. Italiaeque partibus iis,\nquae a septentrione descendunt ad teporem, qualis est\nurbis et Campaniae tractus, iuxta hieme et aestate fulgurat,\nquod non in alio situ.\nFulminum ipsorum plura genera traduntur.\nquae sicca veniunt, non adurunt, sed dissipant; quae\numida, non urunt, sed infuscant. tertium est quod clarum\nvocant, mirificae maxime naturae, quo dolia exhauriuntur\nintactis operimentis nulloque alio vestigio relicto, aurum\n\n\n\net aes et argentum liquatur intus, sacculis ipsis nullo\nmodo ambustis ac ne confuso quidem signo cerae. Marcia,\n... princeps Romanorum, icta gravida partu exanimato\nipsa citra ullum aliud incommondum vixit. in Catilinianis\nprodigiis Pompeiano ex municipio M. Herennius decurio\nsereno die fulmine ictus est.\nTuscorum litterae novem deos emittere\nfulmina existimant, eaque esse undecim generum; Iovem\nenim trina iaculari. Romani duo tantum ex iis servavere,\ndiurna attribuentes Iovi, nocturna Summano, rariora sane\neadem de causa frigidioris caeli. Etruria erumpere terra\nquoque arbitratur, quae infera appellat, brumali tempore\nfacta saeva maxime et exsecrabilia, cum sint omnia, quae\nterrena existimant, non illa generalia nec a sideribus\nvenientia, sed ex proxima atque turbidiore natura. argumentum\nevidens, quod omnia superiora e caelo decidentia\nobliquos habent ictus, haec autem, quae vocant terrena,\nrectos. et quae ex propiore materia cadunt, ideo creduntur\ne terra exire, quoniam ex repulsu nulla vestigia edunt,\ncum sit illa ratio non inferi ictus, sed adversi. a Saturni\nea sidere proficisci subtilius ista consectati putant, sicut\n\n\n\ncremantia a Martis, qualiter cum Volsinii, oppidum Tuscorum\nopulentissimum, totum concrematum est fulmine. vocant\net familiaria in totam vitam fatidica, quae prima fiunt\nfamiliam suam cuique indepto. ceterum existimant non\nultra decem annos portendere privata, praeterquam aut\nprimo patrimonio facta aut natali die, publica non ultra\ntricesimum annum, praeterquam in deductione oppidi.\nExstat annalium memoria sacris quibusdam\net precationibus vel cogi fulmina vel impetrari. vetus\nfama Etruriae est, impetratum Volsinios urbem depopulatis\nagris subeunte monstro, quod vocavere Oltam, evocatum\na Porsina suo rege. et ante eum a Numa saepius hoc\nfactitatum in primo annalium suorum tradidit L. Piso,\ngravis auctor, quod imitatum parum rite Tullum Hostilium\nictum fulmine. lucosque et aras et sacra habemus interque\nStatores ac Tonantes et Feretrios Elicium quoque\naccepimus Iovem. varia in hoc vitae sententia et pro\ncuiusque animo. imperare naturae sacra audacis est credere,\nnec minus hebetis beneficiis abrogare vires, quando in\nfulgurum quoque interpretatione eo profecit scientia, ut\nventura alia finite die praecinat et an peremptura sint\nfactum aut prius alia facta quae lateant, innumerabilibus\n\n\n\nin utroque publicis privatisque experimentis. quam ob\nrem sint ista ut rerum naturae libuit, alias certa alias\ndubia, aliis probata aliis damnanda: nos de cetero quae\nsunt in his memorabilia non omittemus.\nFulgetrum prius cerni quam tonitrua audiri,\ncum simul fiant, certum est, nec mirum, quoniam lux\nsonitu velocior, ictum autem et sonitum congruere ita\nmodulante natura, sed sonitum profecti esse fulminis, non\ninlati, etiamnum spiritum ociorem fulmine, ideo quati\nprius omne et adflari quam percuti, nec quemquam tangi\nqui prior viderit fulmen aut tonitrua audierit. laeva\nprospera existimantur, quoniam laeva parte mundi ortus\nest. nec tam adventus spectatur quam reditus, sive ab\nictu resilit ignis sive opere confecto aut igne consumpto\nspiritus remeat. in sedecim partes caelum in eo spectu\ndivisere Tusci. prima est a septemtrionibus ad aequinoctialem\nexortum, secunda ad meridiem, tertia ad aequinoctialem\noccasum, quarta obtinet quod est reliquum ab occasu ad\nseptemtriones. has iterum in quaternas divisere partes,\nex quibus octo ab exortu sinistras, totidem e contrario\nappellavere dextras. ex iis maxime dirae quae septemtriones\nab occasu attingunt. itaque plurimum refert unde venerint\n\n\n\nfulmina et quo concesserint. optimum est in exortivas\nredire partes. ideo cum a prima caeli parte venerint et\nin eandem concesserint, summa felicitas portendetur, quale\nSullae dictatori ostentum datum accepimus. cetera ad\nipsius mundi portionem minus prospera aut dira. quaedam\nfulgura enuntiare non putant fas nec audire, praeterquam\nsi hospiti indicentur ant parenti. magna huius observationis\nvanitas tacta Iunonis aede Romae deprehensa est Scauro\nconsule, qui mox princeps fuit. noctu magis quam interdiu\nsine tonitribus fulgurat.\nVnum animal, hominem, non semper exstinguit, cetera\nilico, hunc videlicet natura tribuente honorem, cum tot\nbeluae viribus praestent. omnia contrarias incubant partes.\nhomo, nisi convertatur in percussas, non respirat. superne\nicti considunt. vigilans ictus coniventibus oculis, dormiens\npatentibus reperitur. hominem ita exanimatum cremari\nfas non est, condi terra religio tradidit. nullum animal\nnisi exanimatum fulmine accenditur. vulnera fulminatorum\nfrigidiora sunt reliquo corpore.\nex iis, quae\nterra gignuntur, lauri fruticem non icit nec umquam\nquinque altius pedibus descendit in terram. ideo pavidi\naltiores specus tutissimos putant aut tabernacula pellibus\n\nbeluarum, quas vitulos appellant, quoniam hoc solum\nanimal ex marinis non percutiat, sicut nec e volucribus\naquilam, quae ob hoc armigera huius teli fingitur. in\nItalia inter Tarracinam et aedem Feroniae turres belli\nCivilis temporibus desiere fieri, nulla non earum fulmine\ndiruta.\nPraeter haec inferiore caelo relatum in\nmonumenta est lacte et sanguine pluisse M' . Acilio\nC. Porcio cos. et saepe alias, sicut carne P. Volumnio\nServio Sulpicio cos., exque ea non perputruisse quod non\ndiripuissent aves, item ferro in Lucanis anno ante quam\nM. Crassus a Parthis interemptus est omnesque cum eo\nLucani milites, quorum magnus numerus in exercitu erat.\neffigies quo pluit ferri spongiarum similis fuit. haruspices\npraemonuerunt superna volnera. L. autem Paulo C. Marcello\ncos. lana pluit circa castellum Carissanum, iuxta quod\npost annum T. Annius Milo occisus est. eodem causam\ndicente lateribus coctis pluisse in acta eius anni relatum\nest.\nArmorum crepitus et tubae sonitus auditos\ne caelo Cimbricis bellis accepimus, crebroque et prius et\npostea. tertio vero consulatu Mari ab Amerinis et Tudertibus\n\n\n\nspectata arma caelestia ab ortu occasuque inter se\nconcurrentia, pulsis quae ab occasu erant. ipsum ardere\ncaelum minime mirum est et saepius visum maiore igni\nnubibus correptis.\nCelebrant Graeci Anaxagoran Clazomenium\nOlympiadis LXXVIII secundo anno praedixisse caelestium\nlitterarum scientia, quibus diebus saxum casurum esset e\nsole, idque factum interdiu in Thraciae parte ad Aegos\nflumen, qui lapis etiam nunc ostenditur magnitudine vehis,\ncolore adusto, comete quoque illis noctibus flagrante. quod\nsi quis praedictum credat, simul fateatur necesse est,\nmaioris miraculi divinitatem Anaxagorae fuisse solvique\nrerum naturae intellectum et confundi omnia, si aut ipse\nsol lapis esse aut umquam lapidem in eo fuisse credatur.\ndecidere tamen crebro non erit dubium. in Abydi gymnasio\nex ea causa colitur hodieque modicus quidem, sed quem\nin media terrarum casurum idem Anaxagoras praedixisse\nnarretur. colitur et Cassandriae, quae Potidaeaquondam\nvocitata est, ob id deducta. ego ipse vidi in Vocontiorum\nagro paulo ante delatum.\nArcus vocamus extra miraculum frequentes\net extra ostentum. nam ne pluvios quidem aut serenos\ndies cum fide portendunt. manifestum est radium solis\n\n\n\ninmissum cavae nubi repulsa acie in solem refringi;\neolorumque varietatem mixtura nubium, ignium, aëris\nfieri. certe nisi sole adverso non fiunt nec umquam nisi\ndimidia circuli forma nec noctu, quamvis Aristoteles\nprodat aliquando visum, quod tamen fatetur idem non\nnisi XXX luna posse fieri. fiunt autem hieme maxime\nab aequinoctio autumnali die decrescente. quo rursus\ncrescente ab aequinoctio verno non exsistunt, nec circa\nsolstitium longissimis diebus, bruma vero [id est brevissimis ]\nfrequenter, iidem sublimes humili sole humilesque sublimi,\net minores oriente aut occidente, sed in latitudinem dimissi,\nmeridie exiles, verum ambitus maioris. aestate autem\nper meridiem non cernuntur, post autumni aequinoctium\nquacumque hora, nec umquam plures simul quam duo.\nCetera eiusdem naturae non multis dubia esse\nvideo:\ngrandinem conglaciato imbre gigni et nivem\neodem umore mollius coacto, pruinam autem ex rore gelido;\nper hiemem nives cadere, non grandines, ipsasque grandines\ninterdiu saepius quam noctu, et multo celerius resolvi\nquam nives; nebulas nec aestate nec maximo frigore\nexsistere, rores neque gelu neque ardoribus neque ventis\nnec nisi serena nocte; gelando liquorem minui, resolutaque\nglacie non eundem inveniri modum;\nvarietates colorum\n\n\n\nfigurarumque in nubibus cerni, prout admixtus ignis superet\naut vincatur.\nPraeterea quasdam proprietates quibusdam\nlocis esse, roscidas aestate Africae noctes, in ItaliaLocris\net in lacu Velino nullo non die apparere arcus, Rhodi\net Syracusis numquam tanta nubila obduci, ut non aliqua\nhora sol cernatur, qualia aptius suis referentur locis.\nhaec sint dicta de aÃ«re.\nSequitur terra, cui uni rerum naturae\npartium eximia propter merita cognomen indidimus maternae\nvenerationis. sic hominum illa, ut caelum dei, quae nos\nnascentes excipit, natos alit semelque editos et sustinet\nsemper, novissime conplexa gremio iam a reliqua natura\nabdicates, tum maxime ut mater operiens, nullo magis\nsacra merito quam quo nos quoque sacros facit, etiam\nmonimenta ac titulos gerens nomenque prorogans nostrum\net memoriam extendens contra brevitatem aevi, cuius\nnumen ultimum iam nullis precamur irati grave, tamquam\nnesciamus hanc esse solan quae numquam irascatur homini.\naquae subeunt in imbres, rigescunt in grandines, lumescunt\nin fluctus, praecipitantur in torrentes, aer densatur nubibus,\nfurit procellis: at haec benigna, mitis, indulgens ususque\nmortalium semper ancilla, quae coacta generat, quae sponte\nfundit, quos odores saporesque, quos sucos, quos tactus,\nquos colores! quam bona fide creditum faenus reddit!\n\n\n\nquae nostra causa alit! pestifera enim animantia, vitali\nspiritu habente culpam: illi necesse est semina excipere et\ngenita sustinere; sed in malis generantium noxa est. illa\nserpentem homine percusso amplius non recipit poenasque\netiam inertium nomine exigit. illa medicas fundit herbas\net semper homini parturit. quin et venena nostri miseritam\ninstituisse credi potest, ne in taedio vitae fames, mors\nterrae meritis alienissima, lenta nos consumeret tabe, ne\nlacerum corpus abrupta dispergerent, ne laquei torqueret\npoena praepostera incluso spiritu, cui quaereretur exitus,\nne in profundo quaesita morte sepultura pabulo fieret,\nne ferri cruciatus scinderet corpus. ita est, miserita\ngenuit id, cuius facillimo haustu inlibato corpore et cum\ntoto sanguine exstingueremur, nullo labore, sitientibus\nsimiles, qualiter defunctos non volucres, non ferae attingerent\nterraeque servaretur qui sibi ipsi periisset. verum\nfateamur: terra nobis malorum remedium genuit, nos\nillud vitae facimus venenum. non enim et ferro, quo\ncarere non possumus, simili modo utimur? nec tamen\nquereremur merito, etiamsi maleficii causa tulisset. adversus\nunam quippe naturae partem ingrati sumus. quas\nnon ad delicias quasque non ad contumelias servit homini?\nin maria iacitur aut, ut freta admittamus, eroditur . aquis,\n\n\n\nferro, igni, ligno, lapide, fruge omnibus cruciatur horis\nmultoque plus, ut deliciis quam ut alimentis famuletur\nnostris. et tamen quae summa patitur atque extrema\ncute tolerabilia videantur: penetramus in viscera, auri\nargentique venas et aeris ac plumbi metalla fodientes,\ngemmas etiam et quosdam parvulos quaerimus lapides\nscrobibus in profundum actis. viscera eius extrahimus,\nut digito gestetur gemma, quo petitur. quot manus\natteruntur, ut unus niteat articulus! si ulli essent inferi,\niam profecto illos avaritiae atque luxuriae cuniculi refodissent\n. et miramur, si eadem ad noxam genuit aliqua!\nferae enim, credo, custodiunt illam arcentque sacrilegas\nmanus. non inter serpentes fodimus et venas auri tractamus\ncum veneni radicibus? placatiore tamen dea ob\nhaec, quod omnes hi opulentiae exitus ad scelera caedesque\net bella tendunt, quodque sanguine nostro rigamus insepultisque\nossibus tegimus, quibus tamen velut exprobrato\nfurore tandem ipsa se obducit et scelera quoque mortalium\noccultat.\nInter crimina ingrati animi et hoc duxerim quod\nnaturam eius ignoramus. est autem figura\nprima, de qua consensus iudicat. orbem certe dicimus\nterrae globumque verticibus includi fatemur. neque enim\nabsoluti orbis est forma in tanta montium excelsitate,\ntanta camporum planitie, sed cuius amplexus, si cuncta\n\nliniarum conprehendantur ambitu, figuram absoluti orbis\nefficiat, id quod ipsa rerum natura cogit, non isdem causis,\nquas attulimus in caelo. namque in illo cava in se\nconvexitas vergit et cardini suo, hoc est terrae, undique\nincumbit. haec ut solida ac conferta adsurgit intumescenti\nsimilis extraque protenditur. mundus in centrum vergit,\nat terra exit a centro, inmensum eius globum in formam\norbis adsidua circa eam mundi volubilitate cogente.\nIngens hic pugna litterarum contraque\nvulgi, circumfundi terrae undique homines conversisque\ninter se pedibus stare, et cunctis similem esse verticem,\nsimili modo et quacumque parte media calcari, illo quaerente\n, cur non decidant contra siti, tamquam non ratio\npraesto sit, ut nos non decidere mirentur illi. intervenit\nsententia quamvis indocili probabilis turbae, inaequali\nglobo, ut si sit figura pineae nucis, nihilo minus terram\nundique incoli. sed quid hoc refert, alio miraculo exoriente,\npendere ipsam ac non cadere nobiscum, ceu spiritus vis,\nmundo praesertim inclusi, dubia sit, aut possit cadere,\nnatura repugnante et quo cadat negante. nam sicut ignium\nsedes non est nisi in ignibus, aquarum nisi in aquis,\nspiritus nisi in spiritu, sic terrae, arcentibus cunctis, nisi\nin se locus non est. globum tamen effici mirum est in\ntanta planitie maris camporumque. cui sententiae adest\n\n\n\nDicaearchus, vir in primis eruditus, regum cura permensus\nmontes, ex quibus altissimum prodidit Pelium\nMCCL passuum ratione perpendiculi, nullam esse eam\nportionem universae rotunditatis colligens. mihi incerta\nhaec videtur coniectatio, haud ignaro quosdam Alpium\nvertices longo tractu nec breviore quinquaginta milium\npassuum adsurgere. sed vulgo maxime haec pugna est,\nsi coactam in verticem aquarum quoque figuram credere\ncogatur. atqui non aliud in rerum natura adspectu\nmanifestius. namque et dependentes ubique guttae parvis\nglobantur orbibus et pulveri inlatae frondiumque lanugini\ninpositae absoluta rotunditate cernuntur, et in poculis\nrepletis media maxime tument, quae propter subtilitatem\numoris mollitiamque in se residentem ratione facilius\nquam visu deprehenduntur. idque etiam magis mirum,\nin poculis repletis addito umore minimo circumfluere\nquod supersit, contra evenire ponderibus additis ad vicenos\nsaepe denarios, scilicet quia intus recepta liquorem in\nverticem attollant, at cumulo eminenti infusa delabantur.\neadem est causa, propter quam e navibus terra non cernatur\n, e navium malis conspicua, ac procul recedente\nnavigio, si quid quod fulgeat religetur in mali cacumine,\npaulatim descendere videatur et postremo occultetur.\ndenique oceanus, quemfatemur ultimum, quanam alia\nfigura cohaereret atque non decideret nullo ultra margine\nincludente? id ipsum ad miraculum redit, quonam modo,\netiamsi globetur, extremum non decidat mare. contra\n\n\n\nquod, ut sint plana maria et qua videntur figura, non\nposse id accidere, magno suo gaudio magnaque gloria\ninventores Graeci subtilitate geometrica docent. namque\ncum e sublimi in inferiora aquae ferantur et sit haec\nnatura earum confessa nec quisquam dubitet in litore\nullo accessisse eas quo longissime devexitas passa sil,\nprocul dubio apparere, quo quid humilius sit, propius\na centro esse terrae, omnesque linias, quae emittantur\nex eo ad proximas aquas, breviores fieri quam quae ad\nextremum mare a primis aquis; ergo totas omnique ex\nparte aquas vergere in centrum ideoque non decidere,\nquoniam in interiora nitantur.\nQuod ita formasse artifex natura credi debet,\nut, cum terra arida et sicca constare per se ac sine\numore non posset, nec rursus stare aqua nisi sustinente\nterra, mutuo inplexu iungerentur, hac sinus pandente,\nilla vero permeante totam, intra extra, supra infra, venis\nut vinculis discurrentibus, atque etiam in summis iugis\nerumpente, quo spiritu acta et terrae pondere expressa\nsiphonum modo emicat tantumque a periculo decidendi\nabest, ut in summa quaeque et altissima exsiliat. qua\nratione manifestum est, quare tot fluminum cotidiano\naccessu maria non crescant.\nest igitur in toto suo\nglobo tellus medio ambitu praecincta circumfluo mari,\nnec argumentis hoc investigandum, sed iam experimentis\ncognitum.\nA Gadibus columnisque Herculis Hispaniae\net Galliarum circuitu totus hodie navigatur occidens.\n\n\n\nseptentrionalis vero oceanus maiore ex parte navigatus\nest, auspiciis Divi Augusti Germaniam classe circumvecta\nad Cimbrorum promunturium et inde inmenso mari prospecto\naut fama cognito Scythicam ad plagam et umore\nnimio rigentia. propter quod minime verisimile est illic\nmaria deficere, ubi umoris vis superet. iuxta vero ab\nortu ex Indico mari sub eodem sidere pars tota vergens\nin Caspium mare pernavigata est Macedonum armis Seleuco\natque Antiocho regnantibus, qui et Seleucida et Antiochida\nab ipsis appellari voluere. et circa Caspium multa oceani\nlitora explorata parvoque brevius quam totus hinc aut\nillinc septentrio eremigatus, ut iam coniecturae locum sic\nquoque non relinquat ingens argumentum paludis Maeoticae,\nsive ea illius oceani sinus est, ut multos adverto credidisse,\nsive angusto discreti situ restagnatio. alio latere Gadium\nab eodem occidente magna pars meridiani sinus ambitu\nMauretaniae navigatur hodie. maiorem quidem eius partem\net orientis victoriae Magni Alexandri lustravere usque in\nArabicum sinum, in quo res gerente C. Caesare Augusti\nfilio signa navium ex Hispaniensibus naufragiis feruntur\nagnita. et Hanno Carthaginis potentia florente circumvectus\na Gadibus ad finem Arabiae navigationem eam prodidit\nscripto, sicut ad extera Europae noscenda missus eodem\ntempore Himilco. praeterea Nepos Cornelius auctor\nest Eudoxum quendam sua aetate, cum Lathyrum regem\nfugeret, Arabico sinu egressum Gades usque pervectum,\n\n\n\nmultoque ante eum Caelius Antipater vidisse se qui\nnavigasset ex Hispania in Aethiopiam commercii gratia.\nidem Nepos de septentrionali circuitu tradit Quinto Metello\nCeleri, Afrani in consulatu collegae, sed tum Galliae\nproconsuli, Indos a rege Sueborum dono datos, qui ex\nIndia commercii causa navigantes tempestatibus essent in\nGermaniam abrepti. sic maria circumfusa undique dividuo\nglobo partem orbis auferunt nobis, nec inde huc nec hinc\nillo pervio tractu. quae contemplatio apta detegendae\nmortalium vanitati poscere videtur, ut totum hoc, quicquid\nest, in quo singulis nihil satis est, ceu subiectum\noculis quantum sit ostendam.\nIam primum in dimidio conputari videtur,\ntamquam nulla portio ipsi decedat oceano, qui toto circumdatus\nmedio et omnes ceteras fundens recipiensque\naquas et quicquid exit in nubes ac sidera ipsa tot ac\ntantae magnitudinis pascens, quo tandem amplitudinis spatio\ncredetur habitare? inproba et infinita debet esse tam vastae\nmolis possessio. adde quod ex relicto plus abstulit caelum.\nnam cum sint eius quinque partes, quas vocant zonas,\ninfesto rigore et aeterno gelu premitur omne, quicquid\nest subiectum duabus extremis utrimque circa vertices,\nhunc, qui trionum septem vocatur, eumque, qui adversus\nilli austrinus appellatur. perpetua caligo utrobique et\nalieno molliorum siderum adspectu maligna ac pruina tantum\n\n\n\nalbicans lux. verum media terrarum, qua solis orbita\nest, exusta flammis et cremata comminus vapore torretur.\ncirca duae tantum inter exustam et rigentes temperantur\neaeque ipsae inter se non perviae propter incendium siderum\n. ita terrae tres partes abstulit caelum; oceani rapina\nin incerto est. sed et relicta nobis una portio haud scio\nan etiam in maiore damno sit, idem siquidem oceanus\ninfusus in multos, ut dicemus, sinus adeo vicino accessu\ninterna maria adlatrat, ut centum quindecim milibus passuum\nArabicus sinus distet ab Aegyptio mari, Caspius vero\nCCCLXXV a Pontico, idem interfusus intrat per tot maria,\nquibus Africam, Europam, Asiam dispescit, ut quantum\nterrarum occupet? conputetur etiamnum mensura tot fluminum\n, tantarum paludium, addantur et lacus, stagna, iam\nelata in caelum et ardua aspectu quoque iuga, iam silvae\nvallesque praeruptae et solitudines ac mille causis deserta;\ndetrahantur hae tot portiones terrae, immo vero, ut plures\ntradidere, mundi puncto (neque enim aliud est terra in\nuniverso): haec est materia gloria nostrae, haec sedes.\nhic honores gerimus, hic exercemus imperia, hic opes\ncupimus, hic tumultuamur humanum genus, hic instauramus\nbella etiam civilia mutuisque caedibus laxiorem facimus\nterram! et, ut publicos gentiumfurores transeam, haec,\nin qua conterminos pellimus furtoque vicini caespitem\n\n\n\nnostro solo adfodimus, ut, qui latissime rura metatus fuerit\nultraque famam exegerit adcolas, quota terrarum parte\ngaudeat vel, cum ad mensuram avaritiae suae propagaverit\n, quam tandem portionem eius defunctus obtineat?\nMediam esse mundi totius haut dubiis constat\nargumentis, sed clarissimo aequinocti paribus horis.\nnam nisi in medio esset, aequales dies noctesque habere\nnon posse deprehendere est dioptraeque vel maxime confirmant\n, cum aequinoctiali tempore ex eadem linia ortus\noccasusque cernatur, solstitiali exortus per suam liniam,\nbrumali occasus. quae accidere nullo modo possent nisi in\ncentro sita.\nTres autem circuli supra dictis zonis inplexi\ninaequalitates temporum distingunt: solstitialis a parte\nsigniferi excelsissima nobis ad septentrionalem plagam versus\n, contraque ad alium polum brumalis, item medio ambitu\nsigniferi orbis incedens aequinoctialis.\nReliquorum quae miramur causa in ipsius terrae\nfigura est, quam globo similem et cum ea aquas isdem\nintellegitur argumentis. sic enim fit haut dubie, ut\nnobis septentrionalis plagae sidera numquam occidant, contra\n\n\n\nmeridianae numquam oriantur, rursusque haec illis\nnon cernantur, attollente se contra medios visus terrarum\nglobo. septentriones non cernit Trogodytice et confinis\nAegyptus, nec canopum Italia et quem vocant Berenices\ncrinem, item quem sub Divo Augusto cognominavere Caesaris\nthronon, insignes ibi stellas. adeoque manifesto\nadsurgens fastigium curvatur, ut canopus quartam fere\npartem signi unius supra terram eminere Alexandriae intuentibus\nvideatur, eadem a Rhodo terrain quodammodo\nipsam stringere, in Ponto omnino non cernatur, ubi maxime\nsublimis septentrio. idem a Rhodo absconditur\nmagisque Alexandriae, in Arabia Novembri mense, prima\nvigilia occultus, secunda se ostendit, in Meroë solstitio\nvesperi paulisper apparet paucisque ante exortum arcturi\ndiebus pariter cum die cernitur. navigantium haec maxime\ncursus deprehendunt, in alia adverso, in alia prono\nmari, subitoque conspicuis atque ut e freto emergentibus,\nquake in anfractu pilae latuere, sideribus. neque enim,\nut dixere aliqui, mundus hoc polo excelsiore se attollit—\naut undique cernerentur haec sidera —, verum haec eadem\nquibusque proximis sublimiora creduntur eademque\ndemersa longinquis, utque nunc sublimis in deiectu positis\nvidetur hic vertex, sic in illam terrae devexitatem transgressis\nilla se attollunt, residentibus quae hic excelsa fuerant\n, quod nisi in figura pilae accidere non posset.\nIdeo defectus solis ac lunae vespertinos orientis\n\n\n\nincolae non sentiunt nec matutinos ad occasum habitantes,\nmeridianos vero serius nobis illi. apud Arbilam Magni\nAlexandri victoria luna defecisse noctis secunda hora est\nprodita eademque in Sicilia exoriens. solis defectum Vipstano\net Fonteio cos., qui fuere ante paucos annos, factum\npridie kalendas Maias Campania hora diei inter septimam\net octavam sensit, Corbulo dux in Armenia inter horam\ndiei decimam et undecimam prodidit visum, circuitu globi\nalia aliis detegente et occultante. quod si plana esset\nterra, simul omnia apparerent cunctis noctesque non fierent\ninaequales; nam aeque aliis quam in medio sitis paria\nduodecim horarum intervalla cernerentur, quae nunc\nnon in omni parte simili modo congruunt.\nIdeo nec nox diesque, quamvis eadem, toto\norbe simul est, oppositu globi noctem aut ambitu diem\nadferente. multis hoc cognitum experimentis, in Africa\nHispaniaque turrium Hannibalis, in Asia vero propter piraticos\nterrores simili specularum praesidio excitato, in\nquis praenuntios ignes sexta hora diei accensos saepe conpertum\nest tertia noctis a tergo ultimis visos. eiusdem\nAlexandri cursor Philonides ex Sicyone Elin mille et ducenta\nstadia novem diei confecit horis indeque, quamvis\ndeclivi itinere, tertia noctis hora remensus est saepius.\n\n\n\ncausa, quod eunti cum sole iter erat, eundem remeans\nobvium contrario praetervertebat occursu. qua de causa\nad occasum navigantes, quamvis brevissimo die, vincunt\nspatia nocturnae navigationis, ut solem ipsum comitantes.\nVasaque horoscopa non ubique eadem sunt\nusui, in trecenis stadiis aut, ut longissime, in quingenis mutantibus semet umbris solis. itaque umbilici, quem\ngnomonem appellant, umbra in Aegypto meridiano tempore\naequinoctii die paulo plus quam dimidiam gnomonis mensuram\nefficit, in urbe Roma nona pars gnomonis deest umbrae\n, in oppido Ancona superest quinta tricesima, in\nparte Italiae, quae Venetia appellatur, isdem horis umbra\ngnomoni par fit.\nSimili modo tradunt in Syene oppido, quod\nest supra Alexandriam quinque milibus stadium, solstiti die\nmedio nullam umbram iaci puteumque eius experimenti\ngratia factum totum inluminari. ex quo apparere tum\nsolem illi loco supra verticem esse, quod et in India supra\nflumen Hypasim fieri tempore eodem Onesicritus scribit.\nconstatque in Berenice urbe Trogodytarum, et inde stadiis\nIIII.DCCCXX in eadem gente Ptolemaide oppido, quod in\nmargine Rubri maris ad primos elephantorum venatus\nconditum est, hoc idem ante solstitium quadragenis quinis\ndiebus totidemque postea fieri, et per eos XC dies in\n\n\n\nmeridiem umbras iaci. rursus in Merö— insula haec\ncaputque gentis Aethiopum V milibus stadium a Syene in\namne Nilo habitatur — bis anno absumi umbras, sole\nduodevicesimam tauri partem et quartam decimam leonis\ntunc obtinente. in Indiae gente Oretum mons est Maleus\nnomine, iuxta quem umbrae aestate in austrum, hieme in\nseptentrionem iaciuntur. quindecim tantum noctibus ibi\napparet septentrio. in eadem India Patalis, celeberrimo\nportu, sol dexter oritur, umbrae in meridiem cadunt. septentrionem\nibi Alexandro morante adnotatum prima tantum\nparte noctis aspici. Onesicritus, dux eius, scripsit,\nquibus in locis Indiae umbrae non sint, septentrionem\nnon conspici, et ea loca appellari ascia, nec horas dinumerari\nibi.\net tota Trogodytice umbras bis quadrag\nenis quinis diebus in anno Eratosthenes in contrarium\ncadere prodidit.\nsic fit, ut vario lucis\nincremento in Meroë longissimus dies XII horas aequinoctiales\net octo partes unius horae colligat, Alexandriae vero\nXIIII horas, in Italia XV, in Britannia XVII, ubi aestate\nlucidae noctes haut dubie se promittunt, id quod cogit\nratio credi, solstiti diebus accedente sole propius verticem\n\n\n\nmundi angusto lucis ambitu subiecta terrae continuos dies\nhabere senis mensibus noctesque e diverso ad brumam\nremoto. quod fieri in insula Thyle Pytheas Massiliensis\nscribit, sex dierum navigatione in septentrionem a Britannia\ndistante, quidam vero et in Mona, quae distat a Camaloduno\nBritanniae oppido circiter CC, adfirmant.\nVmbrarum hanc rationem et quam vocant\ngnomonicen invenit Anaximenes Milesius, Anaximandri, de\nquo diximus, discipulus, primusque horologium, quod ap- 31\npellant sciothericon, Lacedaemone ostendit.\nIpsum diem alii aliter observavere: Babylonii\ninter duos solis exortus, Athenienses inter duos\noccasus, Vmbri a meridie ad meridiem, vulgus omne a\nluce ad tenebras, sacerdotes Romani et qui diem finiere\ncivilem, item Aegyptii et Hipparchus a media nocte in\nmediam. minora autem intervalla esse lucis inter ortus\nsolis iuxta solstitia quam aequinoctia apparet, quia positio\nsigniferi circa media sui obliquior est, iuxta solstitium\nautem rectior.\nContexenda sunt his caelestibus nexa causis.\nnamque et Aethiopas vicini sideris vapore torreri adustisque\nsimiles gigni, barba et capillo vibrato, non est dubium,\n\n\n\net adversa plaga mundi candida atque glaciali cute esse\ngentes, flavis promissas crinibus, truces vero ex caeli\nrigore has, illas mobilitate sapientes, ipsoque crurum\nargumento illis in supera sucum revocari natura vaporis,\nhis in inferas partes depelli umore deciduo; hic graves\nferas, illic varias effigies animalium provenire et maxime\nalitum multas figuras igni volucres; corporum autem proceritatem\nutrobique, illic ignium nisu, hic umoris alimento;\nmedio vero terrae salubri utrimque mixtura fertiles ad\nomnia tractus, modicos corporum habitus magna et in\ncolore temperie, ritus molles, sensus liquidos, ingenia\nfecunda totiusque naturae capacia, isdem imperia, quae\nnumquam extimis gentibus fuerint, sicut ne illae quidem\nhis paruerint, avolsae ac pro numine naturae urguentis\nillas solitariae.\nBabyloniorum placita et motus terrae hiatusque\n, qua cetera omnia, siderum vi existimant fieri, sed illorum\ntrium, quibus fulmina adsignant, fieri autem meantium\n\n\n\ncum sole aut congruentium et maxime circa quadrata mundi.\npraeclara quaedam et inmortalis in eo, si credimus, divinitas\nperhibetur Anaximandro Milesio physico, quem ferunt\nLacedaemoniis praedixisse ut urbem ac tecta custodirent,\ninstare enim motum terrae, cum et urbs tota eorum corruit\net Taygeti montis magna pars, ad formam puppis eminens,\nabrupta cladem eam insuper ruina pressit. perhibetur et\nPherecydi, Pythagorae doctori, alia coniectatio, sed et illa\ndivina, haustu aquae e puteo praesensisse ac praedixisse\ncivibus terrae motum. quae si vera sunt, quantum a deo\ntandem videri possunt tales distare, dum vivant? et haec\nquidem arbitrio cuiusque existimanda relinquantur: ventos\nin causa esse non dubium reor. neque enim umquam\nintremiscunt terrae nisi sopito maria caeloque adeo tranquillo\n, ut volatus avium non pendeant, subtracto omni\nspiritu qui vehit, nec umquam nisi post ventos, condito\nscilicet in venas et cava eius occulta flatu. neque aliud\nest in terra tremor quam in nube tonitruum, nec hiatus\naliud quam cum fulmen erumpit incluso spiritu luctante\net ad libertatem exire nitente.\nVarie itaque quatitur, et mira eduntur\nopera, alibi prostratis moenibus, alibi hiatu profundo\nhaustis, alibi egestis molibus, alibi emissis amnibus, nonnumquam\netiam ignibus calidisve fontibus, alibi averso\n\n\n\nfluminum cursu. praecedit vero comitaturque terribilis\nsonus, alias murmuri similis, alias mugitibus aut clamori\nhumano armorumve pulsantium fragori, pro qualitate materiae\nexcipientis formaque vel cavernarum vel cuniculi,\nper quem meet, exilius grassante in angusto, eodem rauco\nin recurvis, resultante in duris, fervente in umidis, fluctuante\nin stagnantibus, furente contra solida. itaque et sine motu\nsaepe editur sonus. nec simplici modo quatitur umquam,\nsed tremit vibratque. hiatus vero alias remanet ostendens\nquae sorbuit, alias occultat ore conpresso rursusque ita\ninducto solo, ut nulla vestigia exstent, urbibus plerumque\ndevoratis agrorumque tractu hausto. maritima autem maxime\nquatiuntur, nec montuosa tali malo carent. exploratum\nmihi est Alpes Appenninumque saepius tremuisse. et\nautumno ac vere terrae crebrius moventur, sicut fulmina.\nideo Galliae et Aegyptus minime quatiuntur, quoniam hic\naestatis causa obstat, illic hiemis. item noctu saepius\nquam interdiu. maximi autem motus existunt matutini\nvespertinique, sed propinqua luce crebri, interdiu autem\ncirca meridiem. fiunt et solis lunaeque defectu, quoniam\ntempestates tunc sopiuntur, praecipue vero cum sequitur\nimbres aestus imbresve aestum.\nNavigantes quoque sentiunt non dubia\nconiectura, sine flatu intumescente fluctu subito aut quatiente\nictu. intremunt vero et in navibus postes aeque\nquam in aedificiis crepituque praenuntiant. quin et volucres\nnon inpavidae sedent. est et in caelo signum praeceditque\nmotu futuro aut interdiu aut paulo post occasum sereno\ntenuis ceu lineae nube in longum porrecta spatium.\nEst et in puteis turbidior aqua nec sine\nodoris taedio, sicut in isdem et remedium, quale et crebri\nspecus praebent; conceptum enim spiritum exhalant. quod\nin totis notatur oppidis: minus quatiuntur crebris ad eluviem\ncuniculis cavata, multoque sunt tutiora in isdem\nillis quae pendent, sicuti Neapoli in Italia intellegitur,\nparte eius, quae solida est, ad tales casus obnoxia. tutissimi\nsunt aedificiorum fornices, anguli quoque parietum\nostesque, alterno pulsu renitente. et latere terreno facti\nparietes minore noxa quatiuntur. magna differentia est\net in ipso genere motus, pluribus siquidem modis quatitur.\ntutissimum est cum vibrat crispante aedificiorum crepitu\net cum intumescit adsurgens alternoque motu residit;\ninnoxium et cum concurrentia tecta contrario ictu arietant,\nquoniam alter motus alteri renititur. undantis inclinatio\net fluctus more quaedam volutatio infesta est aut cum in\n\n\n\nunam partem totus se motus inpellit. desinunt autem\ntremores, cum ventus emersit; sin vero duravere, non\nante XL dies sistuntur, plerumque et tardius, utpote cum\nquidam annuo et bienni spatio duraverint.\nFactum est semel, quod equidem in Etruscae\ndisciplinae voluminibus invenio, ingens terrarum portentum\nL. Marcio Sexto Iulio cos. in agro Mutinensi.\nnamque montes duo inter se concurrerunt crepitu maximo\nadsultantes recedentesque, inter eos flamma fumoque in\ncaelum exeunte interdiu, spectante e via Aemilia magna\nequitum Romanorum familiarumque et viatorum multitudine.\neo concursu villae omnes elisae, animalia permulta, quae\nintra fuerant, exanimata sunt, anno ante sociale bellum,\nquod haud scio an funestius terrae ipsi Italiae fuerit quam\ncivilia. non minus mirum ostentum et nostra cognovit\naetas anno Neronis principis supremo, sicut in rebus eius\nexposuimus, pratis oleisque intercedente publica via in\ncontrarias sedes transgressis in agro Marrucino praediis\nVetti Marcelli equitis Romani res Neronis procurantis.\nFiunt simul cum terrae motu et inundationes\nmaris, eodem videlicet spiritu infusi autterrae\nsidentis sinu recepti. maximus terrae memoria mortalium\nexstitit motus Tiberii Caesaris principatu, XII urbibus Asiae\nuna nocte prostratis; creberrimus Punico bello intra eundem\n\n\n\nannum septies ac quinquagies nuntiatus Romam, quo quidem\nanno ad Trasimenum lacum dimicantes maximum\nmotum neque Poeni sensere nec Romani. nec vero simplex\nmalum aut in ipso tantum motu periculum est, sed par\naut maius ostento. numquam urbs Roma tremuit, ut non\nfuturi eventus alicuius id praenuntium esset.\nEadem nascentium causa terrarum est,\ncum idem ille spiritus adtollendo potens solo non valuit\nerumpere. nascuntur enim, nec fluminum tantum invectu,\nsicut Echinades insulae ab Acheloo amne congestae maiorque\npars Aegypti a Nilo, in quam a Pharo insula noctis\net diei cursum fuisse Homero credimus, nec recessu\nmaris, sicuti olim Cerceis. quod accidisse et in Ambraciae\nportu decem milium passuum intervallo et Atheniensium\nquinque milium ad Piraeeum memoratur. et Ephesius\nquondam aedem Dianae adluebat. Herodoto quidem si\ncredimus, mare fuit supra Memphim usque ad Aethiopum\nmontes itemque a planis Arabiae, mare circa Ilium et tota\nTeuthranie quaque campos intulerit Maeander.\nNascuntur et alio modo terrae ac repente\nin aliquo mari emergunt, velut paria secum faciente natura\nquaeque hauserit hiatus alio loco reddente.\nClarae iam pridem insulae Delos et Rhodos\nmemoriae produntur; et natae postea minores, ultra Melon\nAnaphe, inter Lemnum et Hellespontum Neae, inter Lebedumet Teon Halone, inter Cycladas * Thera et Therasia, inter\neasdem * Olympiadis CXLV anno * quarto [post annos CXXX]\nHiera eademque Automate, et ab ea duobus stadiis post\nannos CCXLII nostro aevo lunio Silano Valerio [Balbo]\ncos. a. d. VIII idus Iulias Thia.\nante nos et iuxta Italiam\ninter Aeolias insulas, item iuxta Cretam emersit MM.D\npassuum una cum calidis fontibus, altera Olympiadis\nCLXIII anno tertio in Tusco sinu, flagrans haec violento\ncum flatu, proditurque memoriae, magna circa eam multitudine\npiscium fluitante confestim expirasse quibus ex his\ncibus fuisset. sic et Pithecussas in Campano sinu ferunt\nortas, mox in his montem Epopon, cum repente flamma\nex eo emicuisset, campestri aequatum planitiei. in eadem\net oppidum haustum profundo, alioque motu terrae stagnum\nemersisse, et alio provolutis montibus insulam extitisse\nProchytam.\nNamque et hoc modo insulas rerum natura\nfecit: avellit Siciliam Italiae, Cyprum Syriae, Euboeam\nBoeotiae, Euboeae Atalanten et Macrian, Besbicum Bithyniae\n, Leucosiam Sirenum promunturio.\nrursus\nabstulit insulas mari iunxitque terris, Antissam Lesbo,\nZephyrium Halicarnaso, Aethusan Myndo, Dromiscon et\nPernen Mileto, Narthecusam Parthenio promunturio. Hybanda\n, quondam insula Ioniae, ducentis nunc a mari abest\nstadiis, Syrien Ephesus in mediterraneo habet, Derasidas\net Sapphoniam vicina ei Magnesia. Epidaurus et Oricum\ninsulae' esse desierunt.\nin totum abstulit terras\nprimum omnium ubi Atlanticum mare est, si Platoni\ncredimus, inmenso spatio, mox interno quoque: videmus\nhodie mersam Acarnaniam Ambracio sinu, Achaiam Corinthio\n, Europam Asiamque Propontide et Ponto. ad hoc\nperrupit mare Leucada, Antirrhium, Hellespontum, Bosporos\nduos.\nAtque ut sinus et stagna praeteream, ipsa\nse comest terra. devoravit Cibotum altissimum montem\ncum oppido Cariae, Sipylum in Magnesia et prius in eodem\nloco clarissimam urbem, quae Tantalis vocabatur,\n\n\n\nGalenes et Gamales urbium in Phoenice agros cum ipsis,\nPhegium, Aethiopiae iugum excelsissimum, tamquam non\ninfida grassarentur et litora.\nPyrram et Antissam\ncirca Maeotim pontus abstulit, Helicen et Buram sinus\nCorinthius, quarum in alto vestigia apparent. ex insula\nCea amplius triginta milia passuum abrupta subito cum\nplurimis mortalium rapuit et in Sicilia dimidiam Tyndarida\nurbem ac quicquid ab Italia deest, similiterin Boeotia\nEleusina.\nMotus enim terrae sileantur et quicquid\nest, ubi saltem busta urbium exstant, simul ut terrae miracula\npotius dicamus quam scelera naturae. et, Hercules,\nnon caelestia enarratu difficiliora fuerint. metallorum opulentia\ntam varia, tam dives, tam fecunda, tot saeculis suboriens\n, cum tantum cotidie orbe toto populentur ignes,\nruinae, naufragia, bella, fraudes, tantum vero luxuria et\ntot mortales conterant; gemmarum pictura tam multiplex,\nlapidum tam discolores maculae interque eos candor alicuius\npraeter lucem omnia excludens; medicatorum fontium\nvis; ignium tot locis emicantium perpetua tot saeculis\nincendia; spiritus letales aliubi aut scrobibus emissi\naut ipso loci situ mortiferi, aliubi volucribus tantum, ut\nSoracte vicino urbi tractu, aliubi praeter hominem ceteris\n\n\n\nanimantibus, nonnumquam et homini, ut in Sinuessano\nagro et Puteolano! spiracula vocant, alii Charonea, scrobes\nmortiferum spiritum exhalantes, item in Hirpinis Ampsancti\nad Mephitis aedem locum, quem qui intravere moriuntur\n; simili modo Hierapoli in Asia, Matris tantum\nMagnae sacerdoti innoxium. aliubi fatidici specus, quorum\nexhalatione temulenti futura praecinant, ut Delphis nobilissimo\noraculo. quibus in rebus quid possit aliud causae\nadferre mortalium quispiam quam diffusae per omne naturae\nsubinde aliter atque aliter numen erumpens?\nQuaedam vero terrae ad ingressus tremunt,\nsicut in Gabiensi agro non procul urbe Roma iugera ferme\nducenta equitantium cursu; similiter in Reatino.\nquaedam\ninsulae semper fluctuantur, sicut in agro Caecubo et\neodem Reatino, Mutinensi, Statoniensi, in Vadimonis lacu,\nad Cutilias aquas opaca silva, quae numquam die ac nocte\neodem loco visitur, in Lydia quae vocantur Calaminae,\nnon ventis solum, sed etiam contis quo libeat inpulsae,\nmultorum civium Mithridatico bello salus. sunt et in\nNymphaeo parvae, Saliares dictae, quoniam in symphoniae\n\n\n\ncantu ad ictus modulantium pedum moventur. in Tarquiniensi\nlacu magno Italiae duae nemora circumferunt,\nnunc triquetram figuram edentes, nunc rotundam conplexu\nventis inpellentibus, quadratam numquam.\nCelebre fanum habet Veneris Paphos, in\ncuius quandam aream non inpluit, item in Nea, oppido\nTroadis, circa simulacrum Minervae; in eodem et relicta\nsacrificia non putrescunt. iuxta Harpasa oppidum\nAsiae cautes stat horrenda, uno digito mobilis, eadem, si\ntoto corpore inpellatur, resistens. in Taurorum paeninsula\nin civitate Parasino terra est, qua sanantur omnia vulnera.\nat circa Asson Troadis lapis nascitur, quo consumuntur\nomnia corpora; sarcophagus vocatur. duo sunt montes\niuxta flumen Indum: alteri natura ut ferrum omne teneat,\nalteri ut respuat, itaque, si sint clavi in calciamento, vestigia\nevelli in altero non possint, in altero sisti. Locris et\nCrotone pestilentiam numquam fuisse nec in Ilio terrae\nmotum adnotatum est, in Lycia vero semper a terrae motu\nquadraginta dies serenos esse. in agro Arpano frumentum\nsatum non nascitur; ad aras Mucias in Veiente\net apud Tusculanum et in silva Ciminia loca sunt, in\nquibus in terram depacta non extrahuntur. in Crustumino\nnatum faenum ibi noxium, extra salubre est.\nEt de aquarum natura complura dicta sunt,\nsed aestus maris accedere ac reciprocare maxime mirum,\npluribus quidem modis, verum causa in sole lunaque.\nbis inter duos exortus lunae adfluunt bisque remeant\nvicenis quaternisque semper horis, et primum attollente se\ncum ea mundo intumescentes, mox a meridiano caeli fastigio\nvergente in occasum residentes, rursusque ab occasu\nsubter ad caeli ima et meridiano contraria accedente\ninundantes, hinc, donec iterum exoriatur, se resorbentes\nnec umquam eodem tempore quo pridie reflui, velut anhelantes\nsidere avido trahente secum haustu maria et adsidue\naliunde quam pridie exoriente, paribus tamen intervallis reciproci\nsenisque semper horis, non cuiusque diei aut noctis\naut loci, sed aequinoctialibus ideoque inaequales vulgarium\nhorarum spatio, utcumque plures in eos aut diei aut noctis\nillarum mensurae cadant, et aequinoctio tantum pares\n\n\n\nubique. ingens argumentum plenumque lucis ac vocis\netiam diurnae, hebetes esse qui negent subtermeare sidera\nac rursus eadem exsurgere, similemque terris, immo vero\nnaturae universae, et inde faciem in isdem ortus occasusque\noperibus, non aliter sub terra manifesto sideris cursu 5\naliove effectu quam cum praeter oculos nostros feratur.\nMultiplex etiamnum lunaris differentia, primumque\nseptenis diebus. quippe modici a nova ad dividuam\naestus, pleniores ab ea exundant plenaque maxime fervent.\ninde mitescunt, pares ad septimam primis, iterumque alio\nlatere dividua augentur. in coitu solis pares plenae.\neadem in aquilonia et a terris longius recedente mitiores\nquam cum in austros digressa propiore nisu vim suam exercet\n. per octonos quosque annos ad principia motus et paria\nincrementa centesimo lunae revocantur ambitu. augent\nea cuncta solis annuis causis, duobus aequinoctiis maxime\ntumentes et autumnali amplius quam verno, inanes vero\nbruma et magis solstitio. nec tamen in ipsis quos dixi\ntemporum articulis, sed paucis post diebus, sicuti neque\nin plena aut novissima, sed postea, nec statim ut lunam\nmundus ostendat occultetve aut media plaga declinet, verum\nfere duabus horis aequinoctialibus serius, tardiore\nsemper ad terras omnium, quae geruntur in caelo, effectu\ncadente quam visu, sicuti fulguris et tonitrus et fulminum.\nOmnes autem aestus in oceano maiora integunt spatia\nnudantque quam in reliquo mari, sive quia in totum universitate\nanimosius quam parte est, sive quia magnitude\naperta sideris vim laxe grassantis efficacius sentit, eandem\nangustiis arcentibus. qua de causa nec lacus nec amnes\nsimiliter moventur. — (octogenis cubitis supra Britanniam\nintumescere aestus Pytheas Massiliensis auctor est.) —\net interiora autem maria terris clauduntur ut portu; quibusdam\ntamen in locis spatiosior laxitas dicioni paret,\nutpote cum plura exempla sint in tranquillo mari nulloque\nvelorum pulsu tertio die ex Italia pervectorum Vticam\naestu fervente. circa litora autem magis quam in alto\ndeprehenduntur hi motus, quoniam et in corpore extrema\npulsum venarum, id est spiritus, magis sentiunt. in plerisque\ntamen aestuariis propter dispares siderum in quoque\ntractu exortus diversi existunt aestus, tempore, non\nratione discordes, sicut in Syrtibus.\nEt quorundam tamen privata natura est, velut\nTauromenitani euripi saepius et in Euboea septies die ac\nnocte reciprocantis. idem aestus triduo in mense consistit,\nseptima, octava nonaque luna. Gadibus qui est delubro\nHerculis proximus fons, inclusus ad putei modum, alias\nsimul cum oceano augetur minuiturque, alias utrumque\ncontrariis temporibus; eodem in loco alter oceani motibus\n\n\n\nconsentit. in ripa Baetis oppidum est, cuius putei crescente\naestu minuuntur, augescunt decedente, mediis temporum\nimmobiles. eadem natura Hispali oppido uni puteo,\nceteris vulgaris. et Pontus semper extra meat in Propontidem\n, introrsus in Pontum numquam refluo mari.\nOmnia plenilunio maria purgantur, quaedam\net stato tempore. circa Messanam et Mylas fimo\nsimilia expuuntur in litus purgamenta, unde fabula est\nSolis boves ibi stabulari. his addit — ut nihil, quod\nequidem noverim, praeteream — Aristoteles nullum\nanimal nisi aestu recedente expirare. observatum id\nmultis in Gallico oceano et dumtaxat in homine compertum\n.\nquo vera coniectatio existit, haut\nfrustra spiritus sidus lunam existimari; hoc esse quod\nterras saturet accedensque corpora impleat, abscedens\ninaniat. ideo cum incremento eius augeri conchylia et\nmaxime spiritum sentire quibus sanguis non sit, sed et\nsanguinem, hominum etiam, cum lumine eius augeri ac\nminui, frondes quoque et pabula- ut suo loco dicetursentire\n, in omnia eadem penetrante vi.\nitaque\nsolis ardore siccatur liquor, et hoc esse masculum\nsidus accepimus, torrens cuncta sorbensque. sic\nmari late patenti saporem incoqui salis, aut quia exhausto\n\n\n\ninde dulci tenuique, quod facillime trahat vis ignea, omne\nasperius crassiusque linquatur — ideo summam aequorum\naquam dulciorem profunda; hanc esse veriorem causam\nasperi saporis quam quod mare terrae sudor sit aeternus —\n5 aut quia plurimus ex arido misceatur illi vapor aut quia\nterrae natura sicut medicatas aquas inficiat. est in exemplis\nDionysio Siciliae tyranno, cum pulsus est ea potentia,\naccidisse prodigium, ut uno die in portu dulcesceret mare.\ne contrario ferunt lunae femineum ac molle sidus,\natque nocturnum solvere umorem et trahere, non auferre.\nid manifestum esse, quod ferarum occisa corpora in tabem\nvisu suo resolvat somnoque sopitis torporem contractum\nin caput revocet, glaciem refundat cunctaque umifico\nspiritu laxet. ita pensari naturae vices semperque sufficere,\naliis siderum elementa cogentibus, aliis vero fundentibus.\nsed in dulcibus aquis lunae alimentum esse, sicut in marinis\nsolis.\nAltissimum mare XV stadiorum Fabianu s\ntradit. alii in Ponto ex adverse Coraxorum gentis — vocant\nBathea Ponti — trecentis fere a continente stadiis\ninmensam altitudinem maris tradunt, vadis numquam\n\n\n\nrepertis.\nmirabilius id faciunt aquae dulces\niuxta mare ut fistulis emicantes. nam nec aquarum natura\nmiraculis cessat. dulces mari invehuntur, leviores haut\ndubie; ideo et marinae, quarum natura gravior, magis invecta\nsustinent. quaedam vero et dulces inter se supermeant\nalias, ut in Fucino lacu invectusPitonius amnis, in Lario\nAddua, in Verbanno Ticinus, in Benaco Mincius, in Sebinno\nOllius, in Lemanno Rhodanus: hic trans Alpis, superiores\nin Italia, multorum milium transitu hospitali suas tantum\nnec largiores quam intulere aquas evehentes. proditum\nhoc et in Oronte amne Syriae multisque aliis. quidam\nvero odio maris ipsa subeunt vada, sicut Arethusa, fons\nSyracusanus, in quo redduntur iacta in Alpheum, qui per\nOlympiam fluens Peloponnesiaco litori infunditur. subeunt\nterras rursusque redduntur Lycus in Asia, Erasinus in\nArgolica, Tigris in Mesopotamia et, quae in Aesculapi fonte\nAthenis mersa sunt, in Phalerico redduntur. et in Atinate\ncampo fluvius mersus post XX milia passuum exit et in\nAquileiensi Timavus. nihil in Asphaltite ludaeae lacu, qui\n\n\n\nbitumen gignit, mergi potest nec in Armeniae maioris\nAretissa; is quidem nitrosus pisces alit. in Sallentino\niuxta oppidum Manduriam lacus, ad margines plenus,\nneque exhaustis aquis minuitur neque infusis augetur. in\nCiconum flumine et in Piceno lacu Velino lignum deiectum\nlapideo cortice obducitur et in Surio Colchidis flumine\nadeo, ut lapidem plerumque durans adhuc integat cortex.\nsimiliter in flumine Silero ultra Surrentum non virgulta\nmodo inmersa, verum et folia lapidescunt, alias salubri\npotu eius aquae. in exitu paludis Reatinae saxum crescit\n[et in Rubro mari oleae virentesque frutices enascuntur].\nSed fontium plurimorum natura mira est fervore,\nidque etiam in iugis Alpium ipsoque in mari inter Italiam\net Aenariam in Baiano sinu et in Liri fluvio multisque\naliis. nam dulcis haustus in mari plurimis locis, ut ad\nChelidonias insulas et Aradum et in Gaditano oceano.\nPatavinorum aquis calidis herbae virentes innascuntur,\nPisanorum ranae, ad Vetulonios in Etruria non procul a\nmari pisces. in Casinate fluvius appellatur Scatebra, frigidus\n, abundantior aestate; in eo, ut in Arcadia Stymphali,\n\n\n\nnascuntur aquatiles musculi. in Dodone Iovis fons, cum\nsit gelidus et inmersas faces extinguat, si extinctae admoveantur\n, accendit. idem meridie semper deficit, qua\nde causa ἀναπαυόμενον vocant, mox increscens ad medium\nnoctis exuberat, ab eo rursus sensim deficit. in Illyricis\nsupra fontem frigidum expansae vestes accenduntur. Iovis\nHammonis stagnum, interdiu frigidum, noctibus fervet.\nin Trogodytis fons Solis appellatur dulcis et circa meridiem\nmaxime frigidus; mox paulatim tepescens ad noctis media\nfervore et amaritudine infestatur.\nPadi fons mediis diebus aestivis velut interquiescens\nsemper aret. in Tenedo insula fons semper a tertia noctis\nhora in sextam ab aestivo solstitio exundat, et in Delo\ninsula Inopus fons eodem quo Nilus modo ac ac om.FR1Ea pariter cum\neo decrescit augeturve. contra Timavum amnem insula\nparva in mari est cum fontibus calidis, qui pariter cum\naestu maris crescunt minuunturque. in agro Pitinate trans\nAppenninum fluvius Novanus, omnibus solstitiis torrens,\nbruma siccatur.\nIn Falisco omnis aqua pota candidos boves facit, in\n\n\n\nBoeotia amnis Melas oves nigras, Cephisus ex eodem lacu\nprofluens albas, rursus nigras Penius rufasque iuxta Ilium\nXanthus, unde et nomen amni. in Ponto fluvius Axiaces\nrigat campos, in quibus pastae nigro lacte equae gentem\nalunt. in Reatino fons Neminie appellatus alio atque alio\nloco exoritur, annonae mutationem significans. Brundisi\nin portu fons incorruptas praestat aquas navigantibus.\nLyncestis aqua quae vocatur acidula vini modo temulentos\nfacit; item in Paphlagonia et in agro Caleno. Andro in\nnsula templo Liberi patris fontem nonis Ianuariis semper\nvini saporem fundere Mucianus ter consul credit. diesθεοδοσία vocatur. iuxta Nonacrim in Arcadia Styx, nec\nodore differens nec colore, pota ilico necat; item in Liberoso\nTaurorum colle tres fontes sine remedio, sine dolore mortiferi\n. in Carrinensi Hispaniae agro duo fontes iuxta\nfluunt, alter omnia respuens, alter obsorbens. in eadem\ngente alius aurei coloris omnes ostendit pisces, nihil extra\nillam aquam differentes. in Comensi iuxta Larium lacum\n\n\n\nfons largus horis singulis semper intumescit ac residit.\nin Cydonea insula ante Lesbum fons calidus vere tantum\nfluit. lacus Sannaus in Asia circa nascente absinthio\ninficitur. Colophone in Apollinis Clarii specu lacuna est,\ncuius potu mira redduntur oracula, bibentium breviore\nvita. amnes retro fluere et nostra vidit aetas Neronis\nprincipis supremis, sicut in rebus eius rettulimus.\nIam omnes fontes aestate quam hieme gelidiores esse\nquem fallit? sicut illa permira, naturae opera, aes ac\nplumbum in massa mergi, dilatatum fluitare, eiusdemque\nponderis alia sidere, alia invehi, onera in aqua facilius\nmoveri, Syrium lapidem quamvis grandem innatare eundemque\ncomminutum mergi, recentia cadavera ad vadum\nlabi, intumescentia attolli, inania vasa baud facilius quam\nplena extrahi; pluvias salinis aquas dulciores esse quam\nreliquas, nec fieri salem nisi admixtis dulcibus; marinas\ntardius gelari, celerius accendi; hieme mare calidius esse,\nautumnale salsius; omne oleo tranquillari, et ob id urinantes\nore spargere, quoniam mitiget naturam asperam,\nlucemque deportet; nives in alto mari non cadere; cum\nomnis aqua deorsum feratur, exilire fontes atque etiam\nin Aetnae radicibus, flagrantis in tantum, ut quinquagena,\ncentena milia passuum harenas flammarum globo eructet.\n\nnamque et ignium, quod est naturae quartum elementum\n, reddamus aliqua miracula, sed primum ex aquis.\nIn urbe Commagenes Samosata stagnum\nest emittens limum — maltham vocant — flagrantem. cum\nquid attigit solidi, adhaeret; praeterea tactu et sequitur\nfugientes. sic defendere muros oppugnante Lucullo: flag-\nrabat miles armis suis. aquis et accenditur; terra tantum\nrestingui docuere experimenta.\nsimilis est\nnatura naphthae. ita appellatur circa Babylonem et in\nAustacenis Parthiae profluens bituminis liquidi modo. huic\nmagna cognatio ignium, transiliuntque in eam protinus\nundecumque visam. ita ferunt a Medea paelicem crematam,\npostquam sacrificatura ad aras accesserat, corona igne\nrapto.\nverum in montium miraculis ardet\nAetna noctibus semper tantoque aevo materia ignium\nsufficit, nivalis hibernis temporibus egestumque cinerem\npruinis operiens. nec in illo tantum natura saevit exustionem\nterris denuntians: flagrat in Phaselitis mons Chimaera,\net quidem inmortali diebus ac noctibus flamma; ignem\neius accendi aqua, extingui vero terra aut fimo Cnidius\n\n\n\nCtesias tradit. eadem in Lycia Hephaesti montes taeda\nflammante tacti flagrant, et adeo ut lapides quoque rivorum\net harenae in ipsis aquis ardeant, aliturque ignis ille\npluviis; baculo si quis ex iis accenso traxerit sulcum,\nrivos ignium sequi narrant. flagrat in Bactris Cophanti\nnoctibus vertex. flagrat in Medis et in Sittacene confinio\nPersidis, Susis quidem ad Turrim Albam XV caminis,\nmaximo eorum et interdiu, campus. Babylone flagrate\nquadam veluti piscina iugeri magnitudine, Aethiopum iuxta\nHesperu montem stellarum modo campi noctu; similiter\nin Megalopolitanorum agro. nam si intermisit ille iucundus\nfrondemque densi supra se nemoris non adurens et iuxta\ngelidum fontem semper ardens Nymphaei crater, dira\nApolloniatis suis portendit, ut Theopompus tradidit;\naugetur imbribus egeritque bitumen temperandum fonte illo\ningustabili, et alias omni bitumine dilutius. sed quis haec\nmiretur? in medio mari Hiera et Lipara insulae Aeoliae\n\niuxta Italiam cum ipso mari arsere per aliquot dies sociali\nbello, donec legatio senatus piavit. maximo tamen ardet\nincendio Theon ochema dictum Aethiopum iugum torrentesque\nsolis ardoribus flammas egerit. tot locis, tot incendiis\nrerum natura terras cremat!\nPraeterea cum sit huius unius elementi\nratio fecunda seque ipsa pariat et minimis crescat a scintillis,\nquid fore putandum est in tot rogis terrae quae est illa\nnatura, quae voracitatem in toto mundo avidissimam sine\ndamno sui pascit? addantur his sidera innumera ingensque\nsol, addantur humani ignes et lapidum quoque insiti\nnaturae attritique inter se ligni, iam nubium et origines\nfulminum: excedet profecto miracula omnia ullum diem\nfuisse, quo non cuncta conflagrarent, cum specula quoque\nconcava adversa solis radiis facilius etiam accendant quam\nullus alius ignis. quid quod innumerabiles parvi, sed\nnaturales, scatent? in Nymphaeo exit e petra flamma, quae\npluviis accenditur; exit et ad aquas Scantias, haec quidem\ninvalida, cum transit, nec longe in alia durans materia —\nviret aeterno hunc fontem igneum contegens fraxinus —;\nexit in Mutinensi agro statis Volcano diebus. reperitur\napud auctores subiectis Ariciae arvis, si carbo deciderit,\nardere terram, in agro Sabino et Sidicino unctum flagrare\nlapidem, in Sallentino oppido Gnatia inposito ligno in saxum\n\n\n\nquoddam ibi sacrum protinus flammam existere, in\nLaciniae Iunonis ara sub diu sita cinerem inmobilem esse\nperflantibus undique procellis; quin et repentinos existere\nignes et in aquis et in corporibus, etiam humanis: Trasimenum\nlacum arsisse totum; Servio Tullio dormienti in\npueritia ex capite flammam emicuisse, L. Marcio in Hispania\ninteremptis Scipionibus contionanti et milites ad ultionem\nexhortanti arsisse simili modo Valerius Antias\nnarrat. plura mox et distinctius; nunc enim quadam\nmixtura rerum omnium exhibentur miracula. verum egressa\nmens interpretationem naturae festinat legentium animos\nper totum orbem veluti manu ducere.\nPars nostra terrarum, de qua memoro,\nambienti, ut dictum est, oceano velut innatans longissime\nab ortu ad occasum patet, hoc est ab India ad Herculis\ncolumnas Gadibus sacratas LXXXV. LXXVIII p., ut Artemidoro\nauctori placet, ut vero Isidoro, XCVIII. XVIII.\nArtemidorus adicit amplius a Gadibus circuitu Sacri\npromunturii ad promunturium Artabrum, quo longissime\nfrons procurrat Hispaniae, DCCCCXCI. D. mensura currit\n\n\n\nduplici via: a Gange amne ostioque eius, quo se in Eoum\noceanum effundit, per Indiam Parthyenenque ad Myriandrum\nurbem Syriae in Issico sinu positam LII.XV, inde proxima\nnavigatione Cyprum insulam, Patara Lyciae, Rhodum,\nAstypalaeam in Carpathio mari insulam, Taenarum Laconicae\n, Lilybaeum Siciliae, Caralim Sardiniae XXI.XIII,\ndeinde GadesXII .L???, quae mensura universa ab Eoo mari\nefficit LXXXV.LXXVIII. alia via, quae certior et iniri\nterreno maxime potest, a Gange ad Euphraten amnem\nLI.LXIX, inde Cappadociae Mazaca CCXLIIII, inde per\nPhrygiam, Cariam, Ephesum CCCCXCVIIII, ab Epheso per\nAegaeum pelagus Delum CC, Isthmum CCXII.D, inde terra[et Laconico mari] et Corinthiaco sinu Patras Peloponnesi\nXC, Leucadem LXXXVII. D, Corcyram totidem, Acroceraunia\nLXXXII .D, Brundisium LXXXVII. D, Romam CCCLX,\nAlpes usque ad Scingomagum vicum DXVIIII, per Galliam\nad Pyrenaeos montes IlliberimCCCCLXVIII, ad oceanum\net Hispaniae oram DCCCXXXI, traiectu Gadis VII. D, quae\nmensura Artemidori ratione LXXXIXXLVefficit.\nLatitudo autem terrae a meridiano situ ad septentriones\n, dimidio fere minor, Isidoro colligitLIIII.LXII,\nquo palam fit quantum et hinc vapor abstulerit et illinc\nrigor. neque enim deesse terris arbitror aut non esse\nglobi formam, sed inhabitabilia utrimque inconperta esse.\n\n\n\nhaec mensura currit a litore Aethiopici oceani, qua modo\nhabitatur, ad Meroen DCXXV, inde Alexandriam XII. L???\nRhodum DLXXXIIII, Cnidum LXXXVII. D, CoumXXV,\nSamum C???, Chium XCIIII, MytilenenLXV, Tenedum CXIX,\nSigeum promunturium XII. D, os Ponti CCCXII. D, Caram-\nbin promunturium CCCL, os MaeotisCCCXII. D, ostium Tanais\nCCLXXV, qui cursus conpendiis maris brevior fieri\npotest LXXIX. ab ostio Tanais nihil inmodicum diligentissimi\nauctores fecere. Artemidorus ulteriora inconperta\nexistimavit, cum circa Tanain Sarmatarum gentes degere\nfateretur ad septentriones versus; Isidorus adiecit XII.L???\nusque ad Thylen, quae coniectura divinationis est. ego\nnon minore quam proxime dicto spatio Sarmatarum fines\nnosci intellego. et alioqui quantum esse debet quod innumerabiles\ngentes subinde sedem mutantes capiat? unde\n\n\n\nulteriorem mensuram inhabitabilis plagae multo esse maiorem\narbitror. nam et a Germania inmensas insulas non\npridem conpertas cognitum habeo.\nDe longitudine ac latitudine haec sunt, quae digna\nmemoratu putem. universum autem circuitum Erato-5\nsthenes, in omnium quidem litterarum subtilitate, set in\nhac utique praeter ceteros solers, quem cunctis probari\nvideo, CCLII milium stadiorum prodidit, quae mensura\nRomana conputatione efficit trecentiens quindeciens centena\nmilia passuum: inprobum ausum, verum ita subtili argumentatione\nconprehensum, ut pudeat non credere. Hipparchus\n, et in coarguendo eo et in reliqua omni diligentia\nmirus, adicit stadiorum paulo minus XXVI.\nalia\nDionysodoro fides. neque enim subtraham exemplum\nvanitatis Graecae maximum. Melius hic fuit, geometricae\nscientia nobilis; senecta diem obiit in patria. funus duxere\nei propinquae, adquas pertinebat hereditas. hae,\ncum secutis diebus iusta peragerent, invenisse dicuntur\nin sepulchre epistulam Dionysodori nomine ad superos\nscriptam: pervenisse eum a sepulchre ad infimam terram;\nesse eo stadiorum XLII. nec defuere geometrae qui interpretarentur\n\n\n\n, significare epistulam a medio terrarum orbe\nmissam, quod deorsum ab summo longissimum esset spatium\net idem pilae medium. ex quo consecuta conputatio\nest, ut circuitum esse CCLII stadiorum pronuntiarent.\nHarmonica ratio, quae cogit rerum naturam\nsibi ipsam congruere, addit huic mensurae stadiorumXII terramque XCVI partem totius mundi facit.\nHactenus de situ et miraculis terrae aquarumque\net siderum ac ratione universitatis atque mensura. nunc\nde partibus, quamquam infinitum id quoque existimatur\nnec temere sine aliqua reprehensione tractatum, haut ullo\nin genere venia iustiore, si modo minime mirum est hominem\ngenitum non omnia humana novisse. quapropter\nauctorem neminem unum sequar, sed ut quemque verissimum\nin quaque parte arbitrabor, quoniam commune ferme\nomnibus fuit, ut eos quisque diligentissime situs diceret,\nin quibus ipse prodebat. ideo nec culpabo aut coarguam\n\n\n\nquemquam. locorum nuda nomina et quanta dabitur brevitate\nponentur, claritate causisque dilatis in suas partes;\nnunc enim sermo de toto est. quare sic accipi velim, ut\nsi vidua fama sua nomina, qualia fuere primordio ante\nullas res gestas, nuncupentur et sit quaedam in his nomenclatura\nquidem, sed mundi rerumque naturae.\nTerrarum orbis universus in tres dividitur partes,\nEuropam, Asiam, Africam. origo ab occasu solis et Gaditano\nfreto, qua inrumpens oceanus Atlanticus in maria\ninteriora diffunditur. hinc intranti dextera Africa est, laeva\nEuropa, inter has Asia. termini amnes Tanais et Nilus.\nXV p. in longitudinem quas diximus fauces oceani patent,\nV??? in latitudinem, a vico Mellaria Hispaniae ad promunturium\nAfricae Album, auctore Turranio Gracile iuxta\ngenito. T. Livius ac Nepos Cornelius latitudinis\ntradiderunt minusVII p., ubi vero plurumum, X: tam\nmodico ore tam inmensa aequorum vastitas panditur. nec\nprofunda altitudo miraculum minuit. frequentes quippe\ntaeniae candicantis vadi carinas territant. qua de causa\n\n\n\nlimen interni maris multi eum locum appellavere. proximis\nautem faucibus utrimque inpositi montes coercent\nclaustra, Abila Africae, Europae Calpe, laborum Herculis\nmetae, quam ob causam indigenae columnas eius dei vocant\ncreduntque perfossas exclusa antea admisisse maria\net rerum naturae mutasse faciem.\nPrimum ergo de Europa, altrice victoris omnium\ngentium populi longeque terrarum pulcherrima, quam\nplerique merito non tertiam portionem fecere, verum\naequam, in duas partes ab amne Tanai ad Gaditanum\nfretum universo orbe diviso. oceanus a quo dictum est\nspatio Atlanticum mare infundens et avido meatu terras,\nquaecunque venientem expavere, demergens resistentes\nquoque flexuoso litorum anfractu lambit, Europam vel\nmaxime recessibus crebris excavans, sed in quattuor prae-\ncipuos sinus, quorum primus a Calpe Hispaniae extimo, ut\ndictum est, monte Locros, Bruttium usque promunturium,\ninmenso ambitu flectitur.\nIn eo prima Hispania terrarum est, ulterior\nappellata, eadem Baetica, mox a fine Murgitano citerior\neademque Tarraconensis ad Pyrenaei iuga. ulterior in\nduas per longitudinem provincias dividitur, si quidem Baeticae\nlatere septentrionali praetenditur Lusitania, amne Ana\n\n\n\ndiscreta. ortus hic in Laminitano agro citerioris Hispaniae\net modo in stagna se fundens, modo in angustias resorbens\naut in totum cuniculis condens et saepius nasci gaudens\nin Atlanticum oceanum effunditur. Tarraconensis autem,\nadfixa Pyrenaeo totoque eius a latere decurrens et simul\nad Gallicum oceanum Hiberico a mari transversa se pandens\n, Solorio monte et Oretanis iugis Carpetanisque et Asturum\na Baetica atque Lusitania distinguitur.\nBaetica, a flumine mediam secante cognominata,\ncunctas provinciarum diviti cultu et quodam fertili ac peculiari\nnitore praecedit. iuridici conventus ei IIII, Gaditanus,\nCordubensis, Astigitanus, Hispalensis. oppida omnia numero\nCLXXV, in iis coloniae VIIII, municipia c. R. X, Latio antiquitus\ndonata XXVII, libertate VI, foedere III, stipendiaria\nCXX. ex his digna memoratu aut Latio sermone dictu\nfacilia, a flumine Ana litore oceani oppidum Ossonoba, Aestu-\naria cognominatum, inter confluentes Luxiam et Vrium,\nHareni montes, Baetis fluvius, litus Curense inflexo sinu,\n\n\n\ncuius ex adverso Gadis inter insulas dicenda, promunturium\nlunonis, portus Baesippo, oppidum Baelo, Mellaria,\nfretum ex Atlantico mari, Carteia, Tartesos a Graecis dicta,\nmons Calpe. dein litore interno oppida Barbesula cum\nfluvio, item Salduba, oppidum Suel, Malaca cum fluvio\nfoederatorum. dein Maenuba cum fluvio, Sexi cognomine\nFirmum Iulium, Sel, Abdara, Murgi, Baeticae finis. oram\neam in universum originis Poenorum existimavit M. Agrippa;\nab Ana autem Atlantico oceano obversa Bastulorum Tur-\ndulorumque est. in universam Hispaniam M. Varro pervenisse\nHiberos et Persas et Phoenicas Celtasque et Poenos\ntradit. lusum enim Liberi patris aut lyssam cum eo bac-\nchantium nomen dedisse Lusitaniae et Pana praefectum\neius universae. at quae de Hercule ac Pyrene vel Saturno\ntraduntur fabulosa in primis arbitror.\nBaetis, in Tarraconensis provinciae non, ut aliqui dixere, Mentesa oppido, sed Tugiensi exoriens saltu—\niuxta quem Tader fluvius, qui Carthaginiensem agrum rigat\n\n\n\n—, Ilorci refugit Scipionis rogum versusque in occasum\noceanum Atlanticum, provinciam adoptans, petit, modicus\nprimo, sed multorum fluminum capax, quibus ipse famam\naquasque aufert. Baeticae primum ab Ossigitania infusus,\namoeno blandus alveo, crebris dextra laevaque accolitur\noppidis.\nCeleberrima inter hunc et oceani oram in mediterraneo\nSegida quae Augurina cognominatur, Vlia quae Fiden-\ntia, Vrgao quae Alba, Ebora quae Cerialis, Iliberri quod\nFlorentini, Ilipula quae Laus, Artigi quod Iulienses, Vesci\nquod Faventia, Singili, Ategua, Arialdunum, Agla Minor,\nBaebro, Castra Vinaria, Cisimbrium, Hippo Nova, Ilurco,\nOsca, Oscua, Sucaelo, Vnditanum, Tucci Vetus, omnia Baste-\ntaniae vergentis ad mare. conventus vero Cordubensis circa\nflumen ipsum Ossigi quod cognominatur Latonium, Iliturgi\nquod Forum Iulium, Ipra, Isturgi quod Triumphales, Vcia\net XIIII p. remotum in mediterraneo Obulco quod Ponti-\n\n\n\nficense appellatur, mox Ripa, Epora foederatorum, Sacili\nMartialium, Onuba et dextra Corduba colonia Patricia cognomine\n, inde primum navigabili Baete oppida Carbula,\nDetumo, fluvius Singilis, eodem Baetis latere incidens.\nOppida Hispalensis conventus Celti, Axati, Arua, Ca-\nnama, Naeva, Ilipa cognomine Ilpa, Italica et a laeva Hispal\ncolonia cognomine Romulensis, ex adverso oppidum Osset\nquod cognominatur Iulia Constantia, Lucurgentum quod\nluli Genius, Orippo, Caura, Siarum, fluvius Maenuba, Baeti\net ipse a dextro latere infusus. at inter aestuaria Baetis\noppida Nabrissa cognomine Veneria et Colobana, coloniae\nHasta quae Regia dicitur et in mediterraneo Asido quae\nCaesarina.\nSingilis fluvius, in Baetim quo dictum est ordine inrumpens\n, Astigitanam coloniam adluit, cognomine Augustam\nFirmam, ab ea navigabilis. huius conventus sunt reliquae\ncoloniae inmunes Tucci quae cognominatur Augusta Gemella,\n\n\n\nItuci quae Virtus Iulia, Vcubi quae Claritas Iulia, Vrso quae\nGenetiva Vrbanorum, inter quae fuit Munda, cum Pompeio\nfilio rapta; oppida libera Astigi vetus, Ostippo; stipendiaria\nCallet, Callicula, Castra Gemina, Ilipula Minor, Marruca,\nSacrana, Obulcula, Oningi, Sabora, Ventippo. Maenubam 5\namnem, et ipsum navigabilem, haut procul accolunt Olontigi,\nLaelia, Lastigi.\nQuae autem regio a Baete ad fluvium Anam tendit\nextra praedicta, Baeturia appellatur, in duas divisa partes\ntotidemque gentes: Celticos, qui Lusitaniam attingunt, Hispalensis\nconventus, Turdulos, qui Lusitaniam et Tarraconensem\naccolunt, iura Cordubam petunt. Celticos a Celtiberis ex\nLusitania advenisse manifestum est sacris, lingua, oppidorum\nvocabulis, quae cognominibus in Baetica distinguntur:\nSeriae adicitur Fama Iulia, Nertobrigae Concordia Iulia,\nSegidae Restituta lulia, Contributa Iulia Vgultuniae, cum\nqua et Curiga nunc est, Lacimurgae Constantia lulia, Stere-\nsibus Fortunales et Callensibus Aeneanici. praeter haec in\nCeltica Acinippo, Arunda, Arunci, Turobriga, Lastigi, Salpesa\n\n\n\n, Saepone, Serippo. altera Baeturia, quam diximus\nTurdulorum et conventus Cordubensis, habet oppida non\nignobilia Arsam, Mellariam, Mirobrigam Reginam, Sosintigi,\nSisaponem. Gaditani conventus civium Romanorum Regina,\nLatinorum Laepia Regia, Carisa cognomine Aurelia, Vrgia\ncognominata Castrum Iulium, item Caesaris Salutariensis;\nstipendiaria Besaro, Belippo, Barbesula, Blacippo, Baesippo,\nCallet, Cappa cum Oleastro, Iptuci, Ibrona, Lascuta, Saguntia,\nSaudo, Vsaepo.\nLongitudinem universam eius prodidit M. Agrippa\nCCCCLXXV p., latitudinem CCLVIII, sed cum termini Carthaginem\nusque procederent: quae causa magnos errores\nconputatione mensurae saepius parit, alibi mutato provinciarum\nmodo, alibi itinerum, auctisque aut deminutis passibus\n. incubuere maria tam longo aevo, alibi processere\n\n\n\nlitora, torsere se fluminum aut correxere flexus. praeterea\naliunde aliis exordium mensurae est et alia meatus. ita\nfit ut nulli duo concinant.\nBaeticae longitude nunc a\nCastulonis oppidi fine Gadis CCL et a Murgi maritima ora\nXXV p. amplior, latitudo a Carteia Anam oraCCXXXIIII p.\nAgrippam quidem in tanta viri diligentia praeterque in\nhoc opere cura, cum orbem terrarum orbi spectandum\npropositurus esset, errasse quis credat et cum eo Divum\nAugustum? is namque conplexam eum porticum ex\ndestinatione et commentariis M. Agrippae a sorore eius\ninchoatam peregit.\nCiterioris Hispaniae sicut conplurium provinciarum\naliquantum vetus forma mutata est, utpote cum\nPompeius Magnus tropaeis suis, quae statuebat in Pyrenaeo,\nDCCCLXVI oppida ab Alpibus ad fines Hispaniae ulterioris\nin dicionem ab se redacta testatus sit. nune universa provincia\ndividitur in conventus VII, Carthaginiensem, Tarraconensem\n, Caesaraugustanum, Cluniensem, Asturum, Lucensem\n, Bracarum. accedunt insulae, quarum mentione seposita\ncivitates provincia ipsa praeter contributas aliis CCXCIII continet, oppida CLXXVIIII, in iis colonias XII, oppida civium\n\n\n\nRomanorum XIII, Latinorum veterum XVIII, foederatorum\nunum, stipendiaria CXXXV.\nPrimi in ora Bastuli, post eos quo dicetur ordine\nintus recedentes Mentesani, Oretani et ad Tagum Carpetani,\niuxta eos Vaccaei, Vettones et Celtiberi Arevaci. oppida\norae proxima Vrci adscriptumque Baeticae Baria, regio\nBastitania, mox deinde Contestania, Carthago Nova colonia,\ncuius a promunturio, quod Saturni vocatur, Caesaream\nMauretaniae urbem CLXXXXVII p. traiectus. reliqua in\nora flumen Tader, colonia inmunis Ilici, unde Ilicitanus\nsinus. in eam contribuuntur Icositani. mox Latinorum\nLucentum, Dianium stipendiarium, Sucro fluvius et quondam\noppidum, Contestaniae finis. regio Edetania, amoeno praetendente\nse stagno, ad Celtiberos recedens. Valentia colonia\nIII p. a mari remota, flumen Turium, et tantundem a mari\nSaguntum civium Romanorum, oppidum fide nobile, flumen\nVdiva. regio Ilergaonum, Hiberus amnis, navigabili commercio\ndives, ortus in Cantabris haut procul oppido\n\n\n\nluliobrica, per CCCCL p. fluens, navium per CCLX a Vareia\noppido capax, quem propter universam Hispaniam Graeci\nappellavere Hiberiam. regio Cessetania, flumen Subi, colonia\nTarracon, Scipionum opus, sicut Carthago Poenorum. regio\nIlergetum, oppidum Subur, flumen Rubricatum, a quo 5\nLaeetani et Indigetes. post eos quo dicetur ordine intus\nrecedentes radice Pyrenaei Ausetani [Fitani], Iacetani perque\nPyrenaeum Ceretani, dein Vascones. in ora autem\ncolonia Barcino cognomine Faventia, oppida civium Roma-.\nnorum Baetulo, Iluro, flumen Arnum, Blandae, flumen Alba,\nEmporiae, geminum hoc veterum incolarum et Graecorum,\nqui Phocaeensium fuere suboles, flumen Ticer. ab eo\nPyrenaea Venus in latere promunturii altero XL.\nNunc per singulos conventus reddentur insignia praeter\nsupra dicta. Tarracone disceptant populi XLII, quorum\nceleberrimi civium Romanorum Dertosani, Bisgargitani;\nLatinorum Ausetani, Ceretani qui Iuliani cognominantur\net qui Augustani, Edetani, Gerundenses, Iessonienses, Teari\n\n\n\nqui Iulienses; stipendiariorum Aquicaldenses, Aesonenses,\nBaeculonenses.\nCaesaraugusta colonia immunis, amne Hibero adfusa,\nubi oppidum antea vocabatur Salduba, regionis Edetaniae,\nrecipit populos LV: ex his civium Romanorum Bilbilitanos,\nCelsenses ex colonia, Calagurritanos qui Nasici cognominantur\n, Ilerdenses Surdaonum gentis, iuxta quos Sicoris\nfluvius, Oscenses regionis Suessetaniae, Turiassonenses;\nLatinorum veterum Cascantenses, Ergavicenses, Graccurritanos\n, Leonicenses, Osicerdenses; foederatos Tarracenses;\nstipendiarios Arcobrigenses, Andelonenses, Aracelitanos, Bursaonenses\n, Calagurritanos qui Fibularenses cognominantur,\nConplutenses, Carenses, Cincienses, Cortonenses, Damanitanos\n, Ispallenses, Ilursenses, Iluberitanos, Iacetanos, Libienses\n, Pompelonenses, Segienses.\nCarthaginem conveniunt populi LXV exceptis insularum\nincolis ex colonia Accitana Gemellense, ex Libisosana cognomine\nForoaugustana, quibus duabus ius Italiae datum,\nex colonia Salariense, oppidani Lati veteris Castulonenses\nqui CaesariiIuvenales appellantur, Saetabitani qui Augustani,\nValerienses. stipendiariorum autem celeberrimi Alabanenses,\nBastitani, Consaburrenses, Dianenses, Egelestani, Ilorcitani,\nLaminitani, Mentesani qui et Oretani, Mentesani qui et\nBastuli, Oretani qui et Germani cognominantur, caputque\nCeltiberiae Segobrigenses, Carpetaniae Toletani Tago flumini\ninpositi, dein Viatienses et Virgilienses.\nIn Cluniensem conventum Varduli ducunt populos XIII,\nex quibus Alabanenses tantum nominare libeat, Turmogidi IIII,\nin quibus Segisamonenses et Segisamaiulienses. in eundem\nconventum Carietes et Vennenses V civitatibus vadunt, quarum\nsunt Velienses. eodem Pelendones Celtiberum IIII\n\n\n\npopulis, quorum Numantini fuere clari, sicut in Vaccaeorum\nXVII civitatibus Intercatienses, Palantini, Lacobrigenses,\nCaucenses. nam in Cantabricis VIIII populis Iuliobriga\nsola memoretur, in Autrigonum X civitatibus Tritium et\nVirovesca. Arevacis nomen dedit fluvius Areva. horum VI\noppida, Secontia et Vxama, quae nomina crebro aliis in\nlocis usurpantur, praeterea Segovia et Nova Augusta, Termes\nipsaque Clunia, Celtiberiae finis. ad oceanum reliqua vergunt\nVardulique ex praedictis et Cantabri.\nIunguntur iis Asturum XXII populi divisi in Augustanos\net Transmontanos, Asturica urbe magnifica. in iis sunt\nGigurri, Paesici, Lancienses, Zoelae. numerus omnis multitudinis\nad CCXL liberorum capitum.\nLucensis conventus populorum est sedecim, praeter\nCelticos et Lemavos ignobilium ac barbarae appellationis,\nsed liberorum capitum ferme CLXVI.\nSimili modo Bracarum XXIIII civitates CCLXXXV\ncapitum, ex quibus praeter ipsos BracarosBibali, Coelerni,\n\n\n\nCallaeci, Equaesi, Limici, Querquerni citra fastidium nominentur\n.\nLongitudo citerioris Hispaniae est ad finem Castulonis\na Pyrenaeo DCVII p. et ora paulo amplius, latitudo a Tarracone\nad litus OiarsonisCCCVII, e radicibus Pyrenaei, ubi\ncuneatur angustiis inter duo maria; paulatim deinde se\npandens, qua contingit ulteriorem Hispaniam, tantundem\net amplius latitudini adicit. metallis plumbi, ferri, aeris,\nargenti, auri tota ferme Hispania scatet, citerior et specularis\nlapidis, Baetica et minio. sunt et marmorum lapicidinae\n. universae Hispaniae Vespasianus Imperator Augustus\niactatum procellis rei publicae Latium tribuit. Pyrenaei\nmontes Hispanias Galliasque disterminant promunturiis in\nduo diversa maria proiectis.\nNarbonensis provincia appellatur pars Galliarum\nquae interno mari adluitur, Bracata antea dicta, amne Varo\nab Italia discreta Alpiumque vel saluberrimis Romano imperio\niugis, a reliqua vero Gallia latere septentrionali montibus\nCebenna et Iuribus, agrorum cultu, virorum morumque\ndignatione, amplitudine opum nulli provinciarum postferenda\nbreviterque Italia verius quam provincia. in ora regio\n\n\n\nSordonum intusque Consuaranorum, flumina Tecum, Vernodubrum\n, oppida Illiberis, magnae quondam urbis tenue\nvestigium, Ruscino Latinorum, flumen Atax, e Pyrenaeo\nRubrensem permeans lacum, Narbo Martius Decumanorum\ncolonia XII p. a maria distans, flumina Araris, Liria. oppida\nde cetero rara praeiacentibus stagnis: Agatha quondam\nMassiliensium et regio Volcarum Tectosagum atlque ubi\nRhoda Rhodiorum fuit, unde dictus multo Galliarum fertilissimus\nRhodanus amnis, ex Alpibus se rapiens per Lemannum\nlacum segnemque deferens Ararim nec minus se ipso\ntorrentes Isaram et Druantiam. Libica appellantur duo\neius ora modica, ex his alterum Hispaniense, alterum Metapinum\n, tertium idemque amplissimum Massalioticum. sunt\nauctores et Heracleam oppidum in ostio Rhodani fuisse.\nultra fossae ex Rhodano, C. Mari opere et nomine insignes,\nstagnum Mastromela, oppidum Maritima Avaticorum, superque\nCampi Lapidei, Herculis proeliorum memoria, regio\nAnatiliorum et intus Dexivatium Cavarumque; rursus a mari\nTricorium et intus Tritollorum Vocontiorumque et Segovellaunorum\n\n\n\n, mox Allobrogum. at in ora Massilia Graecorum\nPhocaeensium foederata, promunturium Zao, Citharista\nportus, regio Camactulicorum, dein Suelteri supraque\nVerucini. in ora autem Athenopolis Massiliensium, Forum\nIuli Octavanorum colonia, quae Pacensis appellatur et Classica,\namnis nomine Argenteus, regio Oxubiorum Ligaunorumque,\nsuper quos Suebri, Quariates, Adunicates. at in ora oppidum\nLatinum Antipolis, regio Deciatium, amnis Varus, ex\nAlpium monte Caenia profusus.\nIn mediterraneo coloniae Arelate Sextanorum, Baeterrae\nSeptimanorum, Arausio Secundanorum, in agro Cavarum\nValentia, Vienna Allobrogum. oppida Latina Aquae Sextiae\nSalluviorum, Avennio Cavarum, Apta Iulia Vulgientium,\nAlebaece Reiorum Apollinarium, Alba Helvorum, Augusta\nTricastinorum, Anatilia, Aerea, Bormani, Comani, Cabellio,\nCarcasum Volcarum Tectosagum, Cessero, Carbantorate Meminorum\n, Caenicenses, Cambolectri qui Atlantici cognominantur\n, Forum Voconi, Glanum Libii, Lutevani qui et\n\n\n\nForoneronienses, Nemausum Arecomicorum, Piscinae, Ruteni,\nSamnagenses, Tolosani Tectosagum Aquitaniae contermini,\nTasgoduni, Tarusconienses, Vmbranici, Vocontiorum civitatis\nfoederatae duo capita Vasio et Lucus Augusti, oppida\nvero ignobilia XVIIII, sicut XXIIII Nemausiensibus adtributa.\nadiecit formulae Galba Imperator ex Inalpinis Avanticos\natque Bodionticos, quorum oppidum Dinia. longitudinem\nprovinciae Narbonensis CCCLXX p. Agrippa tradit, latitudinem\nCCXLVIII.\nItalia dehinc primique eius Ligures, mox\nEtruria, Vmbria, Latium, ibi Tiberina ostia et Roma, terrarum\ncaput, XVI p. intervallo a mari. Volscum postea litus\net Campaniae, Picentinum inde ac Lucanum Bruttiumque,\nquo longissime in meridiem ab Alpium paene lunatis iugis\nin maria excurrit Italia. ab eo Graeciae ora, mox Sallentini\n, Poeduculi, Apuli, Paeligni, Frentani, Marrucini, Vestini,\nSabini, Picentes, Galli, Vmbri, Tusci, Veneti, Carni, Iapudes,\nHistri, Liburni. nec ignoro ingrati ac segnis animi existimari\nposse merito, si obiter atque in transcursu ad hune\nmodum dicatur terra omnium terrarum alumna eadem et\n\n\n\nparens, numine deum electa quae caelum ipsum clarius\nfaceret, sparsa congregaret imperia ritusque molliret et tot\npopulorum discordes ferasque linguas sermonis commercio\ncontraheret ad conloquia et humanitatem homini daret\nbreviterque una cunctarum gentium in toto orbe patria\nfieret. sed quid agam? tanta nobilitas omnium locorum,\nquos quis attigerit, tanta rerum singularum populorumque\nclaritas tenet. urbs Roma vel sola in ea, .... et digna\niam tam festa cervice facies, quo tandem narrari debet\nopere? qualiter Campaniae ora per se felixque illa ac\nbeata amoenitas, ut palam sit uno in loco gaudentis opus\nesse naturae? iam vero tota ea vitalis ac perennis salubritas\n, talis caeli temperies, tam fertiles campi, tam aprici\ncolles, tam innoxii saltus, tam opaca nemora, tam munifica\nsilvarum genera, tot montium adflatus, tanta frugum vitiumque\net olearum fertilitas, tam nobilia pecudi vellera, tam\nopima tauris colla, tot lacus, tot amnium fontiumque ubertas\ntotam eam perfundens, tot maria, portus, gremiumque terrarum\ncommercio patens undique et tamquam iuvandos ad\nmortales ipsa avide in maria procurrens! neque ingenia\nritusque ac viros et lingua manuque superatas commemoro\ngentes. ipsi de ea iudicavere Grai, genus in gloriam sui\neffusissimum, quotam partem ex ea appellando Graeciam\nMagnam! nimirum id, quod in caeli mentione fecimus,\n\n\n\nhac quoque in parte faciendum est, ut notas quasdam et\npauca sidera attingamus. legentes tantum quaeso meminerint\nad singula toto orbe edissertanda festinari.\nEst ergo folio maxime querno adsimulata, multo proceritate\namplior quam latitudine, in laevam se flectens\ncacumine et Amazonicae figura desinens parmae, ubi a\nmedio excursu Cocynthos vocatur, per sinus lunatos duo\ncornua emittens, Leucopetram dextra, Lacinium sinistra.\npatet longitudine ab Inalpino fine Praetoriae Augustae per\nurbem Capuamque cursu meante Regium oppidum, in\numero eius situm, a quo veluti cervicis incipit flexus, decies\ncentena et viginti milia passuum, multoque amplior\nmensura fieret Lacinium usque, ni talis obliquitas in latus\ndegredi videretur. latitudo eius varia est, quadringentorum\ndecem milium inter duo maria Inferum et Superum amnesque\nVarum atque Arsiam, media autem ferme circa urbem\nRomam ab ostio Aterni amnis in Hadriaticum mare influentis\nad Tiberina ostia CXXXVI, et paulo minus a Castro\nNovo Hadriatici maris Alsium ad Tuscum aequor, haud ullo\nin loco CC latitudinem excedens. universae autem ambitus\na Varo ad ArsiamXX, XLVIIII p. efficit. abest a circumdatis\n\n\n\nterris Histria ac Liburnia quibusdam locis centena milia,\nab Epiro et Illyrico quinquaginta, ab Africa minus ducenta,\nut auctor est M. Varro, ab Sardinia centum viginti milia,\nab Sicilia MD, a Corcyra minus LXXX, ab Issa L???. incedit\nper maria caeli regione ad meridiem quidem, sed, si quis\nid diligenti subtilitate exigat, inter sextam horam primamque\nbrumalem.\nNunc ambitum eius urbesque enumerabimus, qua in\nre praefari necessarium est auctorem nos Divum Augustum\nsecuturos discriptionemque ab eo factam Italiae totius in\nregiones XI, sed ordine eo, qui litorum tractu fiet; urbium\nquidem vicinitates oratione utique praepropera servari non\nposse, itaque interiore parte digestionem in litteras eiusdem\nnos secuturos, coloniarum mentione signata, quas\nille in eo prodidit numero. nec situs originesque persequi\nfacile est, Ingaunis Liguribus — ut ceteri omittantur — agro\ntricies dato.\nIgitur ab amne Varo Nicaea a Massiliensibus conditum\n, fluvius Palo, Alpes populique Inalpini multis nominibus,\nsed maxime Capillati, oppido Vediantiorum civitatis Cemene-\nlo, portus Herculis Monoeci, Ligustina ora. Ligurum celeberrimi\nultra Alpes Sallui, Deciates, Oxubi, citra Veneni, Turri,\n\n\n\nSoti, Bagienni, Statielli, Binbelli, Maielli, Caburriates,\nCasmonates, Velleiates et quorum oppida in ora proxime\ndicemus. flumen Rutuba, oppidum Album Intimilium,\nflumen Merula, oppidum Album Ingaunum, portus Vadorum\nSabatium, flumen Porcifera, oppidum Genua, fluvius Fertor,\nportus Delphini, Tigulia intus, Segesta Tiguliorum, flumen\nMacra, Liguriae finis. a tergo autem supra dictorum omnium\nAppenninus mons Italiae amplissimus, perpetuis iugis\nab Alpibus tendens ad Siculum fretum. ab altero eius 49\nlatere ad Padum amnem Italiae ditissimum omnia nobilibus\noppidis nitent, Libarna, Dertona colonia, Iria, Vardacate,\nIndustria, Pollentia, Carrea quod Potentia cognominatur,\nForo Fulvi quod Valentinum, Augusta Bagiennorum, Alba\nPompeia, Hasta, Aquis Statiellorum. haec regio ex discriptione\nAugusti nona est. patel ora Liguriae inter amnes\nVarum et Macram CCXI p.\nAdnectitur septima, in qua Etruria est ab amne\nMacra, ipsa mutatis saepe nominibus. Vmbros inde exegere\nantiquitus Pelasgi, hos Lydi, a quorum rege Tyrrheni, mox\n\n\n\na sacrifico ritu lingua Graecorum Tusci sunt cognominati.\nprimum Etruriae oppidum Luna, portu nobile, colonia Luca\na mari recedens propiorque Pisae inter amnes Auserem\net Arnum, ortae a Pelopidis sive a Teutanis, Graeca gente.\nvada Volaterrana, fluvius Caecina, Populonium, Etruscorum\nquondam hoc tantum in litore. hinc amnes Prile, mox\nVmbro, navigiorum capax, et ab eo tractus Vmbriae portusque\nTelamo, Cosa Volcientium a populo Romano deducta,\nGraviscae, Castrum Novum, Pyrgi, Caeretanus amnis et\nipsum Caere intus m. p. VII, Agylla a Pelasgis conditoribus\ndictum, Alsium, Fregenae, Tiberis amnis a Macra\nCCLXXXIIII p. intus coloniae Falisca, Argis orta, ut auctor\nest Cato, quae cognominatur Etruscorum, Lucus Feroniae,\nRusellana, Seniensis, Sutrina. de cetero Arretini Veteres,\nArretini Fidentiores, Arretini Iulienses, Amitinenses, Aquenses\ncognomine Taurini, Blerani, Cortonenses, Capenates,\nClusini Novi, Clusini Veteres, Florentini praefluenti Arno\nadpositi, Faesulae, Ferentinum, Fescennia, Hortanum, Herbanum\n, Nepet, Novem Pagi, Praefectura Claudia Foroclodi,\nPistorium, Perusia, Suanenses, Saturnini qui ante Aurini\n\nvocabantur, Subertani, Statonienses, Tarquinienses, Tuscanienses\n, Vetulonienses, Veientani, Vesentini, Volaterrani,\nVolcentani cognomine Etrusci, Volsinienses. in eadem parte\noppidorum veterum nomina retinent agri Crustuminus,\nCaletranus.\nTiberis, antea Thybris appellatus et prius Albula,\ne media fere longitudine Appennini finibus Arretinorum\nprofluit, tenuis primo nec nisi piscinis corrivatus emissusque\nnavigabilis, sicuti Tinia et Clanis influentes in eum,\nnovenorum ita conceptu dierum, si non adiuvent imbres.\nsed Tiberis propter aspera et confragosa ne sic quidem,\npraeterquam trabibus verius quam ratibus, longe meabilis\nfertur, per CL p. non procul Tiferno Perusiaque et Ocriculo\nEtruriam ab Vmbris ac Sabinis, mox citra XVI p.\nurbis Veientem agruma Crustumino, dein Fidenatem Latinumque\na Vaticano dirimens. sed infra Arretinum Clanim\nduobus et quadraginta fluviis auctus, praecipuis autem Nare\net Aniene, qui et ipse navigabilis Latium includit a tergo,\nnec minus tamen aquis ac tot fontibus in urbem perductis,\net ideo quamlibet magnarum navium ex Italo maria capax,\nrerum in toto orbe nascentium mercator placidissimus,\npluribus prope solus quam ceteri in omnibus terris amnes\naccolitur aspiciturque villis. nullique fluviorum minus licet\ninclusis utrimque lateribus, nec tamen ipse depugnat, quamquam\n\n\n\ncreber ac subitus incrementis est, nusquam magis\naquis quam in ipsa urbe stagnantibus. quin immo vates\nintellegitur potius ac monitor, auctu semper religiosus verius\nquam saevus.\nLatium antiquum a Tiberi Cerceios servatum est m.\np. L longitudine: tam tenues primordio imperi fuere radices.\ncolonis saepe mutatis tenuere alii aliis temporibus, Aborigines\n, Pelasgi, Arcades, Siculi, Aurunci, Rutuli et ultra\nCerceios Volsci, Osci, Ausones, unde nomen Lati processit\nad Lirim amnem. in principio est Ostia colonia ab Romano\nrege deducta, oppidum Laurentum, lucusIovis Indigetis,\namnis Numicius, Ardea a Danaë Persei matre condita. dein\nquondam Aphrodisium, Antium colonia, Astura flumen et\ninsula, fluvius Nymphaeus, Clostra Romana, Cercei, quondam\ninsula inmenso quidem mari circumdata, ut creditur Homero\n, et nunc planitie. mirum est quod hac de re tradere\nhominum notitiae possumus. Theophrastus, qui\nprimus externorum aliqua de Romanis diligentius scripsit\n—nam Theopompus, ante quem nemo mentionem habuit,\nurbem dumtaxat a Gallis captam dixit, Clitarchus, ab\neo proximus, legationem tantum ad Alexandrum missam—\nhic iam plus quam ex fama Cerceiorum insulae et mensuram\nposuit stadia LXXX in eo volumine, quod scripsit\nNicodoro Atheniensium magistratu, qui fuit urbis nostrae\n\n\n\nCCCCXL anno. quicquid ergo terrarum est praeter X??? p.\nambitus adnexum insulae, post eum annum accessit Italiae.\naliud miraculum a Cerceis palus Pomptina est, quem locum\nXXIIII urbium fuisse Mucianus ter consul prodidit. dein\nflumen Aufentum, supra quod Tarracina oppidum, lingua\nvolscorum Anxur dictum, et ubi fuere Amyclae sive Amynclae\n, a serpentibus deletae, dein locus Speluncae, lacus\nFundanus, Caieta portus, oppidum Formiae, Hormiae dictum,\nut existimavere, antiqua Laestrygonum sedes. ultra fuit\noppidum Pirae, est colonia Minturnae, Liri amne divisa,\nClani olim appellate, Sinuessa, extremum in adiecto Latio,\nquam quidam Sinopen dixere vocitatam. hinc felix illa\nCampania, ab hoc sinu incipiunt vitiferi colles et temulentia\nnobilis suco per omnes terras incluto atque, ut veteres\ndixere, summum Liberi Patris cum Cerere certamen. hinc\nsetini et Caecubi protenduntur agri; his iunguntur Falerni,\nCaleni, dein consurgunt Massici, Gaurani Surrentinique\nmontes. ibi Leborini campi sternuntur et in delicias alicae\npolitur messis. haec litora fontibus calidis rigantur praeterque\ncetera in toto mari conchylio et pisce nobili adnotantur.\nnusquam generosior oleae liquor est, hoc quoque certamen\n\n\n\nhumanae voluptatis. tenuere Osci, Graeci, Vmbri, Tusci,\nCampani. in ora Savo fluvius, Volturnum oppidum cum\namne, Liternum, Cumae Chalcidensium, Misenum, portus\nBaiarum, Bauli, lacus Lucrinus et Avernus, iuxta quem\nCimmerium oppidum quondam, dein Puteoli colonia Dicaearchea\ndicti, postque Phlegraei campi, Acherusia palus\nCumis vicina; litore autem Neapolis, Chalcidensium et ipsa,\nParthenope a tumulo Sirenis appellata, Herculaneum, Pompei\nbaud procul spectato monte Vesuvio, adluente vero Sarno\namne, ager Nucerinus etVIIII p. a mari ipsa Nuceria,\nSurrentum cum promunturio Minervae, Sirenum quondam\nsede. navigatio a Cerceis II de LXXX patet. regio ea a\ntiberi prima Italiae servatur ex discriptione Augusti.\nIntus coloniae Capua, ab XL campo dicta, Aquinum,\nsuessa, Venafrum, Sora, Teanum Sidicinum cognomine,\nNola; oppida Abellinum, Aricia, Alba Longa, Acerrani,\nAllifani, Atinates, Aletrinates, Anagnini, Atellani, Aefulani,\nArpinates, Auximates, Abellani, Alfaterni et qui ex agro\nLatino, item Hernico, item Labicano cognominantur, Bovillae,\n\n\n\nCaiatia, Casinum, Calenum, Capitulum Hernicum, Cereatini\nqui Mariani cognominantur, Corani a Dardano Troiano orti,\nCubulterini, Castrimoenienses, Cingulani, Cabienses in monte\nalbano, Foropopulienses ex Falerno, Frusinates, Ferentinates,\nFreginates, Fabraterni Veteres, Fabraterni Novi, Ficolenses,\nfregellani, Forum Appi, Forentani, Gabini, Interamnates\nSucasini qui et Lirenates vocantur, Ilionenses, Lanivini,\nNorbani, Nomentani, Praenestini urbe quondam Stephane\ndicta, Privernates, Setini, Signini, Suessulani, Telesini, Trebulani\ncognomine Ballienses, Trebani, Tusculani, Verulani,\nveliterni, Vlubrenses, Vrbanates superque Roma ipsa, cuius\nnomen alterum dicere nisi arcanis caerimoniarum nefas\nhabetur optimaque et salutari fide abolitum enuntiavit\nvalerius Soranus luitque mox poenas. non alienum videtur\ninserere hoc loco exemplum religionis antiquae ob hoc\nmaxime silentium institutae. namque diva Angerona, cui\nsacrificatur a. d. XII kal. Ian., ore obligato obsignatoque\nsimulacrum habet.\nVrbem tris portas habentem Romulus reliquit aut, ut\n\nplurimas tradentibus credamus, IIII. moenia eius collegere\nambitu imperatoribus censoribusque Vespasianis anno conditae\nDCCCXXVI m. p. XIII.CC, conplexa montes septem.\nipsa dividitur in regiones XIIII, compita Larum CCLXV.\neiusdem spatium mensura currente a miliario in capite\nRomani fori statute ad singulas portas, quae sunt hodie\nnumero XXXVII, ita ut XII portae semel numerentur\npraetereanturque ex veteribus VII, quae esse desierunt,\nefficit passuum per directum XX.M .DCCLXV. ad extrema\nvero tectorum cum castris praetoriis ab eodem miliario per\nvicos omnium viarum mensura colligit paulo amplius LX p.\nquod si quis altitudinem tectorum addat, dignam profecto\naestimationem concipiat fateaturque nullius urbis magnitudinem\nin toto orbe potuisse ei comparari. clauditur ab\noriente aggere Tarquini Superbi, inter prima opere mirabill\n; namque eum muris aequavit qua maxime patebat\naditu plano. cetera munita erat praecelsis muris aut abruptis\nmontibus, nisi quod exspatiantia tecta multas addidere\nurbes.\nIn prima regione praeterea fuere in Latio clara oppida\nsatricum, Pometia, Scaptia, Politorium, Tellena, Tifata,\nCaenina, Ficana, Crustumeria, Ameriola, Medullum, Corniculum\n\n\n\n, Saturnia ubi nunc Roma est, Antipolis quod nunc\nIaniculum in parte Romae, Antemnae, Camerium, Collatia,\nAmitinum, Norbe, Sulmo, et cum iis carnem in monte\nalbano soliti accipere populi Albenses: Albani, Aesolani,\nAccienses, Abolani, Bubetani, Bolani, Cusuetani, Coriolani,\nfidenates, Foreti, Hortenses, Latinienses, Longani, Manates,\nMacrales, Munienses, Numinienses, Olliculani, Octulani,\nPedani, Poletaurini, Querquetulani, Sicani, Sisolenses, Tolerienses\n, Tutienses, Vimitellari, Velienses, Venetulani, Vitellenses\n. ita ex antiquo Latio LIII populi interiere sine\nvestigiis. in Campano autem agro Stabiae oppidum fuere\nusque ad Cn. Pompeium L. Catonem cos. pr. kal. Mai., quo\ndie L. Sulla legatus bello sociali id delevit, quod nunc in\nvillaim abiit. intercidit ibi et Taurania. sunt morientes\nCasilini reliquiae. praeterea auctor est Antias oppidum\nlatinorum Apiolas captum a L. Tarquinio rege, ex cuius\npraeda Capitolium is inchoaverit. a Surrentino ad Silerum\namnem XXX m. p. ager Picentinus fuit Tuscorum, templo\niunonis Argivae ab Iasone condito insignis. intus oppidum\nSalerni, Picentia.\nA Silero regio tertia et ager Lucanus Bruttiusque\nincipit, nec ibi rara incolarum mutatione. tenuerunt eum\nPelasgi, Oenotri, Itali, Morgetes, Siculi, Graeciae maxime\npopuli, novissime Lucani Samnitibus orti duce Lucio. oppidum\nPaestum, Graecis Posidonia appellatum, sinus Paestanus,\noppidum Elea quae nunc Velia, promunturium Palinurum,\na quo sinu recedente traiectus ad Columnam Regiam C m. p.\nproximum autem flumen Melpes, oppidum Buxentum, Graeciae\nPyxus, Laus amnis. fuit et oppidum eodem nomine.\nab eo Bruttium litus, oppidum Blanda, flumen Baletum,\nportus Parthenius Phocensium et sinus Vibonensis, locus\nClampetiae, oppidum Tempsa, a Graecis Temese dictum,\net Crotoniensium Terina sinusque ingens Terinaeus. oppidum\nConsentia intus. in paeninsula fluvius Acheron, a\nquo oppidani Aceruntini . Hippo, quod nunc Vibonem Valentiam\nappellamus, portus Herculis, Metaurus amnis, Tauroentum\noppidum, portus Orestis et Medma. oppidum Scyllaeum\n, Crataeis fluvius, mater, ut dixere, Scyllae. dein\n\n\n\nColumna Regia, Siculum fretum ac duo adversa promunturia\n, ex Italia Caenus, e Sicilia Pelorum, XII stadiorum\nintervallo, unde Regium XCIV. inde Appennini silva Sila,\npromunturium Leucopetra XV p., ab ea LI Locri, cognominati\na promunturio Zephyrio. absunt a Silero CCCIII.\nEt includitur Europae sinus primus. in eo maria\nnuncupantur: unde inrumpit, Atlanticum, ab aliis Magnum;\nqua intrat, Porthmos a Graecis, a nobis Gaditanum fretum;\ncum intravit, Hispanum quatenus Hispanias adluit, ab aliis\nHibericum aut Baliaricum; mox Gallicum ante Narbonensem\nprovinciam; hinc Ligusticum; ab eo ad Siciliam insulam\nTuscum, quod ex Graecis alii Notium, alii Tyrrenum, e\nnostris plurimi Inferum vocant. ultra Siciliam quod est ad\nsallentinos, Ausonium Polybius appellat, Eratosthenes\nautem inter ostium oceani et Sardiniam quicquid est Sardoum\n, inde ad Siciliam Tyrrenum, ab hac Cretam usque\nSiculum, ab ea Creticum.\nInsulae per haec maria primae omnium Pityussae\nGraecis dictae a frutice pineo; nunc Ebusus vocatur utraque\n, civitate foederata, angusto freto interfluente. patent\n\nXLVI, absunt ab Dianio DCC stadia, totidem Dianium per\ncontinentem a Carthagine Nova, tantundem a Pityussis in\naltum Baliares duae et Sucronem versus Colubraria. Baliares\nfunda bellicosas Graeci Gymnasias dixere. maior C p. est\nlongitudine, circuitu vero CCCCLXXV. oppida habet civium\nRomanorum Palmam et Pollentiam, Latina Guium et Tucim,\net foederatum Bocchorum fuit. ab ea XXX distat minor,\nlongitudine XL, circuitu CL. civitates habet Iamonem,\nSaniseram, Magonem. a maiore XII in altum abest Capraria,\ninsidiosa naufragiis, et e regione Palmae urbis Menariae\nac Tiquadra et parva Hannibalis. Ebusi terra serpentes\nfugat, Colubrariae parit, ideo infesta omnibus nisi Ebusitanam\nterrain inferentibus; Graeci Ophiussam dixere. nec\ncuniculos Ebusus gignit, populantes Baliarium messes.\nSunt aliae viginti ferme parvae mari vadoso, Galliae\nautem ora in Rhodani ostio Metina, mox quae Blascorum\nvocatur, et tres Stoechades a vicinis Massiliensibus dictae\n\n\n\npropter ordinem quo sitae sunt. nomina singulis Prote,\nMese, quae et Pomponiana vocatur, tertia Hypaea, ab iis\nSturium, Phoenice, Phila, Lero et Lerina adversum Antipolim\n, in qua Berconi oppidi memoria.\nIn Ligustico mari est Corsica, quam Graeci\ncyrnon appellavere, sed Tusco propior, a septentrione in\nmeridiem proiecta, longa passuum CL, lata maiore ex parte\nL???, circuitu CCCXXV. abest a Vadis Volaterranis LXII,\ncivitates habet XXXII et colonias Marianam, a C. Mario\ndeductam, Aleriam, a dictatore Sulla. citra est Oglasa,\nintra vero, etLX p. a Corsica, Planasia a specie dicta,\naequalis freto ideoque navigiis fallax. amplior Vrgo et\nCapraria, quam Graeci Aegilion dixere, item Igilium et\ndianium, quam Artemisiam, ambae contra Cosanum litus,\net Barpana, Menaria, Columbaria, Venaria, Ilva cum ferri\nmetallis, circuitus C???, a Populonio X???, a Graecis Aethalia\ndicta. ab ea PlanasiaXXVIII. ab iis ultra Tiberina ostia\nin Antiano Astura, mox Palmaria, Sinonia, adversum Formias\n\n\n\nPontiae. in Puteolano autem sinu Pandateria, Prochyta,\nnon ab Aeneae nutrice, sed quia profusa ab Aenaria erat,\nAenaria a statione navium Aeneae, Homero Inarime dicta,\nPithecusa, non a simiarum multitudine, ut aliqui existimavere\n, sed a figlinis doliorum. inter Pausilypum et Neapolim\nMegaris, mox a Surrento VIII distantes Tiberi principis\narce nobiles Capreae circuitu XI .M, Leucothea\nextraque conspectum pelagus Africum attingens Sardinia,\nminus VIII p. a Corsicae extremis, etiamnum angustias eas\nartantibus insulis parvis, quae Cuniculariae appellantur,\nitemque Phintonis et Fossae, a quibus fretum ipsum Taphros\nnominatur.\nSardinia ab oriente patens CLXXXVIII p., ab\noccidente CLXXV, a meridie LXXVII, a septentrione CXXV,\ncircuituDLXV, abest ab Africa Caralitano promunturio\nCC, a Gadibus |XIII|. L. habet et a Gorditano promunturio\nduas insulas quae vocantur Herculis, a Sulcensi Enosim,\na Caralitano Ficariam . quidam haut procul ab ea et\n\nLeberidas ponunt et Callode et quam vocant Heras lutra.\nceleberrimi in ea populorum Ilienses, Balari, Corsi, oppidorum\nXVIII Sulcitani, Valentini, Neapolitani, Bitienses,\ncaralitani civium R. et Norenses, colonia autem una, quae\nvocatur Ad Turrem Libisonis. Sardiniam ipsam Timaeus\nsandaliotim appellavit ab effigie soleae, Myrsilus Ichnusam\na similitudine vestigii. contra Paestanum sinum Leucosia\nest, a Sirene ibi sepulta appellate, contra Veliam Pontia\net Isacia, utraeque uno nomine Oenotrides, argumentum\npossessae ab Oenotris Italiae, contra Vibonem parvae quae\nvocantur Ithacesiae ab Ulixis specula.\nVerum ante omnes claritate Sicilia, Sicania\nThucydidi dicta, Trinacria pluribus aut Trinacia a triangula\nspecie, circuitu patens, ut auctor est Agrippa, DCXVIII\np., quondam Bruttio agro cohaerens, mox interfuso mari\navulsa, XV in longitudinem freto, in latitudinem autem\n\nM.D p. iuxta Columnam Regiam. ab hoc dehiscendi argumento\nRhegium Graeci nomen dedere oppido in margine\nItaliae sito. in eo freto est scopulus Scylla, item Charybdis\nmare verticosum, ambae clarae saevitia. ipsius triquetrae,\nut diximus, promunturium Pelorum vocatur adversus\nscylam vergens in Italiam, Pachynum in Graeciam,\nCCCCXL ab eo distante Peloponneso, Lilybaeum in Africam\nCLXXX intervallo a Mercuri promunturio et a Caralitano\nSardiniae CXC. inter se autem promunturia ac latera\ndistant his spatiis: terreno itinere a Peloro Pachynum\nCLXXVI, inde Lilybaeum CC, unde Pelorum CCXLII.\ncoloniae ibi V, urbes aut civitates LXIII. a Peloro mare\nIonium ora spectante oppidum Messana civium R., qui\nMamertini vocantur, promunturium Drepanum, colonia\nTauromenium, quae antea Naxos, flumen Asines, mons\nAetna, nocturnis mirus incendiis. crater eius patet ambitu\nstadia viginti; favilla Tauromenium et Catinam usque\npervenit fervens, fragor vero ad Maroneum et Gemellos\ncolles. scopuli tres Cyclopum, portus Vlixis, colonia Catina,\nflumina Symaethum, Terias. intus Laestrygoni campi.\noppida Leontini, Megaris, amnis Pantagies, colonia Syracusae\n\n\n\ncum fonte Arethusa, quamquam et Temenitis et Archidemia\net Magea et Cyane et Milichie fontes in Syracusano\npotantur agro, portus Naustathmus, flumen Elorum, promunturium\nPachynum, a quo... fronte Siciliae flumen\nHyrminum, oppidum Camarina, fluvius Gelas, oppidum\nAgragas, quod Agrigentum nostri dixere, Thermae colonia,\namnes Achates, Mazaara, Hypsa, Selinuus, oppidum Lilybaeum,\nab eo promunturium, Drepana, mons Eryx, oppida Panhormum\n, Soluus, Himera cum fluvio, Cephaloedis, Haluntium,\nAgathyrnum, Tyndaris colonia, oppidum Mylae et, unde\ncoepimus, Pelorias. intus autem Latinae condicionis\nCenturipini, Netini, Segestani, stipendiarii Assorini, Aetnenses,\nAgyrini, Acestaei, Acrenses, Bidini, Citarini, Drepanitani,\nErgetini, Echetlienses, Erycini, Entellini, Egguini, Gelani,\nGalacteni, Halaesini, Hennenses, Hyblenses, Herbitenses,\nHerbessenses, Herbulenses, Halicuenses, Hadranitani, Imacarenses\n, Ichanenses, Iaetenses, Mutustratini, Magellini,\n\n\n\nMurgentini, Mutycenses, Menaini, Naxi, Noini, Petrini,\nParopini, Phintienses, Semelitani, Scherini, Selinunti,\nSymaethii, Talarenses, Tissienses, Triocalini, Tyracinenses.\nzanclaei Messeniorum in Siculo freto sunt.\nInsulaein Africam versae Gaulos, Melita a CamarinaLXXXVII, a Lilybaeo CXIII, Cossyra, Hieronnesos, Caene,\nGalata, Lopadusa, Aethusa, quam alii Aegusam scripserunt,\nBucinna et a Solunte LXXV Osteodes contraque Paropinos\nVstica. citra vero Siciliam ex adverso Metauri amnis\nXXV ferme p. ab Italia septem Aeoliae appellatae, eaedem\nLiparaeorurn, Hephaestiades a Graecis, a nostris Volcaniae,\nAeoliae, quod Aeolus Iliacis temporibus ibi regnavit.\nLipara cum civium Romanorum oppido, dicta a Liparo\n\n\n\nrege, qui successit Aeolo, antea Milogonis vel Meligunis\nvocitata, abest XXV ab Italia, ipsa circuitu paulo minor\nV???. inter hanc et Siciliam altera, antea Therasia appellata,\nnunc Hiera, quia sacra Volcano est, colle in ea nocturnas\nevomente flammas. tertia Strongyle, a Lipara VI p. ad\nexortum solis vergens, in qua regnavit Aeolus; quae a\nLipara liquidiore tantum flamma differt, e cuius fumo,\nquinam flaturi sint venti in triduo, praedicere incolae\ntraduntur; unde ventos Aeolo paruisse existimatum. quarta\nDidyme, minor quam Lipara. quinta Ericusa, sexta\nphoenicusa, pabulo proximarum relictae. novissima eademque\nminima Euonymos. hactenus de primo Europae sinu.\nA Locris Italiae frons incipit, Magna\ngraecia appellata, in tris sinus recedens Ausonii maris,\nquoniam Ausones tenuere primi. patet LXXXVI, ut auctor\nest Varro; plerique LXXV fecere. in ea ora flumina\ninnumera, sed memoratu digna a Locris Sagra et vestigia\noppidi Caulonis, Mustiae, Consilinum castrum, Cocynthum,\nquod esse longissimum Italiae promunturium aliqui existimant.\ndein sinus etoppidum Scolacium, Scylaceum et Scylletium\n\nAtheniensibus, cum conderent, dictum, quem locunm occurrens\nTerinaeus sinus paeninsulam efficit, et in ea\nportus qui vocatur Castra Hannibalis, nusquam angustiore\nitalia: XL p. latitudo est; itaque Dionysius maior intercisam\neo loco adicere Siciliae voluit. amnes ibi navigabiles\ncarcinus, Crotalus, Semirus, Arogas, Thagines, oppidum\nintus Petelia, mons Clibanus, promunturium Lacinium,\ncuius ante oram insula X??? a terra Dioscoron, altera Calypsus\n, quam Ogygiam appellasse Homerus existimatur, praeterea\nTyris, Eranusa, Meloessa. ipsum a Caulone abesse\nLXX prodit Agrippa.\nA Lacinio promunturio secundus Europae sinus\nincipit, magno ambitu flexus et Acroceraunio Epiri finitus\npromunturio, a quo abest LXXV. oppidum Croto, amnis\nNeaethus, oppidum Thuri inter duos amnes Crathim et\nSybarim, ubi fuit urbs eodem nomine. similiter est inter\nSirim et Acirim Heraclea, aliquando Siris vocitata. flumina\nTalandrum, Casuentum, oppidum Metapontum, quo\ntertia Italiae regio finitur. mediterranei Bruttiorum Aprustani\ntantum; Lucanorum autem Atinates, Bantini, Eburini,\n\n\n\nGrumentini, Potentini, Sontini, Sirini, Tergilani, Vrsentini,\nVolcentani, quibus Numestrani iunguntur. praeterea interisse\nThebas Lucanas Cato auctor est, et Pandosiam\nLucanorum urbem fuisse Theopompus, inqua Alexander\nEpirotes occubuerit.\nConectitur secunda regio amplexa Hirpinos,\nCalabriam, Apuliam, Sallentinos, CCL sinu qui Tarentinus\nappellatur ab oppido Laconum—in recessu hoc intimo\nsitum, contributa eo maritima colonia, quae ibi fuerat,\nabest CXXXVI a Lacinio promunturio —, adversam ei\ncalabriam in paeninsulam emittens. Graeci Messapiam\na duce appellavere et ante Peucetiam a Peucetio Oenotri\nfratre in Sallentino agro. inter promunturia C??? intersunt.\nlatitudo paeninsulae a Tarento Brundisium terreno itinere\nXXXXV patet multoque brevius a portu Sasine. oppida\nper continentem a Tarento Vria, cui cognomen ob Apulam\nMessapiae, Aletium, in ora vero Senum, Callipolis, quae\nnunc est Anxa, LXXV a Tarento. inde XXXIII promunturium\nquod Acran Iapygiam vocant, quo longissime in\nmaria excurrit Italia. ab eo Basta oppidum et Hydruntum\n\n\n\ndecem ac novem milia passuum, ad discrimen Ionii et\nHadriatici maris, qua in Graeciam brevissimus transitus,\nex adverso Apolloniatum oppidi latitudine intercurrentis\nfreti L??? non amplius. hoc intervallum pedestri continuare\ntransitu pontibus iactis primum Pyrrus Epiri rex cogitavit,\npost eum M. Varro, cum classibus Pompei piratico bello\npraeesset; utrumque aliae inpedivere curae. ab Hydrunte\nSoletum desertum, dein Fratuentium, portus Tarentinus,\nstatio Miltopes, Lupia, Balesium, Caelia,Brundisium L??? p.\nab Hydrunte, in primis Italiae portu nobile ac velut certiore\ntransitu sicuti longiore, excipiente Illyrici urbe Durrachio\nCCXXV traiectu. Brundisio conterminus Poediculorum\nager. novem adulescentes totidemque virgines ab\nIllyriis XII populos genuere. Poediculorum oppida Rudiae,\nGnatia, Barium, amnes Iapyx a Daedali filio rege, a quo\net Iapygia Acra, Pactius, Aufidus ex Hirpinis montibus\nCanusium, praefluens. hinc Apulia Dauniorum cognomine\na duce Diomedis socero, in qua oppidum Salapia Hannibalis\nmeretricio amore inclutum, Sipuntum, Vria, amnis\n\n\n\nCerbalus, Dauniorum finis, portus Aggasus, promunturium\nmontis Gargani, a Sallentino sive Iapygio CCXXXIIII ambitu\nGargani, portus Garnae, lacus Pantanus, flumen portuosum\nFertor. Teanum Apulorum itemque Larinum, Cliternia,\nTifernus amnis. inde regio Frentana. ita Apulorum genera\ntria: Teani a duce e Grais; Lucani subacti a Calchante, quae\nnunc loca tenent Atinates; Dauniorum praeter supra dicta\ncoloniae Luceria, Venusia, oppida Canusium, Arpi, aliquando\nArgos Hippium Diomede condente, mox Argyripa\ndictum. Diomedes ibi delevit gentes Monadorum Dardorumque\net urbes duas, quae in proverbii ludicrum vertere,\nApinam et Tricam. cetera intus in secunda region Hirpinorum\ncolonia una Beneventum auspicatius mutato nomine\n, quae quondam appellata Maleventum, Aeculani, Aquiloni\n, Abellinates cognomine Protropi, Compsani, Caudini,\nligures qui cognominantur Corneliani et qui Baebiani,\nVescellani. Ausculani, Aletrini, Abellinates cognominati\nMarsi, Atrani, Aecani, Alfellani, Atinates, Arpani, Borcani,\ncollatini, Corinenses et nobiles clade Romana Cannenses,\nDirini, Forentani, Genusini, Herdonienses, Irini, Larinates\n\n\n\ncognomine Frentani, Metinates ex Gargano, Mateolani, Neretini,\nNatini, Rubustini, Silvini, Strapellini, Turnantini, Vibinates,\nVenusini, Vlurtini. — Calabrorum mediterranei Aezetini,\nApamestini, Argetini, Butuntinenses, Deciani, Grumbestini,\nNorbanenses, Palionenses, Stulnini, Tutini. — Sallentinorum\nAletini, Basterbini, Neretini, Vzentini, Veretini.\nSequitur regio quarta gentium vel fortissimarum\nItaliae. in ora Frentanorum a Tiferno flumen\nTrinium portuosum, oppida Histonium, Buca, Hortona,\nAternus amnis. intus Anxani cognomine Frentani,\nCarecini Supernates et Infernates, Iuanenses. — Marrucinorum\nTeatini . — Paelignorum Corfinienses, Superaequani, Sulmonenses\n. — Marsorum Anxatini, Antinates, Fucentes,\nLucenses, Marruvini. — Albensium Alba ad Fucinum\nlacum.— Aequiculanorum Cliternini, Carseolani. — Vestinorum\nAngulani, Pennienses, Peltuinates, quibus iunguntur\nAufinates Cismontani. — Samnitium, quos Sabellos et\nGraeci Saunitas dixere, coloniae Bovianum Vetus et alterum\n\n\n\ncognomine Vndecumanorum, Aufidenates, Aesernini, Fagifulani\n, Ficolenses, Saepinates, Tereventinates. — Sabinorum\nAmiternini, Curenses, Forum Deci, Forum Novum, Fidenates,\ninteramnates, Nursini, Nomentani, Reatini, Trebulani qui\ncognominantur Mutuesci et qui Suffenates, Tiburtes, Tarinates\n. in hoc situ ex Aequicolis interiere Comini, Tadiates,\nCaedici, Alfaterni. Gellianus auctor est lacu Fucino\nhaustum Marsorum oppidum Archippe, conditum a Marsya:\nduce Lydorum; item Vidicinorum in Piceno deletum a\nRomanis Valerianus. Sabini, ut quidam existimavere, a\nreligione et deum cultu Sebini appellati, Velinos accolunt\nlacus, roscidis collibus. Nar amnis exhaurit illos sulpureis\naquis Tiberim ex his petens, replet e monte Fiscello\nAvens iuxta Vacunae nemora et Reate in eosdem conditus.\nat ex alia parte Anio, in monte Trebanorum ortus, lacus\ntris amoenitate nobiles, qui nomen dedere Sublaqueo,\ndefert in Tiberim. in agro Reatino Cutiliae lacum, in\nquo fluctuetur insula, Italiae umbilicum esse M. Varro\ntradit. infra Sabinos Latium est, a latere Picenum, a\ntergo Vmbria, Appennini iugis Sabinos utrimque vallantibus.\nQuinta regio Piceni est, quondam uberrimae\nmultitudinis. CCCLX Picentium in fidem p. R.\nvenere. orti sunt a Sabinis voto vere sacro. tenuere ab\nAterno amne, ubi nunc ager Hadrianus et Hadria colonia\na mari VI . flumen Vomanum, ager Praetutianus Palmensisque\n, item Castrum Novum, flumen Batinum, Truentum\ncum amne, quod solum Liburnorum in Italia relicum est,\nflumina Albula, Tessuinum, Helvinum, quo finitur Praetutiana\nregio et Picentium incipit. Cupra oppidum, Castellum\nFirmanorum et super id colonia Asculum, Piceni\nnobilissima intus, Novana. in ora Cluana, Potentia, Numana\na Siculis condita, ab iisdem colonia Ancona, adposita\npromunturio Cunero in ipso flectentis se orae cubito, a\nGargano CLXXXIII. intus Auximates, Beregrani, Cingulani,\nCuprenses cognomine Montani, Falerienses, Pausulani,\nPlaninenses, Ricinenses, Septempedani, Tolentinates, Trai-\nenses, Vrbesalvia Pollentini.\nIungetur his sexta regio Vmbriam conplexa\n\n\n\nagrumque Gallicum citra Ariminum. ab Ancona Gallica\nora incipit Togatae Galliae cognomine. Siculi et Liburni\nplurima eius tractus tenuere, in primis Palmensem, Praetutianum\nHadrianumque agrum. Vmbri eos expulere, hos\nEtruria, hanc Galli. Vmbrorum: gens antiquissima Italiae\nexistimatur, ut quosOmbrios a Graecis putent dictos,\nquod in inundatione terrarum imbribus superfuissent.\ntrecenta eorum oppida Tusci debellasse reperiuntur. nunc\nin ora flumen Aesis, Senagallia, Metaurus fluvius, coloniae\nFanum Fortunae, Pisaurum cum amne et intus Hispellum,\ntuder. de cetero Amerini, Attidiates, Asisinates, Arnates,\nAesinates, Camertes, Casuentillani, Carsulani, Dolates cognomine\nSallentini, Fulginiates, Foroflaminienenses, Foroiulienses\ncognomine Concupienses, Forobrentani, Forosempronienses\n, Iguini, Interamnatescognomine Nartes, Mevanates\n, Mevaniolenses, Matilicates, Narnienses, quod oppidum\nNequinum antea vocitatum est, Nucerini cognomine Favonienses\net Camellani, Ocriculani, Ostrani, Pitinates cognomine\nPisuertes et alii Mergentini, Plestini, Sentinates,\n\n\n\nSarsinates, Spoletini, Suasani, Sestinates, Suillates, Tadinates\n, Trebiates, Tuficani, Tifernates cognomine Tiberini\net alii Metaurenses, Vesinicates, Vrvinates cognomine\nMetaurenses et alii Hortenses, Vettonenses, Vindinates,\nVisuentani . in hoc situ interiere Feliginates et qui\nClusiolum tenuere supra Interamnam et Sarranates cum\noppidis Acerris quae Vafriae cognominabantur, Turocaelo\nquod Vettiolum, item Solinates, Curiates, Falinates, Sapinates\n. interiere et Arinates cum Crinivolo et Vsidicani et\nPlangenses, Paesinates, Caelestini. Ameriam supra scriptam\nCato ante Persei bellum conditam annis DCCCCLXIII prodit.\nOctava regio determinatur Arimino, Pado, Appennino\n. in ora fluvius Crustumium, Ariminum colonia cum\namnibus Arimino et Aprusa, fluvius Rubico, quondam finis\nItaliae. ab eo Sapis et Vtis et Anemo, Ravenna Sabinorum\noppidum cum amne Bedese, ab Ancona CV, nec procul a mari\n\n\n\nVmbrorum Butrium. intus coloniae Bononia, Felsina vocitata\ntum cum princeps Etruriae esset, Brixillum, Mutina,\nParma, Placentia. oppida Caesena, Claterna, Fora Clodi,\nlivi, Popili, Druentinorum, Corneli, Licini, Faventini, Fidentini\n, Otesini, Padinates, Regienses a Lepido, Solonates\nsaltusque Galliani qui cognominantur Aquinates, Tannetani,\nVeleiates cognomine Vetti Regiates, Vrbanates. in hoc\ntractu interierunt Boi, quorum tribus CXII fuisse auctor\nest Cato, item Senones, qui ceperunt Romam.\nPadus, e gremio Vesuli montis celsissimum in\ncacumen Alpium elati finibus Ligurum Bagiennorum visendo\nfonte profluens condensque se cuniculo et in Forovibiensium\nagro iterum exoriens, nullo amnium claritate inferior,\ngraecis dictus Eridanus ac poena Phaethontis inlustratus,\naugetur ad canis ortus liquatis nivibus, agris quam navigiis\ntorrentior, nihil tamen ex rapto sibi vindicans atque,\nubi linquit, ubertate largitor.CCC p. a fonte addens\n\n\n\nmeatu duo de LXXXX nec amnes tantum Appenninos Alpinosque\nnavigabiles capiens, sed lacus quoque inmensos\nin eum sese exonerantes, omni numero XXX flumina in\nmare Hadriaticum defert, celeberrima ex iis Appennini\nlatere Iactum, Tanarum, Trebiam Placentinum, Tarum,\nInciam, Gabellum, Scultennam, Rhenum, Alpium vero\nSturam, Orgum, Durias duas, Sesitem, Ticinum, Lambrum,\nAdduam, Ollium, Mincium. nec alius amnium tam brevi\nspatio maioris incrementi est. urguetur quippe aquarum\nmole et in profundum agitur, gravis terrae, quamquam\ndiductus in flumina et fossas inter Ravennam Altinumque\nper CXX, tamen, qua largius vomit, Septem Maria dictus\nfacere. Augusta fossa Ravennam trahitur, ubi Padusa vocatur\n, quondam Messanicus appellatus. proximum inde\nostium magnitudinem portus habet qui Vatreni dicitur,\nqua Claudius Caesar e Britannia triumphans praegrandi\nilla domo verius quam nave intravit Hadriam. hoc ante\nEridanum ostium dictum est, ab aliis Spineticum ab urbe\nSpina, quae fuit iuxta, praevalens, ut Delphicis creditum\nest thesauris, condita a Diomede. auget ibi Padum Vatrenus\namnis ex Forocorneliensi agro. proximum inde\nostium Caprasiae, dein Sagis, dein Volane, quod ante\nOlane vocabatur, omnia ea fossa Flavia, quam primi a\n\n\n\nSagi fecere Tusci egesto amnis impetu per transversum\nin Atrianorum paludes quae Septem Maria appellantur,\nnobili portu oppidi Tuscorum Atriae, a quo Atriaticum\nmare ante appellabatur quod nunc Hadriaticum. inde\nostia plena Carbonaria, Fossiones acPhilistina, quod alii\nTartarum vocant, omnia ex Philistinae fossae abundatione\nnascentia, accedentibus Atesi ex Tridentinis Alpibus et\nTogisono ex Patavinorum agris. pars eorum et proximum\nportum facit Brundulum, sicut Aedronem Meduaci duo ac\nfossa Clodia. his se Padus miscet ac per haec effundit,\nplerisque, ut in Aegypto Nilus quod vocant Delta, triquetram\nfiguram inter Alpes atque oram maris facere proditus\n, stadiorumII circuitu. pudet a Graecis Italiae rationem\nmutuari, Metrodorus tamen Scepsius dicit,\nquoniam circa fontem arbor multa sit picea, quales Gallice\nvocentur padi, hoc nomen accepisse, Ligurum quidem\nlingua amnem ipsum Bodincum vocari, quod significet fundo\ncarentem. cui argumento adest oppidum iuxta Industria\nvetusto nomine Bodincomagum, ubi praecipua altitudo\nincipit.\nTranspadana appellatur ab eo regio undecima\n, tota in mediterraneo, cui marina cuncta fructuoso\nalveo inportat. oppida Vibi Forum, Segusio, coloniae ab\n\n\n\nAlpium radicibus Augusta Taurinorum — inde navigabili\nPado — antiqua Ligurum stirpe, dein Salassorum Augusta\nPraetoria iuxta geminas Alpium fores, Graias atque Poeninas\n— his Poenos, Grais Herculem transisse memorant —,\noppidum Eporedia Sibyllinis a populo Romano conditum\niussis. eporedias Galli bonos equorum domitores vocant.\nVercellae Libiciorum ex Salluis ortae, Novaria ex Vertamocoris\n, Vocontiorum hodieque pago, non, ut Cato existimat,\nLigurum, ex quibus Laevi et Marici condidere Ticinum\nnon procul a Pado, sicut Boi Transalpibus profecti Laudem\nPompeiam, Insubres Mediolanum. Oromobiorum stirpis\nesse Comum atque Bergomum et Licini Forum aliquotque\ncirca populos auctor est Cato, sed originem gentis ignorare\nse fatetur, quam docet Cornelius Alexander ortam a\ngraecia interpretatione etiam nomiuis vitam in montibus\ndegentium. in hoc situ interiit oppidum Oromobiorum\nparra, unde Bergomates Cato dixit ortos, etiamnum\nprodente se altius quam fortunatius situm. interiere et\nCaturiges, Insubrum exsules, et Spina supra dicta, item\n\nMelpum opulentia praecipuum, quod ab Insubribus et Bois\net Senonibus deletum eo die, quo Camillus Veios ceperit,\nNepos Cornelius tradidit.\nSequitur decima regio Italiae, Hadriatico\nmari adposita, cuius Venetia, fluvius Silis ex montibus\nTarvisanis, oppidum Altinum, flumen Liquentia ex montibus\nOpiterginis et portus eodem nomine, colonia Concordia,\nflumina et portus Reatinum, Tiliaventum Maius Minusque,\nAnaxum, quo Varamus defluit, Alsa, Natiso cum Turro,\npraefluentes Aquileiam coloniam XV p. a mari sitam.\nCarnorum haec regio iunctaque Iapudum, amnis Timavus,\ncastellum nobile vino Pucinum, Tergestinus sinus, colonia\nTergeste, XXXIII ab Aquileia. ultra quam sex milia p.\nFormio amnis, ab Ravenna CLXXXVIIII, anticus auctae\nItaliae terminus, nunc vero Histriae. quam cognominatam\na flumine Histro, in Hadriam effluente e Danuvio amne\neodemque Histro exadversum Padi fauces, contrario eorum\npercussu mari interiecto dulcescente, plerique dixere falso,\net Nepos etiam Padi accola; nullus enim ex Danuvio\namnis in mare Hadriaticum effunditur. deceptos credo,\nquoniam Argo navis flumine in mare Hadriaticum descendit\nnon procul Tergeste, nec iam constat quo flumine. umeris\ntravectam Alpis diligentiores tradunt, subisse autem Histro,\n\n\n\ndein Savo dein Nauporto, cui nomen ex ea causa est inter\nEmonam Alpisque exorienti.\nHistria ut paeninsula excurrit. latitudinem\neius XL, circuitumCXXV prodidere quidam, item adhaerentis\nLiburniae et Flanatici sinus, alii CCXXV, alii Liburniae\nCLXXX. nonnulli in Flanaticum sinum Iapudiam promovere\na tergo Histriae CXXX, dein Liburniam CL fecere.\nTuditanus, qui domuit Histros, in statua sua ibi inscripsit:\nAB AQVILEIA AD TITIVM FLVMEN STADIA MM. oppida\nHistriae civium Romanorum Agida, Parentium, colonia\nPola, quae nunc Pietas Iulia, quondam a Colchis condita;\nabest a Tergeste CV. mox oppidum Nesactium et—\nnunc finis Italiae — fluvius Arsia. ad Polam ab Ancona\ntraiectus CXX p. est.\nIn mediterraneo regionis decimae coloniae Cremona,\nBrixia Cenomanorum agro, Venetorum autem Ateste et\noppida Acelum, Patavium, Opitergium, Belunum, Vicetia.\nMantua Tuscorum trans Padum sola reliqua. Venetos\nTroiana stirpe ortos auctor est Cato, Cenomanos iuxta\n\n\n\nMassiliam habitasse in Volcis. Feltrini et Tridentini et\nBeruenses Raetica oppida, Raetorum et Euganeorum\nVerona, Iulienses Carnorum. dein, quos scrupulosius\ndicere non attineat, Alutrenses, Asseriates, Flamonienses\nVanienses et alii cognomine Carici, Foroiulienses cognomine\nTranspadani, Foretani, Nedinates, Quarqueni, Tarvisani,\nTogienses, Varvari. in hoc situ interiere per oram Irmene,\nPellaon, Palsicium, ex Venetis Atina et Caelina, Carnis\nSegesta et Ocra, Tauriscis Noreia. et ab Aquileia ad XII\nlapidem deletum oppidum etiam invito senatu a M. Claudio\nMarcello L. Piso auctor est.\nIn hac regione et undecuma lacus incluti sunt amnesque\neorum partus aut alumni, si modo acceptos reddunt,\nut Adduam Larius, Ticinum Verbannus, Mincium Benacus,\nOllium Sebinnus, Lambrum Eupilis, omnes incolas Padi.\nAlpis in longitudinem X??? p. patere a Supero mari\nad Inferum Caelius tradit, TimagenesXXV p. deductis,\nin latitudinem autem Cornelius Nepos C???, T. Livius\nIII stadiorum, uterque diversis in locis. namque et centum\n\n\n\nmilia excedunt aliquando, ubi Germaniam ab Italia summovent\n, nec LXX inplent reliqua sui parte graciles, veluti\nnaturae providentia. latitudo Italiae subter radices earum\na Varo per Vada Sabatia, Taurinos, Comum, Brixiam,\nVeronam, Vicetiam, Opitergium, Aquileiam, Tergeste, Polam,\narsiam DCCXLV p. colligit.\nIncolae Alpium multi populi, sed inlustres\na Pola ad Tergestis regionem Fecusses, Subocrini, Catali,\nMenoncaleni iuxtaque Carnos quondam Taurisci appellati,\nnunc Norici. his contermini Raeti et Vindelici, omnes in\nmultas civitates divisi. Raetos Tuscorum prolemarbitrantur\na Gallis pulsos duce Raeto. verso deinde in Italiam pectore\nAlpium Latini iuris Euganeae gentes, quarum oppida XXXIIII\nenumerat Cato. ex iis Trumplini, venalis cum agris\nsuis populus, dein Camunni conpluresque similes finitimis\nadtributi municipis. Lepontios et Salassos Tauriscae gentis\nidem Cato arhitratur; ceteri fere Lepontios relictos ex\ncomitatu Herculis interpretatione Graeci nominis credunt,\npraeustis in transitu Alpium nive membris. eiusdem\nexercitus et Graios fuisse Graiarum Alpium incolas praestantesque\ngenere Euganeos, inde tracto nomine. caput\n\n\n\neorum Stoenos. Raetorum Vennonenses Sarunetesque\nortus Rheni amnis accolunt, Lepontiorum qui Vberi\nvocantur fontem Rhodani eodem Alpium tractu. sunt\npraeterea Latio donati incolae, ut Octodurenses et finitimi\nCeutrones, Cottianae civitates et Turi Liguribus orti, Bagienni\nligures et qui Montani vocantur Capillatorumque plura\ngenera ad confinium Ligustici maris.\nNon alienum videtur hoc loco subicere inscriptionem\ne tropaeo Alpium, quae talis est:\nIMP · CAESARI DIVI FILIO AVG · PONT. · MAX · IMP\nXIII · TR · POT · XVII · S · P · Q · R · QVOD EIVS DVCTV\nAVSPICIISQVE GENTES ALPINAE OMNES QVAE A MARI\nSVPERO AD INFERVM PERTINEBANT SVB IMPERIVM P · R ·\nSVNT REDACTAE · GENTES ALPINAE DEVICTAE TRVMPILINI\n· · CAMVNNI · VENOSTES · VENNONETES · ISARCI\n· BREVNI · GENAVNES · FOCVNATES · VINDELICORVM GENTES\nQVATTVOR · COSVANETES · RVCINATES · LICATES ·\nCATENATES · AMBISONTES · RVGVSCI · SVANETES · CALVCONES\n· BRIXENETES · LEPONTI · VBERI · NANTVATES ·\nSEDVNI · VARAGRI · SALASSI · ACITAVONES · MEDVLLI ·\n\n\n\nVCENNI · CATVRIGES · BRIGIANI · SOGIONTI · BRODIONTI ·\nNEMALONI · EDENATES · VESVBIANI · VEAMINI · GALLITAE ·\nTRIVLLATI · ECDINI · VERGVNNI · EGVI · TVRI · NEMATVRI.\nORATELLI · NERUSI · VELAVNI · SVETRI.\nNon sunt adiectae Cottianae civitates XV, quae non\nfuerant hostiles, item adtributae municipiis lege Pompeia.\nHaec est Italia diis sacra, hae gentes eius, haec\noppida populorum. super haec Italia, quae L. Aemilio\nPaulo C. Atilio Regulo cos. nuntiato Gallico tumultu sola\nsine externis ullis auxiliis atque etiam tune sine Transpadanis\nequitum LXXX, peditum DCC armavit, metallorum\nomnium fertilitate nullis cedit terris; sed interdictum id\nvetere consulto patrum Italiae parci iubentium.\nArsiae gens Liburnorum iungitur usque ad\nflumen Titium. pars eius fuere Mentores, Himani, Encheleae,\nBulini et quos Callimachus Peucetios appellat, nunc\ntotum uno nomine Illyricum vocatur generatim. populorum\npauca effatu digna aut facilia nomina. conventum\nScardonitanum petunt lapudes et Liburnorum civitates\nXIIII, ex quibus Lacinienses, Stulpinos, Burnistas, Olbonen-\n\nses nominare non pigeat. ius Italicum habent ex eo\nconventu Alutae, Flanates, a quibus sinus nominatur, Lopsi,\nVarvarini inmunesque Asseriates, et ex insulis Fertinates,\ncurictae. cetero per oram oppida a Nesactio Alvona,\nFlanona, Tarsatica, Senia, Lopsica, Ortoplinia, Vegium,\nArgyruntum, Corinium, Aenona, civitas Pasini, flumen\nTelavium, quo finitur Iapudia. insulae eius sinus cum\noppidis praeter supra significatas Absortium, Arba, Crexi,\nGissa, Portunata . rursus in continente colonia lader, quae\na Pola CLX abest, inde XXX Colentum insula, XLIII\nostium Titii fluminis.\nLiburniae finis et initium Delmatiae Scardona\nin amne eoXII passuum a mari. dein Tariotarum\nantiqua regio et castellum Tariona, promunturium Diomedis\nvel, ut alii, paeninsula Hyllis circuitu C???, Tragurium\ncivium Romanorum, marmore notum, Siculi, in quem locum\nDivus Claudius veteranos misit, Salona colonia ab\nIaderCXII. petunt in eam iura viribus discriptis in decurias\n\n\n\nCCCXLII Delmatae, XXV Deuri, CCXXXVIIII Ditiones,\nCCLXVIIII Maezei, LII Sardeates. in hoc tractu sunt\nBurnum, Andetrium, Tribulium, nobilitata proeliis castella.\npetunt et ex insulis Issaei, Solentini, Separi, Epetini. ab\nhis castella Petuntium, Nareste, Oneum. Narona colonia\ntertii conventus a Salona LXXXV p., adposita cognominis\nsui fluvio a mari XX p. M. Varro LXXXVIIII civitates\neo ventitasse auctor est; nune soli prope noscuntur Cerauni\ndecuriis XXIIII, Daversi XVII, Desitiates CIII, Docleatae\nXXXIII, Deretini XIIII, Deraemistae XXX, Dindari XXXIII,\nGlinditiones XLIIII, Melcumani XXIIII, Naresi CII, Scirtari\nLXXII, Siculotae XXIIII populatoresque quondam Italiae\nVardaei non amplius quam XX decuriis. praeter hos tenuere\n\n\n\ntractum eum Ozuaei, Partheni, Cavi, Haemasi, Masthitae\n, Arinistae. a Narone amne C??? p. abest Epidaurum\ncolonia. ab Epidauro sunt oppida civium Romanorum\nRhizinium, Acruium, Butuanum, Olcinium, quod antea\nColchinium dictum est, a Colchis conditum, amnis Drino\nsuperque eum oppidum civium Romanorum Scodra ab\nmari XVIII, praeterea multorum Graeciae oppidorum deficiens\nmemoria nec non et civitatium validarum: eo namque\ntractu fuere Labeatae, Senedi, Rudini, Sasaei, Grabaei;\nproprieque dicti Illyri et Taulanti et Pyraei retinent nomen.\nin ora Nymphaeum promunturium. Lissum oppidum civium\nRomanorum ab Epidauro C??? p.\na Lisso Macedonia 145\nprovincia. gentes Partheni et a tergo eorum Dassaretae,\nmontes Candaviae a Dyrrachio LXXVIII p., in ora vero\nDenda civium Romanorum, Epidamnum colonia, propter\n\n\n\ninauspicatum nomen a Romanis Dyrrachium appellata, flumen\nAous, a quibusdam Aeas nominatum, Apollonia, quondam\nCorinthiorum colonia, IIII p. a mari recedens, cuius in\nfinibus celebre Nymphaeum accolunt barbari Amantes et\nBuliones. at in ora oppidum Oricum, a Colchis conditum.\ninde initium Epiri, montes Acroceraunia, quibus hunc\nEuropae determinavimus sinum. Oricum a Sallentino\nitaliae promunturio distaf LXXX.\nA tergo Carnorum et lapudum, qua se fert\nmagnus Hister, Raetis iunguntur Norici. oppida eorum\nVirunum, Celeia, Teurnia, Aguntum, Iuvaum, omnia Claudia,\nFlavium Solvense. Noricis iunguntur lacus Pelso, deserta\nBoiorum; iam tamen colonia Divi Claudi Savaria et oppido\nScarabantia Iulia habitantur.\nInde glandifera Pannoniae, qua mitescentia\nalpium iuga per medium Illyricum a septentrione ad\nmeridiem versa molli in dextra ac laeva devexitate considunt\n. quae pars ad mare Hadriaticum spectat, appellatur\nDelmatia et Illyricum supra dictum; ad septentriones\nPannonia vergit. finitur inde Danuvio. in ea coloniae\nEmona, Siscia. amnes clari et navigabiles in Danuvium\ndefluunt Draus e Noricis violentior, Saus ex Alpibus Carnicis\n\n\n\nplacidior, CXX intervallo: Draus per Serretes, Serapillos\n, Iasos, Andizetes, Saus per Colapianos Breucosque.\npopulorum haec capita; praeterea Arviates, Azali, Amanti\nni, Belgites, Catari, Cornacates, Eravisci, Hercuniates,\nLatovici, Oseriates, Varciani. mons Claudius, cuius in\nfronte Scordisci, in tergo Taurisci. insula in Sao Metubarbis\n, amnicarum maxima. praeterea amnes memorandi:\nColapis in Saum influens iuxta Sisciam gemino alveo insulam\nibi efficit quae Segestica appellatur; alter amnis\nBacuntius in Saum .... Sirmio oppido influit, ubi civitas\nsirmiensium et Amantinorum. inde XLV Taurunum, ubi\nDanuvio miscetur Saus. supra influunt Valdasus, Urpanus,\net ipsi non ignobiles.\nPannoniae iungitur provincia quae Moesia\nappellatur, ad Pontum usque cum Danuvio decurrens. incipit\na confluente supra dicto. in ea Dardani, Celegeri,\nTriballi, Timachi, Moesi, Thraces Pontoque contermini Scythae\n. flumina clara e Dardanis Margus, Pingus, Timachus,\nex Rhodope Oescus, ex Haemo Vtus, Asamus, Ieterus.\nIllyrici latitudo qua maxima est CCCXXV p. colligit,\nlongitudo a flumine Arsia ad flumen DriniumDXXX. a Drinio\nad promunturium Acroceraunium CLXXV Agrippa prodidit\n, universum autem sinum Italiae et Illyrici ambitu |XVII|.\nin eo duo maria quo distinximus fine, Ionium in prima\nparte, interius Hadriaticum, quod Superum vocant.\nInsulae in Ausonio mari praeter iam dictas\nmemoratu dignae nullae, in Ionio paucae Calabro litore\nante Brundisium, quarum obiectu portus efficitur, contra\nApulum litus Diomedia, conspicua monumento Diomedis,\net altera eodem nomine, a quibusdam Teutria appellata.\nIllyrici ora mille amplius insulis frequentatur, natura vadoso\nmari aestuariisque tenui alveo intercursantibus. clarae\nante ostia Timavi calidorum fontium cum aestu maris\ncrescentium, iuxta Histrorum agrum Cissa, Pullariae et\nabsyrtides Grais dictae a fratre Medeae ibi interfecto.\niuxta eas Electridas vocavere in quibus proveniret sucinum,\nquod illi electrum appellant, vanitatis Graecae certissimum\ndocumentum, adeo ut quas earum designent haut umquam\nconstiterit. contra Iader est Lissa et quae appellata est,\n\n\n\n\ncontra Liburnos Crateae aliquot nec pauciores Liburnicae,\nCeladussae, contra Tragurium Bova et capris laudata\nBrattia, Issa civium Romanorum et cum oppido Pharia.\nab Issa Corcyra Melaena cognominata cum Cnidiorum\noppido distat XXV, inter quam et Illyricum Melite, unde\ncatulos Melitaeos appellari Callimachus auctor est. XV\nab ea VII Elaphites, in Ionio autem mari ab Orico MM p.\nSasonis, piratica statione nota.\nTertius Europae sinus Acrocerauniis incipit montibus\n, finitur Hellesponto, amplectitur praeter minores\nsinus |XIX|.XXV passuum. in eo Epiros, Acarnania, Aetolia\n\n\n\n, Phocis, Locris, Achaia, Messenia, Laconica, Argolis,\nMegaris, Attice, Boeotia iterumque ab alio mari eadem\nPhocis et Locris, Doris, Phthiotis, Thessalia, Magnesia,\nMacedonia, Thracia. omnis Graeciae fabulositas sicut et\nlitterarum claritas ex hoc primum sinu effulsit, quapropter\npaululum in eo conmorabimur.\nEpiros in universum appellata a Cerauniis incipit\nmontibus. in ea primi Chaones, a quibus Chaonia, dein\nThesproti, Antigonenses, locus Aornos et pestifera avibus\nexhalatio, Cestrini, Perrhaebi, quorum mons Pindus, Cassopaei\n, Dryopes, Selloe, Hellopes, Molossi, apud quos Dodonaei\nIovis templum oraculo inlustre, Talarus mons,\ncentum fontibus circa radices Theopompo celebratus.\nEpiros ipsa, ad Magnesiam Macedoniamque tendens, a\ntergo suo Dassaretas supra dictos, liberam gentem, mox\nferam Dardanos habet. Dardanis laevo Triballi praetenduntur\nlatere et Moesicae gentes, a fronte iunguntur Maedi\nac Denselatae, quibus Threces ad Pontum usque pertinentes.\nita succincta Rhodopes, mox et Haemi, vallatur excelsitas.\n\n\n\nin Epiri ora castellum in Acrocerauniis Chimera, sub eo\nAquae Regiae fons, oppida Maeandria, Cestria, flumen\nThesprotiae Thyamis, colonia Buthrotum, maximeque nobilitatus\nAmbracius sinus, D passuum faucibus spatiosum\naequor accipiens, longitudinisXXXVII, latitudinis XV. in\neum defertur amnis Acheron, e lacu Thesprotiae Acherusia\nprofluens XXXV passuum inde et mille pedum ponte\nmirabilis omnia sua mirantibus. in sinu oppidum Ambracia\n. Molossorum flumina Aphas, Aratthus, civitas Anac-\ntorica, locus Pandosia.\nAcarnaniae, quae antea Curetis vocabatur, oppida\nHeraclia, Echinus et in ore ipso colonia Augusti Actium\ncum templo Apollinis nobili ac civitate libera Nicopolitana.\negressos sinu Ambracio in Ionium excipit Leucadium litus,\npromunturium Leucates, dein sinus et Leucadia ipsa paeninsula\n, quondam Neritis appellata, opere accolarum abscisa\ncontinenti ac reddita ventorum flatu congeriem harenae\nadtumulantium, qui locus vocatur Dioryctos stadiorum longitudine\ntrium. oppidum in ea Leucas, quondam Neritum\ndictum. deinde Acarnanum urbes Alyzia, Stratos, Argos\namphilochicum cognominatum. amnis Achelous e Pindo\n\n\n\nfluens atque Acarnaniam ab Aetolia dirimens et Artemitam\ninsulam adsiduo terrae invectu continenti adnectens.\nAetolorum populi Athamnanes, Tymphaei, Ephyri,\nAenienses, Perrhaebi, Dolopes, Maraces, Atraces, a quibus\nAtrax amnis Ionio mari infunditur. Aetoliae oppidum\nCalydon est VII.D passuum a mari iuxta Euenum amnem.\ndein Macynia, Molycria, cuius a tergo Chalcis mons et\nTaphiassus. at in ora promunturium Antirrhium, ubi\nostium Corinthiaci sinus minus M p. latitudine influentis\nAetolosque dirimentis a Peloponneso. promunturium quod\ncontra procedit appellatur Rion. sed in Corinthio sinu\noppida Aetoliae Naupactos, Eupalimna et in mediterraneo\nPleuron, Halicarna. montes clari in Dodone Tomarus, in\nAmbracia Crania, in Acarnania Aracynthus, in Aetolia\nAchaton, Panaetolium, Macynium.\nProximi Aetolis Locri cognominantur Ozolae,\nimmunes. oppidum Oeanthe, portus Apollinis Phaesti,\nsinus Crisaeus. intus oppida Argyna, Eupalia, Phaestum,\n\n\n\nCalamisus. ultra Cirrhaei Phocidis campi, oppidum Cirrha,\nportus Chalaeon, a quo VII p. introrsus liberum oppidum\nDelphi sub monte Parnaso, clarissimi in terris oraculi\nApollinis. fons Castalius, amnis Cephisus praefluens Delphos\n, ortus in Lilaea urbe. quondam praeterea oppidum\ncrisa et cum Bulensibus Anticyra, Naulochum, Pyrrha,\nAmphisa immunis, Tithrone, Tithorea, Ambrysus, Mirana,\nquae regio Daulis appellatur. deinde in intimo sinu angulus\nBoeotiae adluitur cum oppidis Siphis, Thebis quae\nCorsiae cognominatae sunt iuxta Heliconem montem. tertium\nab hoc mari Boeotiae oppidum Pagae, unde Peloponnesi\nprosilit cervix.\nPeloponnesus, Apia antea appellata et Pelasgia,\npaeninsula haut ulli terrae nobilitate postferenda, inter duo\nmaria Aegaeum et Ionium, platani folio similis propter\nangulosos recessus, circuitu DLXIII p. colligit auctore\nIsidoro; eadem per sinus paene tantundem adicit. angustiae\n, unde procedit, Isthmos appellatur. in eo loco\n\n\n\ninrumpentia e diverso quae dicta sunt maria a septentrione\net exortu eius omnem ibi latitudinem vorant, done\ncontrario incursu tantorum aequorum V milium passuum\nintervallo exesis utrimque lateribus angusta cervice Peloponnesum\ncontineat Hellas. Corinthiacus hinc, illinc Saronicus\nappellatur sinus; Lecheae hinc, Cenchreae illinc angustiarum\ntermini, longo et ancipiti navium ambitu quas magnitude\nplaustris transvehi prohibet. quam ob causam perfodere\nnavigabili alveo angustias eas temptavere Demetrius rex,\ndictator Caesar, Gaius princeps, Domitius Nero, nefasto, ut\nomnium exitu patuit, incepto. in medio hoc intervallo, quod\nIsthmon appellavimus, adplicata colli habitatur colonia Corinthus,\nantea Ephyra dicta, sexagenis ab utroque litore stadiis,\ne summa sua arce, quae vocatur Acrocorinthos, in qua\nfons Pirene, diversa duo maria prospectans. LXXXVIII p.\nad Corinthiacum sinum traiectus est Patras a Leucade.\nPatrae, colonia in longissimo promunturio Peloponnesi\ncondita ex adverso Aetoliae et fluminis Eueni minus M p.,\nut dictum est, intervallo in ipsis faucibus, sinum CorinthiacumLXXXV in longitudinem usque ad Isthmon trans-\nmittunt.\nAchaiae nomen provinciae ab Isthmo incipit.\nantea Aegialos vocabatur propter urbes in litore per ordinem\n\n\n\ndispositas. primae ibi quas diximus Lecheae, Corinthiorum\nportus, mox Olyros, Pellenaeorum castellum,\noppida Helice, Bura, in quae refugere haustis prioribus,\nSicyon, Aegira, Aegium, Erineos. intus Cleonae, Hysiae.\nPanhormus portus demonstratumque iam Rhium, a quo\npromunturio V??? absunt Patrae, quas supra memoravimus.\nlocus Pherae. in Achaia novem montium Scioessa notissimus\n, fons Cymothoe. ultra Patras oppidum Olenum,\ncolonia Dyme, loca Buprasium, Hyrmine, promunturium\nAraxus, Cyllenius sinus, promunturium Chelonates, unde\nCyllenen XV p., castellum Phlius, quae regio ab Homero\nAraethyrea dicta est, postea Asopis. inde Eliorum ager,\nqui antea Epioe vocabantur. ipsa Elis in mediterraneo et\na PyloXIII intus delubrum Olympii Iovis, ludorum claritate\nfastos Graeciae complexum, Pisaeorum quondam oppidum, praefluente Alpheo amne. at in ora promunturium\nIchthys, amnis Alpheus—navigaturVI p.—, oppida Aulon, Leprium, promunturium Platanodes. omnia haec ad\n\n\n\noccasum versa, ad meridiem autem Cyparissius sinus\ncum urbe CyparissoLXXV circuitu, oppida Pylos, Mothone,\nlocus Helos, promunturium Acritas, sinus Asinaeus ab\noppido Asine, Coronaeus a Corone. finiuntur Taenaro\npromunturio. ibi regio Messenia duodeviginti montium,\namnis Pamisus, intus autem ipsa Messene, Ithome, Oechalia,\nArene, Pteleon, Thryon, Dorion, Zancle, variis quaeque\nclara temporibus. huius sinus circuitus LXXX, traiectus\nvero XXX.\nDehinc a Taenaro ager Laconicus liberae gentis\net sinus circuitu CVI, traiectu XXXVIII. oppida Taenarum\n, Amyclae, Pherae, Leuctra et intus Sparta, Therapne\natque ubi fuere Cardamyle, Pitane, Anthia, locus Thyreae,\nGerania. mons Taygetus, amnis Eurotas. sinus Aegilodes,\noppidum Psamathus. sinus Gytheates ab oppido, ex quo\nCretamin insulam certissimus cursus. omnes autem\nMaleo promunturio includuntur.\nQui sequitur sinus ad Scyllaeum Argolicus appellatur\n, traiectu L???, idem ambitu CLXII. oppida Boea, Epidaurus\nLimera cognomine, Zarax, Cyphans portus. amnes\nInachus, Erasinus, inter quos Argos Hippium cognominatum\nsupra locum Lernen a mari MM, novemque additis milibus\nMycenae et ubi fuisse Tiryntha tradunt et locus Mantinea.\nmontes Artemisius, Apesantus, Asterion, Parparus aliique\nXI numero. fontes Niobe, Amymone, Psamathe. a Scyllaeo\nad IsthmonLXXX p. oppida Hermione, Troezen,\nCoryphasium appellatumque alias Inachium, alias Dipsium\nArgos, portus Schoenitas. sinus Saronicus, olim querno\nnemore redimitus, unde nomen, ita Graecia antiqua appellante\nquercum; in eo Epidaurum oppidum, Aesculapi\ndelubro celebre, Spiraeum promunturium, portus Anthedus\net Bucephalus et quas supra dixeramus Cenchreae, Isthmi\npars altera cum delubro Neptuni quinquennalibus incluto\nludis. tot sinus Peloponnesi oram lancinant, tot maria\nadlatrant, siquidem a septentrione Ionium inrumpit, ab\noccidente Siculo pulsatur, a meridie Cretico urguetur, ab\noriente brumali Aegaeo, ab oriente solstitiali Myrtoo, quod\na Megarico incipiens sinu totam Atticen adluit.\nMediterranea eius Arcadia maxime tenet undique\na maria remota, initio Drymodes, mox Pelasgis appellata\n. oppida eius Psophis, Mantinea, Stymphalum, Tegea,\nAntigonea, Orchomenum, Pheneum, Pallantium, unde Palatium\nRomae, Megalepolis, Gortyna, Bucolium, Carnion,\nParrhasie, Thelpusa, Melaenae, Heraea, Pylae, Pallene,\nAgrae, Epium, Cynaethae, Lepreon Arcadiae, Parthenium,\nAlea, Methydrium, Enispe, Macistum, Lampia, Clitorium,\nCleonae. inter quae duo oppida regio Nemea est, et\nBembinadia vocitata. montes in Arcadia Phololë cum\noppido, item Cyllene, Lycaeus, in quo Lycaei Iovis delubrum\n, Maenalus, Artemisius, Parthenius, Lampeus, Nonacris\npraeterque ignobiles VIII. amnes Ladon e paludibus\nPhenei, Erymanthus e monte eiusdem nominis in Alpheum\ndefluens. reliquae civitates in Achaia dicendae Alipheraei,\n\n\n\nAbeatae, Pyrgenses, Paroreatae, Pharygenitae, Tortuni,\nTypanei, Thriusi, Tritienses. universae Achaiae libertatem\nDomitius Nero dedit. Peloponnesus in latitudinem a promunturio\nMaleae ad oppidum Aegium Corinthiaci sinus\nCXC patet, at in transversum ab Elide Epidaurum CXXV,\nab Olympia Argos per Arcadiam LXVIII; ab eodem loco\nad Pylumiam dicta mensura est. universa autem, velut\npensante aequorum incursus natura, in montes sex atque\nLXX attollitur.\nAb Isthmi angustiis Hellas incipit, nostris\nGraecia appellata. in ea prima Attice, antiquitus Acte\nvocata. attingit Isthmum parte sui quae appellatur Megaris\nab colonia Megara, e regione Pagarum. duo haec oppida\nexcurrente Peloponneso sita sunt, utraque ex parte velut\nin umeris Helladis, Pagaei et amplius Aegosthenenses\ncontributi Megarensibus. in ora autem portus Schoenos,\noppida Sidous, Cremmyon, Scironia saxa VI longitudine,\n\n\n\nGerania, Megara, Eleusin. fuere et Oenoe et Probalinthos.\nnunc sunt ab Istbmo LV Piraeus et Phalera portus, V???\nmuro recedentibus Athenis iuncti. libera haec civitas nec\nindiga ullius praeconii amplius: tanta claritas superfluit.\nin Attica fontes Cephisia, Larine, Callirroe Enneacrunos,\nmontes Brilessus, Aegialeus, Icarius, Hymettus, Lycabettus,\nlocus Ilisos. a PiraeoXLV Sunium promunturium, Thoricos\npromunturium, Potamos, Steria, Brauron, quondam\noppida, Rhamnus pagus, locus Marathon, campus Thriasius,\noppidum Melita et Oropus in confinio Boeotiae.\nCuius Anthedon, Onchestos, Thespiae liberum\noppidum, Lebadea nec cedentes Athenis claritate quae\ncognominantur Boeotiae Thebae, duorum numinum Liberi\natque Herculis, ut volunt, patria. et Musis natalem in\nnemore Heliconis adsignant. datur et his Thebis saltus\n\n\n\nCithaeron, amnis Ismenus. praeterea fontes in Boeotia\nOedipodia, Psamathe, Dirce, Epicrane, Arethusa, Hippocrene,\nAganippe, Gargaphie. montes extra praedictos Mycalesus,\nHadylius, Acontius. reliqua oppida inter Megaricam et\nThebas Eleutherae, Haliartus, Plataeae, Pherae, Aspledon,\nHyle, Thisbe, Erythrae, Glissa, Copae, iuxta Cephisum\namnem Lamiae et Anichiae, Medeon, Phlygone, Acraephia,\nCoronea, Chaeronea. in ora autem infra Thebas Ocalee,\nEteonos, Scolos, Schoenos, Peteon, Hyrie, Mycalesos, Ireseum\net Eleon, Ollarum, Tanagra, liber populus, et in ipsis\nfaucibus Euripi, quem facit obiecta insula Euboea, Aulis\ncapaci nobilis portu. Boeotos Hyantas antiquitus dixere.\nLocri deinde Epicnemidii cognominantur, olim Leleges\nappellati, per quos amnis Cephisus defertur in mare.\n\n\n\noppida Opus, unde et sinus Opuntius, Cynus. Phocidis\nin litore unum Daphnus, introrsus autem Larisa, Elatea\net in ripa Cephisi, ut diximus, Lilaea Delphosque versae\nCnemis et Hyampolis. rursus Locrorum ora, in qua Larumna\n, Thronium, iuxta quod Boagrius amnis defertur in\nmare. oppida Narycum, Alope, Scarphia. postea Maliacus\nsinus ab incolis dictus, in quo oppida Halcyone, Aegonia,\nPhalara. Doris deinde, in qua Sparthos, Erineon,\nBoion, Pindus, Cytinum. Doridis a tergo mons Oeta est.\nSequitur mutatis saepe nominibus Haemonia\neadem Pelasgis et Pelasgicon Argos, Hellas, eadem Thessalia\net Dryopis, semper a regibus cognominata. ibi genitus\nrex nomine Graecus, a quo Graecia; ibi Hellen, a quo\nHellenes. hos eosdem Homerus tribus nominibus appellavit\nMyrmidonas et Hellenas et Achaeos. ex his Phthiotae\nnominantur Dorida accolentes. eorum oppida Echinus,\nin faucibus Sperchii fluminis Thermopylarum angustiae,\nquo argumento IIII inde Heraclea Trechin dicta est. mons\n\n\n\nibi Callidromus; oppida celebrata Hellas, Halos, Lamia,\nPhthia, Arne.\nIn Thessalia autem Orchomenus, Minyius\nantea dictus, et oppidum Alimon, ab aliis Holmon, Atrax,\nPalamna, fons Hyperia, oppida Pherae, quarum a tergo\nPieria ad Macedoniam protenditur, Larisa, Gomphi, Thebae\nThessalae, nemus Pteleon, sinus Pagasicus, oppidum Pagasa\n, idem postea Demetrias dictum, Tricca, Pharsali campi\ncum civitate libera, Crannon, Iletia. montes Phthiotidis\nNymphaeus, quodam topiario naturae opere spectabilis,\nBuzygaeus, Donacoessa, Bromiaeus, Daphusa, Chimarone,\nAthamas, Stephane. in Thessalia quattuor atque triginta,\nquorum nobilissimi Cercetii, Olympus Pierius, Ossa, cuius\nex adverso Pindus et Othrys, Lapitharum sedes, hi ad\noccasum vergentes, ad ortus Pelius, omnes theatrali modo\ninflexi, caveatis ante eos LXXV urbibus. flumina Thessaliae\nApidanus, Phoenix, Enipeus, Onochonus, Pamisus,\nfons Messeis, lacus Boebeis et ante cunctos claritate Penius\n\n\n\n, ortus iuxta Gomphos interque Ossam et Olympum\nnemorosa convalle defluens D stadiis, dimidio eius spatii\nnavigabilis. in eo cursu Tempe vocant, V??? passuum longitudine\net ferme sesquiiugeri latitudine, ultra visum hominis\nattollentibus se dextra laevaque leniter convexis\niugis, intus silva late viridante, ac labitur Penius viridis\ncalculo, amoenus circa ripas gramine, canorus avium concentu\n. accipit amnem Horcon nec recipit, sed olei modo\nsupernatantem, ut dictum est Homero, brevi spatio portatum\nabdicat, poenales aquas dirisque genitas argenteis\nsuis misceri recusans.\nThessaliae adnexa Magnesia est, cuius fons\nLibethra, oppida Iolcus, Ormenium, Pyrra, Methone, Olizon\n, promunturium Sepias, oppida Castana, Spalathra, promunturium\nAeantium, oppida Meliboea, Rhizus, Erymnae,\nostium Penii, oppidaHomolium, Orthe, Iresiae, Pelinna,\n\n\n\nThaumacie, Gyrton, Crannon, Acharne, Dotion, Melite, Phylace\n, Potniae.\nEpiri, Achaiae, Atticae, Thessaliae in porrectum longitudo\nCCCCLXXXX traditur, latitudo CCLXXXXVII.\nMacedonia postea CL populorum, duobus 33\nincluta regibus quondamque terrarum imperio, Emathia\nantea dicta. haec ad Epiroticas gentes in solis occasum\nrecedens post terga Magnesiae atque Thessaliae infestatur\na Dardanis; partem eius septentrionalem Paeonia ac Pelagonia\nprotegunt a Triballis. oppida Aegae, in quo sepeliri\nmos reges, Beroea et in regione, quae Pieria appellatur\na nemore, Aeginium. in ora Heraclea, flumen Apilas\n, oppida Pydna, Aloros, amnis Haliacmon. intus Aloritae,\nVallaei, Phylacaei, Cyrrestae, Tyrissaei, Pella colonia, oppidum\nStobi civium Romanorum, mox Antigonea, Europus\nad Axium amnem, eodemque nomine per quod Rhoedias\nfluit, Scydra, Eordaea, Mieza, Gordyniae. mox in ora\n\n\n\nIchnae, fluvius Axius. ad hunc fine Dardani,Treres,\nPieres Macedoniam accolunt. ab hoc amne Paeoniae gentes\nParaxiaei, Eordenses, Almopi, Pelagones, Mygdones.\nmontes Rhodope, Scopius, Orbelus. dein praeiacente gremio\nterrarum Arethusii, Antiochienses, Idomenenses, Doberi\n, Aestrienses, Allantenses, Audaristenses, Morylli, Garresci\n, Lyncestae, Othryonei et liberi Amantini atque\nOrestae, coloniae Bullidenses et Dienses, Xylopolitae, Scotusaei\nliberi, Heraclea Sintica, Tymphaei, Toronaei.\nIn ora sinus Macedonica oppidum Chalastra et intus\nPiloros, Lete medioque litoris flexu Thessalonice liberae\ncondicionis — ad hanc a Dyrrhachio CCXLV —, Therme\nin Thermaico sinu, oppida Dicaea, Palinandrea, Scione,\npromunturium Canastraeum, oppida Pallene, Phlegra. qua\n\n\n\nin regione montes Hypsizonus, Epytus, Alcyon, Elaeuomne,\noppida Nissos, Phryxelon, Mendae et in Pallenensi Isthmo\nquondam Potidaea, nunc Cassandrea colonia, Anthemus,\nOlophyxus, sinus Mecyberna, oppida Myscella, Ampelos,\nTorone, Siggos, Stolos, fretum, quo montem Atho Xerxes\nPersarum rex continenti abscidit in longitudinem passuum\nMD. mons ipse a planitie excurrit in mariaLXXV\npassuum, ambitus radicis CL colligit. oppidum in cacumine\nfuit Acrothoon; nunc sunt Vranopolis, Palaehorium,\nThyssus, Cleonae, Apollonia, cuius incolae Macrobii cognominantur\n. oppidum Cassera faucesque alterae Isthmi,\nAcanthus, Stagira, Sithone, Heraclea et regio Mygdoniae\n\n\n\nsubiacens, in qua recedentes a mari Apollonia, Arethusa.\nin ora rursus Posidium et sinus cum oppido Cermoro,\nAmphipolis liberum, gens Bisaltae. dein Macedoniae terminus\namnis Strymon, ortus in Haemo. memorandum in\nseptem lacus eum fundi, priusquam derigat cursum.\nHaec est Macedonia terrarum imperio potita quondam\n, haec Asiam, Armeniam, Hiberiam, Albaniam, Cappadociam\n, Syriam, Aegyptum, Taurum, Caucasum transgressa,\nhaec in Bactris, Medis, Persis dominata toto oriente possesso\n, haec etiam Indiae victrix per vestigia Liberi Patris\natque Herculis vagata. haec eadem est Macedonia, cuius\nuno die Paulus Aemilius imperator noster LXXII urbes\ndireptas vendidit. tantam differentiam sortis praestitere\nduo homines!\nThracia sequitur, inter validissimas Europae\ngentes, in strategias L divisa. populorum eius, quos\nnominare non pigeat, amnem Strymonem accolunt dextro\nlatere Denseletae et Maedi ad Bisaltas usque supra dictos,\nlaevo Digerri Bessorumque multa nomina ad Mestum amnem\nima Pangaei montis ambientem inter Haletos, Diobessos\n\n\n\n, Carbilesos, inde Brigas, Sapaeos, Odomantos. Odrysarum\ngens fundit Hebrum accolentibus Carbiletis, Pyrogeris,\nDrugeris, Caenicis, Hypsaltis, Benis, Corpilis, Bottiaeis,\nEdonis. eodem sunt in tractu Sialetae, Priantae, Dolongae\n, Thyni, Coelaletae maiores Haemo, minores Rhodopae\nsubditi. inter quos Hebrus amnis, oppidum sub Rhodope\nPoneropolis antea, mox a conditore Philippopolis, nunc a\nsitu Trimontium dicta. Haemi excelsitas VI passuum subitur\n. aversa eius et in Histrum devexa Moesi, Getae,\nAedi, Scaugdae Clariaeque et sub iis Arraei Sarmatae,\nquos Areatas vocant, Scythaeque et circa Ponti litora Moriseni\nSitonique, Orphei vatis genitores, optinent. ita finit\nHister a septentrione, ab ortu Pontus ac Propontis, a meridie\nAegaeum mare. cuius in ora a Strymone Apollonia,\nOesyma, Neapolis, Datos. intus Philippi colonia—absunt\n\n\n\na Dyrrhachio CCCXXV—, Scotusa, Topiros civitas. Mesti\namnis ostium, mons Pangaeus. Heraclea, Olynthos, Abdera\nlibera civitas. stagnum Bistonum et gens. oppidum\nfuit Tirida, Diomedis equorum stabulis dirum; nunc sunt\nDicaea, Ismaron, locus Parthenion, Phalesina, Maronea,\nprius Orthagurea dicta. mons Serrium, Zone, tum locus\nDoriscum, X??? hominum capax — ita Xerxes ibi dinumeravit\nexercitum—, os Hebri, portus Stentoris, oppidum Aenos\nliberum cum Polydori tumulo, Ciconum quondam regio.\na Dorisco incurvatur ora ad Macron TichosCXII p., circa\nquem locum fluvius Melas, a quo sinus appellatur. oppida\nCypsela, Bisanthe, Macron Tichos, dictum quia a Propontide\nad Melanem sinum inter duo maria porrectus murus\nprocurrentem excludit Cherronesum. namque Thracia altero\nlatere a Pontico litore incipiens, ubi Hister amnis\ninmergitur, vel pulcherrimas in ea parte urbes habet,\nHistropolin Milesiorum, Tomos, Callatim, quae antea Cer-\n\nbatis vocabatur, Heracleam. habuit et Bizonen terrae\nhiatu raptam; nunc habet Dionysopolim, Crunon antea\ndictam; adluit Zyras amnis. totum eum tractum Scythae\nAroteres cognominati tenuere. eorum oppida Aphrodisias,\nLibistos, Zygere, Rhocobae, Eumenia, Parthenopolis, Gerania\n, ubi Pygmaeorum gens fuisse proditur; Catizos barbari\nvocabant, creduntque a gruibus fugatos. in ora a\nDionysopoli est Odessus Milesiorum, flumen Pannysis, oppidum\nEreta, Naulochus. mons Haemus, vasto iugo procumbens\nin Pontum, oppidum habuit in vertice Aristaeum;\nnunc in ora Mesembria, Anchialum, ubi Messa fuerat.\nAstice regio habuit oppidum Anthium; nunc est Apollonia.\nflumina Panisos, Iuras, Tearus, Orosines; oppida Thynias,\nHalmydesos, Develton cum stagno, quod nunc Deultum\nvocatur veteranorum, Phinopolis, iuxta quam Bosporos.\nab Histri ostio ad os Ponti passuum D??? alii fecere, Agrippa\n\nLX adiecit; inde ad murum supra dictum CL, ab eo\nCherronesiCXXVI.—Sed a Bosporo sinus Lasthenes,\nportus Senum et alter qui Mulierum cognominatur. promunturium\nChryseon Ceras, in quo oppidum Byzantium\nliberae condicionis, antea Lygos dictum; abest a Dyrrhachio\nDCCXI p.: tantum patet longitude terrarum inter Hadriaticum\nmare et Propontidem. amnes Bathynias, Pidaras\nsive Athyras. oppida Selymbria, Perinthus, latitudine\nCC pedum continenti adnexa. intus Bizye, arx regum\nThraciae, a Terei nefasto invisa hirundinibus, regio Caenica\n, colonia Flaviopolis, ubi antea Caela oppidum vocabatur\n, et a Bizye L??? p. Apros colonia, quae a Philippis\nabest CLXXXVIIII. at in ora amnis Erginus; oppidum\nfuit Ganos. deseritur et Lysimachea iam in Cherroneso.\nalius namque ibi Isthmos angustias similes eodem nomine\net pari latitudine inlustrat. duae urbes utrimque litora\n\n\n\nhaut dissimili mode tenuere, Pactye a Propontide, Cardia\na Melane sinu, haec ex facie loci nomine accepto, utraeque\nconprehensae postea Lysimachea V??? p. a Longis Muris.\nCherronesos a Propontide habuit Tiristasin, Crithoten,\nCissam flumini Aegos adpositam; nunc habet a colonia\nApro XXII p. Resisthon, ex adverso coloniae Parianae. et\nHellespontus VII, ut diximus, stadiis Europam ab Asia?\ndividens, IIII inter se contrarias urbes habet, in Europa\nCallipolim et Seston, in Asia Lampsacon et Abydon. dein\npromunturium Cherronesi Mastusia adversum Sigeo, cuius\nin fronte obliqua Cynossema—ita appellatur Hecubae\ntumulus—, statio Achaeorum et turris, delubrum Protesilai\net in extrema Cherronesi fronte, quae vocatur Aeolium\n, oppidum Elaeus. dein petenti Melana sinum portus\nCoelos et Panhormus et supra dicta Cardia.\nTertius Europae sinus ad hunc modum clauditur.\nmontes extra praedictos Thraciae Edonus, Gygemeros,\nMeritus, Melamphyllos. flumina in Hebrum cadentia Bargus\n\n\n\n, Syrmus. Macedoniae, Thraciae, Hellesponti longitudo est\nsupra dicta; quidam DCCXX faciunt. latitude CCCLXXXIIII\nest. Aegaeo mari nomen dedit scopulus inter Tenedum\net Chium verius quam insula, Aex nomine a specie caprae,\nquae ita Graecis appellatur, repente e medio mari exiliens.\ncernunt eum ab dextera parte Antandrum navigantes ab\nAchaia, dirum ac pestiferum. Aegaei pars Myrtoo datur.\nappellatur ab insula parva, quae cernitur Macedoniam a\nGeraesto petentibus haut procul Euboeae Carysto. Romani\nomnia haec maria duobus nominibus appellant, Macedonicum\nquacumque Macedoniam aut Thraciam attingit,\nGraeciense qua Graeciam adluit. nam Graeci et Ionium\ndividunt in Siculum ac Creticum ab insulis, item Icarium,\nquod est inter Samum et Myconum. cetera nomina sinus\ndedere quod diximus.\nEt maria quidem gentesque in tertio Europae\nsinu ad hunc modum se habent; insulae autem ex\nadverse Thesprotiae a Buthroto XII p., eadem ab Acrocerauniis\nL???, cum urbe eiusdem nominis Corcyra liberae civitatis\net oppido Cassiope temploque Cassi lovis, XCVII in\nlongitudinem patens, Homero dicta Scheria et Phaeacia,\n\n\n\nCallimacho etiam Drepane. circa eam aliquot, sed ad\nItaliam vergens Othronos, ad Leucadiam Paxos, Subotae\nduae, V??? discretae a Corcyra. nec procul ab iis ante Corcyram\nEricusa, Marathe, Elaphusa, Malthace, Trachie, Pythionia\n, Ptychia, Tarachie et a Phalacro, Corcyrae promunturio\n, scopulus in quem mutatam Vlixis navem a simili\nspecie fabula est. ante Leucadiam autem et Aetoliam permultae\n, quarum Teleboides eaedemque Taphiae ab incolis\nante Leucadiam appellantur Taphias, Carnos, Oxia, Prin\noessa, ante Aetoliam Echinades Aegialia, Cotonis, Thyatira\n, Geoaris, Dionysia, Cyrnus, Chalcis, Pinara, Nystrus.\nante eas in alto Cephallania, Zacynthus, utraque libera,\nIthaca, Dulichium, Same, Crocyle. a Paxo Cephallania,\n\n\n\nquondam Melaena dicta, X p. abest, circuitu patet XCIII.\nSame diruta a Romanis adhuc tamen oppida tria habet.\ninter hanc et Achaiam cum oppido magnifica et fertilitate\npraecipua Zacynthus, aliquando appellata Hyrie, a Cephallaniae\nmeridiana parte XXV abest. mons Elatus ibi nobilis\n; ipsa circuitu colligit XXXVI. ab ea Ithaca XV distat\n, in qua mons Neritus; tota vero circuitu patet XXV.\nab ea Araxum, Peloponnesi promunturium, XV. ante hanc\nin alto Asteris, Prote, ante Zacynthum XXXV in eurum\nventum Strophades duae, ab aliis Plotae dictae, ante Cephallaniam\nLetoia, ante Pylum III Sphagiae, totidem ante\nMessenen Oenussae. in Asinaeo sinu tres Thyrides, in\nLaconico Theganusa, Cothon, Cythera cum oppido, antea\nPorphyris appellata. haec sita est a Maleae promunturio\nV??? passuum, ancipiti propter angustias ibi navium ambitu.\nin Argolico Pityusa, Arine, Ephyre. contra Hermionium\nagrum Tricarenus, Aperopia, Colonis, Aristera, contra\n\n\n\nTroezenium Calauria, L??? distans Plateis, Belbina, Lasia,\nBaucidias, contra Epidaurum Cecryphalos, PityonesosVI a\ncontinente. ab hac Aegina liberae condicionis XV, cuius\nXVIIII praenavigatio est; eadem autem a Piraeo Atheniensium\nportu XX abest, ante Oenone vocitata. Spiraeo promunturio\nobiacent Eleusa, Adendros, Craugiae duae, Caeciae\nduae, Selacosa; et a Cenchreis AspisVII et in Megarico\nsinu MethuridesIIII, Aegila autem XV a Cythera, eademque\na Cretae Phalasarna oppido XXV.\nIpsa Creta, altero latere ad austrum, altero ad\nseptentrionem versa, inter ortum occasumque porrigitur\ncentum urbium clara fama. Dosiades eam a Crete nympha\n, Hesperidis filia, Anaximander a rege Curetum,\n\n\n\nPhilistides Malloteset Crates primum Aëriam dictam,\ndeinde postea Curetim; et Macaron nonnulli a temperie\ncaeli appellatam existimavere. latitudine nusquam L??? excedens\net circa mediam sui partem maxime patens longitudine\nimplet CCLXX, circuituDLXXXVIIII, flectensque\nse in Creticum pelagus ab ea dictum, qua longissima est,\nad orientem promunturium Samonium adversum Rhodo, ad\noccidentem Criu Metopon Cyrenas versus expellit. oppida\neius insignia Phalasarna, Elaea, Cisamon, Pergamum, Cy-\ndonea, Minoium Apteron, Pantomatrium, Amphimala, Rhithymna\n, Panhormum, Cytaeum, Apollonia, Matium, Heraclea,\nMiletos, Ampelos, Hierapytna, Lebena, Hierapolis, et in\nmediterraneo Gortyna, Phaestum, Gnosus, Polyrrhenum,\nMyrina, Lycastos, Rhamnus, Lyctus, Dium, Asium, Pyloros,\nRhytion, Elatos, Pherae, Olopyxos, Lasos, Eleuthernae,\n\n\n\nTherapnae, Marathusa, Tylisos; et aliorum circiter LX oppidorum\nmemoria extat. montes Cadistus, Idaeus,\nDictynnaeus, Corycus. ipsa abest promunturio suo, quod vocatur\nCriu Metopon, ut prodit Agrippa, a Cyrenarum promunturio\nPhycunte CXXV, item Cadisto.... a Malea Peloponnesi\nLXXX, a Carpatho insula promunturio SamonioLX in favonium ventum. haec inter ear et Rhodum interiacet\n; reliquae circa eam ante Peloponnesum duae Corycoe\n, totidem Mylae, et latere septentrionali dextra Cretam\nhabenti contra Cydoneam Leuce et duae Budroe, contra\nMatium Dia, contra Itanum promunturium Onysia, Leuce,\ncontra Hierapytnam Chrysea, Gaudos. eodem tractu Ophiussa\n, Butoa, Ramnus circumvectisque Criu Metopon tres\n\nAcusagorus appellatae. ante Samonium promunturium\nPhocoe, Platiae, Syrnides, Naulochos, Harmedon, Zephyre.\nAt in Hellade, etiamnum in Aegaeo, Lichades, Scarphia\n, Corese, Phocasia conpluresque aliae ex adverso Atticae\n, sine oppidis et ideo ignobiles. sed contra Eleusina\nclara Salamis. ante eam Psyttalia, a Sunio vero Helene\nV??? distans. dein Ceos ab ea totidem, quam nostri quidam\ndixere Ceam, Graeci et Hydrusam, avolsam Euboeae.\nquingentos longa stadios fuit quondam, mox quattuor fere\npartibus, quae ad Boeotiam vergebant, eodem mari devoratis\noppida habet reliqua Iulida, Carthaeam; intercidere\nCoresus, Poeeessa. ex hac profectam delicatiorem feminis\nvestem auctor est Varro.\nEuboea, et ipsa avolsa Boeotiae, tam modico\ninterfluente Euripo, ut ponte iungantur, ad meridiem promunturiis\nduobus, Geraesto ad Atticam vergente et ad\n\n\n\nHellespontum Caphereo, insignis, a septentrione Cenaeo,\nnusquam latitudinem ultraXL extendit, nusquam intra MM\ncontrahit, sed in longitudinem universae Boeotiae ab Attica\nad Thessaliam usque praetenta in CL, circuitu vero CCCLXV.\nabest ab Hellesponto parte Capherei CCXXV, urbibus quondam\nPyrrha, Porthmo, Neso, Cerintho, Oreo, Dio, Aedepso,\nOechalia, nunc Chalcide, cuius ex adverso in continente\nAulis est, Geraesto, Eretria, Carysto, Oritano, Artemisio,\nfonte Arethusa, flumine Lelanto aquisque calidis quae Ellopiae\nvocantur nobilis, notior tamen marmore Carystio.\nantea vocitata est Chalcodontis aut Macris, ut Dionysius\net Ephorus tradunt, ut Aristides, Macra, ut Callidemus,\nChalcis aere ibi primum reperto, ut Menaechmus, Abantias\n, ut poetae vulgo, Asopis.\nExtra eam in Myrtoo multae, sed maxime inlustres\nGlauconnesos et Aegilia et a promunturio Geraesto\n\n\n\ncirca Delum in orbem sitae, unde et nomen traxere, Cyclades\n. prima earum Andrus cum oppido abest a Geraesto\nX???, a Ceo XXXVIII. ipsam Myrsilus Cauron, deinde\nAntandron cognominatam tradit, Callimachus Lasiam, alii\nNonagriam, Hydrusam, Epagrim; patet circuitu LXXXXIII.\nab eadem Andro passus mille et a Delo XV Tenos cum\noppido in XV porrecta, quam propter aquarum abundantiam\nAristoteles Hydrusam appellatam ait, aliqui Ophiusam\n. ceterae Myconus cum monte Dimasto a Delo XV,\nSiphnus, ante Meropia et Acis appellata, circuituXXVIII,\nSeriphus XV Prepesinthus, Cythnos ipsaque longe clarissima\net Cycladum media ac templo Apollinis et mercatu\ncelebrata Delos, quae diu fluctuata, ut proditur, sola motum\nterrae non sensit ad M. Varronis aetatem; Mucianus\nprodidit bis concussam. hanc Aristoteles ita appellatam\ntradit, quoniam repente apparuerit enata, Aglaosthenes Cynthiam\n, alii Ortygiam, Asteriam, Lagiam, Chlamydiam, Cynethum\n, Pyrpylen igne ibi primum reperto. cingitur V??? passuum,\n\n\n\nadsurgit Cynthio monte. proxima ei Rhene, quam Anticlides\nCeladusam vocat, item Artemiten, Celadinen. Syros,\nquam circuitu patere XX prodiderunt veteres, Mucianus\nCLX, Olearos, Paros cum oppido, ab Delo XXXVIII, marmore\nnobilis, quam primo Platean, postea Minoida vocarunt.\nab ea VII. D Naxus, a Delo XVIII, cum oppido, quam\nStrongylen, deinde Dian, mox Dionysiada a vinearum fertilitate\n, alii Siciliam minorem aut Callipolim appellarunt.\npatet circuitu LXXV p. dimidioque maior est quam Parus.\nEt hactenus quidem Cycladas servant, ceteras\nquae secuntur Sporadas. sunt autem Helene, Phacusa,\nNicasia, Schinusa, Pholegandros et a Naxo XXXVIII p.\nIcaros, quae nomen mari dedit, tantundem ipsa in longitudinem\npatens, cum oppidis duobus tertio amisso, antea\nvocitata Doliche et Macris et Ichthyusa. sita est ab exortu\nsolstitiali Deli L??? eademque a Samo XXXV, inter Euboeam\n\n\n\net Andrum X??? passuum freto, ab ea GeraestumCXII D\npassuum. nec deinde servari potest ordo; acervatim ergo\nponentur reliquae. Scyros, los a NaxoXVIII, Homeri sepulchro\nveneranda, longitudineXXII, antea Phoenice appellata\n, Odia, Oletandros. Gyara cum oppido, circuitu XV p.,\nabest ab Andro LXII, ab ea Syrnos LXXX, Cynethus, Telos\nunguento nobilis, a Callimacho Agathusa appellata, Don\nusa, Patmus circuitu XXX, Corassiae, Lebinthus, Gyrus,\nCinara, Sicinus quae antea Oenoe, Heraclia quae Onus,\nCasos quae Astrabe, Cimolos quae Echinusa, Melos cum\noppido, quam Aristides Mimblida appellat, Aristoteles\nZephyriam, Callimachus Mimallida, Heraclides Siphin\net Acytan; haec insularum rotundissima est. Buporthmos,\n\n\n\nMachia, Hypere, quondam Patage, ut alii, Platage, nunc\nAmorgos, Polyaegas, Sapyle, Thera, cum primum emersit,\nCalliste dicta. ex ea avolsa postea Therasia, atque inter\nduas enata mox Automate, eadem Hiera, et in nostro aevo\nThia iuxta easdem enata. distat Ios a Thera XXV p.\nsecuntur Lea, Ascania, Anaphe, Hippuris. Astypalaea, liberae\ncivitatis, circuitusLXXXVIII, abest a Cadisto Cretae\nCXXV, ab ea Platea LX, unde CaminiaXXXVIII, Azibintha\n, Lamse, Atragia, Pharmacusa, Thetaedia, Chalcia, Calymna\n, in qua oppidum, Coos, Eulimna, a qua Carpathum,\nquae nomen Carpathio mari dedit, XXV. inde Rhodum\nAfrico vento L???, a Carpatho CasumVII, a Caso Samonium,\nCretae promunturium, XXX. in Euripo autem Euboico\n\n\n\nprimo fere introitu Petaliae IIII insulae et in exitu Atalante\n. Cyclades et Sporades ab oriente litoribus Icariis\nAsiae, ab occidente Myrtois Atticae, a septentrione Aegaeo\nmari, a meridie Cretico et Carpathio inclusae per DCC\nin longitudinem et perCC in latitudinem iacent.\nPagasicus sinus ante se habet Euthiam, Cicynethum,\nScyrum supra dictam, sed Cycladum et Sporadum extimam,\nGerontiam, Scandiram, Thermaeus Iresiam, Solymniam,\nEudemiam, Neam, quae Minervae sacra est, Athos ante se\nIIII, Peparethum cum oppido, quondam Euoenon dictam,\nnovem milia, SciathumXV, Imbrum cum oppido LXXXVIII.\neadem abest a Mastusia CherronesiXXII p., ipsa circuiturLXII. D; perfunditur amne Ilisso. ab ea Lemnos XXII,\nquae ab Atho LXXXVII; circuitu patet CXV D p., oppida\n\n\n\nhabet Hephaestiam et Myrinam, in cuius forum solstitio\nAthos eiaculatur umbram. ab ea Thasos libera VI p.,\nolim Aëria vel Aethria dicta. inde Abdera continentis\nXXII, Athos LXII.D, tantundem insula Samothrace libera\nante Hebrum, ab Imbro XXXII, a Lemno XXII.D p., a\nThraciae ora XXXVIII; circuiturXXXV, attollitur monte\nSaoce X??? p. altitudinis, vel inportuosissima omnium. Callimachus\neam antiquo nomine Dardaniam vocat. inter\nCherronesum et Samothracen, utrimque fere XV, Halonesos,\nultra Gethone, Lamponia, Alopeconnesus haud procula\nCoelo, Cherronesi portu, et quaedam ignobiles. desertis\nquoque reddantur in hoc sinu quarum modo inveniri potuere\nnomina: Avesticos, Sarnos, Cissyros, Charbrusa,\nCalathusa, Scyllia, Dialeon, Dictaea, Melanthia, Dracanon,\nArconesos, Diethusa, Ascapos, Capheris, Mesate, Aeantion,\nPateronnesos, Pateria, Calathe, Neriphus, Pelendos.\nQuartus e magnis Europae sinus ab Hellesponto\nincipiens Maeotis ostio finitur. sed totius Ponti forma\nbreviter conplectenda est, ut facilius partes noscantur.\nvastum mare, praeiacens Asiae et ab Europa porrecto\nCherronesi litore expulsum, angusto meatu inrumpit in\nterras, VII stadiorum, ut dictum est, intervallo Europam\nauferens Asiae. primas angustias Hellespontum vocant;\nhac Xerxes Persarum rex constrato in navibus ponte duxit\nexercitum. porrigitur deinde tenuis Euripus LXXXVI spatio\nad Priapum urbem Asiae, qua Magnus Alexander transcendit\n. inde exspatiatur aequor rursusque in artum coit.\nlaxitas Propontis appellatur, angustiae Thracius Bosporus,\nlatitudine quingentorum passuum, qua Darius pater Xerxis\ncopias ponte transvexit. tota ab Hellesponto longitudo\nCCXXXIX. dein vastum mare Pontus Euxinus, qui quondam\nAxenus, longe refugientes occupat terras magnoque\nlitorum flexu retro curvatus in cornua ab iis utrimque\nporrigitur, ut sit plane arcus Scythici forma. medio flexu\niungitur ostio Maeotii lacus. Cimmerius Bosporus id os\nvocatur, II quingentorum passuum latitudine. at inter\nduos Bosporos Thracium et Cimmerium derecto cursu, ut\n\n\n\nauctor est Polybius, D??? intersunt. circuilus vero totius\nPonti viciens semel L, ut auctor est Varro et fere veteres.\nNepos Cornelius CCCL adicit, Artemidorus vicies\nnovies decem novem milia facit, Agrippa |XXVI|XL,\nMucianus |XXIIII| XXV. simili modo de Europae latere\nmensuram alii |XIIII|.LXXVIIII determinavere, alii |XI|.\nM. Varro ad hunc modum metitur: ab ostio Ponti Apolloniam\nCLXXXVII.D p., Callatim tantundem, ad ostium\nHistri CXXV, ad BorysthenemCCL, Cherronesum Heracleotarum\noppidum CCCLXXV p., adPanticapaeum, quod\naliqui Bosporum vocant, extremum in Europae ora, CCXII.D,\nquae summa efficit |XIIII|. XXXVII.D. Agrippa a Byzantio\nad flumen Histrum DLX, inde Panticapaeum DCXXXVIII.\nlacus ipse Maeotis, Tanain amnem ex Ripaeis montibus\ndefluentem accipiens, novissimum inter Europam Asiamque\nfinem, |XIIII|. VI circuitu patere traditur, ab aliis |XI|. XXV.\n\n\n\nab ostio eius ad Tanais ostium derecto cursu CCLXXV\nesse constat. accolae sinus eius in mentione Thraciae\ndicti sunt Histropolin usque. inde ostia Histri.\nOrtus hic in Germania iugis montis Abnouae ex adverso\nRaurici Galliae oppidi, multis ultra Alpes milibus\nac per innumeras lapsus gentes Danuvi nomine, inmenso\naquarum auctu et unde primum Illyricum adluit Hister\nappellatus, LX amnibus receptis, medio ferme eorum nu-\nmero navigabili, in Pontum vastis sex fluminibus evolvitur.\nprimum ostium Peuces, mox ipsa Peuce insula, in qua\nproximus alveus appellatusXIX p. magna palude sorbetur.\nex eodem alveo et super Histropolim lacus gignitur LXIII\npassuum ambitu; Halmyrin vocant. secundum ostium\nNaracustoma appellatur, tertium Calon Stoma iuxta insulam\nSarmaticam, quartum Pseudostomon et insula Conopon\nDiabasis, postea Borion Stoma et Psilon Stoma. singula\nautem ora sunt tanta, ut prodatur in XL passuum longitudinis\nvinci mare dulcemque intellegi haustum.\nAb eo in plenum quidem omnes Scytharum\n\n\n\nsunt gentes, varie tamen litori adposita tenuere, alias\nGetae, Daci Romanis dicti, alias Sarmatae, Graecis Sauromatae\n, eorumque Hamaxobii aut Aorsi, alias Scythae degeneres\net a servis orti aut Trogodytae, mox Alani et\nRhoxolani; superiora autem inter Danuvium et Hercynium\nsaltum usque ad Pannonica hiberna Carnunti Germanorumque\nibi confinium, campos et plana Iazyges Sarmatae,\nmontes vero et saltus pulsi ab iis Daci ad Pathissum amnem\n, a Maro, sive Duria est a Suebis regnoque Vanniano 81\ndirimens eos, aversa Basternae tenent aliique inde Germani\n. Agrippa totum eum tractum ab Histro ad oceanum\nbis ad decies centenum milium passuum in longitudinem\n, quattuor milibus minusCCCC in latitudinem, ad\nflumen Vistlam a desertis Sarmatiae prodidit. Scytharum\nnomen usquequaque transiit in Sarmatas atque Germanos.\nnec aliis prisca illa duravit appellatio quam qui extremi\ngentium harum, ignoti prope ceteris mortalibus, degunt.\nVerum ab Histro oppida Cremniscoe, Aepolium,\nmontes Macrocremni, clarus amnis Tyra, oppido nomen\ninponens ubi antea Ophiusa dicebatur. in eodem insulam\nspatiosam incolunt Tyragetae; abest a Pseudostomo Histri\nostio CXXX. mox Axiacae cognomines flumini, ultra quos\nCrolyzi, flumen Rhode, sinus Saggarius, portus Ordesos\net a TyraCXX flumen Borysthenes lacusque et gens eodem\nnomine et oppidum ab mari recedens XV passuum,\nOlbiopolis et Miletopolis antiquis nominibus. rursus litore\nportus Achaeorum, insula Achillis, tumulo eius viri clara,\net ab ea CXXV passuum paeninsula ad formam gladii in\ntransversum porrecta, exercitatione eiusdem cognominata\nDromos Achilleos, cuius longitudinem LXXX tradidit A grippa\n. totum eum tractum tenent Sardi Scythae et Siraci.\ninde silvestris regio Hylaeum mare, quo adluitur, cognominavit\n; Enoecadioe vocantur incolae. ultra Panticapes\namnis, qui Nomadas et Georgos disterminat, mox Acesinus\n. quidam Panticapen confluere intra Olbiam cum\n\n\n\nBorysthene tradunt, diligentiores Hypanim, tanto errore\neorum, qui illum in Asiae parte prodidere.\nMare subit magno recessu, donec V??? passuum intervallo\nabsit a Maeotide, vasta ambiens spatia multasque\ngentes. sinus Carcinites appellatur. flumen Pacyris; oppida\nNavarum, Carcine. a tergo lacus Buces, fossa emissus\nin mare. ipse Buces a Coreto, Maeoti lacus sinu,\npetroso discluditur dorso. recipit amnes Bucem, Gerrhum.\nHypanim, ex diverso venientes tractu. nam Gerrhus Basilidas et Nomadas separat, Hypanis per Nomadas et Hylaeos\nfluit, manu facto alveo in Bucen, naturali in Coretum.\nregio Scythiae Sindica nominatur.\nSed a Carcinite Taurica incipit, quondam mari circumfusa\net ipsa qua nunc campi iacent; dein vastis attollitur iugis. triginta sunt eorum populi, ex iis mediterranei\nXXIII; VI oppida Orgocini, Characeni, Assyrani, Stactari,\nAcisalitae, Caliordi. iugum ipsum Scythotauri tenent; cluduntur\n\n\n\nab oceidente Cherroneso Nea, ab ortu Scythis Satarcis.\nin ora a Carcine oppida Taphrae in ipsis angustiis\npaeninsulae, mox Heraclea Cherronesus, libertate a Romanis\ndonatum; Megarice vocabatur antea, praecipui nitoris, in\ntoto eo tractu custoditis Graeciae moribus, V??? passuum\nambiente muro. inde Parthenium promunturium, Taurorum\ncivitas Placia, Symbolum portus, promunturium Criu\nMetopon adversum Carambico Asiae promunturio, per medium\nEuxinum procurrensCLXX intervallo, quae maxime\nratio Scythici arcus formam efficit. ab eo Taurorum portus\nmulti et lacus. oppidum Theodosia a Criu Metopo\nCXXV p., a Cherroneso vero CLXV. ultra fuere oppida\nCytae, Zephyrium, Acrae, Nymphaeum, Dia. restat longe\nvalidissimum in ipso Bospori introitu Panticapaeum Milesiorum\n, a Theodosia LXXXVII. D p., a Cimmerio vero oppido\ntrans fretum sito MM. D, ut diximus, passuum. haec\nibi latitudo Asiam ab Europa separat, eaque ipsa pedibus\nplerumque pervia glaciato freto. Bospori Cimmerii longitudoXII. D passuum. oppida habet Hermisium, Myrmecium\n\n\n\net intus insulam Alopecen. per Maeotim autem ab extremo\nIsthmo, qui locus Taphrae vocatur, ad os Bospori CCLX\nlongitudo colligit.\nA Taphris per continentem introrsus tenet Auchetae,\napud quos Hypanis oritur, Neuroe, apud quos Borysthenes,\nGeloni, Thyssagetae, Budini, Basilidae et caeruleo capillo\nAgathyrsi. super eos Nomades, deinde Anthropophagi, a\nBuce vero super Maeotim Sauromatae et Essedones. at\nper oram ad Tanain usque Maeotae, a quibus lacus nomen\naccepit, ultimique a tergo eorum Arimaspi. mox Ripaei\nmontes et adsiduo nivis casu pinnarum similitudine Pterophoros\nappellata regio, pars mundi damnata a rerum\nnatura et densa mersa caligine neque in alio quam rigoris\nopere gelidisque Aquilonis conceptaculis.\nPone eos montes ultraque Aquilonem gens felix, si\ncredimus, quos Hyperboreos appellavere, annoso degit aevo,\nfabulosis celebrata miraculis. ibi creduntur esse cardines\nmundi extremique siderum ambitus semenstri luce [et una\n\n\n\ndie] solis adversi, non, ut imperiti dixere, ab aequinoctio\nverno in autumnum: semel in anno solstitio oriuntur iis\nsoles brumaque semel occidunt. regio aprica, felici temperie\n, omni adflatu noxio carens. domus iis nemora lucique\n, et deorum cultus viritim gregatimque, discordia ignota\net aegritudo omnis. mors non nisi satietate vitae\nepulatis delibutoque senio luxu e quadam rupe in mare\nsalientibus; hoc genus sepulturae beatissimum. quidam\neos in prima parte Asiae litorum posuere, non in Europa,\nquia sunt ibi similitudine et situs Attacorum nomine. alii\nmedios fecere eos inter utrumque solem, antipodum occasus\nexorientemque nostrum, quod fieri nullo modo potest\ntam vasto mari interveniente. qui alibi quam in semenstri\nluce constituere eos, serere matutinis, meridie metere,\noccidente fetus arborum decerpere, noctibus in specus\ncondi tradiderunt. nec licet dubitare de gente ea: tot\nauctores produnt frugum primitias solitos Delum mittere\nApollini, quem praecipue colunt. virgines ferebant eas,\nhospitiis gentium per annos aliquot venerabiles, donec\nviolata fide in proximis accolarum finibus deponere sacra\nea instituere iique ad conterminos deferre atque ita Delum\n\n\n\nusque. mox et hoc ipsum exolevit. Sarmatiae, Scythiae,\nTauricae omnisque a Borysthene amne tractus longitude\nDCCCCLXXX, latitudo DCCXVI a M. Agrippa tradita est.\nego incertam in hac terrarum parte mensuram arbitror.\nVerum instituto ordine reliqua huius sinus dicantur,\net maria quidem eius nuncupavimus.\nHellespontus insulas non habet in Europa dicendas\n. in Ponto duae, M.D ab Europa, XIIII ab ostio,\nCyaneae, ab aliis Symplegades appellatae traditaeque fabulis\ninter se concucurrisse, quoniam parvo discretae intervallo\nex adverso intrantibus geminae cernebantur paulumque\ndeflexa acie coeuntium speciem praebebant. citra\nHistrum Apolloniatarum una, LXXX p. a Bosporo Thracio,\nex qua M. Lucullus Capitolinum Apollinem advexit. inter\nostia Histri quae essent diximus. ante Borysthenen Achillea est supra dicta, eadem Leuce et Macaron appellata.\nhanc temporum horum demonstratio a Borysthene CXL\nponit, a Tyra CXX, a Peuce insula L???; cingitur circiter X??? p.\nreliquae in Carcinite sinu Cephalonesos, Spodusa, Macra.\n\n\n\nnon est omittenda multorum opinio, priusquam digrediamur\na Ponto, qui maria omnia interiora illo capite nasci,\nnon Gaditano freto, existimavere, haut inprobabili argumento\n, quoniam aestus semper e Ponto profluens numquam\nreciprocet.\nExeundum deinde est, ut extera Europae dicantur,\ntransgressisque Ripaeos montes litus oceani septentrionalis\nin laeva, donec perveniatur Gadis, legendum. insulae\ncomplures sine nominibus eo situ traduntur, ex quibus\nante Scythiam quae appellatur Baunonia unam abesse diei\ncursu, in quam veris tempore fluctibus electrum eiciatur,\nTimaeus prodidit. reliqua litora incerta. signata fama\nseptentrionalis oceani. Amalchium eum Hecataeus appellat\na Parapaniso amne, qua Scythiam adluit, quod nomen\neius gentis lingua significat congelatum. Philemon Morimarusam\na Cimbris vocari, hoc est mortuum mare, inde\nusque ad promunturium Rusbeas, ultra deinde Cronium.\nXenophon Lampsacenus a litore Scytharum tridui\nnavigatione insulam esse inmensae magnitudinis Balciam\ntradit, eandem Pytheas Basiliam nominat. feruntur et\n\n\n\nOeonae, in quibus ovis avium et avenis incolae vivant,\naliae, in quibus equinis pedibus homines nascantur, Hippopodes\nappellati, Phanesiorum aliae, in quibus nuda alioqui\ncorpora praegrandes ipsorum aures tota contegant.\nIncipit deinde clarior aperiri fama ab gente Inguaeonum,\nquae est prima in Germania. mons Saevo ibi, inmensus\nnec Ripaeis iugis minor, inmanem ad Cimbrorum\nusque promunturium efficit sinum, qui Codanus vocatur,\nrefertus insulis, quarum clarissima est Scatinavia, inconpertae\nmagnitudinis, portionem tantum eius, quod notum\nsit, Hillevionum gente quingentis incolente pagis: quare\nalterum orbem terrarum eam appellant. nec minor est\nopinione Aeningia. quidam haec habitari ad Vistlam usque\nfluvium a Sarmatis, Venedis, Sciris, Hirris tradunt,\nsinum Cylipenum vocari et in ostio eius insulam Latrim,\n\n\n\nmox alterum sinum Lagnum, conterminum Cimbris. promunturium\nCimbrorum excurrens in maria longe paeninsulam\nefficit, quae Tastris appellatur. XXIII inde insulae\nRomanis armis cognitae. earum nobilissimae Burcana,\nFabaria nostris dicta a frugis multitudine sponte provenientis,\nitem Glaesaria a sucino militiae appellata, barbaris\nAusteravia, praeterque Actania.\nToto autem mari ad Scaldim usque fluvium\nGermaniae accolunt gentes, haud explicabili mensura: tam\ninmodica prodentium discordia est. Graeci et quidam\nnostri |XXV| oram Germaniae tradiderunt, Agrippa cum\nRaetia et Norico longitudinem DCXXXVI, latitudinem\nCCXLVIII,\nRaetiae prope unius maiore latitudine,\nsane circa excessum eius subactae; nam Germania multis\npostea annis nec tota percognita est. si coniectare permittitur\n, haut multum ora deerit Graecorum opinioni et\nlongitudini ab Agrippa proditae. Germanorum genera\nquinque: Vandili, quorum pars Burgodiones, Varinnae,\n\n\n\nCharini, Gutones. alterum genus Inguaeones, quorum\npars Cimbri, Teutoni ac Chaucorum gentes. proximi 100\nautem Rheno Istuaeones, quorum ..... mediterranei Hermiones\n, quorum Suebi, Hermunduri, Chatti, Cherusci.\nquinta pars Peucini, Basternae, supra dictis contermini\nDacis. amnes clari in oceanum defluunt Guthalus, Visculus\nsive Vistla, Albis, Visurgis, Amisis, Rhenus, Mosa.\nintrorsus vero nullo inferius nobilitate Hercynium iugum\npraetenditur.\nin Rheno autem ipso, prope C??? in\nlongitudinem, nobilissima Batavorum insula et Cannenefatium\net aliae Frisiorum, Chaucorum, Frisiavonum, Sturiorum\n, Marsaciorum, quae sternuntur inter Helinium ac\nFlevum. ita appellantur ostia, in quae effusus Rhenus a\nseptentrione in lacus, ab occidente in amnem Mosam se\nspargit, medio inter haec ore modicum nomini suo custodiens\nalveum.\nEx adverso huius situs Britannia insula,\nclara Graecis nostrisque monimentis, inter septentrionem\net occidentem iacet, Germaniae, Galliae, Hispaniae, multo\nmaximis Europae partibus, magno intervallo adversa. Albion\nipsi nomen fuit, cum Britanniae vocarentur omnes\nde quibus mox paulo dicemus. haec abest a Gesoriaco\nMorinorum gentis litore proximo traiectu L???. circuitu patere\n|XXXXVIII|.LXXV Pytheas et Isidorus tradunt,\nXXX prope iam annis notitiam eius Romanis armis non\nultra vicinitatem silvae Calidoniae propagantibus. Agrippa\nlongitudinem DCCC esse, latitudinem CCC credit, eandem\nHiberniae, sed longitudinem CC minorem. super eam\nhaec sita abest brevissimo transitu a Silurum gente XXX.\nreliquarum nulla CXXV amplior circuitu proditur. sunt\nautem XL Orcades, modicis inter se discretae spatiis, VII\nHaemodae, XXX Hebudes et inter Hiberniam ac Britanniam\nMona, Monapia, Riginia, Vectis, Silumnus, Andros,\n\n\n\ninfra vero Samnis et Axanthos et ab adversa in Germanicum\nmare sparsae Glaesiae, quas Electridas Graeci recentiores\nappellavere, quod ibi electrum nasceretur. ultima\nomnium quae memorantur Tyle, in qua solstitio nullas\nesse noctes indicavimus, cancri signum sole transeunte,\nnullosque contra per brumam dies. hoc quidam senis\nmensibus continuis fieri arbitrantur. Timaeus historicus\na Britannia introrsus sex dierum navigatione abesse dicit\ninsulam Ictim, in qua candidum plumbum proveniat; ad\neam Britannosvitilibus navigiis corio circumsutis navigare\n. sunt qui et alias prodant, Scandias, Dumnam, Bergos\nmaximamque omnium Berricen, ex qua in Tylen navigetur\n. a Tyle unius diei navigatione mare concretum\na nonnullis Cronium appellatur.\nGallia omnis Comata uno nomine appellata 105\nin tria populorum genera dividitur, amnibus maxime distincta\n. a Scalde ad Sequanam Belgica, ab eo ad Garunnam\nCeltica eademque Lugdunensis, inde ad Pyrenaei\n\nmontis excursum Aquitanica, Aremorica antea dicta. universam\noram |XVII|. L??? Agrippa, Galliarum inter Rhenum\net Pyrenaeum atque oceanum ac montes Cebennam et Iures\n, quibus Narbonensem Galliam excludit, longitudinem\nCCCCXX, latitudinem CCCXVIII computavit. a Scaldi incolunt\n[texero] Texuandri pluribus nominibus, dein Menapi,\nMorini ora Marsacis iuncti pago qui Gesoriacus vocatur,\nBritanni, Ambiani, Bellovaci, Bassi. introrsus Catoslugi,\nAtrebates, Nervi liberi, Veromandui, Suaeuconi, Suessiones\nliberi, Vlmanectes liberi, Tungri, Sunuci, Frisiavones, Baetasi\n, Leuci liberi, Treveri liberi antea et Lingones foederati\n, Remi foederati, Mediomatrici, Sequani, Raurici,\n\n\n\nHelveti, coloniae Equestris et Raurica. Rhenum autem\naccolentes Germaniae gentium in eadem provincia Nemetes,\nTriboci, Vangiones, in Vbis colonia Agrippinensis, Guberni,\nBatavi et quos in insulis diximus Rheni.\nLugdunensis Gallia habet Lexovios, Veliocasses\n, Caletos, Venetos, Abrincatuos, Ossismos, flumen\nclarum Ligerem, sed paeninsulam spectatiorem excurrentem\nin oceanum a fine Ossismorum circuitu DCXXV,\ncervice in latitudinem CXXV. ultra eum Namnetes, intus\nautem Aedui foederati, Carnuteni foederati, Boi, Senones,\nAulerci qui cognominantur Eburovices et qui Cenomani,\nMeldi liberi, Parisi, Tricasses, Andecavi, Viducasses, Bodiocasses\n, Venelli, Coriosvelites, Diablinti, Riedones, Turones\n\n\n\n, Atesui, Segusiavi liberi, in quorum agro colonia Lugudunum\n.\nAquitanicae sunt Ambilatri, Anagnutes,\nPictones, Santoni liberi, Bituriges liberi cognomine Vivisci\n, Aquitani, unde nomen provinciae, Sediboviates. mox\nin oppidum contributi Convenae, Begerri, Tarbelli Quattuorsignani\n, Cocosates Sexsignani, Venami, Onobrisates,\nBelendi, saltus Pyrenaeus infraque Monesi, Oscidates Montani\nSybillates, Camponi, Bercorcates, Pinpedunni, Lassunni\n, Vellates, Toruates, Consoranni, Ausci, Elusates, Sottiates\n, Oscidates Campestres, Succasses, Latusates, Basaboiates,\nVassei, Sennates, Cambolectri Agessinates. Pictonibus iuncti\nautem Bituriges liberi qui Cubi appellantur, dein Lemo- vices, Arverni liberi, Vellavi liberi, Gabales. rursus Narbonensi\n\n\n\nprovinciae contermini Ruteni, Cadurci, Nitiobroges\nTarneque amne discreti a Tolosanis Petrocori.\nMaria circa oram ad Rhenum septentrionalis oceanus,\ninter Rhenum et Sequanam Britannicus, inter id et Pyrenaeum\nGallicus. insulae conplures Venestorum et quae\nVeneticae appellantur et in Aquitanico sinu Vliaros.\nA Pyrenaei promunturio Hispania incipit,\nangustior non Gallia modo, verum etiam semet ipsa, ut\ndiximus, inmensum quantum hinc oceano, illinc Hiberico\nmari comprimentibus. ipsa Pyrenaei iuga ab exortu aequinoctiali\nin occasum brumalem breviores quam latere\nmeridiano Hispanias faciunt. proxima ora citerioris est\neiusdemque Tarraconensis situs. a Pyrenaeo per oceanum\nVasconum saltus, Olarso, Vardulorum oppida, Morogi,\nMenosca, Vesperies, Amanum portus, ubi nunc Flaviobrica\ncolonia. civitatium novem regio Cantabrorum. flumen\nSauga. portus Victoriae Iuliobrigensium; ab eo loco fontes\nHiberiXL p. portus Blendium. Orgenomesci e Cantabris;\n\n\n\nportus eorum Veseiasueca . regio Asturum, Noega oppidum.\nin paeninsula Paesici et deinde conventus Lucensis a flumine\nNavia Albiones, Cibarci, Egi, Varri cognomine Namarini\n, Adovi, Arroni, Arrotrebae. promunturium Celticum,\namnes Florius, Nelo. Celtici cognomine Neri et super\nTamarci, quorum in paeninsula tres arae Sestianae Augusto\ndicatae, Copori, oppidum Noeta, Celtici cognomine\nPraestamarci, Cileni. ex insulis nominandae Corticata et\nAunios. a Cilenis conventus Bracarum Helleni, Grovi,\ncastellum Tyde, Graecorum subolis omnia. insulae Siccae,\noppidum Abobrica. Minius amnis, IIII ore spatiosus, Leuni,\nSeurbi, Bracarum oppidum Augusta, quos super Gallaecia.\n\n\n\nflumen Limia, Durius amnis e maximis Hispaniae, ortus\nin Pelendonibus et iuxta Numantiam lapsus, dein per Arevacos\nVaccaeosque, disterminatis ab Asturia Vettonibus, a\nLusitania Gallaecis, ibi quoque Turdulos a Bracaris arcens\n. omnis, quae dicta regio a Pyrenaeo, metallis referta\nauri, argenti, ferri, plumbi nigri albique.\nA Durio Lusitania incipit. Turduli veteres,\nPaesuri, flumen Vagia, oppidum Talabrica, oppidum et flumen\nAeminium aeminium (B)H coll. §115.emen- d.\nmin- F2G. enumen- a. eumen- rov, oppida Conimbriga, Collippo, Eburobrittium.\nexcurrit deinde in altum vasto cornu promunturium, quod\naliqui Artabrum appellavere, alii Magnum, multi Olisiponense\nab oppido, terras, maria, caelum discriminans. illo\nfinitur Hispaniae latus et a circuitu eius incipit frons.\nseptentrio hinc oceanusque Gallicus, occasus illinc,\noceanus Atlanticus. promunturi excursum LX prodidere,\nalii XC, ad Pyrenaeum inde non pauci |XII|.L???, et ibi\ngentem Artabrum, quae numquam fuit, manifesto errore.\nArrotrebas enim, quos ante Celticum diximus promunturium,\nhoc in loco posuere litteris permutatis. erratum et\n\n\n\nin amnibus inclutis. ab Minio, quem supra diximus, CC,\nut auctor est Varro, abest Aeminius, quem alibi quidam\nintellegunt et Limaeam vocant, Oblivionis antiquis dictus\nmultumque fabulosus, ab Durio Tagus CC interveniente\nMunda. Tagus auriferis harenis celebratur. ab eo CLX\npromunturium Sacrum e media prope Hispaniae fronte\nprosilit. |XIIII| inde ad Pyrenaeum medium colligi Varro\ntradit, ad Anam vero, quo Lusitaniam a Baetica discrevimus\n, CXXVI, a Gadibus CII additis. gentes Celtici Turduli\net circa Tagum Vettones, ab Ana ad Sacrum Lusitani.\noppida a Tago memorabilia in ora Olisipo, equarum e favonio\nvento conceptu nobile, Salacia cognominata Vrbs\nImperatoria, Merobrica. promunturium Sacrum et alterum\nCuneus. oppida Ossonoba, Balsa, Myrtilis.\nVniversa provincia dividitur in conventus tres, Emeritensem\n, Pacensem, Scalabitanum, tota populorum XLV,\nin quibus coloniae sunt quinque, municipium civium Romanorum\n, Latii antiqui III, stipendiaria XXXVI. coloniae\n\n\n\nAugusta Emerita, Anae fluvio adposita, Metellinensis, Pacensis\n, Norbensis Caesarina cognomine; contributa sunt in\neam Castra Servilia, Castra Caecilia. quinta est Scalabis\nquae Praesidium lulium vocatur. municipium civium Romanorum\nOlisipo, Felicitas Iulia cognominatum. oppida\nveteris Latii Ebora, quod item Liberalitas Iulia, et Myrtilis\nac Salacia, quae diximus. stipendiariorum quos nominare\nnon pigeat, praeter iam dictos in Baeticae cognominibus,\nAugustobrigenses, Aeminienses, Aranditani, Arabricenses,\nBalsenses, Caesarobrigenses, Caperenses, Caurienses, Colarni\n, Cibilitani, Concordienses, Elbocori, Interannienses, Lancienses\n, Mirobrigenses qui Celtici cognominantur, Medubrigenses\nqui Plumbari, Ocelenses, Turduli qui Bardili\net Tapori.\nLusitaniam cum Asturia et Gallaecia patere longitudine\n\nDXL, latitudine DXXXVI, Agrippa prodidit. omnes autem\nHispaniae a duobus Pyrenaei promunturiis per maria totius\norae circuitu |XXVIIII|.XXIIII colligere existimantur, ab\naliis |XXVI|.\nEx adverso Celtiberiae conplures sunt insulae,\nCassiterides dictae Graecis a fertilitate plumbi, et e regione\nArrotrebarum promunturi Deorum VI, quas aliqui Fortunatas\nappellavere. in ipso vero capite Baeticae ab ostio freti\np. XXV Gadis, longa, ut Polybius scribit, XII, lata III.\nabest a continente proxima parte minus pedes DCC, reliqua\nplus VII. ipsius spatiumXV est. habet oppidum civium\nRomanorum, qui appellantur Augustani Vrbe Iulia Gaditana.\nab eo latere, quo Hispaniam spectat, passibus fere C altera\ninsula est, longa M passus, M lata, in qua prius oppidum\nGadium fuit. vocatur ab Ephoro et Philistide Erythea,\na Timaeo et Sileno Aphrodisias, ab indigenis Iunonis.\n\n\n\nmaiorem Timaeus Cotinusam aput eos vocitatam ait;\nnostri Tarteson appellant, Poeni Gadir, ita Punica lingua\nsaepem significante. Erythea dicta est, quoniam Tyri\naborigines earum orti ab Erythro mari ferebantur. in hac\nGeryones habitasse a quibusdam existimatur, cuius armenta\nHercules abduxerit. sunt qui aliam esse eam et contra\nLusitaniam arbitrentur, eodemque nomine quandam ibi\nappellant.\nPeracto ambitu Europae reddenda consummatio\nest, ne quid non in expedito sit noscere volentibus.\nlongitudinem eius Artemidorus atque Isidorus a Tanai\nGades |LXXXVII|.XIIII prodiderunt. Polybius latitudinem\nEuropae ab Italia ad oceanum scripsit |XIII|.L??? esse, etiam\ntum incomperta magnitudine. est autem ipsius Italiae, ut 122\ndiximus, X???.XX ad Alpes, unde Lugdunum et ad portum Morinorum Britannicum, qua videtur mensuram agere\nPolybius, |XI|.LXVIIII. sed certior mensura ac longior\nad occasum solis aestivi ostiumque Rheni per castra legionum\nGermaniae ab iisdem Alpibus derigitur, |XIII|.XLII.\nHinc deinde Africa atque Asia dicentur.\nAfricam Graeci Libyam appellavere et mare ante\neam Libycum; Aegyptio finitur, nec alia pars terrarum\npauciores recipit sinus, longe ab occidente litorum obliquo\nspatio. populorum eius oppidorumque nomina vel maxime\nsunt ineffabilia praeterquam ipsorum linguis, et alias castella\nferme inhabitant.\nPrincipio terrarum Mauretaniae appellantur, usque\nad C. Caesarem Germanici filium regna, saevitia eius in\nduas divisae provincias. promunturium oceani extumum\n\n\n\nAmpelusia nominatur a Graecis. oppida fuere Lissa et\nCottae ultra columnas Herculis, nunc est Tingi, quondam\nab Antaeo conditum, postea a Claudio Caesare, cum coloniam\nfaceret, appellatum Traducta lulia. abest a Baelone oppido\nBaeticae proximo traiectu XXX. ab eo XXV in ora oceani\ncolonia Augusti Iulia Constantia Zulil, regum dicioni\nexempta et iura in Baeticam petere iussa. ab eaXXXV\ncolonia a Claudio Caesare facta Lixos, vel fabulosissime\nantiquis narrata: ibi regia Antaei certamenque cum Hercule\net Hesperidum horti. adfunditur autem aestuarium e mari\nflexuoso meatu, in quo dracones custodiae instar fuisse\nnunc interpretantur. amplectitur intra se insulam, quam\nsolam e vicino tractu aliquanto excelsiore non tamen aestus\nmaris inundant. exstat in ea et ara Herculis nec praeter\noleastros aliud ex narrato illo aurifero nemore. minus\nprofecto mirentur portentosa Graeciae mendacia de his et\namne Lixo prodita qui cogitent nostros nuperque paulo\nminus monstrifica quaedam de iisdem tradidisse, praevalidam\nhanc urbem maioremque Magna Carthagine,\npraeterea ex adverso eius sitam et prope inmenso tractu\n\n\n\nab Tingi, quaeque alia Cornelius Nepos avidissime\ncredidit. ab Lixo XL in mediterraneo altera Augusti\ncolonia est Babba, Iulia Campestris appellata, et tertia\nBanasa LXXV p., Valentia cognominata. ab ea XXXV\nVolubile oppidum, tantundem a mari utroque distans. at\nin ora a Lixo L??? amnis Sububus, praeter Banasam coloniam\ndefluens, magnificus et navigabilis. ab eo totidem milibus\noppidum Sala, eiusdem nominis fluvio inpositum, iam solitudinibus\nvicinum elephantorumque gregibus infestum,\nmulto tamen magis Autololum gente, per quam iter est\nad montem Africae vel fabulosissimum Atlantem.\nE mediis hunc harenis in caelum attolli prodidere,\nasperum, squalentem qua vergat ad litora oceani, cui cognomen\ninposuit, eundem opacum nemorosumque et scatebris\nfontium riguum qua spectet Africam, fructibus omnium\ngenerum sponte ita subnascentibus, ut numquam satias\nvoluptatibus desit. incolarum neminem interdiu cerni;\nsilere omnia haut alio quam solitudinum horrore; subire\ntacitam religionem animos propius accedentium praeterque\nhorrorem elati super nubila atque in vicina lunaris circuli.\neundem noctibus micare crebris ignibus, Aegipanum Satyrorumque\nlascivia inpleri, tibiarum ac fistulae cantu tympanorumque\net cymbalorum sonitu strepere. haec celebrati\nauctores prodidere praeter Herculi et Perseo laborata ibi.\n\n\n\nspatium ad eum inmensum incertumque. fuere et Hannonis\nCarthaginiensium ducis commentarii Punicis rebus florentissimis\nexplorare ambitum Africae iussi, quem secuti plerique\ne Graecis nostrisque et alia quidem fabulosa et urbes\nmultas ab eo conditas ibi prodidere, quarum nec memoria\nulla nec vestigium exstat.\nScipione Aemiliano res in Africa gerente Polybius annalium\nconditor, ab eo accepta classe scrutandi illius orbis\ngratia circumvectus, prodidit a monte eo ad occasum versus\nsaltus plenos feris, quas generat Africa; ad flumen AnatimCCCLXXXXVI, ab eo Lixum CCV. Agrippa Lixum a\nGaditano freto CXII abesse; inde sinum qui vocetur Sagigi,\noppidum in promunturio Mulelacha, flumina Sububam et\nSalat, portum Rutubis a Lixo CCXXIIII, inde promunturium\nSolis, portum Rhysaddir, Gaetulos Autoteles, flumen Quosenum\n, gentes Selatitos et Masatos, flumen Masathat, flumen\nDarat, in quo crocodilos gigni. dein sinum DCXVI includi\nmontis Bracae promunturio excurrente in occasum, quod\nappelletur Surrentium. postea flumen Salsum, ultra quod\n\n\n\nAethiopas Perorsos,quorum a tergo Pharusios. his iungi\nin mediterraneo Gaetulos Daras, at in ora Aethiopas Daratitas\n, flumen Bambotum, crocodilis et hippopotamis refertum.\nab eo montes perpetuos usque ad eum, quem Theon\nOchema dicemus. inde ad promunturium Hesperu navigationem\ndierum ac noctium decem. in medio eo spatio\nAtlantem locavit, ceteris omnibus in extremis Mauretaniae\nproditum.\nRomana arma primum Claudio principe in Mauretania\nbellavere, Ptolemaeum regem a Gaio Caesare interemptum\nulciscente liberto Aedemone, refugientibusque barbaris\nventum constat ad montem Atlantem. nec solum consulatu\nperfunctis atque e senatu ducibus, qui tum res gessere,\nsed equitibus quoque Romanis, qui ex eo praefuere ibi,\nAtlantem penetrasse in gloria fuit. quinque sunt, ut\ndiximus, Romanae coloniae in ea provincia, perviumque\nfamae videri potest, sed id plerumque fallacissimum experimento\ndeprehenditur, quia dignitates, si indagare vera\npigeat, ignorantiae pudore mentiri non piget, haut alio\nfidei proniore lapsu quam ubi falsae rei gravis auctor\nexistit. equidem minus miror inconperta quaedam esse\nequestris ordinis viris, iam vero et senatum inde intrantibus,\nquam luxuriae, cuius efficacissima vis sentitur atque maxima,\n\n\n\ncum ebori, citro silvae exquirantur, omnes scopuli Gaetuli\nmuricibus, purpuris. indigenae tamen tradunt in ora ab\nSalatCL flumen Asanam, marino haustu, sed portu spectabile,\nmox amnemn, quem vocant Fut, ab eo ad Dirim — hoc\nenim Atlanti nomen esse eorum lingua convenit — CC,\ninterveniente flumine, cui nomen est Ivor. ibipauca\nextare circa vestigia habitati quondam soli, vinearum\npalmetorumque reliquias. Suetonius Paulinus, quem\nconsulem vidimus, primus Romanorum ducum transgressus\nquoque Atlantem aliquot milium spatio, prodidit de excelsitate\nquidem eius quae ceteri, imas radices densis altisque\nrepletas silvis incognito genere arborum, proceritatem\nspectabilem esse enodi nitore, frondes cupressi similes\npraeterquam gravitate odoris, tenui eas obduci lanugine,\nquibus addita arte posse quales e bombyce vestes confici.\nverticem altis etiam aestate operiri nivibus. decumis se\neo pervenisse castris et ultra ad fiuvium, qui Ger vocatur,\n\n\n\nper solitudines nigri pulveris, eminentibus interdum velut\nexustis cautibus, loca inhabitabilia fervore, quamquam\nhiberno tempore, experto . qui proximos inhabitent saltus,\nrefertos elephantorum ferarumque et serpentium omni\ngenere, Canarios appellari, quippe victum eius animalis\npromiscuum iis esse et dividua ferarum viscera. iunctam\nAethiopum gentem, quos Perorsos vocant, satis constat.\nIuba Ptolemaei pater, qui primus utrique Mauretaniae\nimperitavit, studiorum claritate memorabilior etiam quam\nregno, similia prodidit de Atlante, praeterque gigni herbam\nibi euphorbeam nomine, ab inventore medico suo appellatam\n. cuius lacteum sucum miris laudibus celebrat in\nclaritate visus contraque serpentes et venena omnia privatim\ndicato volumine. et satis superque de Atlante.\nTingitanae provinciae longitude CLXX est. gentes\nin ea: quondam praecipua Maurorum — unde nomen —\nquos plerique Maurusios dixerunt, attenuata bellis ad paucas\nrecidit familias. proxima illi Masaesylorum fuerat;\nsimili modo extincta est. Gaetulae nunc tenent gentes,\nBaniurae multoque validissimi Autololes et horum pars\nquondam Nesimi, qui avolsi iis propriam fecere gentem\nversi ad Aethiopas. ipsa provincia ab oriente montuosa\n\nfert elephantos, in Abila quoque monte et quos Septem\nFratres a simili altitudine appellant. freto imminent\niuncti Abilae. ab iis ora interni maris, flumen Tamuda\nnavigabile, quondam et oppidum, flumen Laud, et ipsum\nnavigiorum capax. Rhysaddir oppidum et portus, Malvane\nfluvius navigabilis. Siga oppidum ex adverso Malacae in\nHispania siti, Syphacis regia, alterius iam Mauretaniae.\nnamque diu regum nomina obtinuere, ut Bogutiana appellaretur\nextuma, itemque Bocchi quae nunc Caesariensis.\nab ea portus Magnus, a spatio appellatus, civium Romanorum\noppido. amnis Mulucha, Bocchi Masaesylorumque\nfinis. Quiza Cenitana peregrinorum oppidum, Arsennaria\nLatinorum, III a mari; Cartenna, colonia Augusti legione\nsecunda, item colonia eiusdem deducta cohorte praetoria\nGunugu. promunturium Apollinis oppidumque ibi celeberrimum\nCaesarea, ante vocitatum Iol, Iubae regia a Divo\nClaudio coloniae iure donata; eiusdem iussu deductis veteranis\nOppidum Novum et Latio dato Tipasa, itemque a\n\n\n\nVespasiano Imperatore eodem munere donatum Icosium;\ncolonia Augusti Rusguniae, Rusucurium civitate honoratum\na Claudio, Rusazus colonia Augusti, Saldae colonia eiusdem,\nitem Igilgili; oppidum Tucca, inpositum mari et flumini\nAmpsagae. intus colonia Augusta, quae item Succhabar,\nitem Tubusuptu, civitates Timici, Tigavae. flumina Sardabal\n, Aves, Nabar. gens Macurebi, flumen Vsar, gens\nNababes. flumen Ampsaga abest a Caesarea CCCXXII.\nutriusque Mauretaniae longitudo X??? . XXXVIII, latitudo CCCCLXVII.\nAb Ampsaga Numidia est, Masinissae clara\nnomine, Metagonitis terra a Graecis appellata, Numidae\nvero Nomades a permutandis pabulis, mapalia sua, hoc\nest domos, plaustris circumferentes. oppida Chullu, Rusicade\n, et ab eo adXLVIII in mediterraneo colonia Cirta\n\nSittianorum cognomine, et alia intus Sicca liberumque\noppidum Bulla Regia. at in ora Tacatua, Hippo Regius,\nflumen Armua, oppidum Thabraca civium Romanorum,\nTusca fluvius, Numidiae finis. nec praeter marmoris\nNumidici ferarumque proventum aliud insigne ei.\nA Tusca Zeugitana regio et quae proprie vo- 23\ncetur Africa est. tria promunturia, Candidum, mox Apollinis\nadversum Sardiniae, Mercuri adversum Siciliae, in\naltum procurrentia duos efficiunt sinus, Hipponiensem\nproximum ab oppido quod Hipponem Dirutum vocant,\nDiarrhytum Graecis dictum propter aquarum rigua. cui\nfinitimum Theudalis inmune oppidum, longius a litore.\ndein promunturium Apollinis et in altero sinu Vtica civium\nRomanorum, Catonis morte nobilis, flumen Bagrada, locus\nCastra Cornelia, colonia Carthago Magnae in vestigiis Carthaginis\n, colonia Maxula, oppida Carpi, Missua et liberum\nClypea in promunturio Mercuri, item libera Curubis, Neapolis\n. mox Africae ipsius alia distinctio. Libyphoenices\nvocantur qui Byzacium incolunt. ita appellatur regio CCL\np. circuitu, fertilitatis eximiae, cum centesima fruge agricolis\n\n\n\nfaenus reddente terra. hic oppida libera Leptis, Hadrumetum\n, Ruspina, Thapsus. inde Thenae, Aves, Macomades\n, Tacape, Sabrata, contingens Syrtim Minorem, ad\nquam Numidiae et Africae ab Ampsaga longitude DLXXX,\nlatitudo, qua cognitum est, CC. ea pars, quam Africam\nappellavimus, dividitur in duas provincias, veterem et novam\n, discretas fossa inter Africanum sequentem et reges\nThenas usque perducta, quod oppidum a Carthagine abest\nCCXVI.\nTertius sinus dividitur in geminos, duarum Syrtium\nvadoso ac reciproco mari diros . ad proximnam, quae\nminor est, a Carthagine CCC Polybius tradit, ipsam centum\nmilium passuum aditu, trecentorum ambitu.et terra\nautem siderum observatione ad eam per deserta ....\nharenis perque serpentes iter est. excipiunt saltus repleti\nferarum multitudine et introrsus elephantorum solitudines,\nmox deserta vasta ultraque Garamantes, ab Augilis dierum\nXII itinere distantes. super illos fuere gens Psylli, super\nquos lacus Lycomedis, desertis circumdatus. Augilae ipsi\nmedio fere spatio locantur, ab Aethiopia, quae ad occidentem\nvergit, et a regione, quae inter duas Syrtis interiacet\n, pari utrimque intervallo, sed litore inter duas Syrtis\n\n\n\nCCL. ibi civitas Oeensis, Cinyps fluvius ac regio,\noppida Neapolis, Taphra, Habrotonum, Leptis altera, quae\ncognominatur Magna. inde Syrtis Maior, circuitu DCXXV,\naditu autem CCCXII, [inde] accolit gens Cisippadum. in\nintimo sinu fuit ora Lotophagon, quos quidam Machroas\ndixere, ad Philaenorum aras; ex harena sunt hae. ab\niis non procul a continente palus vasta amnem Tritonem\nnomenque ab eo accipit, Pallantias appellata Callimacho\net citra Minorem Syrtim esse dicta, multis vero inter\nduas Syrtis. promunturium, quod Maiorem cludit, Borion\nappellatur. ultra Cyrenaica provincia.\nAd hunc finem Africa a fluvio Ampsaga populos\nDXVI habet, qui Romano pareant imperio, in his colonias\nsex, praeter iam dictas Vthinam, Thuburbi. oppida civium\nRomanorum XV, ex quibus in mediterraneo dicenda Absuritanum,\nAbutucense, Aboriense, Canopicum, Chiniavense,\nSimithuense, Thunusidense, Thuburnicense, Thinidrumense,\n\n\n\nTibigense, Vcitana duo, Maius et Minus, Vagense. oppidum\nLatinum unum Vzalitanum. oppidum stipendiarium\nunum Castris Corneliis. oppida libera XXX, ex quibus\ndicenda intus Achollitanum, Accaritanum, Avittense, Abziritanum\n, Canopitanum, Melizitanum, Materense, Salaphitanum\n, Tusdritanum, Thisicense, Tunisense, Theudense,\nTagesense, Tigiense, Vlusubburitanum, Vagense aliud, ...\nense, Zamense. ex reliquo numero non civitates tantum,\nsed plerique etiam nationes iure dici possunt, ut\nNattabutes, Capsitani, Musulami, Sabarbares, Massyli, Nicives, Vamacures\n, Cinithi, Musuni, Marchubi et tota Gaetulia ad\nflumen Nigrim, qui Africam ab Aethiopia dirimit.\nCyrenaica, eadem Pentapolitana regio, inlustratur\nHammonis oraculo, quod a Cyrenis abest CCCC p.,\nfonte Solis, urbibus maxime quinque, Berenice, Arsinoe,\nPtolemaide, Apollonia ipsaque Cyrene. Berenice in Syrtis\nextimo cornu est, quondam vocata Hesperidum supra dic-\ntarum, vagantibus Graeciae fabulis. nec procul ante oppidum\nfluvius Lethon, lucus sacer, ubi horti memorantur.\nabest ab LeptiCCCLXXV. ab ea Arsinoe, Teuchira vocitata\n, XLIII et deinde Ptolemais, antiquo nomine Barce,\nXXII. mox XL promunturium Phycuus per Creticum\nmare excurrit, distans CCCL p. a Taenaro Laconicae promunturio\n, a Creta vero ipsa CXXV. post id Cyrene, ab\nmaria XI passuum, a Phycunte ApolloniamXXIIII, ad\nCherronesum LXXXVIII, unde Catabathmum CCXVI. accolunt\nMarmaridae, a Paraetoni ferme regione ad Syrtim\nMaiorem usque porrecti. post eos Acrauceles ac iam in\nora Syrtis Nasamones, quos antea Mesammones Grai appellavere\nab argumento loci, medios inter harenas sitos.\nCyrenaicus ager XV p. latitudine a litore et arhoribus fertilis\n\n\n\nhabetur, intus eodem spatio frugibus tantum, mox\nXXX latitudine et CCL longitudine lasere modo. post\nNasamonas Asbytae et Macae vivunt; ultra eos Amantes\nXI dierum itinere a Syrtibus Maioribus ad occidentem et\nipsi versus harenis circumdati, puteos tamen haut difficile\nbinum ferme cubitorum altitudine inveniunt ibi restagnantibus\nMauretaniae aquis. domos sale montibus suis exciso\nceu lapide construunt. ab iis ad Trogodytas hiberni\noccasus plaga dierum septem iter, cum quibus commercium\ngemmae tantum, quam carhunculum vocamus, ex\nAethiopia invectae. intervenit ad solitudines Africae super\nMinorem Syrtim dictas versa Phazania, ubi gentem Phazaniorum\nurbesque Alelen et Cillibam subegimus, item\nCidamum e regione Sabratae. ab iis mons longo spatio\nin occasum ab ortu tendit, Ater nostris dictus a natura,\nadusto similis aut solis repercussu accenso. ultra eum\ndeserta, Mathelgae oppidum Garamantum itemque Debris\n\nadfuso fonte a medio die ad mediam noctem aquis ferventibus\ntotidemque horis ad medium diem rigentibus,\nclarissimumque Garama, caput Garamantum, omnia armis\nRomanis superata et a Cornelio Balbo triumphata,\nunius omnium curru externo et Quiritium iure donato;\nquippe Gadibus genito civitas Romana cum maiore Balbo\npatruo data est. et hoc mirum, supra dicta oppida ab eo\ncapta auctores nostros prodidisse, ipsum in triumpho\npraeter Cidamum et Garamam omnium aliarum gentium\nurbiumque nomina ac simulacra duxisse, quae iere hoc\nordine: Tabudium oppidum, Niteris natio, Miglis Gemella\noppidum, Bubeium natio vel oppidum, Enipi natio, Thuben\noppidum, mons nomine Niger, Nitibrum, Rapsa oppida,\nViscera natio, Decri oppidum, flumen Nathabur, Thapsagum\noppidum, Tamiagi natio, Boin oppidum, Pege oppidum,\nflumen Dasibari, mox oppida continua Baracum, Buluba,\nAlasit, Galsa, Balla, Maxalla, Cizania, mons Gyri, in quo\ngemmas nasci titulus praecessit. ad Garamantas iter inexplicabile\nadhuc fuit, latronibus gentis eius puteos -\n\n\n\nqui sunt non alte fodiendi, si locorum notitia adsit —\nharenis operientibus. proxumo bello, quod cum Oeensibus\ngessere initiis Vespasiani Imperatoris, conpendium\nviae quadridui deprehensum est. hoc iter vocatur Praeter\nCaput Saxi. finis Cyrenaicus Catabathmos appellatur, oppidum\net vallis repente convexa. ad eum terminum Cyre-\nnaica Africa a Syrti Minore X???.LX in longitudinem patet,\nin latitudinem, qua cognitum est, DCCCCX.\nQuae sequitur regio Mareotis Libya appellatur\n, Aegypto contermina. tenent Marmarides, Adyrmachidae\n, dein Mareotae. mensura a Catabathmo ParaetoniumLXXXVI. in eo tractu intus Apis interest, nobilis reli-\ngione Aegypti locus. ab eo Paraetonium LXII.D, inde\nAlexandriam CC. latitude CLXVIIII est. Eratosthenes\na Cyrenis Alexandriam terrestri itinere DXXV prodit.\nAgrippa totius Africae a mari Atlantico cum inferiore\nAegypto |XXX|.XXXXlongitudinem, Polybius et Eratosthenes\n, diligentissimi existimati, ab oceano ad Carthaginem\nmagnam |XI|, ab ea Canopum, Nili proximum\nostium, |XVI|.LXXXVIII fecerunt, Isidorus a Tingi Canopum\n\n\n\n|XXXVI|.XCVII, Artemidorus XL M minus quam Isidorus.\nInsulas non ita multas complectuntur haec\nmaria. clarissima est Meninx, longitudine XXV, latitudine\nXXII, ab Eratosthene Lotophagitis appellata; oppida\nhabet duo, Meningen ab Africae latere et altero Thoar,\nipsa a dextro Syrtis Minoris promunturio passibus MD sita.\nab ea C??? p. contra laevum Cercina cum urbe eiusdem nominis\nlibera, longa XXV, lata dimidium eius, ubi plurimum,\nat in extremo non plus V???. huic perparva Carthaginem\nversus Cercinitis ponte iungitur. ab iis L??? fere passuum\nLepadusa, longa VI; mox Gaulos, Galata, cuius terra scorpiones\n, dirum animal Africae, necat. dicuntur et in Clupea\nemori, cuius ex adverso Cossyra cum oppido. at contra\nCarthaginis sinum duae Aegimoeroe, Arae autem scopuli\nverius quam insulae, inter Siciliam maxime et Sardiniam.\nauctores sunt et has quondam habitatas subsedisse.\nInteriore autem ambitu Africae ad meridiem\nversus superque Gaetulos, intervenientibus desertis, primi\nomnium Libyes Aegyptii, deinde Leucoe Aethiopes habitant.\nsuper eos Aethiopum gentes Nigritae a quo dictum est\nfilumine, Gymnetes Pharusi, iam oceanum attingentes quos\nin Mauretaniae fine diximus Perorsi. ab his omnibus\nvastae solitudines orientem versus usque ad Garamantas\nAugilasque et Trogodytas, verissima opinione eorum, qui\ndesertis Africae duas Aethiopias superponunt, et ante omnes\nHomeri, qui bipertitos tradit Aethiopas, ad orientem\noccasumque versos. Nigri fluvio eadem natura quae Nilo.\ncalamum ac papyrum et easdem gignit animantes isdemque\ntemporibus augescit. oritur inter Tarraelios Aethiopas et\nOechalicas. horum oppidum Magium . quidam solitudinibus\ninterposuerunt Atlantas, iuxta eas Aegipanas semiferos et\nBlemmyas et Gamphasantas et Satyros et Himantopodas.\nAtlantes degeneres sunt humani ritus, si credimus. nam\nneque nominum ullorum inter ipsos appellatio est et solem\n\n\n\norientem occidentemque dira inprecatione contuentur ut\nexitialem ipsis agrisque, neque in somno visunt qualia\nreliqui mortales. Trogodytae specus excavant; hae illis\ndomus, victus serpentium carnes, stridorque, non vox:\nadeo sermonis commercio carent. Garamantes matrimoniorum\nexortes passim cum feminis degunt. Augilae\ninferos tantum colunt. Gamphasantes, nudi proeliorumque\nexpertes, nulli externo congregantur. Blemmyis traduntur\ncapita abesse, ore et oculis pectori adfixis; Satyris praeter\nfiguram nihil moris humani; Aegipanum qualis vulgo\npingitur forma; Himantopodes loripedes quidam, quibus\nserpendo ingredi natura sit; Pharusi, quondam Persae,\ncomites fuisse Herculis ad Hesperidas tendentis. nec de\nAfrica plura quae memorentur occurrunt.\nAdhaeret Asia, quam patere a Canopico ostio\nad Ponti ostium Timosthenes |XXVI|.XXXVIII p. tradit,\nab ore autem Ponti ad os Maeotis Eratosthenes |XV|.XLV,\nuniversam vero cum Aegypto ad Tanain Artemidorus\net Isidorus L???.XIII.DCCL. maria eius conplura ab\naccolis traxere nomina: quare simul indicabuntur.\nProxima Africae incolitur Aegyptus, introrsus ad\nmeridiem recedens, done a tergo praetendantur Aethiopes.\ninferiorem eius partem Nilus dextera laevaque divisus\namplexu suo determinat, Canopico ostio ab Africa, ab Asia\nPelusiaco, CLXX passuum intervallo. quam ob causam\ninter insulas quidam Aegyptum retulere, ita se findente\nNilo, ut triquetram terrae figuram efficiat, ideoque multi\nGraecae litterae vocabulo Delta appellavere Aegyptum.\nmensura ab unitate alvei, unde se primum findit in latera,\nad Canopicum ostium CXLVI, ad Pelusiacum CLVI est.\nsumma pars contermina Aethiopiae Thebais vocatur. dividitur\nin praefecturas oppidorum, quasνόμους vocant:\nOmbiten, Apollonopoliten, Hermonthiten, Thiniten, Phaturiten,\nCoptiten, Tentyriten, Diospoliten, Antaeopoliten, Aphroditopoliten\n, Lycopoliten. quae iuxta Pelusium est regio nomos\nhabet Pharbaethiten, Bubastiten, Sethroiten, Taniten. reliqua\nautem Arabicum, Hammoniacum tendentem ad Hammonis\nIovis oraculum, Oxyrynchiten, Leontopoliten, Athribiten,\n\n\n\nCynopoliten, Hermopoliten, Xoiten, Mendesium, Sebennyten,\nCabasiten, Latopoliten, Heliopoliten, Prosopiten, Panopoliten,\nBusiriten, Onuphiten, Saiten, Ptenethum, Ptemphum, Naucratiten\n, Meteliten, Gynaecopoliten, Menelaiten, Alexandriae\nregionem, item Libyae, Mareotis. Heracleopolites est in\ninsula Nili longa p. L???, in qua et oppidum, Herculis appellatum\n. Arsinoitae duo sunt; hi et Memphites usque ad\nsummum Delta perveniunt, cui sunt contermini ex Africa\nduo Oasitae. quidam ex iis aliqua nomina permutant et\nsubstituunt alios nomos, ut Heroopoliten et Crocodilopoliten.\ninter Arsinoiten autem ac Memphiten lacus fuit circuitu CCL\naut, ut Mucianus tradit, CCCCL et altitudinis quinquaginta\npassuum, manu factus, a rege qui fecerat Moeridis appellatus\n. inde LXII p. abest Memphis, quondam arx Aegypti\nregum, unde ad Hammonis oraculum XII dierum iter, ad\nscissuram autem Nili, quod appellavimus Delta, XV.\nNilus incertis ortus fontibus, ut per deserta\n\n\n\net ardentia et inmenso longitudinis spatio ambulans famaque\ntantum inermi quaesitus sine bellis, quae ceteras omnes\nterras invenere, originem, ut Iuba rex potuit exquirere,\nin monte inferioris Mauretaniae non procul oceano habet\nlacu protinus stagnante, quem vocant Nilidem. ibi pisces\nreperiuntur alabetae, coracini, siluri. crocodilus quoque\ninde ob argumentum hoc Caesareae in Iseo dicatus ab eo\nspectatur hodie. praeterea observatum est, prout in\nMauretania nives imbresve satiaverint, ita Nilum increscere.\nex hoc lacu profusus indignatur fluere per harenosa et\nsqualentia conditque se aliquot dierum itinere, mox alio\nlacu maiore in Caesariensis Mauretaniae gente Masaesylum\nerumpit et hominum coetus veluti circumspicit, isdem\nanimalium argumentis. iterum harenis receptus conditur\nrursus XX dierum desertis ad proximos Aethiopas atque,\nubi iterum sensit hominem, prosilit, fonte, ut verisimile\nest, illo quem Nigrim vocavere. inde Africam ab Aethiopia\ndispescens, etiamsi non protinus populis, feris tamen et\nbeluis frequens silvarumque opifex, medios Aethiopas secat,\n\n\n\ncognominatus Astapus, quod illarum gentium lingua significat\naquam e tenebris profluentem. insulas ita innumeras\nspargit quasdamque tam vastae magnitudinis, quamquam\nrapida celeritate, ut tamen dierum V cursu, non breviore,\ntransvolet, circa clarissimam earum Meroen Astabores laevo\nalveo dictus, hoc est ramus aquae venientis e tenebris,\ndextra vero Astosapes, quod lateris significationem adicit,\nnec ante Nilus quam se totum aquis rursus concordibus\niunxit, sic quoque etiamnum Giris ante nominatus per\naliquot milia et in totum Homero Aegyptus aliisque\nTriton. subinde insulis impactus, totidem incitatus inritamentis\n, postremo inclusus montibus, nec aliunde torrentior,\nvectus aquis properantibus ad locum Aethiopum, qui\nCatadupi vocantur, novissimo catarracte inter occursantes\nscopulos non fluere inmenso fragore creditur, sed ruere.\npostea lenis et confractis aquis domitaque violentia, aliquid\net spatio fessus, multis quamvis faucibus in Aegyptium\nmare se evomat, certis tamen diebus auctu magno per\ntotam spatiatus Aegyptum fecundus innatat terrae.\nCausas huius incrementi varias prodidere, sed maxime\nprobabiles etesiarum eo tempore ex adverso flantium\nrepercussum, ultra in ora acto mari, aut imbres Aethiopiae\naestivos, isdem etesiis nubila illo ferentibus e reliquo orbe.\n\n\n\nTimaeus mathematicus occultam protulit rationem: Phialam\nappellari fontem eius, mergique in cuniculos ipsum amnem\nvapore anhelantem, fumidis cautibus ubi conditur. verum\nsole per eos dies comminus facto extrahi ardoris vi et\nsuspensum abundare ac, ne devoretur, abscondi. id evenire\na canis ortu per introitum solis in leonem, contra perpendiculum\nfontis sidere stante, cum eo tractu absumantur\numbrae, plerisque e diverso opinatis largiorem fluere ad\nseptentriones sole discedente, quod in cancro et leone\nevenit, ideoque tunc minus siccari, rursus in capricornum\net austrinum polum reverso sorberi et ob id parcius fluere.\nsed Timaeo si quis extrahi posse credat, umbrarum defectus\niis diebus et locis sine fine adest.\nIncipit crescere luna nova, quaecumque post solstitium\nest, sensim modiceque cancrum sole transeunte, abundantissime\nautem leonem, et residit in virgine isdem quibus\nadcrevit modis. in totum autem revocatur intra ripas in\nlibra, ut tradit Herodotus, centesimo die. cum crescit,\nreges aut praefectos navigare eo nefas iudicatum est.\nauctus per puteos mensurae notis deprehenduntur. Iustum\nincrementum est cubitorum XVI. minores aquae non\nomnia rigant, ampliores detinent tardius recedendo. hae\nserendi tempora absumunt solo madente, illae non dant\nsitiente. utrumque reputat provincia. in XII cubitis famem\nsentit, in XIII etiamnum esurit, XIIII cubita hilaritatem\n\n\n\nadferunt, XV securitatem, XVI delicias. maximum incrementum\nad hoc aevi fuit cubitorum XVIII Claudio\nprincipe, minimum V Pharsalico bello, veluti necem Magni\nprodigio quodam flumine aversante. cum stetere aquae,\napertis molibus admittuntur. ut quaeque liberata est terra,\nseritur. idem amnis unus omnium nullas exspirat auras.\nDicionis Aegyptiae esse incipit a fine Aethiopiae\nSyene; ita vocatur paeninsula M passuum ambitu, in qua\ncastra sunt, latere Arabiae, et ex adverso insula estIIII,\nPhilae, DC p. a Nili fissura, unde appellari diximus\nDelta. hoc spatium edidit Artemidorus et in eo CCL\noppida fuisse, Iuba CCCC p., Aristocreon ab Elephantide\nad mare DCCL. Elephantis insula intra novissimum\ncatarracten IIII p. et supra Syenen XVI habitatur, navigationis\nAegyptiae finis, ab Alexandria DLXXXV p.: in\ntantum erravere supra scripti. ibi Aethiopicae veneunt\nnaves; namque eas plicatiles umeris transferunt, quotiens\nad catarractas ventum est.\nAegyptus super ceteram antiquitatis gloriam XX\nurbium sibi Amase regnante habitata praefert, nunc quoque\n\n\n\nmultis etiamsi ignobilibus frequens. celebrantur tamen\nApollinis, mox Leucotheae, Diospolis Magna, eadem Thebe\nportarum centum nobilis fama, Coptos, Indicarum Arabicarumque\nmercium Nilo proximum emporium, mox Veneris\noppidum et iterum Iovis ac Tentyris, infra quod Abydus,\nMemnonis regia et Osiris templo inclutum, VII.D p. in\nLibyam remotum a flumine. dein Ptolemais et Panopolis\nac Veneris iterum et in Libyco Lycon, ubi montes finiunt\nThebaidem. ab iis oppida Mercuri, Alabastron, Canum et\nsupra dictum Herculis. deinde Arsinoes ac iam dicta\nMemphis, inter quam et Arsinoiten nomon in Libyco turres\nquae pyramides vocantur, et labyrinthus, in Moeridis\nlacu nullo addito ligno exaedificatus, et oppidum Crialon.\nunum praeterea intus et Arabiae conterminum claritatis\nmagnae, Solis oppidum.\nSed iure laudetur in litore Aegyptii maris Alexandria\n, a Magno Alexandro condita in Africae parte ab\nostio Canopico XII p. iuxta Mareotim lacum, qui locus\nantea Rhacotes nominabatur. metatus est eam Dinochares\narchitectus pluribus modis memorabili ingenio, XV p. laxitate\ninsessa ad effigiem Macedonicae chlamydis orbe\n\n\n\ngyrato laciniosam, dextra laevaque anguloso procursu, iam\ntum tamen quinta situs parte regiae dicata. Mareotis\nlacus a meridiana urbis parte euripo e Canopico ostio\nmittit ex mediterraneo commercia, insulas quoque plures\namplexus, XXX traiectu, CCL ambitu, ut tradit Claudius\nCaesar. alii schoenos in longitudinem patere XL faciunt\nschoenumque stadia XXX: ita fieri longitudinis CL p., tantundem\net latitudinis. sunt in honore et intra decursus\nNili multa oppida, praecipue quae nomina ostiis dedere,\nnon omnibus — XII enim reperiuntur superque quattuor,\nquae ipsi falsa ora appellant —, sed celeberrimis VII, proximo\nAlexandriae Canopico, dein Bolbitino, Sebennytico,\nPhatmitico, Mendesico, Tanitico ultimoque Pelusiaco. praeterea\nButos, Pharbaethos, Leontopolis, Athribis, Isidis\noppidum, Busiris, Cynopolis, Aphrodites, Sais, Naucratis,\nunde ostium quidam Naucratiticum nominant quod alii\nHeracleoticum, Canopico, cui proximum est, praeferentes.\nVltra Pelusiacum Arabia est, ad Rubrum\nmare pertinens et odoriferam illam ac divitem terram et\n\n\n\nBeatae cognomine inclutam. haec Catabanum et Esbonitarum\net Scenitarum Arabum vocatur, sterilis, praeterquam\nubi Syriae confinia attingit, nec nisi Casio monte nobilis.\nhis Arabes iunguntur, ab oriente Canchlei, a meridie\nCedrei, qui deinde ambo Nabataeis. Heroopoliticus vocatur\nalterque LaeaniticusvelAelaniticus sinus Rubri maris in\nAegyptum vergentis, CL intervallo inter duo oppida, Laeana\net in nostro mari Gazam. Agrippa a Pelusio Arsinoen\n, Rubri maris oppidum, per deserta CXXV p. tradit:\ntam parvo distat ibi tanta rerum naturae diversitas.\nluxta Syria litus occupat, quondam terrarum\nmaxuma et plurimis distincta nominibus. namque\nPalaestine vocabatur qua contingit Arabas, et Iudaea et\nCoele, dein Phoenice et qua recedit intus Damascena, ac\nmagis etiamnum meridiana Babylonia, eadem Mesopotamia\ninter Euphraten et Tigrin quaque transit Taurum Sophene,\ncitra vero eam Commagene et ultra Armeniam Adiabene,\nAssyria ante dicta, et ubi Ciliciam attingit Antiochia.\nlongitude eius inter Ciliciam et Arabiam CCCCLXX p. est,\n\n\n\nlatitudo a Seleucia Pieria ad oppidum in Euphrate ZeugmaCLXXV. qui subtilius dividunt, circumfundi Syria Phoenicen\nvolunt et esse oram maritimam Syriae, cuius pars\nsit Idumaea et Iudaea, dein Phoenicen, dein Syriam. id\nquod praeiacet mare totum Phoenicium appellatur. ipsa\ngens Phoenicum in magna gloria litterarum inventionis et\nsiderum navaliumque ac bellicarum artium.\nA Pelusio Chabriae castra, Casius mons, delubrum\nlovis Casii, tumulus Magni Pompei. Ostracine\nArabia finitur, a Pelusio LXV p. 13. mox Idumaea incipit\net Palaestina ab emersu Sirbonis lacus, quem quidam\nCL circuitu tradidere. Herodotus Casio monti adplicuit,\nnunc est palus modica. oppida Rhinocolura et intus\nRhaphea, Gaza et intus Anthedon, mons Argaris. regio\nper oram Samaria; oppidum Ascalo liberum, Azotos, Iam-\nneae duae, altera intus. lope Phoenicum, antiquior terrarum\ninundatione, ut ferunt, insidet collem, praeiacente\nsaxo, in quo vinculorum Andromedae vestigia ostendit.\n\n\n\ncolitur illic fabulosa Ceto. inde Apollonia, Stratonis Turris,\neadem Caesarea ab Herode rege condita, nunc colonia\nPrima Flavia a Vespasiano Imperatore deducta, finis Palaestines\n, CLXXXVIIII p. a confinio Arabiae. dein Phoenice;\nintus autem Samariae oppida Neapolis, quod antea Mamortha\ndicebatur, Sebaste in monte, et altiore Gamala.\nSupra Idumaeam et Samariam Iudaea longe\nlateque funditur. pars eius Syriae iuncta Galilaea vocatur,\nArabiae vero et Aegypto proxima Peraea, asperis dispersa\nmontibus et a ceteris Iudaeis lordane amne discreta.\nreliqua Iudaea dividitur in toparchias decem quo dicemus\nordine: Hiericuntem palmetis consitam, fontibus riguam,\nEmmaum, Lyddam, Iopicam, Acrabatenam, Gophaniticam,\nThamniticam, Betholeptephenen, Orinen, in qua fuere\nHierosolyma, longe clarissima urbium orientis, non Iudaeae\nmodo, Herodium cum oppido inlustri eiusdem nominis.\nlordanes amnis oritur e fonte Paneade, qui cognomen\n\n\n\ndedit Caesareae, de qua dicemus. amnis amoenus\net, quatenus locorum situs patitur, ambitiosus accolisque\nse praebens velut invitus Asphaltiten lacum dirum natura\npetit, a quo postremo ebibitur aquasque laudatas perdit,\npestilentibus mixtas. ergo ubi prima convallium fuit\noccasio, in lacum se fundit, quem plures Genesaram\nvocant, XVI p. longitudinis, VI latitudinis, amoenis circumsaeptum\noppidis, ab oriente Iuliade et Hippo, a meridie\nTarichea, quo nomine aliqui et lacum appellant, ab occidente\nTiberiade, aquis calidis salubri.\nAsphaltites nihil praeter bitumen gignit, unde et\nnomen. nullum corpus animalium recipit, tauri camelique\nfluitant; inde fama nihil in eo mergi. longitudine excedit\nC??? p., latitudine maxima LXXV implet, minima VI. prospicit\neum ab oriente Arabia Nomadum, a meridie Machaerus,\nsecunda quondam arx Iudaeae ab Hierosolymis. eodem\nlatere est calidus fons medicae salubritatis Callirhoë,\naquarum gloriam ipso nomine praeferens.\nAb occidente litora Esseni fugiunt usque qua\nnocent, gens sola et in toto orbe praeter ceteras mira,\nsine ulla femina, omni venere abdicata, sine pecunia,\nsocia palmarum. in diem ex aequo convenarum turba\nrenascitur, large frequentantibus quos vita fessos ad mores\neorum fortuna fluctibus agit. ita per saeculorum milia\n\n\n\n— incredibile dictu — gens aeterna est, in qua nemo\nnascitur. tam fecunda illis aliorum vitae paenitentia est!\ninfra hos Engada oppidum fuit, secundum ab Hierosolymis\nfertilitate palmetorumque nemoribus, nunc alterum\nbustum. inde Masada castellum in rupe, et ipsum haut\nprocul Asphaltite. et hactenus Iudaea est.\nIungitur ei latere Syriae Decapolitana\nregio, a numero oppidorum, in quo non omnes eadem\nobservant, primum tamen Damascum epoto riguis amne\nChrysorroa fertilem, Philadelphiam, Rhaphanam, omnia in\nArabiam recedentia, Scythopolim, antea Nysam, a Libero\nPatre sepulta nutrice ibi Scythis deductis, Gadara, Hieromice\npraefluente, et iam dictum Hippon, Dion, Pellam\naquis divitem, Garasam, Canatham. intercursant cinguntque\nhas urbes tetrarchiae regnorum instar singulae, et\nregna contribuuntur - Trachonitis, Paneas, in qua Caesarea\ncum supra dicto fonte, Abila, Arca, Ampeloessa, Gabe.\nHinc redeundum est ad oram atque Phoenicen.\nfuit oppidum Crocodilon, est flumen. memoria urbium\nDorum, Sycaminum. promunturium Carmelum et in monte\n\n\n\noppidum eodem nomine, quondam Acbatana dictum. iuxta\nGetta, Geba, rivus Pacida sive Belus, vitri fertiles harenas\nparvo litori miscens; ipse e palude Cendebia a radicibus\nCarmeli profluit. iuxta colonia Claudi Caesaris Ptolemais,\nquae quondam Acce . oppidum Ecdippa, promunturium\nAlbum. Tyros, quondam insula praealto mari DCC passibus\ndivisa, nune vero Alexandri oppugnantis operibus continens;\nolim partu clara, urbibus genitis Lepti, Vtica et illa aemula\nterrarumque orbis avida Carthagine, etiam Gadibus extra\norbem conditis: nunc omnis eius nobilitas conchylio atque\npurpura constat. circuitus XVIIII est, intra Palaetyro\ninclusa; oppidum ipsum XXII stadia optinet. inde Sarepta\net Ornithon oppida et Sidon, artifex vitri Thebarumque\nBoeotiarum parens.\na tergo eius Libanus mons orsus\nMD stadiis Zimyram usque porrigitur, quae Coeles Syriae\ncognominatur. huic par, interiacente valle, mons adversus\nAntilibanus obtenditur, quondam muro coniunctus. post\neum introrsus Decapolitana regio praedictaeque cum ea\n\ntetrarchiae et Palaestines tota laxitas. at in ora item\nsubiecta Libano fluvius Magoras, Berytus colonia, quae\nFelix lulia appellatur, Leontos oppidum, flumen Lycos,\nPalaebyblos, flumen Adonis, oppida Byblos, Botrys, Gigarta,\nTrieris, Calamos, Tripolis, quoniam Tyrii et Sidonii et\nAradii optinent, Orthosia, Eleutheros flumen, oppida Zimyra,\nMarathos contraque Arados, septem stadiorum oppidum et\ninsula ducentis passibus a continente distans, regio, in\nqua supradicti desinunt montes, et interiacentibus campis\nBargylus mons.\nIncipit hinc rursus Syria, desinente Phoenice.\noppida Carne, Balanea, Paltos, Gabala, promunturium, in\nquo Laodicea libera, Dipolis, Heraclea, Charadrus, Posidium.\ndein promunturium Syriae Antiochiae. intus ipsa\nAntiochia libera, Epi Daphnes cognominata; Oronte amne\ndividitur. in promunturio autem Seleucia libera, Pieria\nappellata.\nsuper eam mons eodem quo alius nomine,\nCasius. cuius excelsa altitudo quarta vigilia orientem per\ntenebras solem aspicit, brevi circumactu corporis diem\nnoctemque pariter ostendens. ambitus ad cacumen XVIIII\n\np. est, altitudo per derectumIIII. at in ora amnis Orontes,\nnatus inter Libanum et Antilibanum iuxta Heliopolim.\noppida Rhosos et a tergo Portae, quae Syriae appellantur,\nintervallo Rhosiorum montium et Tauri. in ora oppidum\nMyriandros, mons Amanus, in quo oppidum Bomitae. ipse\nab Syris Ciliciam separat.\nNunc interiora dicantur. Coele habet\nApameam, Marsya amne divisam a Nazerinorum tetrarchia,\nBambycen, quae alio nomine Hierapolis vocatur, Syris vero\nMabog — ibi prodigiosa Atargatis, Graecis autem Derceto\ndicta, colitur colit F2 —, Chalcidem cognominatam Ad Belum, unde\nregio Chalcidena fertilissima Syriae, et inde CyrresticaeCyrrum, Gazetas, Gindarenos, Gabenos, tetrarchias duas\nquae Granucomatitae vocantur, Hemesenos, Hylatas, Ituraeorum\ngentem et qui ex iis Baethaemi vocantur, Mariamnitanos\n, tetrarchiam quae Mammisea appellatur, Paradisum,\nPagras, Penelenitas, Seleucias praeter iam dictam duas,\nquae Ad Euphraten et quae Ad Belum vocantur, Tardytenses.\nreliqua autem Syria habet, exceptis quae cum Euphrate\n\n\n\ndicentur, Arethusios, Beroeenses, Epiphanenses ad Orontem,\nLaodicenos, qui Ad Libanum cognominantur, Leucadios,\nLarisaeos, praeter tetrarchias in regna discriptas barbaris\nnominibus XVII.\nEt de Euphrate hoc in loco dixisse aptissimum\nfuerit. oritur in praefectura Armeniae Maioris\nCaranitide, ut prodidere ex iis, qui proxime viderunt,\nDomitius Corbulo, in monte Aga, Licinius Mucianus,\nsub radicibus montis, quem Capoten appellant, supra ZimaramXII p., initio Pyxurates nominatus. fluit Derzenen primum,\nmox Anaeticam, Armeniae regiones a Cappadocia excludens.\nDascusa abest a ZimaraLXXV p.; inde navigatur Sartonam\nL???, Melitenen Cappadociae XXIIII, Elegeam Armeniae X???,\nacceptis fluminibus Lyco, Arsania, Arsano. apud Elegeam\noccurrit ei Taurus mons nec resistit, quamquam XII p.\nlatitudine praevalens. Ommam vocant inrumpentem, mox\nubi perfregit, Euphraten, ultra quoque saxosum et violentum.\nArabiam inde laeva, Orroeon dictam regionem, trischoena\n\nmensura, dextraque Commagenen disterminat, pontis tamen,\netiam ubi Taurum expugnat, patiens. apud Claudiopolim\nCappadociae cursum ad occasum solis agit. primo hunc\nillic in pugna Taurus aufert victusque et abscisus sibimet\nalio modo vincit ac fractum expellit in meridiem. ita\nnaturae dimicatio illa aequatur, hoc eunte quo vult, illo\nprohibente ire qua velit. a catarractis iterum navigatur.\nXL p. inde Commagenes caput Samosata.\nArabia supra dicta habet oppida Edessam, quae\nquondam Antiochia dicebatur, Callirrhoen, a fonte nominatam,\nCarrhas, Crassi clade nobile. iungitur praefectura Mesopotamiae\n, ab Assyriis originem trahens, in qua Anthemusia\net Nicephorium oppida. mox Arabes qui Praetavi vocantur;\nhorum caput Singara. a Samosatis autem latere Syriae\nMarsyas amnis influit. Cingilla Commagenen finit, Imeneorum\ncivitas incipit. oppida adluuntur Epiphania et Antiochia,\nquae Ad Euphraten vocantur, item ZeugmaLXXII p. a\nSamosatis, transitu Euphratis nobile . ex adverso Apameam\nSeleucus, idem utriusque conditor, ponte iunxerat. qui\ncohaerent Mesopotamiae, Rhoali vocantur. at in Syria\noppida Europum, Thapsacum quondam, nunc Amphipolis;\nArabes Scenitae. ita fertur usque Suram locum, in quo\n\n\n\nconversus ad orientem relinquit Syriae Palmyrenas solitudines,\nquae usque ad Petram urbem et regionem Arabiae Felicis\nappellatae pertinent.\nPalmyra, urbs nobilis situ, divitiis soli et aquis\namoenis, vasto undique ambitu harenis includit agros ac,\nvelut terris exempta a rerum natura, privata sorte inter\nduo imperia summa Romanorum Parthorumque est, prima\nin discordia semper utrimque cura. abest ab Seleucia\nParthorum, quae vocatur Ad Tigrim, CCCXXXVII p., a\nproximo vero Syriae litore CCIII et a Damasco XXVII\npropius.\nInfra Palmyrae solitudines Telendena regio est\ndictaeque iam Hierapolis ac Beroea et Chalcis. ultra\nPalmyram quoque ex solitudinibus his aliquid obtinet\nHemesa, item Elatium, dimidio propior Petrae quam\nDamascus. a Sura autem proxime est Philiscum, oppidum\nParthorum ad Euphraten. ab eo Seleuciam dierum\ndecem navigatio, totidemque fere Babylonem. scinditur\nenim Euphrates a Zeugmate DLXXXXIIII p. circa vicum\nMasicen et parte laeva in Mesopotamiam vadit, per ipsam\nSeleuciam circaque eam praefluenti infusus Tigri, dexteriore\nautem alveo Babylonem, quondam Chaldaeae caput, petit\n\n\n\nmediamque permeans, item quam Mothrim vocant, distrahitur\nin paludes. increscit autem et ipse Nili modo statis diebus,\npaulum differens, ac Mesopotamiam inundat sole optinente\nXX partem cancri. minui incipit in virginem e leone\ntransgresso, in totum vero remeat in XXVIIII parten virginis.\nSed redeamus ad oram Syriae, cui proxima\nest Cilicia. flumen Diaphanes, mons Crocodilus, Portae\nAmani montis, flumina Androcus, Pinarus, Lycus, sinus\nIssicus, oppidum Issos, item Alexandria, flumen Chlorus,\noppidum Aegaeae liberum, amnis Pyramus, Portae Ciliciae,\noppida Mallos, Magirsos et intus Tarsos . campi Alei,\noppida Casyponis, Mopsos liberum, Pyramo inpositum,\nTyros, Zephyrium, Anchiale. amnes Saros, Cydnos, Tarsum\nliberam urbem procul a mari secans. regio Celenderitis\ncum oppido, locus Nymphaeum, Soloe Cilicii, nunc Pompeiopolis\n, Adana, Cibyra, Pinare, Pedalie, Alae, Selinus, Arsinoe,\nIotape, Dorion iuxtaque mare Corycos, eodem nomine\n\n\n\noppidum et portus et specus. mox flumen Calycadnus,\npromunturium Sarpedon, oppida Holmoe, Myle, promunturium\net oppidum Veneris, a quo proxime Cyprus insula. sed\nin continente oppida Mysanda, Anemurium, Coracesium,\nfinisque antiquus Ciliciae Melas amnis. intus autem dicendi\nAnazarbeni, qui nunc Caesarea, Augusta, Castabala, Epiphania,\nquae ante Oeniandos, Elëusa, Iconium, Seleucia supra amnem\nCalycadnum, Tracheotis cognomine, ab mari relata ubi\nvocabatur Hermia . praeterea intus flumina Liparis, Bombos,\nParadisus, mons Imbarus.\nCiliciae Pamphyliam omnes iunxere neglecta\ngente Isaurica. oppida eius intus Isaura, Clibanus, Lalasis;\ndecurrit autem ad mare Anemuri e regione supra dicti.\nsimili modo omnibus, qui eadem composuere, ignorata est\ncontermina illi gens Omanadum, quorum intus oppidum\nOmana. cetera castella XLIIII inter asperas convalles latent.\nInsident verticem Pisidae, quondam appellati\nSolymi, quorum colonia Caesarea, eadem Antiochia. oppida\nOroanda, Sagalessos.\nHos includit Lycaonia, in Asiaticam iurisdictionem\nversa, cum qua conveniunt Philomelienses, Tymbriani,\nLeucolithi, Pelteni, Tyrienses. datur et tetrarchia ex\nLycaonia, qua parte Galatiae contermina est, civitatium\nXIIII, urbe celeberrima Iconio. ipsius Lycaoniae celebrantur\nThebasa in Tauro, Ide in confinio Galatiae atque Cappadociae\n. a latere autem eius super Pamphyliam veniunt\nThracum suboles Milyae, quorum Arycanda oppidum.\nPamphylia ante Mopsopia appellata est. mare\nPamphylium Cilicio iungitur. oppida Side et in monte\nAspendum, Plantanistum, Perga. promunturium Leucolla,\nmons Sardemisus. amnes Eurymedon, iuxta Aspendum\nfluens, Catarractes, iuxta quem Lyrnesus et Olbia ultimaque\neius orae Phaselis.\nlunctum mare Lycium est gensque Lycia, unde\nvastus sinus. Taurus mons, ab Eois veniens litoribus,\nChelidonio promunturio disterminat, inmensus ipse et innumerarum\ngentium arbiter, dextro latere septentrionalis,\nubi primum ab Indico mari exsurgit, laevo meridianus et\nad occasum tendens mediamque distrahens Asiam, nisi\nopprimenti terras occurrerent maria. resilit ergo ad\n\nseptentriones flexusque inmensum iter quaerit, velut de\nindustria rerum natura subinde aequora opponente, hinc\nPhoenicium, hinc Ponticum, illinc Caspium et Hyrcanium\ncontraque Maeotium lacum. torquetur itaque collisus inter\nhaec claustra et tamen victor flexuosus evadit usque ad\ncognata Ripaeorum montium iuga, numerosis nominibus\net novis, quacumque incedit, insignis: Imaus prima parte\ndictus, mox Emodus, Paropanisus, Circius, Cambades,\nPariades, Choatras, Oreges, Oroandes, Niphates, Taurus\natque, ubi se quoque exuperat, Caucasus, ubi brachia\nemittit subinde temptanti maria similis, Sarpedon, Coracesius\n,Cragus, iterumque Taurus, etiam ubi dehiscit seque\npopulis aperit, Portarum tamen nomine unitatem sibi\nvindicans, quae aliuli Armeniae, aliubi Caspiae, aliubi\nCiliciae vocantur. quin etiam confractus, effugiens quoque\nmaria, plurimis se gentium nominibus hinc et illinc implet,\na dextra Hyrcanius, Caspius, a laeva Parihedrus, Moschicus,\nAmazonicus, Coraxicus, Scythicus appellatus, in universum\nvero Graece Ceraunius.\nIn Lycia igitur a promunturio eius oppidum\nSimena, mons Chimaera, noctibus flagrans, Hephaestium\ncivitas, et ipsa saepe flagrantibus iugis. oppidum Olympus\nibi fuit, nunc sunt montana Gagae, Corydalla, Rhodiopolis.\niuxta mare Limyra cum amne, in quem Arycandus influit,\nmons Masicytus, Andria civitas, Myra, oppida Aperlae et\nAntiphellos, quae quondam Habesos, atque in recessu\nPhellos. dein Pyrrha, item Xanthus, a mari XV, flumenque\neodem nomine. deinde Patara, quae prius Pataros,\net in monte Sidyma, promunturium Cragus. ultra par\nsinus priori; ibi Pinara et quae Lyciam finit Telmesus.\nLycia LXX quondam oppida habuit, nunc XXXVI habet.\nex his celeberrima praeter supra dicta Canas, Candyba,\nubi laudatur Eunias nemus, Podalia, Choma praefluente\nAedesa, Cyaneae, Ascandiandalis, Amelas, Noscopium, Tlos,\nTelandrus. conprehendit in mediterraneis et Cabaliam,\n\n\n\ncuius tres urbes Oenianda, Balbura, Bubon. a Telmeso\nAsiaticum mare sive Carpathium et quae proprie vocatur\nAsia. in duas eam partes Agrippa divisit: unam inclusit\nab oriente Phrygia et Lycaonia, ab occidente Aegaeo mari,\na meridie Aegyptio, a septentrione Paphlagonia; huius\nlongitudinem CCCCLXX, latitudinem CCCXX fecit. alteram\ndeterminavit ab oriente Armenia Minore, ab occidente\nPhrygia, Lycaonia, Pamphylia, a septentrione provincia\nPontica, a meridie mari Pamphylio, longam DLXXV, latam\nCCCXXV.\nIn proxima ora Caria est, mox Ionia, ultra eam\nAeolis. Caria mediae Doridi circumfunditur, ad mare\nutroque latere ambiens. in ea promunturium Pedalium,\namnis Glaucus, deferens Telmedium, oppida Daedala, Crya\nfugitivorum, flumen Axon, oppidum Calynda.\namnis\nIndus, in Cibyratarum iugis ortus, recipit LX perennes\nfluvios, torrentes vero amplius centum. oppidum Caunos\nliberum, dein Pyrnos. portus Cressa, a quo Rhodus insula\npassuumXX. locus Loryma, oppida Tisanusa, Paridon,\nLarymna, sinus Thymnias, promunturium Aphrodisias,\noppidum Hydas, sinus Schoenus, regio Bubassus. oppidum\n\n\n\nfuit Acanthus, alio nomine Dulopolis. est in promunturio\nCnidos libera, Triopia, dein Pegusa et Stadia appellata.\nab ea Doris incipit.\nSed prius terga et mediterraneas iurisdictiones indicasse\nconveniat. una appellatur Cibyratica; ipsum oppidum\nPhrygiae est. conveniunt eo XXV civitates, celeberrima\nurbe Laodicea.\nimposita est Lyco flumini, latera\nadluentibus Asopo et Capro, appellata primo Diospolis, dein\nRhoas. reliqui in eo conventu, quos nominare non pigeat,\nHydrelitae, Themisones, Hierapolitae. alter conventus a\nSynnade accepit nomen; conveniunt Lycaones, Appiani,\nCorpeni, Dorylaei, Midaei, lulienses et reliqui ignobiles\npopuli XV. tertius Apameam vadit, ante appellatam Celaenas\n, deinde Ciboton. sita est in radice montis Signiae,\ncircumfusa Marsya, Obrima, Orba fluminibus in Maeandrum\ncadentibus. Marsyas ibi redditur, ortus ac paulo mox\nconditus. ubi certavit tibiarum cantu cum Apolline,\nAulocreneest; ita vocatur convallis, X??? p. ab Apamea\nPhrygiam petentibus. ex hoc conventu deceat nominare\nMetropolitas, Dionysopolitas, Euphorbenos, Acmonenses,\nPeltenos, Silbianos. reliqui ignobiles VIIII.\nDoridis in sinu Leucopolis, Hamaxitos, Eleus, Etene.\ndein Cariae oppida Pitaium, Eutane, Halicarnasus. sex\noppida contributa ei sunt a Magno Alexandro, Theangela,\nSide, Medmassa, Vranium, Pedasum, Telmisum. habitatur\ninter duos sinus, Ceramicum et Iasium. inde Myndos et\nubi fuit Palaemyndus, Nariandos, Neapolis, Caryanda,\nTermera libera, Bargylia et, a quo sinus Iasius, oppidum\nIasus. Caria interiorum nominum fama praenitet. quippe\nibi sunt oppida Mylasa libera, Antiochia, ubi fuere Symmaethos\net Cranaos oppida; nunc eam circumfluunt Maeander\net Morsynus. fuit in eo tractu et Maeandropolis,\nest Eumenia, Cludro flumini adposita, Glaucus amnis,\nLysias oppidum et Orthosia, Berecynthius tractus, Nysa,\nTrallis, eadem Euanthia et Seleucia et Antiochia dicta;\nadluitur Eudone amne, perfunditur Thebaite. quidam ibi\nPygmaeos habitasse tradunt. praeterea sunt Thydonos,\nPyrrha, Eurome, Heraclea, Amyzon, Alabanda libera, quae\nconventum eum cognominavit, Stratonicea libera, Labrayndos\n\n\n\n, Ceramus, Troezene, Phorontis. longinquiores eodem foro\ndisceptant Orthronienses, Alindienses, Euhippini, Xystiani,\nHydissenses, Apolloniatae, Trapezopolitae, Aphrodisienses\nliberi. praeter haec sunt Coscinus, Harpasa, adposita\nfluvio Harpaso, quo et Trallicon, cum fuit, adluebatur.\nLydia autem perfusa flexuosis Maeandri amnis\nrecursibus super Ioniam procedit, Phrygiae ab exortu solis\nvicina, ad septentrionem Mysiae, meridiana parte Cariam\namplectens, Maeonia ante appellata. celebratur maxime\nSardibus in latere Tmoli montis, qui ante Timolus appellabatur\n, conditis; ex quo profluente Pactolo eodemque\nChrysorroa ac fonte Tarni a Maeonis civitas ipsa Hyde\nvocitata est, clara stagno Gygaeo. Sardiana nunc appellatur\nea iurisdictio, conveniuntque in eam extra praedictos\nMacedones Cadieni, Philadelphini et ipsi in radice Tmoli\nCogamo flumini adpositi Maeonii, Tripolitani, iidem et\nAntoniopolitae — Maeandro adluuntur —, Apollonhieritae,\nMysotimolitae et alii ignobiles.\nIonia, ab Iasio sinu incipiens, numerosiore ambitu\n\n\n\nlitorum flectitur. in ea primus sinus Basilicus,\nPosideum promunturium et oppidum, Oraculum Branchidarum\nappellatum, nunc Didymei Apollinis, a litore stadiis\nXX, et inde CLXXX Miletus, Ioniae caput, Lelegeis ante\net Pityusa et Anactoria nominata, super LXXXX urbium\nper cuncta maria genetrix nec fraudanda cive Cadmo,\nqui primus prorsam orationem condere instituit. amnis\nMaeander, ortus e lacu in monte Aulocrene plurimisque\nadfusus oppidis et repletus fluminibus crebris, ita sinuosus\nflexibus, ut saepe credatur reverti, Apamenam primum\npervagatur regionem, mox Eumeneticam ac deinde Hyrgaleticos\ncampos, postremo Cariam, placidus omnesque eos\nagros fertilissimo rigans limo, ad decumum a Mileto stadium\nlenis inlabitur mari. inde mons Latmus, oppida Heraclea,\nmontis eius cognominis Carice, Myuus, quod primo condidisse\nones narrantur Athenis profecti, Naulochum, Priene,\nin ora, quae Troglea appellatur, Gaesus amnis, regio\nomnibus Ionibus sacra et ideo Panionia appellata; iuxta\n\nfugitivis conditum, uti nomen indicio est, Phygela fuit et\nMarathesium oppidum. supra haec Magnesia Maeandri\ncognomine insignis, Thessalica Magnesia orta. abest Epheso\nXV p., Trallibus eo amplius MMM. antea Thessaloche et\nMandrolytia nominata et litori adposita Derasidas insulas\nsecum abstulit mari. intus et Thyatira adluitur Lyco,\nPelopia aliquando et Euhippia cognominata. in ora autem\nMatium, Ephesus, Amazonum opus, multis antea expetita\nnominibus, Alopes, cum pugnatum apud Troiam est, mox\nOrtygiae, Amorges. vocata et Smyrna est, cognomine\nTrachia, et Haemonion et Ptelea. attollitur monte Pione,\nadluitur Caystro, in Cilbianis iugis orto multosque amnes\ndeferente et stagnum Pegaseum, quod Phyrites amnis expellit\n. ab iis multitudo limi est, qua terras propagat\nmediisque iam campis Syrien insulam adiecit. fons in\nurbe Callippia et templum Dianae conplexi e diversis\n\n\n\nregionibus duo Selenuntes. ab Epheso Matium aliud\nColophoniorum et intus ipsa Colophon, Haleso adfluente.\ninde Apollinis Clarii fanum, Lebedos — fuit et Notium\noppidum —, promunturium Cyrenaeum, mons MimasCLp.\nexcurrens atque in continentibus campis residens. quo in\nloco Magnus Alexander intercidi planitiem eam iusserat\nVII. D p. longitudine, ut duos sinus iungeret Erythrasque\ncum Mimante circumfunderet. iuxta eas fuerunt oppida\nPteleon, Helos, Dorion, nunc est Aleon fluvius, Corynaeum,\nMimantis promunturium, Clazomenae, Parthenie et Hippi,\nChytrophoria appellatae, cum insulae essent. iusserat\nAlexander idem per duo stadia continenti adnecti\ninteriere intus Daphnus et Hermesta et Sipylum, quod\nante Tantalis vocabatur, caput Maeoniae, ubi nunc est\nstagnum Sale. obiit et Archaeopolis, substituta Sipylo, et\ninde illi Colpe et huic Libade. regredientibus inde abest\nXII p., ab Amazone condita, restituta ab Alexandro, in\nora Zmyrna, amne Melete gaudens non procul orto. montes\n\n\n\nAsiae nobilissimi in hoc tractu fere explicant se: Mastusia\na tergo Zmyrnae et Termetis Olympi radicibus iunctus in\nDracone desinit, Draco in Tmolo, Tmolus in Cadmo, ille\nin Tauro. a Zmyrna Hermus amnis campossecat et\nnomini suo adoptat. oritur iuxta Dorylaum, Phrygiae\ncivitatem, multosque colligit fluvios, inter quos Phrygem,\nqui nomine genti dato a Caria eam disterminat, Hyllum\net Cryon, ipsos Phrygiae, Mysiae, Lydiae amnibus repletos.\nfuit in ore eius oppidum Temnos, nunc in extremo sinu\nMyrmeces scopuli, oppidum Leucae in promunturio, quod\ninsula fuit, finisque Ioniae Phocaea. Zmyrnaeum conventum\nmagna pars et Aeoliae, quae mox dicetur, frequentat\npraeterque Macedones Hyrcani cognominati et Magnetes a\nSipylo. verum Ephesum, alterum lumen Asiae, remotiores\nconveniunt Caesarienses, Metropolitae, Cilbiani Inferiores\net Superiores, Mysomacedones, Mastaurenses, Briullitae,\nHypaepeni, Dioshieritae.\nAeolis proxima est, quondam Mysia appellata,\net quae Hellesponto adiacet Troas. ibi a Phocaea Ascanius\nportus. dein fuerat Larisa, sunt Cyme, Myrina quae\n\n\n\nSebastopolim se vocat, et intus Aegaeae, Itale, Posidea,\nNeon Tichos, Temnos. in ora autem Titanus annnis et\ncivitas ab eo cognominata — fuit et Grynia, nunc tantum\nportus, olim insula adprehensa —, oppidum Elaea et ex\nMysia veniens Caicus amnis, oppidum Pitane, Canaitis\namnis. intercidere Canae, Lysimachea, Atarnea, Carene,\nCisthene, Cilla, Cocylium, Thebe, Astyre, Chrysa, Palaescepsis,\nGergitha, Neandros; nunc est Perperene civitas, Heracleotes\ntractus, Coryphas oppidum, amnes Grylios, Ollius, regio\nAphrodisias quae antea Politice Orgas, regio Scepsis, flumen\nEuenum, cuius in ripis intercidere Lyrnesos, Miletos. in\nhoc tractu Ide mons et in ora, quae sinum cognominavit\net conventum, Adramytteos, olim Pedasus dicta, flumina\nAstron, Cormalos, Crianos, Alabastros, Hieros ex Ida; intus\nmons Gargara eodemque nomine oppidum. rursus in litore\nAntandros, Edonis prius vocata, dein Cimmeris, Assos,\neadem Apollonia — fuit et Palamedium oppidum —,\npromunturium Lectum disterminans Aeolida et Troada.\n\n\n\nfuit et Polymedia civitas, Chrysa et Larisa alia. Zminthium\ntemplum durat. intus Colone intercidit. deportant Adramytteum\nnegotia Apolloniatae a Rhyndaco amne, Eresi,\nMiletopolitae, Poemaneni, Macedones Asculacae, Polichnaei,\nPionitae, Cilices Mandacandeni, Mysi Abretteni et Hellespontii\nappellati et alii ignobiles.\nTroadis primus locus Hamaxitus, dein Cebrenia\nipsaque Troas, Antigonia dicta, nunc Alexandria colonia\nRomana, oppidum Nee, Scamander amnis navigabilis et in\npromunturio quondam Sigeum oppidum; dein portus\nAchaeorum, in quem influit Xanthus Simoenti iunctus\nstagnumque prius faciens Palaescamander; ceteri Homero\ncelebrati, Rhesus, Heptaporus, Caresus, Rhodius, vestigia\nnon habent. Granicus diverso tractu in Propontida fluit.\nest tamen, ut prius, Scamandria civitas parva ac MM.D p.\nremotum a portu Ilium immune, unde omnis rerum claritas.\nextra sinum sunt Rhoetea litora, Rhoeteo et Dardanio et\nArisbe oppidis habitata. fuit et Achilleon oppidum, iuxta\n\n\n\ntumulum Achillis conditum a Mytilenaeis et mox Atheniensibus,\nubi classis eius steterat in Sigeo. fuit et Aeantion, a\nRhodiis conditum in altero cornu, Aiace ibi sepulto XXX\nstadiorum intervallo a Sigeo, et ipso in statione classis\nsuae. supra Aeolida et partem Troadis in mediterraneo\nest quae vocatur Teuthrania, quam Mysi antiquitus tenuere.\nibi Caicus amnis iam dictus oritur. gens ampla per se,\netiam cum totum Mysia appellaretur. in ea Pioniae, Andera,\nIdale, Stabulum, Conisium, Teium, Balce, Tiare, Teuthranie,\nSarnaca, Haliserne, Lycide, Parthenium, Cambre, Oxyopum,\nLygdamum, Apollonia longeque clarissimum Asiae Pergamum,\nquod intermeat Selinus, praefluit Cetius profusus Pindaso\nmonte. abest haud procul Elaea, quam in litore diximus.\nPergamena vocatur eius tractus iurisdictio. ad eam conveniunt\nThyatireni, Mossyni, Mygdones, Bregmeni, Hierocometae\n, Perpereni, Tiareni, Hierolophienses, Hermocapelitae,\nAttalenses, Panteenses, Apollonidienses aliaeque inhonorae\n\ncivitates. a Rhoeteo Dardanium oppidum parvum abest\nstadia LXX. inde XVIII promunturium Trapeza, unde\nprimum concitat se Hellespontus.\nEx Asia interisse gentes tradit Eratosthenes Solymorum\n, Lelegum, Bebrycum, Colycantiorum, Tripsedorum,\nIsidorus Arieneos et Capreatas, ubi sit Apamea condita\na Seleuco rege inter Ciliciam, Cappadociam, Cataoniam,\nArmeniam, et quoniam ferocissimas gentes domuisset, initio\nDameam vocatam.\nInsularum ante Asiam prima est in Canopico\nostio Nili, a Canopo, Menelai gubernatore, ut ferunt, dicta;\naltera iuncta ponte Alexandriae, colonia Caesaris dictatoris,\nPharos, quondam diei navigatione distans ab Aegypto, nunc\ne turri nocturnis ignibus cursum navium regens: namque\nfallacibus vadis Alexandria tribus omnino aditur alveis mari,\nStegano, Posideo, Tauro. in Phoenicio deinde mari est\nante Iopen Paria, tota oppidum, in qua obiectam beluae\nAndromedam ferunt, et iam dicta Arados, inter quam et\ncontinentem L cubita alto mari, ut auctor est Mucianus,\ne fonte dulcis aqua tubo coriis facto usque a vado trahitur.\nPamphylium mare ignobiles insulas habet, Cilicium\nex quinque maximis Cyprum, ad ortum occasumque Ciliciae\n\n\n\nac Syriae obiectam, quondam novem regnorum sedem.\nhuius circuitum Timosthenes CCCCXXVII. D p. prodidit,\nIsidorus CCCLXXV. longitudinem inter duo promunturia,\nClidas et Acamanta, quod est ab occasu, Artemidorus\nCLXII.D, Timosthenes CC; vocatam ante Acamantida\nPhilonides, Cerastim Xenagoras et Aspeliam et Amathusiam\net Macariam, Astynomus Crypton et Colinian.\noppida in ea XV, Nea Paphos, Palaepaphos, Curias, Citium,\nCorinaeum, Salamis, Amathus, Lapethos, Soloe, Tamasos,\nEpidaurum, Chytri, Arsinoe, Carpasium, Golgoe. fuere et\nCinyria, Mareum, Idalium. abest ab Anemurio Ciliciae L???.\nmare quod praetenditur vocant Aulona Cilicium. in eodem\nsitu Elaeusa insula est et quattuor ante promunturium ex\nadverso Syriae Clides rursusque ab altero capite Stiria,\n\n\n\ncontra Neam Paphum Hiera Cepia, contra Salamina\nSalaminiae, in Lycio autem mari Idyris, Telendos, Attelebussa\n, Cypriae tres steriles et Dionysia, prius Charaeta\ndicta, dein contra Tauri promunturium pestiferae navigantibus\nChelidoniae totidem, ab iis cum oppido Leucolla, Pactyae,\nLasia, Nymphais, Macris, Megista, cuius civitas interiit.\nmultae deinde ignobiles, sed contra Chimaeram Dolichiste,\nChoerogylion, Crambusa, Rhoge, Xenagora VIII, Daedaleon\nduae, Cryeon tres, Strongyle et contra Sidyma Antiochi\nGlaucumque versus amnem Lagusa, Macris, Didymae, Helbo\n, Scope, Aspis et, in qua oppidum interiit, Telandria proximaque\nCauno Rhodusa.\nSed pulcherrima est libera Rhodos, circuitu\nCXXV aut, si potius Isidoro credimus, CIII, habitata urbibus\n\n\n\nLindo, Camiro, Ialyso, nunc Rhodo. distat ab\nAlexandria Aegypti DLXXXIII, ut Isidorus tradit, ut\nEratosthenes, CCCCLXVIIII, ut Mucianus D???, a Cypro\nCLXXVI. vocitata est antea Ophiusa, Asteria, Aethria,\nTrinacrie, Corymbia, Poeeessa, Atabyria ab rege, dein\nMacaria et Oloessa. Rhodiorum insulae Carpathus, quae\nmari nomen dedit, Casos, Hagne, Eulimna, Nisyros, distans\na CnidoXV.D, Porphyris antea dicta, et eodem tractu\nmedia inter Rhodum Cnidumque Syme; cingitur XXXVII.D,\nportus benigne praebet VIII . praeter eas circa Rhodum\nCyclopis, Teganon, Cordylusa, Diabatae IIII, Hymos, Chalce\ncum oppido, Teutlusa, Narthecusa, Dimastos, Progne et a\n\n\n\nCnido Cisserusa, Therionarcia, Calydne cum tribus oppidis,\nNotio, Nisyro, Mendetero, et in Arconneso oppidum Ceramus.\nin Cariae ora quae vocantur Argiae numero XX et Hyetusa,\nLepsia, Leros. nobilissima autem in eo sinu Coos, ab\nHalicarnaso XV distans, circuitu C???, ut plures existimant,\nMerope vocata, Cea, ut Staphylus, Meropis, ut Dionysius,\ndein Nymphaea. mons ibi Prion; et Nisyron abruptam\nilli putant, quae Porphyris antea dicta est. Caryanda cum\noppido, nec procul ab Halicarnaso Pidossus; in Ceramico\nautem sinu Priaponesos, Hipponesos, Pserima, Lampsa,\nAemyndus, Passala, Crusa, Pyrraethusa, Sepiusa, Melano\npaulumque a continente distans quae vocata est Cinaedopolis,\nprobrosis ibi relictis a rege Alexandro.\nIoniae ora Aegeas et Corseas habet et Icaron,\nde qua dictum est, Laden, quae prius Late vocabatur,\natque inter ignobiles aliquot duas Camelitas Mileto vicinas,\nMycalae Trogilias tres, Philion, Argennon, Sandalion, Samon\n\n\n\nliberam, circuitu LXXXVII.D aut, ut Isidorus, C???. Partheniam\nprimum appellatam Aristoteles tradit, postea\nDryusam, deinde Anthemusam; Aristocritus adicit\nMelamphyllum, dein Cyparissiam, alii Parthenoarrhusam,\nStephanen. amnes in ea Imbrasus, Chesius, Hibiethes,\nfontes Gigartho, Leucothea, mons Cercetius. adiacent\ninsulae Rhypara, Nymphaea, Achillea.\nPar claritate ab ea distat XCIIII cum oppido\nChios libera, quam Aethaliam Ephorus prisco nomine\nappellat, Metrodorus et Cleobulus Chiam a Chione\nnympha, aliqui a nive, et Macrim et Pityusam. montem\nhahet Pelinnaeum, marmor Chium. circuitu CXXV colligit,\nut veteres tradidere, Isidorus VIIII adicit. posita est\ninter Samum et Lesbum, ex adverso maxime Erythrarum.\nfinitimae sunt Tellusa, quam alii Daphnusam scribunt,\nOenusa, Elaphitis, Euryanassa, Arginusa cum oppido. iam\n\n\n\nhae circa Ephesum et quae Pisistrati vocantur Anthinae,\nMyonnesos, Diarrheusa - in utraque oppida intercidere —,\nPoroselene cum oppido, Cerciae, Halone, Commone, Illetia,\nLepria, Aethre, Sphaeria, Procusae, Bolbulae, Pheate,\nPriapos, Syce, Melane, Aenare, Sidusa, Pele, Drymusa,\nAnhydros, Scopelos, Sycusa, Marathusa, Psile, Perirrheusa\nmultaeque ignobiles. clara vero in alto Teos cum oppido,\na Chio LXXII.D, tantundem ab Erythris. iuxta Zmyrnam\nsunt Peristerides, Carteria, Alopece, Elaeusa, Bacchina,\nPystira, Crommyonesos, Megale, ante Troada Ascaniae,\nPlateae tres, dein Lamiae, Plitaniae duae, Plate, Scopelos,\nGetone, Arthedon, Coele, Lagusae, Didymae.\nClarissima autem Lesbos, a Chio LXV, Himerte\net Lasia, Pelasgia, Aegira, Aethiope, Macaria appellata.\n\n\n\nfuit VIIII oppidis incluta: ex his Pyrrha hausta est mari,\nArisbe terrarum motu subversa, Antissam Methymna traxit\nin se, ipsa VIIII urbibus Asiae in XXXVII p. vicina. et\nAgamede obiit et Hiera; restant Eresos, Pyrrha et libera\nMytilene, annis MD potens. tota insula circuitur, ut\nIsidorus, CLXVIII, ut veteres, CXCV. montes habet\nLepetymnum, Ordymnum, Macistum, Creonem, Olympum.\na proxima continente abest VII. D p. insulae adpositae\nSandalium, Leucae V, ex iisCydonea cum fonte calido.\nArginusae ab Aege IIII p. distant. dein Phellusa, Pedna.\nextra Hellespontum adversa Sigeo litori iacet Tenedus,\nLeucophrys dicta et Phoenice et Lyrnesos; abest a Lesbo\nLVI, a Sigeo XII.D.\nImpetum deinde sumit Hellepontus, et mare\nincumbit, verticibus limitem fodiens, donec Asiam abrumpat\nEuropae. promunturium id appellavimus Trapezam. ab\neo X??? p. Abydum oppidum, ubi angustiae VII stadiorum.\ndeinde Percote oppidum et Lampsacum, antea Pityussa\n\ndictum, Parium colonia quam Homerus Adrastiam appellavit,\noppidum Priapos, amnis Aesepus, Zelia, Propontis — ita\nappellatur ubi se dilatat mare —, flumen Granicum, Artace\nportus ubi oppidum fuit. ultra insulam continenti iunxit\nAlexander, in qua oppidum Milesiorum Cyzicum, ante\nvocitatum Arctonnesus et Dolionis et Didymis, cuius a\nvertice mons Didymus. mox oppida Placia, Ariace, Scylace,\nquorum a tergo mons Olympus, Mysius dictus, civitas\nOlympena, amnes Horisius et Rhyndacus, ante Lycus\nvocatus; oritur in stagno Artynia iuxta Miletopolim, recipit\nMaceston et plerosque alios, Asiam Bithyniamque disterminans\n. ea appellata est Cronia, dein Thessalis, dein\nMalianda et Strymonis. hos Homerus Halizonas dixit,\nquando praecingitur gens mari. urbs fuit inmensa Atussa\nnomine, nunc sunt XII civitates, inter quas Gordiu Come,\nquae Iuliopolis vocatur. in ora Dascylos, dein flumen\nGelbes et intus Helgas oppidum, quae Germanicopolis, alio\nnomine Booscoete, sicut Apamea, quae nunc Myrlea\nColophoniorum, flumen Echeleos, anticus Troadis finis et\nMysiae initium. postea sinus in quo flumen Ascanium,\n\n\n\noppidum Bryalion, amnes Hylas et Cios cum oppido eiusdem\nnominis, quod fuit emporium non procul accolentis Phrygiae,\na Milesiis quidem conditum, in loco tamen qui AscaniaPhrygiae vocabatur. quapropter non aliubi aptius de ea\ndicatur.\nPhrygia, Troadi superiecta populisque a promunturio\nLecto ad flumen Echeleum praedictis, septentrionali\nsui parte Galatiae contermina, meridiana Lycaoniae, Pisidiae,\nMygdoniae, ab oriente Cappadociam attingit. oppida ibi\nceleberrima praeter iam dicta Ancyra, Andria, Celaenae,\nColossae, Carina, Cotiaïn, Ceraine, Conium, Midaïum.\nsunt auctores transisse ex Europa Moesos et Brygos et\nThynos, a quibus appellentur Mysi, Phryges, Bithyni.\nSimul dicendum videtur et de Galatia, quae\nsuperposita agros maiore ex parte Phrygiae tenet caputque\nquondam eius Gordium. qui partem eam insedere Gallorum\nTolostobogi et Voturi et Ambitouti vocantur; qui Maeoniae\net Paphlagoniae regionem, Trogmi. praetenditur Cappadocia\na septentrione et solis ortu, cuius uberrimam partem\n\n\n\noccupavere Tectosages. ac toto tractu gentes quidem hae,\npopuli vero ac tetrarchiae omnes numero CXCV. oppida\nTectosagum Ancyra, Trogmorum Tavium, Tolostobogiorum\nPisinuus. praeter hos celebres Attalenses, Arassenses,\nComenses, Dictienses, Hierorenses, Lystreni, Neapolitani,\nOeandenses, Seleucenses, Sebasteni, Timoniacenses, Thebaseni\n. attingit Galatia et Pamphyliae Cabaliam et Milyas\nqui circa Barim sunt et Cyllanicum et Oroandicum Pisidiae\ntractum, item Lycaoniae partem Obizenen. flumina sunt\nin ea praeter iam dicta Saggarium et Gallus, a quo nomen\ntraxere Matris deum sacerdotes.\nNunc reliqua in ora. a Cio intus in Bithynia\nPrusa, ab Hannibale sub Olympo condita — inde NicaeamXXV p. interveniente Ascanio lacu —, dein Nicaea in\nultimo Ascanio sinu, quae prius Olbia et Prusias, item\n\n\n\naltera sub Hypio monte. fuere Pythopolis, Parthenopolis,\nCoryphanta. sunt in ora amnes Aesius, Bryazon, Plataneus,\nAreus, Aesyros, Geudos, qui et Chrysorroas, promunturium\nin quo Megarice oppidum fuit. inde Craspedites sinus\nvocabatur, quoniam id oppidum velut in lacinia erat. fuit\net Astacum, unde et ex eo Astacenus idem sinus; fuit et\nLibyssa oppidum, ubi nunc Hannibalis tantum tumulus.\nest in intimo sinu Nicomedia Bithyniae praeclara. Leucatas\npromunturiun, quo includitur Astacenus sinus, a Nicomedia\nXXXVII.D p., rursusque coeuntibus terris angustiae pertinentes\nusque ad Bosporum Thracium. in his Calchadon\nlibera, a Nicomedia LXII .D p., Procerastis ante dicta, dein\nColpusa, postea Caecorum oppidum, quod locum eligere\nnescissent, VII stadiis distante Byzantio, tanto feliciore\nomnibus modis sede. ceterum intus in Bithynia colonia\nApamena, Agrippenses, Iuliopolitae, Bithynion. flumina\nSyrium, Laphias, Pharnacias, Alces, Serinis, Lilaeus, Scopas,\nHieros, qui Bithyniam et Galatiam disterminat. ultra\nCalchadona Chrysopolis fuit, dein Nicopolis, a qua nomen\n\n\n\netiamnum sinus retinet, in quo portus Amyci. dein\nNaulochum promunturium, Estiae, templum Neptuni. Bosporus\n, D p. intervallo Asiam Europae iterum auferens, abest\na CalchadoneXII.D p., inde fauces primae VIII.DCCL p., ubi\nSpiropolis oppidum fuit. tenent oram omnem Thyni, interiora\nBithyni. is finis Asiae est populorumque CCLXXXII,\nqui ad eum locum a fine Lyciae numerantur. spatium Hellesponti\net Propontidis ad Bosporum ThraciumCCXXXVIIII p.\ndiximus. a Calchadone Sigeum Isidorus CCCXXII.D p.\ntradit.\nInsulae in Propontide ante Cyzicum Elaphonnesus,\nunde Cyzicenum marmor, eadem Neuris et Proconnesus\ndicta. secuntur Ophiusa, Acanthus, Phoebe, Scopelos,\nPorphyrione, Halone cum oppido, Delphacie, Polydora,\nArtacaeon cum oppido. est et contra Nicomediam Demonnesos\n, item ultra Heracleam adversa Bithyniae Thynias,\nquam barbari Bithyniam vocant. est et Antiochia et\n\n\n\ncontra fauces Rhyndaci Besbicos, XVIII p. circuitu. est\net Elaea et duae Rhodusae, Erebinthote, Megale, Chalcitis,\nPityodes.\nPontus Euxinus, antea ab inhospitali feritate\nAxinus appellatus, peculiari invidia naturae sine ulla fine\nindulgentis aviditati maris et ipse inter Europam Asiamque\nfunditur. non fuerat satis oceano ambisse terras et partem\nearum aucta inanitate abstulisse, non inrupisse fractis\nmontibus Calpeque Africae avolsa tanto maiora absorbuisse\nquam reliquerit spatia, non per Hellespontum Propontida\ninfudisse iterum terris devoratis: a Bosporo quoque in\naliam vastitatem panditur nulla satietate, donec exspatianti\n\nlacus Maeotii rapinam suam iungant. invitis hoc accidisse\nterris indicio sunt tot angustiae atque tam parva naturae\nrepugnantis intervalla, ad Hellespontum DCCCLXXV p., ad\nBosporos duos vel bubus meabili transitu — unde nomen\nambobus —, etiam quaedam in dissociatione germanitas\nconcors: alitum quippe cantus canumque latratus invicem\naudiuntur, vocis etiam humanae commercia, inter duos\norbes manente conloquio, nisi cum id ipsum auferunt venti.\nmensuram Ponti a Bosporo ad Maeotium lacum quidam\nfecere |XIII|.XXXVIII.D, Eratosthenes C??? minorem.\nAgrippa a Calchadone ad Phasim X, inde Bosporum\nCimmerium CCCLX. nos intervalla generatim ponimus\nconperta in aevo nostro, quando etiam in ipso ore Cimmerio\npugnatum est.\nErgo a faucibus Bospori est amnis Rebas, quem\naliqui Rhesum dixerunt. dein Syris, portus Calpas, Sangaris\nfluvius ex inclutis. oritur in Phrygia, accipit vastos amnes,\ninter quos Tembrogium et Gallum, idem Sagiarius plerisque\ndictus, Coralius, a quo incipiunt Mariandyni, sinus\noppidumque Heraclea, Lyco flumini adpositum— abest\n\n\n\na Ponti ore CC —, portus Acone, veneno aconito dirus,\nspecus Acherusia, flumina Paedopides, Callichorum, Sonautes,\noppidum Tium, ab Heraclea XXXVIII p., fluvius Billis.\nultra quem gens Paphlagonia, quam Pylaemeniam\naliqui dixerunt, inclusam a tergo Galatia, oppidum Mastya\nMilesiorum, dein Cromna, quo loco Enetos adicit Nepos\nCornelius, a quibus in Italia ortos cognomines eorum\nVenetos credi debere putat, Sesamon oppidum, quod nunc\nAmastris, mons Cytorus, a Tio LXIII p., oppida Cimolis,\nStephane, amnis Parthenius. promunturium Carambis\nvasto excursu abest a Ponti ostio CCCXXVaut, ut aliis\nplacuit, CCCL, tantundem a Cimmerio aut, ut aliqui\nmaluere, CCCXII. D. fuit et oppidum eodem nomine et\naliud inde Armine, nunc est colonia Sinope, a CytoroCLXIIII, flumen Varecum, gens Cappadocum, oppidum\nCaturiaGazelum, amnis Halys, a radicibus Tauri per\nCataoniam Cappadociamque decurrens, oppida Gangre,\n\n\n\nCarusa, Amisumliberum, a Sinope CXXX, eiusdemque\nnominis sinus tanti recessus, ut Asiam paene insulam\nfaciat CChaut amplius per continentem ad Issicum\nCiliciae sinum. quo in omni tractu proditur tres tantum\ngentes Graecas iure dici, Doricam, Ionicam, Aeolicam,\nceteras barbarorum esse. Amiso iunctum fuit oppidum\nEupatoria, a Mithridate conditum; victo eo utrumque\nPompeiopolis appellatum est.\nCappadocia intus habet coloniam Claudi Caesaris\nArchelaidem, quam praefluit amnis Halys, oppida\nComana, quod Salius, Neocaesaream, quod Lycus,Amasiam,\nquod Iris, in regione hocGazacena, in Colopene vero\nSebastiam et Sebastopolim — haec parva, sed paria supra\ndictis –, reliqua sui parte Melitam, a Samiramide conditam\nhaud procul Euphrate, Diocaesaream, Tyana, Casta-\nbala, Magnopolim, Zelam et sub monte Argaeo Mazacum,\nquae nunc Caesarea nominatur. Cappadociae pars praetenta\nArmeniae Maiori Melitene vocatur, Commagenis Cataonia,\nPhrygiae Garsauritis, Sargaurasana, Cammaneni, Galatiae\n\n\n\nMorimene, ubi disterminat eas Cappadox amnis, a quo\nnomen traxere antea Leucosyri dicti. a Neocaesarea supra\ndicta Minorem Armeniam Lycus amnis disterminat. est\net Coeranus intus clarus, in ora autem ab Amiso oppidum\net flumen Chadisia, Lycastum, a quo Themiscyrena regio,\nIris flumen deferens Lycum. civitas Ziela intus, nobilis\nclade Triarii et victoria C. Caesaris. in ora amnis Thermodon\n, ortus ad castellum quod vocant Phanorian, praeterque\nradices Amazoni montis lapsus. fuit oppidum eodem\nnomine et alia quinque, Amazonium, Themiscyra, Sotira,\nAmasia, Comana, nunc Matium .\ngentesGenetarum,\nChalybum, oppidum Cotyorum, gentes Tibareni, Mossyni\nnotis signantes corpora, gens Macrocephali, oppidum\nCerasus, portus Cordule, gentes Bechires, Buxeri, flumen\nMelas, gens Machorones, Sideni flumenque Sidenum, quo\nalluitur oppidum Polemonium, ab AmisoCXX. inde\n\n\n\nflumina Iasonium, Melanthium et ab Amiso LXXX Pharnacea\noppidum, Tripolis castellum et fluvius, item Philocalia\net sine fluvio Liviopolis, et a Pharnacea C??? Trapezus\nliberum, monte vasto clausum. ultra quod gens Armenoc\nhalybes et Maior Armenia, XXX p. distans. in ora ante\nTrapezunta flumen est Pyxites, ultra vero gens Sannorum\nHeniochorum, flumen Absarrum cum castello cognomine\nin faucibus, a Trapezunte CXL. eius loci a tergo montium\nHiberia est, in ora vero Heniochi, Ampreutae, Lazi, flumina\nAcampseon, Isis, Nogrus, Bathys, gentes Colchorum, oppidum\nMatium, flumen Heracleum et promunturium eodem nomine\nclarissimusque Ponti Phasis. oritur in Moschis, navigatur\nquamlibet magnis navigiis XXXVIII.D p., inde minoribus\nlongo spatio, pontibus CXX pervius. oppida in ripis\nhabuit conplura, celeberrima Tyndarida, Circaeum, Cygnum\net in faucibus Phasim. maxime autem inclaruit Aea,\nXV p. a mari, ubi Hippos et Cyaneos vasti amnes e diverso\n\n\n\nin eum confluunt; nunc habet Surium tantum, et ipsum\nab allne influente ibi cognominatum usque quo magnarum\nnaviutm capacem esse diximus. et alios accipit fluvios\nmagiitudine numeroque mirabiles, inter quos Glaucum.\nin ore eius insula est sine nomine, ab AbsarroLXX.\nindex aliud flumen Charien, gens Saltiae, antiquis Phthirophagi\ndicti, et alia Sanni, flumen Chobum, e Caucaso per\nStuanos fluens, dein Rhoan, regio Egritice, amnes Sigama,\nThersos, Astelephus, Chrysorrhoas, gens Absilae, castellum\nSebastopolis, a Phaside C???, gens Sanigarum, oppidum\nCygnus, flumen et oppidum Penius. deinde multis nominibus\nHeniochorum gentes.\nSubicitur Ponti regio Colica, in qua iuga\nCaucasi ad Ripaeos montes torquentur, ut dictum est,\naltero latere in Euxinum et Maeotium devexa, altero in\nCasplum et Hyrcanium mare. reliqua litora ferae nationes,\ntenerit Melanchlaeni, Coraxi, urbe Colchorum Dioscuriade\niuxta fluvium Anthemunta nune deserta, quondam adeo\n\n\n\nclara, ut Timosthenes in ear CCC nationes dissimilibus\nlinguis descendere prodiderit; et postea a nostris CXXX\ninterpretibus negotia gesta ibi. sunt qui conditam eam\nab Amphito et Telchio, Castoris ac Pollucis aurigis, putent,\na quibus ortam Heniochorum gentem fere constat. C??? a\nDioscuriade oppidum Heracleum distat, a Sebastopoli LXX.\nAchaei, Mardi, Cercetae, post eos Seraci, Cephalotomi. in\nintimo eo tractu Pityus oppidum opulentissimum ab Heniochis\ndireptum est. a tergo eius Epagerritae, Sarmatarum\npopulus in Caucasi iugis, post quae Sauromatae. ad hos\nprofugerat Mithridates Claudio principe narravitque Thalosiis esse confines, qui ab oriente Caspii maris fauces\nattingerent; siccari eas aestu recedente. in ora autem\neiuxta Cercetas flumen Icarus, Achaei cum oppido Hiero\net flumine, ab Heracleo CXXXVI. inde promunturium\nCrunoe, a quo supercilium arduum tenent Toretae, civitas\nSindica, ab Hiero LXVII.D, flumen Setheries.\ninde ad\nBospori Cimmerii introitum LXXXVIII.D.\nSed ipsius paeninsulae inter Pontum et Maeotium\nlacum excurrentis non amplior LXVII.D p. longitude est,\nlatitudo nusquam infra duo iugera; Eonem vocant. ora\nipsa Bospori utrimque ex Asia atque Europa curvatur in\nMaeotim. oppida in aditu [Bospori primo] Hermonasa,\ndein Cepoe Milesiorum, mox Stratoclia et Phanagoria ac\npaene desertum Apaturos ultumoque in ostio Cimmerium,\nquod antea Chimerion voeabatur.\ninde Maeotis lacus,\nin Europa dictus.\nA Cimmerio accolunt Maeotici, Vali, Serbi,\nSerrei, Scizi, Gnissi. dein Tanain amnem gemino ore\ninfluentem incolunt Sarmatae, Medorum, ut ferunt, suboles,\net ipsi in multa genera divisi. primi Sauromatae Gynaeco -\ncratumenoe, Amazonum conubia; dein Naevazae, Coitae,\nCizici, Messeniani, Costoboei, Zecetae, Zigae, Tindari,\n\n\n\nThussagetae, Tyrcae usque ad solitudines saltuosis convallibus\nasperas, ultra quas Arimphaei, qui ad Ripaeos\npertinent montes. Tanaim ipsum Scythae Silim vocant,\nMaeotim Temarundam, quo significant matrem maris.\noppidum in Tanais quoque ostio. tenuere finitima primo\nCares, dein Clazomeni et Maeones, postea Panticapaeenses.\nsunt qui circa Maeotim ad Ceraunios montes has tradant\ngentes: a litore Napitas supraque Essedonas Colchis iunctos\nmontium cacuminibus, dein Camacas, Oranos, Autacas,\nMazamacas, Cantiocaptas, Agamathas, Picos, Rymosolos,\nAcascomarcos et ad iuga Caucasi Icatalas, Imadochos\nRamos, Anclacas, Tydios, Carastaseos, Authiandas; Lagoum\namnem ex montibus Catheis, in quem defluat Opharus,\n\n\n\nibi gentes Cauthadas, Opharitas; amnes Menotharum,\nImityen ex montibus Cissiis; infra Acdeos, Carnas, Vscardeos\n, Accisos, Gabros, Gegaros circaque fontem Imityis\nImityos et Apartaeos. alii influxisse eo Scythas Auchetas,\nAtherneos, Asampatas, ab iis Tanaitas et Napaeos viritim\ndeletos. aliqui flumen Ocharium labi per Canticos et\nSapaeos, Tanain vero transisse Satharcheos Herticheos,\nSpondolicos, Synhietas, Anasos, Issos, Cataeetas, Tagoras,\nCaronos, Neripos, Agandaeos, Meandaraeos, Satharcheos\nSpalaeos.\nPeracta est interior ora ac loca amnesque,\naccolae: nune reddatur ingens in mediterraneo situs, in\nquo multa aliter ac veteres proditurum me non eo infitias\n, anxia perquisita cura rebus nuper in eo situ gestis\na Domitio Corbulone regibusque inde missis supplicibus\n\n\n\naut regum liberis obsidibus. ordiemur autem a Cappadocum\ngente. longissime haec Ponticarum omniwun introrsus\nrecedens Minorem Armeniam Maioremque et Commagenen\nlaevo suo latere transit, dextro vero omqes in\nAsia dictas gentes, plurimis superfusa populis, magnoque\nimpetu scandens ad ortum solis et Tauri iuga transit\nLycaoniam, Pisidiam, Ciliciam, vadit super Antiochiae\ntractum et usque ad Cyrresticam eius regionem parte sua\nquae vocatur Cataonia contendit. itaque ibi longitudo\nAsiae XII.L??? efficit, latitudo DCXL.\nArmenia autem Maior incipit a Parihedris\nmontibus, Euphrate amne, ut dictum est, aufertur Cappa-\ndociae et, qua discedit Euphrates, Mesopotamiae haut\nminus claro amne Tigri. utrumque fundit ipsa et initium\nMesopotamiae facit inter duos amnes exiturae; quod interest\nibi, tenent Arabes Orroei. sic finem usque in -Adiabenen\nperfert, ab ea transversis iugis inclusa latitudinem in\nlaeva pandit ad Cyrum amnem transversa Araxen, longitudinem\nvero ad Minorem usque Armeniam, Absarro amne\nin Pontum defluente et Parihedris montibus, qui fundunt\nAbsarrum, discreta ab illa.\nCyrus oritur in Heniochis montibus, quos alii\nCoraxicos vocavere, Araxos eodem monte quo Euphrates,\n\n\n\nVI p. intervallo, auctusque amne Vsi et ipse, ut plures\nexistimavere, Cyro defertur in Caspium mare. oppida\ncelebrantur in Minore Caesarea, Aza, Nicopolis, in Maiore\nArsamosata Euphrati proximum, Tigri Carcathiocerta, in\nexcelso autem Tigranocerta, at in campis iuxta Araxen\nArtaxata. universae magnitudinem Aufidius quinquagiens\ncentena milia prodidit, Claudius Caesar longitudinem\na Dascusa ad confinium Caspii maris XIII p., latitudinem\ndimidium eius Tigranocerta ad Hiberiam. dividitur, quod\ncertum est, in praefecturas, quas strategias vocant, quasdam\nex his vel singula regna quondam, barbaris nominibus\nCXX. claudunt eam montes ab oriente, sed non statim\nCerauni nec Adiabene regio. quod interest spatii, Cepheni\ntenent; ab his iuga ultra Adiabeni tenent, per convalles\nautem proximi Armeniae sunt Menobardi et Moscheni.\nAdiabenen Tigris et montes invii cingunt. ab laeva eius\nregio Medorum est ad prospectum Caspii maris. ex\noceano hoc, ut suo loco dicemus, infunditur, totumque\nCaucasis montibus cingitur. incolae per confinium Armeniae\nnunc dicentur.\nPlanitiem omnem a Cyro usque Albanorum\n\n\n\ngens tenet, mox Hiberum, discreta ab iis amne Ocazane\nin Cyrum Caucasis montibus defluente. praevalent oppida\nAlbaniae Cabalaca, Hiberiae Harmastus iuxta flumen, Neoris.\nregio Thasie et Thriare usque ad Parihedros montes.\nultra sunt Colchicae solitudines, quarum a latere ad\nCeraunios verso Armenochalybes habitant et Moschorum\ntractus ad Hiberum amnem in Cyrum defluentem et infra\neos Sacasani et deinde Macerones ad flumen Absarrum.\nsic plana aut devexa optinentur. rursus ab Albaniae\nconfinio tota montiun fronte gentes Silvorum ferae et\ninfra Lupeniorum, mox Diduri et Sodi.\nAb iis sunt Portae Caucasiae, magno errore\nmultis Caspiae dictae, ingens naturae opus montibus\ninterruptis repente, ubi fores additae ferratis trabibus,\nsubter medias amne diri odoris fluente citraque in rupe\ncastello, quod vocatur Cumania, communito ad arcendas\ntransitu gentes innumeras, ibi loci terrarum orbe portis\ndiscluso, ex adverso maxime Harmasti oppidi Hiberum.\na Portis Caucasis per montes Gurdinios Valli, Suani, in-\ndomitae gentes, auri tamen metalla fodiunt. ab his ad\n\n\n\nPontum usque Heniochorum plurima genera, mox Achaeorum\n. ita se habet haec terrarum e clarissimis. aliqui\ninter Pontum et Caspium mare CCCLXXV p. non amplius\ninteresse tradiderunt, Cornelius Nepos CCL: tantis\niterum angustiis infestatur Asia. Claudius Caesar a\nCimmerio Bosporo ad Caspium mare CL prodidit eaque\nperfodere cogitasse Nicatorem Seleucum quo tempore sit\nab Ptolemaeo Cerauno interfectus. a Portis Caucasiis ad\nPontum CC esse constat fere.\nInsulae in Ponto Planctae sive Cyaneae\nsive Symplegades; deinde Apollonia Thynias dicta, ut\ndistingueretur ab ea quae est in Europa — distat a\ncontinente p. M, cingitur III — et contra Pharnaceam\nChalceritis, quam Graeci Ariam dixerunt Martique sacram\net in ea volucres cum advenis pugnasse pinnarum ictu.\nNunc omnibus quae sunt Asiae interiora\ndictis Ripaeos montes transcendat animus extraque litore\noceani incedat. tribus hic partibus caeli adluens Asiam\nScythicus a septentrione, ab oriente Eous, a meridie Indicus\nvocatur varieque per sinus et accolarum conplura\n\n\n\nnomina dividitur. verumn Asiae quoque magna portio adposita\nseptentrioni iniuria sideris rigens vastas solitudines\nhabet. ab extremo aquilone ad initium orientis aestivi\nScythae sunt. extra eos ultraque aquilonis initia Hyperboreos\naliqui posuere, pluribus in Europa dictos. primum\ninde noscitur promunturium Celticae Lytharmis, fluvius\nCarambucis, ubi lassata cum siderum vi Ripaeorum montium\ndeficiunt iuga, ibique Arimphaeos quosdam accepimus,\nhaut dissimilem Hyperboreis gentem. sedes illis nemora,\nalimenta bacae, capillus iuxta feminis virisque in probro\nexistimatus, ritus clementes. itaque sacros haberi narrant\ninviolatosque esseetiam feris accolarum populis, nec ipsos\nmodo, sed illos quoque qui ad eos profugerint. ultra eos\nplane iam Scythae, Cimmerii, Cissi, Anthi, Georgi et Ama-\nzonum gens, haec usque ad Caspium et Hyrcanium mare.\nNam et inrumpit e Scythico oceano in aversa\nAsiae; pluribus nominibus accolaram appellatum celeberrimum\nest duobus, Caspium et Hyrcanium. non minus hoc\n\n\n\nesse quam Pontum Euxinum Clitarchus putat, Eratosthenes\nponit et mensuram ab exortu et meridie per\nCadusiae et Albaniae oram V???.CCCC stadia, inde per\nAnariacos, Amardos, Hyrcanos ad ostium Zoni fluminis IIII. DCCC,\nab eo ad ostium Iaxartis MM.CCCC, quae summa efficit\nXV. LXXV p. Artemidorus hinc detrahit XXV p. Agrippa\nCaspium mare gentesque quae circa sunt et cum iis\nArmeniam, determinatas ab oriente oceano Serico, ab\noccidente Caucasi iugis, a meridie Tauri, a septentrione\noceano Scythico, patere qua cognitum est CCCCLXXX in\nlongitudinem, in latitudinemCCXC prodidit. non desunt\nvero qui eius maris universum circuitum a freto XXV p.\ntradunt.\nInrumpit autem artis faucibus et in longitudinem\nspatiosis atque, ubi coepit in latitudinem pandi, lunatis\nobliquatur cornibus, velut ad Maeotium lacum ab ore\ndescendens, sicilis, ut auctor est M. Varro, similitudine.\nprimus sinus appellatur Scythicus; utrimque enim accolunt\nScythae angustias et inter se commeant, hinc Nomades et\n\n\n\nSauromatae multis nominibus, illinc Abzoae non paucioribus.\nab introitu dextra mucronem ipsum faucium tenent Vdini,\nScytharum populus, dein per oram Albani, ut ferunt, ab\nIasoneorti, unde quod mareibi est Albanum nominatur.\nhaec gens superfusa montibus Caucasis ad Cyrum amnem,\nArmeniae confinium atque Hiberiae, descendit, ut dictum\nest. supra maritima eius Vdinorumque gentem Sarmatae,\nVti, Aorsi, Aroteres praetenduntur, quorum a tergo indicatae\niam Amazones Sauromatides. flumina per Albaniam\ndecurrunt in mare Casus et Albanus, dein Cambyses, in\nCaucasis ortus montibus, mox Cyrus, in Coraxicis, uti\ndiximus. oram omnem a Caso praealtis rupibus accessumnegare perCCCCXXV p. auctor est Agrippa. a Cyro\nCaspium mare vocari incipit; accolunt Caspi.\nCorrigendus est in hoc loco error multorum, etiam\nqui in Armenia res proxime cum Corbulone gessere.\nnamque ii Caspias appellavere Portas Hiberiae, quas\nCaucasias diximus vocari, situsque depicti et inde missi\nhoc nomen inscriptum habent. et Neronis principis\ncomminatio ad Caspias Portas tendere dicebatur, cum\n\n\n\npeteret illas, quae per Hiberiam in Sarmatas tendunt, vix\nullo propter oppositos montes aditu ad Caspium mare.\nsunt autem aliae Caspiis gentibus iunctae, quod dinosci\nnon potest nisi comitatu rerum Alexandri Magni.\nNamque Persarum regna, quae nunc Parthorum\nintellegimus, inter duo maria Persicum et Hyrcanium\nCaucasi iugis attolluntur. utrimque per devexa laterum\nArmeniae Maiori a frontis parte, quae vergit in Commagenen,\nCephenia, ut diximus, copulatur eique Adiabene, Assyriorum\ninitium, cuius pars est Arbilitis, ubi Darium Alexander\ndebellavit, proxime Syriae. totam eam Macedones Mygdoniam\ncognominaverunt a similitudine. oppida Alexandria, item\nAntiochia quam Nesebin vocant; abest ab ArtaxatisDCCL p.\nfuit et Ninos, inposita Tigri, ad solis occasum spectans,\nquondam clarissima. reliqua vero fronte, quae tendit ad\nCaspium mare, Atrapatene, ab Armeniae Otene regione\ndiscreta Araxe. oppidum eius Gazae, ab ArtaxatisCCCCL\np., totidem ab Ecbatanis Medorum, quorum pars sunt\nAtrapateni.\nEcbatana, caput Mediae, Seleucus rex condidit\n, a Seleucia Magna DCCL p., a Portis vero Caspiis\n\nXX. reliqua Medorum oppida Phisganzaga, Apamea, Rhagiane\ncognominata. causa Portarum nominis eadem quae supra,\ninterruptis angusto transitu iugis ita ut vix singula meent\nplaustra, longitudine VIII p., toto opere manu facto. dextra\nlaevaque ambustis similes inpendent scopuli sitiente tractu\nper XXVIII p. angustias impedit corrivatus salis e cautibus\nliquor atque eadem emissus; praeterea serpentium multitudo\nnisi hieme transitum non sinit.\nAdiabenis conectuntur Carduchi quondam dicti, 44\nnunc Cordueni, praefluente Tigri, his Pratitaeπαρ᾽ ὁδόν\nappellati, qui tenent Caspias Portas. iis ab latere altero\noccurrunt deserta Parthiae et Citheni iuga. mox eiusdem\nParthiae amoenissimus situs, qui vocatur Choara. duae\nurbes ibi Parthorum oppositae quondam Medis, Calliope\net alia in rupe Issatis; ipsum vero Parthiae caput Hecatompylos\n; abest a Portis CXXXIII p. ita Parthorum quoque\nregna foribus discluduntur. egressos Portis excipit protinus\ngens Caspia ad litora usque, quae nomen portis et mari\n\n\n\ndedit. laeva montuosa. ab ea gente retrorsus ad Cyrum\namnem produntur CCXXV p., ab eodem amne si subeatur\nad Portas, DCC. hune enim cardinem Alexandri Magni\nitinerum fecere abiis Portis ad Indiae principiunm stadia\nXV. DCLXXXX prodendo, ad Bactra oppidum, quod appellant\nZariasta, MMM. DCC, inde ad Iaxartem amnem V???.\nA Caspiis ad orientem versus regio est\nApavortene dicta et in ea fertilitatis inclutae locus Dareium,\nmox gentes Tapyri, Anariaci, Staures, Hyrcani, a quorum\nlitoribus idem mare Hyrcanium vocari incipit a flumine\nSideri. citra id amnes Maziris, Strator, omnia ex Caucaso.\nsequitur regio Margiane apricitatis inclutae, sola in eo\ntractu vitifera, undique inclusa montibus amoenis, ambitu\nstadiorum M-D, difficilis aditu propter harenosas solitudines\nper CXX p., et ipsa contra Parthiae tractum sita. in qua\n\n\n\nAlexander Alexandriam condiderat, qua diruta a barbaris\nAntiochus Seleuci filius eodem loco restituit Syrianam\ninterfluente Margo, qui corrivatur in Zotha lacu; maluerat\nillam Antiochiam appellari. urbis amplitudo circumitur stadiis\nLXX. in hanc Orodes Romanos Crassiana clade captos\ndeduxit. ab huius excelsis per iuga Caucasi protenditur\nad Bactros usque gens Mardorum fera, sui iuris. sub\neo tractu gentes Orciani, Commori, Berdrigae, Pharmacotrop\nhi, Chomarae, Choamani, Murrasiarae, Mandruani,\nflumina Mandrum, Chindrum, ultraque Chorasmi, Gandari,\nPariani, Zarangae, Arasmi, Marotiani, Arsi, Gaeli, quos\nGraeci Cadusios appellavere, Matiani, oppidum Heraclea,\nab Alexandro conditum, quod deinde subversum ac restitutum\n\n\n\nAntiochus Achaida appellavit, Dribyces, quorum medios\nfines secat Oxusamnis, ortus in lacu Oaxo, Syrmatae,\nOxyttagae, Moci, Bateni, Saraparae, Bactri, quorum oppidum\nZariastes, quod postea Bactrum a flumine appellatum est.\ngens haec optinet aversa montis Paropanisi exadversus\nfontes Indi; includitur flumine Ocho. ultra Sogdiani,\noppidum Panda et in ultimis eorum finibus Alexandria,\nab Alexandro Magno conditum. arae ibi sunt ab Hercule\nac Libero Patre constitutae, item Cvro et Samiramide\natque Alexandro, finis omnium eorum ductus ab illa parte\nterrarum, includente flumine laxarte, quod Scythae Silim\nvocant, Alexander militesque eius Tanain putavere esse.\ntranscendit eum amnem Demodamas, Seleuci et Antiochi\nregum dux, quem maxime sequimur in his, arasque\nApollini Didymaeo statuit.\nVltra sunt Scytharum populi. Persae illos\nSacas universos appellavere a proxima gente, antiqui\n\n\n\nAramios, Scythae ipsi Persas Chorsaros et Caucasum montem\nCroucasim, hoc est nive candidum. multitude populorum\ninnumera et quae cum Parthis ex aequo degat. celeberrimi\neorum Sacae, Massagetae, Dahae, Essedones, Astacae,\nRumnici, Pestici, Homodoti, Histi, Edones, Camae, Camacae,\nEuchatae, Cotieri, Authusiani, Psacae, Arimaspi, Antacati,\nChroasai, Oetaei. ibi Napaei interisse dicuntur a Palaeis.\nnobilia apud eos flumina Mandragaeum et Caspasum. nec\nin alia parte maior auctorum inconstantia, credo propter innumeras vagasque gentes. haustum ipsius maris duleem\nesse et Alexander Magnus prodidit et M. Varro talem\nperlatum Pompeio iuxta res gerenti Mithridatico bello,\nmagnitudine haut dubie influentium amnium victo sale.\nadicit idem Pompei ductu exploratum, in Bactros septem\ndiebus ex India perveniri ad Bactrum flumen quod in\n\n\n\nOxum influat, et ex eo per Caspium in Cyrum subvectos,\net V nonamplius dierum terreno itinere ad Phasim in\nPontum Indicas posse devehi merces.\nInsulae toto eo mari multae, volgata una maxime\nZazata.\nA Caspio mari Scythicoque oceano in Eoum\ncursus inflectitur, ad orientem conversa litorum fronte.\ninhabitabilis eius prima pars a Scythico promunturio ob\nnives; proxima inculta saevitia gentium. Anthropophagi\nScythae insident humanis corporibus vescentes; ideo iuxta\nvastae solitudines ferarumque multitude, haut dissimilem\nhominum inmanitatem obsidens. iterum deinde Scythae\niterumque deserta cum beluis usque ad iugum incubans\nmari quod vocant Tabim. nec ante dimidiam ferme\nlongitudinem eius orae, quae spectat aestivum oriented,\ninhabitatur illa regio. primi sunt hominum qui noscantur\nSeres, lanicio silvarum nobiles, perfusam aqua depectentes\nfrondium canitiem, unde geminus feminis nostris labos\nredordiendi fila rursusque texendi: tam multiplici opere,\ntam longinquo orbe petitur ut in publico matrona traluceat.\nSeres mites quidem, sed et ipsi feris similes coetum\n\n\n\nreliquorum mortalium fugiunt, commercia exspectant. primum\neorum noscitur flumen Psitharas, proximum Cambari, tertium\nLanos, a quo promunturium Chryse, sinus Cirnaba, flumen\nAtianos, sinus et gens hominum Attacorum, apricis ab\nomni noxio adflatu seclusa collibus, eadem, qua Hyperborei\ndegunt, temperie. de iis privatim condidit volumen\nAmometus, sicut Hecataeus de Hyperboreis. ab Attacoris\ngentes Phuni et Thocari et, iam Indorum, Casiri introrsus\nad Scythas versi — humanis corporibus vescuntur —,\nNomades quoque Indiae vagantur. sunt qui ab aquilone\ncontingi ab ipsis Ciconas dixere et Brisaros.\nSed unde plane constent gentes, Hemodi montes\nadsurgunt Indorumque gens incipit, non Eoo tantum\nmari adiacens, verum et meridiano quod Indicum appellavimus.\nquae pars orienti est adversa, recto praetenditur\nspatio ad flexum et initio Indici maris |XVIII| |LXXV| colligit,\n\n\n\ndeinde quae se flexit in meridiem, XXIIII. LXXV, ut\nEratosthenes tradit, usque ad Indum amnem, qui est\nab occidente finis Indiae. conplures autem totam eius\nlongitudinem XL dierum noctiumque velifico navium cursu\ndeterminavere et a septentrione ad meridiem XXVIII. L???,\nAgrippa longitudinis |XXXIII|, latitudinis |XIII| prodidit.\nPosidonius ab aestivo solis ortu ad hibernum exortum\nmetatus est eam, adversam Galliam statuens, quam ab occidente\naestivo ad occidentem hibernum metabatur, totam a\nfavonio; itaque adversum eius venti adflatum iuvare Indiam\nsalubremque fieri haut dubia ratione docuit. alia illi caeli\nfacies, alii siderum ortus; binae aestates in anno, binae\nmesses, media inter illas hieme etesiarum flatus, nostra vero\nbruma lenes ibi aurae, mare navigabile. gentes ei urbesque\ninnumerae, si quis omnes persequi velit. etenim\npatefacta est non modo Alexandri Magni armis regumque\nqui successere ei, circumvectis etiam in Hyrcanium mare\net Caspium Seleuco et Antiocho praefectoque classis eorum\nPatrocle, verum et aliis auctoribus Graecis, qui cum\nregibus Indicis morati, sicut Megasthenes et Dionysius\n\n\n\na Philadelpho missus, ex ea causa vires quoque gentium\nprodidere. non tamen est diligentiae locus: adeo diversa\net incredibilia traduntur. Alexandri Magni comites\nin eo tractu Indiae, quem is subegerit, scripserunt V???\noppidorum fuisse, nullum Coo minus, gentiumVIIII, Indiamque\ntertiam partem esse terrarum omnium, multitudinem\npopulorum innumeram, probabili sane ratione: Indi enim\ngentium prope soli numquam migravere finibus suis.\ncolliguntur a Libero Patre ad Alexandrum Magnum reges\neorum CLIII annis VI. CCCCLI; adiciunt et menses III.\namnium mira vastitas; proditur Alexandrum nullo die\nminus stadia DC navigasse Indo nec potuisse ante menses\nV enavigare adiectis paucis diebus, et tamen minorem\nGauge esse constat. Seneca, etiam apud nos temptata\nIndiae commentatione, LX amnes eius prodidit, gentes\nduodeviginti centumque. par labos sit montes enumerare.\niunguntur inter se Imavus, Hemodus, Paropanisus, Caucasus,\na quibus tota decurrit in planitiem inmensam et Aegypto\nsimilem.\nVerum ut terrena demonstratio intellegatur, Alexandri\n\n\n\nMagni vestigiis insistimus. Diognetus et Baeton, itinerum\neius mensores, scripsere a Portis Caspiis Hecatompylon\nParthorum quot diximus milia esse, inde Alexandriam\nArion, quam urbem is rex condidit, DLXXV, Prophthasiam\nDrangarum CXCVIIII, Arachosiorum oppidum DLXV, Ortospanum\nCLXXV, inde ad Alexandri oppidum L??? — in quibusdam\nexemplaribus diversi numeri reperiuntur —; hanc\nurbem sub ipso Caucaso esse positam; ab ea ad flumen\nCopheta et oppidum Indorum PeucolatimCCXXXVII, unde\nad flumen Indum et oppidum TaxillaLX, ad Hydaspen\nfluvium clarum CXX, ad Hypasim non ignobiliorem [XXV . IIIICCCLXXXX, qui fuit Alexandri itinerum terminus, exuperato\ntamen amne arisque in adversa ripa dicatis. epistulae\nquoque regis ipsius consentiunt his. reliqua inde Seleuco\nNicatori peragrata sunt: ad SydrumCLXVIIII, lomanem amnem\ntantundem — aliqua exemplaria adiciunt V??? passuum—,\ninde ad Gangen CXII. D, ad RhodaphanDLXVIIII — alii\n\nCCCXXV in hoc spatio produnt —, ad Callinipaza oppidum\nCLXVII.D — alii CCLXV —, inde ad confluentem Iomanis\net Gangis DCXXV — plerique adiciunt XIII.D —, ad\noppidum Palibothra CCCCXXV, ad ostium Gangis DCXXXVII.D.\ngentes, quas memorare non pigeat, a montibus Hemodis,\nquorum promunturium Imaus vocatur incolarum lingua\nnivosumsic significante, Isari, Cosiri, Izi et per iuga\nChirotosagi multarumque gentium cognomen Bragmanae,\nquorum Mactocalingae; flumina Prinas et Cainnas, quod\nin Gangen influit, ambo navigabilia; gentes Calingae mari\nproximi et supra Mandaei, Malli quorum mons Mallus,\nfinisque tractus eius Ganges.\nHunc alii incertis fontibus ut Nilum\nrigantemque vicina eodem modo, alii in Scythicis montibus\nnasci dixerunt; influere in eum XVIIII amnes, ex iis\nnavigabiles praeter iam dictos Crenaccam, Rhamnumbovam,\nCasuagum, Sonum. alii cum magno fragore ipsius statim\nfontes erumpere, deiectumque per scopulosa et abrupta,\nubi primum molles planities contingat, in quodam lacu\n\n\n\nhospitari, inde lenem fluere, ubi minimum, VIII p. latitudine.\nubi modicum, stadiorum C, altitudine nusquam minore\npassuum XX, novissima gente Gangaridum Calingarum.\nregia Pertalis vocatur;\nregi LX peditum, equites M,\nelephanti DCC in procinctu bellorum excubant. namque\nvita mitioribus populis Indorum multipertita degitur: tellurem\nexercent, militiam alii capessunt, merces alii suas evehunt,\nexternas invehunt, res publicas optumi ditissimique temperant,\niudicia reddunt, regibus adsident. quintum genus, celebratae\nibi et prope in religionem versae sapientiae deditum,\nvoluntaria semper morte vitam accenso prius rogo finit.\nunum super haec est semiferum ac plenum laboris inmensi\n— a quo supra dicta continentur — venandi\nelephantos domandique: his arant, his vehuntur, haec\nmaxime novere pecuaria, his militant dimicantque pro\nfinibus; dilectum in bella vires et aetas atque magnitudo\nfaciunt. insula in Gauge est magnae amplitudinis, gentem\ncontinens unam, nomine Modogalingam. ultra siti sunt\nModubae, Molindae, Vberae cum oppido eiusdem nominis\nmagnifico, Modressae, Praeti, Calissae, Sasuri, Passalae,\n\n\n\n\nColebae, Orumcolae, Abali, Thalutae. rex horum peditum\nL???, equitum IIII, elephantorumIIII in armis habet. validior\ndeinde gens Andarae, plurimis vicis, XXX oppidis\nquae muris turribusque muniuntur, regi praebet peditum\nC???, equitumn II, elephantos M. fertilissimi sunt auri Dardae,\nSetae vero et argenti. sed omnium in India prope, non\nmodo in hoc tractu, potentiam claritatemque antecedunt\nPrasi amplissima urbe ditissimaque Palibothra, unde quidam\nipsam gentem Palibothros vocant, immo vero tractum\nuniversum a Gange. regi eorum peditum DC, equitum\nXXX, elephantorum VIIII per ones dies stipendiantur,\nunde coniectatio ingens opum est. ab his in interiore\nsitu Monaedes et Suari, quorum mons Maleus, in quo\numbrae ad septentrionem cadunt hieme, aestate in austrum,\nper senos menses. septentriones eo tractu semel anno\nadparere, nec nisi quindecim diebus, Baeton auctor est;\nhoc idem pluribus locis Indiae fieri Megasthenes.\naustrinum polum Indi Diamasa vocant. amnis lomanes\nin Gangen per Palibothros decurrit inter oppida Methora\n\n\n\net Chrysobora. a Gange versa ad meridiem plaga tinguntur\nsole populi, iam quidem infecti, nondum tamen\nAethiopum modo exusti; quantum ad Indum accedunt,\ntantum colore praeferunt. Indus statim a Prasiorum gente,\nquorum in montanis Pygmaei traduntur. Artemidorus\ninter duos amnes |XXI| interesse tradit.\nIndus, incolis Sindus appellatus, in iugo\nCaucasi montis quod vocatur Paropanisus adversus solis\nortum effusus, et ipse undeviginti recipit amnes, sed\nclarissimos Hydaspen quattuor alios adferentem, Cantabam\ntris, per se vero navigabiles Acesinum et Hypasim, quadam\ntamen aquarum modestia nusquam latior L stadiis aut\naltior XV passibus, amplissimam insulam efficiens, quae\nPrasiane nominatur, et aliam minorem, quae Patale. ipse\nper |XIII|.CL passuum, parcissimis auctoribus, navigatur et\nquodam solis comitatu in occasum versus oceano infunditur.\nmensuram orae ad eum ponam, ut invenio, generatim,\nquamquam inter se nullae congruunt. ab ostio Gangis\nad promunturium Calingon et oppidum DandagudaDCXXV,\nad Tropina |XII|.XXV, ad Perimulae promunturium, ubi\n\n\n\nest celeberrimum Indiae emporium, DCCL, ad oppidum in\ninsula quam supra diximus PatalamDCXX.\nGentes montanae inter eum et Iomanem Caesi,\nCaetriboni silvestres, dein Megallae, quorum regi D elephanti,\npeditum equitumque numerus incertus, Chrysei, Parasangae,\nAsmagi, tigri fera scatentes; armant peditum XXX, elephantos\nCCC, equites DCCC. hos Indus includit montium\ncorona circumdatos et solitudinibus. DCXXV infra solitudines\nDari, Surae, iterumque solitudines per CLXXXVII,\nplerumque harenis ambientibus haut alio modo quam\ninsulas mari. infra deserta haec Malthaecorae, Singae,\nMaroae, Rarungae, Moruni. hi montium, qui perpetuo\ntractu oceani in ora pertinent, incolae liberi et regum\nexpertes multis urbibus montanos optinent colles. Nareae\ndeinde, quos claudit mons altissimus Indicorum Capitalia;\nhuius incolae alio latere late auri et argenti metalla\nfodiunt. ab his Oratae, quorum regi elephanti quidem X,\nsed amplae vires peditum, Suarattaratae — et hi sub\nrege elephantos non alunt fiducia equitum peditumque\n— Odonbaeorae, Sarabastrae Thorace urbe pulchra, fossis\n\n\n\npalustribus munita, per quas crocodili humani corporis\navidissimi aditum nisi ponte non dant. et aliud apud\nillos laudatur oppidum Automula, inpositum litori quinque\namnium in unum confluente concursu, emporio nobili.\nregi eorum elephanti M.DC, peditum CL, equitum V???.\npauperior Charmarum rex elephantos LX parvasque reliquas\nvires habet. ab his gens Pandae, sola Indorum regnata\nfeminis. unam Herculi sexus eius genitam ferunt ob\nidque gratiorem, praecipuo regno donatam; ab ea deducentes\noriginem imperitant CCC oppidis, peditum CL,\nelephantis D. post hanc trecentarum urbium seriem\nDerangae, Posingae, Butae, Gogaraei, Vmbrae, Nereae,\nBrangosi, Nobundae, Cocondae, Nesei, Palatitae, Salobriasae.\nOrostrae Patalam insulam attingentes, a cuius extremo\nlitore ad Caspias Portas |XVIIII|.XXV produntur.\nHinc deinde accolunt Indum, adverso eo scandente\ndemonstratione, Mathoae, Bolingae, Gallitalutae, Dimuri,\nMegari, Ardabae, Mesae, Abisari, Silae; mox deserta in\nCCL, quibus exuperatis Organagae, Abortae, Brasuertae, et\nab his solitudines prioribus pares. dein Sorofages, Arbae,\nMarogomatrae, Vmbritae Ceaeque, quorum XII nationes\n\n\n\nsingulisque binae urbes, Asini, trium urbium incolae;\ncaput eorum Bucephala, Alexandri regis equo, cui fuerat\nhoc nomen, ibi sepulto conditum. montani super hos\nCaucaso subiecti Sosaeadae, Sondrae transgressisque Indum\net cum eo decurrentibus Samarabiae, Sambraceni, Bisambritae\n, Orsi, Andiseni, Taxilae cum urbe celebri. iam\nin plana demisso tractu, cui universo nomen Amendae,\npopuli quattuor, Peucolitae, Arsagalitae, Geretae, Assoi.\netenim plerique ab occidente non Indo amne determinant,\nto sed adiciunt quattuor satrapias, Gedrosos, Arachotas, Arios,\nParopanisidas, ultimo fine Cophete fluvio, quae omnia\nAriorum esse aliis placet.\nnec non et Nysam urbem\nplerique Indiae adscribunt montemque Merum, Libero Patri\nsacrum, unde origo fabulae, lovis femine editum; item\nAspaganos gentem, vitis et lauri et buxi pomorumque\nomnium in Graecia nascentium fertilem. quae memoranda\nac prope fabulosa de fertilitate terrae et genere frugum\narborumque aut ferarum ac volucrum et aliorum animalium\ntraduntur, suis quaeque locis in reliqua parte operis\ncommemorabuntur, quattuor satrapiae mox paulo, ad\nTaprobanen insulam festinante animo.\nSed ante sunt aliae: Patale, quam significavimus in\nipsis faucibus Indi, triquetra figura, CCXX p. latitudine;\nextra ostium Indi Chryse et Argyre, fertilis metallis, ut\ncredo: nam quod aliqui tradidere, aureum argenteumque\nhis soluin esse, haut facile crediderim. ab his XX p.\nCrocala et ab ea XII Bibaga, ostreis ac conchyliis referta,\ndein Coralliba, VIII a supra dicta, multaeque ignobiles.\nTaprobanen alterum orbem terrarum esse\ndiu existimatum est Antichthonum appellatione. ut insulam\nliqueret esse Alexandri Magni aetas resque praestitere\n. Onesicritus, classis eius praefectus, elephantos\nibi maiores bellicosioresque quam in India gigni scripsit,\nMegasthenes flumine dividi, incolasque Palaeogonos\nappellari, auri margaritarumque grandium fertiliores quam\nIndos. Eratosthenes et mensuram prodidit, longitudinis\nVII stadium, latitudinis V???, nec urbes esse, sed vicos DCCL .\nincipit ab Eoo mari inter ortum occasumque solis Indiae\npraetenta et quondam credita XX dierum navigatione a\nPrasiana gente distare, mox, quia papyraceis navibus\narmamentisque Nili peteretur, ad nostrarum navium cursus\n\n\n\nVII dierum intervallo taxata. mare interest vadosum, senis\nnon amplius altitudinis passibus, sed certis canalibus ita\nprofundum, ut nullae anchorae sidant. ob id navibus\nutrimque prorae, ne per angustias alvei circumagi sit\nnecesse; magnitudo ad terna milia amphorum. siderum\nin navigando nulla observatio; septentrio non cernitur.\nvolucres secum vehunt emittentes saepius meatumque\nearum terram petentium comitantur. nec plus quaternis\nmensibus anno navigant. cavent a solstitio maxime centum\ndies, tune illo mari hiberno.\nHactenus a priscis memorata. nobis diligentior\nnotitia Claudi principatu contigit legatis etiam ex ea insula\nadvectis. id accidit hoc modo. Anni Plocami, qui maris\nRubri vectigal a fisco redemerat, libertus circa Arabiam\nnavigans aquilonibus raptus praeter Carmaniam, XV die\nHippuros portum eius invectus, hospitali regis dementia\nsex mensum tempore inbutus adloquio percunctanti postea\nnarravit Romanos et Caesarem. mirum in modum in\nauditis iustitiam ille suspexit, quod pari pondere denarii\nessent in captiva pecunia, cum diversae imagines indicarent\na pluribus factos, et hoc maxime sollicitatus ad amicitiam\n\n\n\nlegatos quattuor misit principe eorum Rachia. ex iis\ncognitum, D esse oppida, portum contra meridiem adpositum\noppido Palaesimundo, omnium ibi clarissimo ac\nregio, CC plebis. stagnum intus Megisba CCCLXXV p.\nambitu, insulas pabuli tantum fertiles conplexum; ex eo\nduos amnes erumpere, Palaesimundum iuxta oppidum\neiusdem nominis influentem in portum tribus alveis,\nquinque stadiorum artissimo, XV amplissimo, alterum ad\nseptentriones Indiamque versum, Cydara nomine. proximum\nesse Indiae promunturium quod vocetur Coliacum, quadridui\nnavigatione, medio in cursu Solis insula occurrente. mare\nid colore perviridi, praeterea fruticosum arboribus, iubas\nearum gubernaculis deterentibus. septentriones vergiliasque\napud nos veluti in novo caelo mirabantur, ne lunam\nquidem apud ipsos nisi ab octava in XVI supra terram\naspici fatentes; Canopum lucere noctibus, sidus ingens et\nclarum. sed maxime mirum iis erat umbras suas in\nnostrum caelum cadere, non in suum, solemque a laeva\noriri et in dexteram occidere potius quam e diverso.\niidem narravere latus insulae quod praetenderetur Indiae\n\n\n\nX??? stadiorum esse ab oriente hiberno; ultra monies Hemodos\nSeras quoque ab ipsis aspici, notos etiam commercio;\npatrem Rachiae commeasse eo; advenis ibi feras occursare,\nipsos vero excedere hominum magnitudinem, rutilis comis,\ncaeruleis oculis, oris sono truci, nullo commercio linguae.\ncetera eadem quae nostri negotiatores: fluminis ulteriore\nripa merces positas iuxta venalia tolli ab iis, si placeat\npermutatio, non aliter odio iustiore luxuriae quam si\nperducta mens illuc usque cogitet, quid et quo petatur\net quare. sed ne Taprobane quidem, quamvis extra\norbem a natura relegata, nostris vitiis caret. aurum\nargentumque et ibi in pretio; marmor testudini simile,\nmargaritae gemmaeque in honore; multo praestantior est\ntotus luxuriae nostrae cumulus. ipsorum opes maiores\nesse dicebant, sed apud nos opulentiae maiorem usum.\nservum nemini, non in diem aut interdiu somnum, aedificia\nmodice ab humo exstantia, annonam numquam augeri,\nnon fora litesve esse, coli Herculem, eligi regem a populo\nsenecta clementiaque, liberos non habentem, et, si postea\ngignat, abdicari, ne fiat hereditarium regnum. rectores ei\na populo XXX dari, nec nisi plurium sententia quemquam\ncapitis damnari; sic quoque appellationem esse ad populum\n\n\n\net LXX indices dari: si liberent ii reum, amplius XXX\niis nullam esse dignationem, gravissimo probro. regi\ncultum Liberi Patris, ceteris Arabum. regem, si quid\ndelinquat, morte multari, nullo interemente, aversantibus\ncunctis et commercia etiam sermonis negantibus. festa\nvenatione absumi; gratissimam eam tigribus elephantisque\nconstare. agros diligenter coli, vitis usum non esse,\npomis abundare. esse et in piscatu voluptatem, testudinum\nmaxime, quarum superficie familias habitantium contegi:\ntanta reperiri magnitudine. vitam hominum centum annis\nmodicam.\nHaec conperta de Taprobane. quattuor satrapiae,\nquas in hunc locum distulimus, ita se habent. a\nproximis Indo gentibus montana. Capisene habuit Capisam\nurbem, quam diruit Cyrus. Arachosia cum flumine et\noppido eiusdem fiominis, quod quidam Cufim dixere, a\nSamiramide conditum. amnis Erymandus, praefluens Parabesten Arachosiorum. proximos his a meridie ad partem\nArachotarum faciunt Dexendrusos, a septentrione Paropanisidas, Cartana oppidum sub Caucaso, quod postea\n\n\n\nTetragonis dictum. haec regio est ex adverso Bactriae,\nAriorum deinde cuius oppidum Alexandria, a conditore\ndictum, Sydraci, Dangalae, Parapinae, Cataces, Mazi; ad\nCaucasum Cadrusi, oppidum ab Alexandro conditum. infra\nhaec omnia planiora. ab Indo Ariana regio, ambusta\nfervoribus desertisque circumdata, multa tamen interfusa\nopacitate cultores congregat circa duos maxime fluvios,\nTonberon et Arosapen. oppidum Artacoana, Arius amnis,\nqui praefluit Alexandriam ab Alexandro conditam. patet\noppidum stadia XXX multoque pulchrius sicut antiquius\nArtacabene, iterum ab Antiocho munitum, stadia quinquaginta\n. Dorsigi gens; amnes Pharnacotis, Ophradus; Prop\nhthasia, oppidum Zarasparum, Drangae, Euergetae, Zarangae,\nGedrusi, oppida Peucolis, Lyphorta, Methorcum; deserta;\namnis Manain, Acutri gens, flumen Eorum, gens Orbi,\n\n\n\nflumen navigabile Pomanus Pandarum finibus, item Cabirus\nSuarorum, ostio portuosum, oppidum Condigramma, flumen\nCophes. influunt in eum navigabilia Saddaros, Parospus,\nSodamus. Arianae partem esse Daritim aliqui volunt\nmensuramque produnt utriusque longitudinem |XVIII|, latitudinem\ndimidio minorem quam Indiae. alii Gedrusos et\nSires posuere per CXXXVIII p., mox Ichthyophagos Oritas\npropria, non Indorum, lingua loquentes per CC p. Ichthyophagos\nomnes Alexander vetuit piscibus vivere. deinde\nposuere Arbiorum gentem per CC p. ultra deserta; dein\nCarmania ac Persis atque Arabia.\nSed priusquam generatim haec persequamur,\nindicari convenit quae prodidit Onesicritus classe Alexandri\ncircumvectus in mediterranea Persidis ex India, enarrata\nproxime a Iuba, deinde eam navigationem, quae his annis\ncomperta servatur hodie.\nOnesicriti et Nearchi navigatio nec nominaomnia\nhabet mansionum nec spatia, primumque Xylinepolis ab\n\n\n\nAlexandro condita, unde ceperunt exordium, iuxta quod\nflumen aut ubi fuerit non satis explanatur. haec tamen\ndigna memoratu produntur ab is: oppidum a Nearcho\nconditum in navigatione et flumen Arbium navium capax;\ncontra insula, distans LXX stadiis, Alexandria condita a\nLeonnato iussu Alexandri in finibus gentis, Argeruus portu\nsalubri, flumen Tonberum navigabile, circa quod Pasirae;\ndeinde Ichthyophagi tam longo tractu, ut XXX dierum\nspatio praenavigaverint; insula quae Solis appellatur et\neadem Nympharum Cubile, rubens, in qua nullum non\nanimal absumitur incertis causis; Ori gens, flumen Carmaniae Hyctanis, portuosum et auro fertile. ab eo primum\nseptentriones apparuisse adnotavere, arcturum neque omnibus\ncerni noctibus nec totis umquam. Achaemenidas usque\nillo tenuisse. aeris et ferri metalla et arrenici ac mini\nexerceri. inde promunturium Carmaniae est, ex quo in\nadversam oram ad gentem Arabiae Macas traiectus distat\nL??? p.; insulae tres, quarum Oracta tantum habitatur aquosa,\n\n\n\na continenteXXV p., insulae quattuor iam in sinu ante\nPersida — circa has hydri marini vicenum cubitorum adnatantes\nterruere classem —, insula Athotadrus, item\nGauratae, in quibus Gyani gens; flumen Hyperis in medio\nsinu Persico, onerariarum navium capax, flumen Sitioganus,\nquo Pasargadas septimo die navigatur, flumen navigabile\nPhristimus, insula sine nomine, flumen Granis modicarum\nnavium — per Susianen fluit, dextra eius accolunt Dexi\nmontani, qui bitumen perficiunt —, flumen Zarotis, ostio\ndifficili nisi peritis, insulae duae parvae; inde vadosa\nnavigatio, palustri similis, per euripos tamen quosdam\nperagitur; ostium Euphratis, lacus quem faciunt Eulaeus\net Tigris iuxta Characen, inde Tigri Susa. festos dies ibi\nagentem Alexandrum invenerunt septimo mense post quam\ndigressus ab iis fuerat Patalis, tertio navigationis. sic\nAlexandri classis navigavit; postea ab Syagro Arabiae\npromunturio Patalen favonio, quem hippalum ibi vocant,\npeti certissimum videbatur, |XIII|.XXXII p. aestimatione.\nSecuta aetas propiorem cursum tutioremque iudicavit,\nsi ab eodem promunturio Sigerum portum Indiae peteret,\n\n\n\ndiuque ita navigatum est, donec conpendia invenit mercator\nlucroque India admota est: quippe omnibus annis navigatur\n, sagittariorum cohortibus inpositis; etenim piratae maxime\ninfestabant. nec pigebit totum cursum ab Aegypto\nexponere, nunc primum certa notitia patescente: digna\nres, nullo anno minus HS.D??? imperii nostri exhauriente.\nIndia et merces remittente, quae apud nos centiplicato\nveneant. MMp. ab Alexandria abest oppidum Iuliopolis;\ninde navigant Nilo Coptum CCCVIIII p., qui cursus etesiis\nflantibus peragitur XII diebus. a Copto camelis itur,\naquationum ratione mansionibus dispositis: prima appellatur\nHydreumaXXXII, secunda in monte diei itinere,\ntertia in altero Hydreumate a Copto LXXXV, deinde in\nmonte; mox ad Hydreuma Apollinis a Copto CLXXXIIII,\nrursus in monte; mox ad Novum Hydreuma a Copto\nCCXXXVI. est et aliud Hydreuma Vetus — Trogodyticum\nnominatur —, ubi praesidium excubat deverticulo duum\nmilium; distat a Novo Hydreumate VII. inde Berenice\noppidum, ubi portus Rubri maris, a Copto CCLVII p. sed\nquia maior pars itineris conficitur noctibus propter aestus\net stativis dies absumuntur, totumn a Copto Berenicen iter\n\n\n\nduodecimo die peragitur. navigare incipiunt aestate media\nante canis ortum aut ab exortu protinus veniuntque\ntricesimo circiter die Ocelim Arabiae aut Canen turiferae\nregionis. est et tertius portus qui vocatur Muza, quem\nIndica navigatio non petit nec nisi turis odorumque Arabicorum\nmercatores. intus oppidum, regia eius, appellatur\nSapphar, aliudque Save. Indos autem petentibus ultilissimum\nest ab Oceli egredi; inde vento hippalo navigant diebus\nXL ad primum emporium Indiae Muzirim. non expetendum\npropter vicinos piratas, qui optinent locum nomine Nitrias,\nneque est abundans mercibus; praeterea longe a terra\nabest navium statio, lintribusque adferuntur onera et\negeruntur. regnabat ibi, cum proderem haec, Caelobothras.\nalius utilior portus gentis Neacyndon, qui vocatur Becare.\nibi regnabat Pandion, longe ab emporio in mediterraneo\ndistante oppido quod vocatur Modura. regio autem, ex\nqua piper monoxylis lintribus Becaren convehunt, vocatur\nCottonara. quae omnia gentium portuumve aut oppidorum\nnomina apud neminem priorum reperiuntur, quo apparet\nmutari locorum status. ex India renavigant mense Aegyptio\nTybi incipiente, nostro Decembri, aut utique Mechiris\n\nAegyptii intra diem sextum, quod fit intra idus Ianuarias\nnostras: ita evenit ut eodem anno remeent. navigant\nautem ex India vento volturno et, cum intravere Rubrum\nmare, Africo vel austro. nunc revertemur ad propositum.\nCarmaniae oram patere duodeciens quinquaginta\nmilia passuum Nearchus scripsit. ab initio eius ad\nflumen Sabim C??? p.; inde vineas coli et arva ad flumen\nAnanim XXV milium spatio; regio vocatur Armuzia.\noppida Carmaniae Zetis et Alexandria.\nInrumpit deinde et in hac parte geminum mare\nin terras, quod Rubrum dixere nostri, Graeci Erythrum a\nrege Erythra aut, ut alii, solis repercussu talem reddi\nexistimantes colorem, alii ab harena terraque, alii tali\naquae ipsius natura.\nsed in duos dividitur sinus.\nis qui ab oriente est Persicus appellatur, |XXV| circuitu,\nut Eratosthenes tradit; ex adverso est Arabia, cuius\n|XV| longitudo. rursus altero ambitur sinu Arabico nominato.\noceanum qui influit Azanium appellant. Persicum introitu\nV??? latitudinis, alii IIII fecerunt. ab eo ad intimum sinum\n\n\n\nrecto cursu |XI|.XXV propemodum constat esse et situm\neius humani capitis effigie. Onesicritus et Nearchus\nab Indo amne in sinum Persicum atque illinc Babylonem\nEuphratis paludibus scripserunt |XVII| esse.\nIn Carmaniae angulo Chelonophagi, testudinum superficie\ncasas tegentes, carne vescentes. a flumine Arabi\npromunturium ipsum inhabitant, praeter capita toto corpore\nhirti coriisque piscium vestiti.\nab horum tractu\nIndiam versus Caecandrus, deserta insula, in oceano L??? p.\ntraditur iuxtaque eam freto interfluente Stoidis, quaestuosa\nmargaritis. a promunturio Carmanis iunguntur Harmozaei.\nquidam interponunt Arbios, CCCCXXI p. toto litore. ibi\nportus Macedonum et arae Alexandri in promunturio.\namnes Siccanas, dein Dratinus et Salsum. ab eo promunturium\nThemisteas; insula Aphrodisias habitatur.\ninde Persidis initium ad flumen Oratim, quo dividitur ab\nElymaide. contra Persidem insulae Psilos, Cassandra,\nAracha cum monte praealto Neptuno sacra. ipsa Persis\n\nadversus occasum sita optinet litoreDL p., etiam in luxum\ndives, in Parthorum iam pridem translata nomen. horum\nde imperio nunc in paucis.\nRegna Parthorum duodeviginti sunt omnia; ita\nenim dividunt provincias circa duo, ut diximus, maria,\nRubrum a meridie, Hyrcanium a septentrione. ex his\nXI, quae superiora dicuntur, incipiunt a confinio Armeniae\nCaspiisque litoribus, pertinent ad Scythas, cumn quibus ex\naequo degunt; reliqua VII regna inferiora appellantur.\nquod ad Parthos attinet, semper fuit Parthyaea in radicibus\nmontium saepius dictorum, qui omnes eas gentes praetexunt.habet ab ortu Arios, a meridie Carmaniam et\nArianos, ab occasu Pratitas Medos, a septentrione Hyrcanos,\nundique desertis cincta. ulteriores Parthi Nomades appellantur\n. citra deserta ab occasu urbes eorum quas diximus,\nIssatis et Calliope, ab oriente aestivo Pyropum, ab hiberno\nMaria, in medio Hecatompylos, Arsace, regio Nisiaea\nParthyenes nobilis, ubi Alexandropolis a conditore.\nNecessarium est hoc in loco signare et Medorum\nsitum terrarumque faciem circumagere ad Persicum mare,\nquo facilius dein reliqua noscantur. namque Media, ab\noccasu transversa oblique Parthiae occurrens, utraque\n\n\n\nregna praecludit. habet ergo ipsa ab ortu Caspios et\nParthos, a meridie Sittacenen et Susianen, Persida, ab\noccasu Adiabenen, ab septentrione Armeniam. Persae\nRubrum mare semper accoluere, propter quod is sinus\nPersicus vocatur. regio ibi maritima Ceribobus; qua vero\nipsa subit ad Medos, Climax Megale appellatur locus arduo\nmontis ascensu per gradus, introitu angusto, ad Persepolim,\ncaput regni, dirutam ab Alexandro. praeterea habet in\nextremis finibus Laodiceam ab Antiocho conditam. inde\nad orientem Magi optinent Phrasargida castellum, in quo\nCyri sepulchrum; est et horum Ecbatana oppidum, translatum\nab Dario rege ad montes. inter Parthos et Arianos\nexcurrunt Paraetaceni. his gentibus et Euphrate inferiora\nregna cluduntur. reliqua dicemus a Mesopotamia, excepto\nmucrone eius Arabumque populis in priore dictis\nvolumine.\nMesopotamia tota Assyriorum fuit, vicatim dispersa\npraeter Babylona et Ninum. Macedones eam in\nurbes congregavere propter ubertatem soli. oppida praeter\niam dicta habet Seleuciam, Laodiceam, Artemitam; item\n\n\n\nin Arabum gente qui Orroei vocantur et Mardani Antiochiam\n, quae a praefecto Mesopotamiae Nicanore condita\nArabis vocatur. iunguntur his Arabes introrsus Eldamari,\nsupra quos ad Pallacontam flumen Bura oppidum, Salmani\net Masei Arabes; Gordyaeis vero iuncti Azoni, per quos\nZerbis fluvius in Tigrim cadit, Azonis Silices montani et\nOrontes, quorum ad occidentem oppidum Gaugamela, item\nSuae in rupibus. supra Silicas Sitrae, per quos Lycus ex\nArmenia fertur; ab Sitris ad hibernum exortum Azochis\noppidum, mox in campestribus oppida Diospege, Polytelia,\nStratonicea, Anthemus. in vicinia Euphratis Nicephorion,\nquod diximus, Alexander iussit condi propter loci opportunitatem.\ndicta est et in Zeugmate Apamea, ex qua\norientem petentes excipit oppidum Caphrena munitum,\nquondam stadiorum LXX amplitudine et satraparum regia\nappellatum, quo tributa conferebantur, nunc in arcem\nredactum. durant, ut fuere, Thebata et, ductu Pompei\n\n\n\nMagni terminus Romani imperi, Oruros, a Zeugmate L???.CC.\nsunt qui tradunt Euphraten Gobaris praefecti opere diductum\nesse ubi diximus findi, ne praecipiti cursu Babylona\ninfestaret, ab Assyriis vero universis appellatum Narmalchan,\nquod significat regium flumen. qua dirivatur,\noppidum fuit Agranis e maximis, quod diruere Persae.\nBabylon, Chaldaicarum gentium caput, diu summam claritatem\ninter urbes obtinuit toto orbe, propter quod reliqua\npars Mesopotamiae Assyriaeque Babylonia appellata est,\nLX p. amplexa II muris ducenos pedes altis, quinquagenos\nlatis, in singulos pedes ternis digitis mensura ampliore\nquam nostra, interfluo Euphrate, mirabili opere utroque.\ndurat adhuc ibi Iovis Beli templum; inventor hic fuit\nsideralis scientiae. cetero ad solitudinem rediit exhausta\nvicinitate Seleuciae, ob id conditae a Nicatore intra XL\nlapidem in confluente Euphratis fossa perducti atque Tigris:\nquae tamen Babylonia cognominatur, libera hodie ac sui\niuris Macedonumque moris. ferunt ei plebis urbanae\nDC esse, sittam vero moenium aquilae pandentis alas, agrum\ntotius orientis fertilissimum. invicem ad hanc exhauriendam\nCtesiphontem iuxta tertium ab ea lapidem in\n\n\n\nChalonitide condidere Parthi, quod nunc caput est regnorum\n, et postquam nihil proficiebatur, nuper Vologesus\nrex aliud oppidum Vologesocertam in vicino condidit.\nsunt etiamnum in Mesopotamia oppida Hipparenum, Chaldaeorum\ndoctrina et hoc, sicut Babylon, iuxta fluvium\n[Narragam ] qui cadit in Narragam, unde civitati nomen.\nmuros Hipparenorum Persae diruere. Orcheni quoque,\ntertia Chaldaeorum doctrina, in eodem situ locantur ad\nmeridiem versi. ab his Notitae et Orothophanitae et\nGnesiochartae.\nEuphrate navigari Babylonerl e Persico mari CCCCXII p.\ntradunt Nearchus et Onesicritus; qui vero postea\nscripsere, ad SeleuciamCCCCXL; Iuba a Babylone Cha-\nracenCLXXV. D. fluere aliqui ultra Babylona continuo\nalveo, prius quam distrahitur ad rigua, LXXXVII, universo\nautem cursu |XII| p. inconstantiam mensurae diversitas\n\n\n\nauctorum facit, cum Persae quoque schoenos et parasangas\nalii alia mensura determinent. ubi desiit alveo munire,\nad confinium Characis accedente tractu, statim infestant\nAttali latrones, Arabum gens, ultra quos Scenitae, ambitu\nvero Euphratis Nomades Arabiae usque ad deserta Syriae,\nunde in meridiem flecti eum diximus, solitudines Palmyrenas\nrelinquentem. Seleucia abest a capite Mesopotamiae\nEuphrate navigantibus |XI|.XXV p., a mari Rubro, si Tigri\nnavigetur, CCCXX, a ZeugmateDCCXXIIII, Zeugma ab\nSeleucia Syriae ad nostrum litus CLXXV. haec est ibi\nlatitudo terrarum inter duo maria, Parthici vero regni\nDCCCCXLIIII.\nEst etiamnum oppidum Mesopotamiae in ripa\nTigris circa confluentes, quod vocant Digbam. sed\net de Tigri ipso dixisse conveniat.\nOritur in regione Armeniae Maioris, fonte conspicuo\nin planitie. loco nomen Elegosine est; ipsi qua tardior\nfluit Diglito; unde concitatur, a celeritate Tigris incipit\nvocari: ita appellant Medi sagittam. influit in lacum\nAretissam, omnia inlata pondera sustinentem et nitrum\nnebulis exhalantem. unum genus ei piscium est, idque\ntranscurrentis non miscetur alveo, sicut neque e Tigri\n\n\n\npisces in lacum transnatant. fertur autem et cursu et\ncolore dissimilis transvectusque occurrente Tauro monte\nin specum mergitur subterque lapsus a latere altero eius\nerumpit. locus vocatur Zoaranda; eundem esse manifestum,\nquod demersa perfert. alterum deinde transit lacum, qui\nThospites appellatur, rursusque in cuniculos mergitur, postXXII p. circa Nymphaeum redditur. tam vicinum Arsaniae\nfluere eum in regione Arrhene Claudius Caesar auctor\nest, ut, cum intumuere, confluant nec tamen misceantur\nleviorque Arsanias innatet MMMM ferme spatio, mox divisus\nin Euphraten mergatur. Tigris autem, ex Armenia acceptis\nfluminibus claris Parthenia ac Nicephorione, Arabas Orroeos\nAdiabenosque disterminans et quam diximus Mesopotamiam\nfaciens, lustratis montibus Gordyaeorum circa Apameam\nMesenes oppidum, citra Seleuciam Babyloniam CXXV p.\ndivisus in alveos duos, altero meridiem ac Seleuciam petit\nMesenen perfundens, altero ad septentrionem flexus eiusdem\ngentis tergo campos Cauchas secat. ubi remeavere aquae,\nPasitigris appellatur, postea recipit ex Media Choaspen\natque, ut diximus, inter Seleuciam et Ctesiphontem vectus\n\nin lacus Chaldaicos se fundit eosque LXII p. amplitudine\nimplet; mox vasto alveo profusus dextra Characis oppidi\ninfertur mari Persico X??? p. ore. inter duorum amnium\nostia XXV p. fuere, ut alii tradunt, VII, utroque navigabili.\nsed longo tempore Euphraten praeclusere Orcheni et accolae\nagros rigantes, nec nisi per Tigrim defertur in mare.\nProxima Tigri regio Parapotamia appellatur. in ea\ndictum est de Mesene; oppidum eius Dabitha. cui iungitur\nChalonitis cum Ctesiphonte, non palmetis modo, verum el\nolea pomisque arbusta. ad eam pervenit Zagrus mons, ex\nArmenia inter Medos Adiabenosque veniens supra Paraetacenen\net Persida. Chalonitis abest a PersideCCCLXXX p.;\ntantum a Caspio mari et a Syria abesse conpendio itineris\naliqui tradunt. inter has gentes atque Mesenen Sittacene\nest, eadem Arbelitis et Palaestine dicta. oppidum eius\nSittace Graecorum, ab ortu et Sabdata, ab occasu autem\nAntiochia inter duo flumina Tigrim et Tornadotum, item\nApamea, cui nomen Antiochus matris suae inposuit; Tigri circumfunditur haec, dividitur Archoo. infra est Susiane,\nin qua vetus regia Persarum Susa, a Dario Hystaspis filio\ncondita; abest ab Seleucia Babylonia CCCCL p., tantundem\nab Ecbatanis Medorum per montem Carbantum. in septentrionali\nTigris alveo oppidum est Barbitace; abest a Susis\nCXXXV p. ibi mortalium soli auri miro odio contrahunt\nid defodiuntque, ne cui sit in usu. Susianis ad orientem\nversus iunguntur Oxii latrones et Mizaeorum XL populi,\nliberae feritatis. supra eos parent Parthis Mardi et Saitae\nii qui praetenduntur supra Elymaida, quam Persidi in ora\niunximus. Susa a Persico mari absunt CCL p. qua\nsubiit ad ear classis Alexandri Pasitigri, vicus ad lacum\nChaldaicum vocatur Aple, unde Susa navigatione LXII. D p.\nabsunt. Susianis ab oriente proximi sunt Cossiaei, supra\nCossiaeos ad septentrionem Massabatene sub monte Cambalido\n, qui est Caucasi ramus, inde mollissimo transitu\nin Bactros.\nSusianen ab Elymaide disterminat amnis Eulaeus,\nortus in Medis modicoque spatio cuniculo conditus ac\nrursus exortus et per Massabatenen lapsus. circumit\narcem Susorum ac Dianae templum augustissimum illis\ngentibus, et ipse in magna caerimonia, siquidem reges\nnon ex alio bibunt et ob id in longinqua portant. recipit\namnes Hedyphon praeter Asylum Persarum venientem,\nAdunam ex Susianis. oppidum iuxta eum Magoa, a Charace\nXV p.; quidam hoc in extrema Susiane ponunt solitudinibus\nproximum. infra Eulaeum Elymais est in ora iuncta\nPersidi, a flumine Orati ad Characem CCXL p. oppida\neius Seleucia et Sostrate, adposita monti Chasiro. oram,\nquae praeiacet, minorum Syrtium vice diximus inaccessam\ncaeno, plurimum limi deferentibus Brixa et Ortacia amnibus\n, madente et ipsa Elymaide in tantum, ut nullus sit\n\n\n\nnisi circuitu eius ad Persidem aditus. infestatur et\nserpentibus, quos flumina deportant. pars eius maxime\ninvia Characene vocatur ab oppido Arabiae claudente regna\nea, de quo dicemus exposita prius M. Agrippae sententia.\nnamque is Mediam et Parthiam et Persidem ab oriente\nIndo, ab occidente Tigri, a septentrione Tauro Caucasio,\na meridie Rubro mai terminatas patere in longitudinem\n|XIII|.XX p., in latitudinem DCCCXL prodidit, praeterea\nper se Mesopotamiam, ab oriente Tigri, ab occasu Euphrate,\na septentrione Tauro, a meridie maria Persico inclusam,\nlongitudineDCCC p., latitudine CCCLX.\nCharax, oppidum Persici sinus intimum, a quo Arabia\nEudaemon cognominata excurrit, habitatur in colle manu\nfacto inter confluentes dextra Tigrim, laeva Eulaeum, II p.\nlaxitate. conditum est primum ab Alexandro Magno, colonis\nex urbe regia Durine, quae tur interiit, deductis, militum\ninutilibus ibi relictis; Alexandriam appellari iusserat pagumque\nPellaeum a patria sua, quem proprie Macedonum\nfecerat. flumina id oppidum expugnavere; postea restituit\nAntiochus quintus regum et suo nomine appellavit, iterumque\ninfestatum Spaosines Sagdodonaci filius, rex finitimorum\n\n\n\nArabum, quem Iuba satrapen Antiochi fuisse falso tradit\noppositis molibus restituit nomenque suum dedit, emunito\nsitu iuxta in longitudinem VI p., in latitudinem paulo\nminus. prius fuit a litore stadiis X — maritimum etiam\nVipsania porticus habet —, Iuba vero prodente L??? p.;\nnunc abesse a litore CXX legati Arabum nostrique negotiatores\n, qui inde venere, adfirmant. nec ulla in parte\nplus aut celerius profecere terrae fluminibus invectae.\nmagis id mirum est, aestu longe ultra id accedente non\nrepercussas. hoc in loco genitum esse Dionysium, terrarum\norbis situs recentissimum auctorem, quem ad commentanda\nomnia in orienterl praemiserit Divus Augustus ituro in\nArmeniam ad Parthicas Arabicasque res maiore filio, non\nme praeterit nec sum oblitus sui quemque situs diligentissimum\nauctorem visum nobis introitu operis: in hac\ntamen parte arma Romana sequi placet nobis Iubamque\nregem, ad eundem Gaium Caesarem scriptis voluminibus\nde eadem expeditione Arabica.\nArabia, gentium nulli postferenda amplitudine\n, longissime a monte Amano e regione Ciliciae Commagenesque\ndescendit, ut diximus, multis gentibus eorum\n\ndeductis illo a Tigrane Magno, sponte vero ad mare\nnostrum litusque Aegyptium, ut docuimus, nec non et in\nmedia Syriae ad Libanum montem penetrantibus Nubaeis,\nquibus iunguntur Ramisi, dein Teranei, dein Patami. ipsa\nvero paeninsula Arabia, inter duo maria Rubrum Persicumque\nprocurrens, quodam naturae artificio ad similitudinem\natque magnitudinem Italiae mari circumfusa, in\neandem etiam caeli partem nulla differentia spectat, haec\nquoque in illo situ felix. populos eius a nostro mari\nusque ad Palmyrenae solitudines diximus: reliqua nunc\ninde peragemus.\nNomadas infestatoresque Chaldaeorum Scenitae, ut\ndiximus, cludunt, et ipsi vagi, sed a tabernaculis cognominati,\nquae ciliciis metantur ubi libuit. deinde Nabataei\noppidum incolunt, Petram nomine. in convalle paulo minus\nII p. amplitudinis, circumdatum montibus inaccessis, amne\ninterfluente. abest ab Gaza oppido litoris nostri DC, a\nsinu Persico CXXXV. huc convenit utrumque bivium,\neorum qui ex Syria Palmyram petiere et eorum qui a\nGaza venerunt. a Petra incoluere Omani ad Characen\nusque, oppidis quondam claris ab Samiramide conditis\n\n\n\nAbaesamide et Soractia; nunc sunt solitudines. deinde\nest oppidum quod Characenorum regi paret in Pasitigris\nripa, Forat nomine, in quod a Petra conveniunt, Characenque\ninde XII p. secundo aestu navigant, e Parthico\nautem regno navigantibus vicus Teredon. infra confluentem\nEuphratis et Tigris laeva fluminis Chaldaei optinent, dextra\nNomades Scenitae. quidam et alia duo oppida longis\nintervallis Tigri praenavigari tradunt, Barbatiam, mox\nDumatham, quod abesse a Petra dierum X navigatione.\nnostri negotiatores dicunt Characenorum regi parere et\nApameam, sitam ubi restagnatio Euphratis cum Tigri confluat\n; itaque molientes incursionem Parthos operibus obiectis\ninundatione arceri.\nNunc a Charace dicemus oram, Epiphani primum\nexquisitam. locus ubi Euphratis ostium fuit, flumen\nSalsum, promunturium Caldone, voragini similius quam\nrnari aestuarium per L??? orae, flumen Achenum, deserta C??? p.\nusque ad insulam Icarum, sinus Capeus, quem accolunt\nGaulopes et Gattaei, sinus Gerrhaicus, oppidum Gerrha,\nV??? p. amplitudine; turres habet ex salis quadratis molibus.\n\n\n\na litore L??? regio Attene, ex adverso Tylos insula, totidem\nmilibus a litore, plurimis margaritis celeberrima cum\noppido eiusdem nominis, iuxtaque altera minor, a promunturio\neius XII.D p. ultra magnas aspici insulas tradunt\n, ad quas non sit perventum; huius ambitumCXII. D p.,\na Perside longius abesse, adiri uno alveo angusto. insula\nAscliae, gentes Nochaeti, Zurazi, Borgodi, Catharraei,\nNomades, flumen Cynos. ultra navigationem inconpertam\nab eo latere propter scopulos tradit Iubapraetermissa\nmentione oppidi Omanorum Batrasavaves et Omanae, quod\npriores celebrem portum Carmaniae fecere, item Homnae\net Attanae, quae nunc oppida maxime celebrari a Persico\nmari nostri negotiatores dicunt. a flumine Canis, ut luba,\nmons adusto similis, gentes Epimaranitae, mox Ichthyo-\nphagi, insula deserta, gentes Bathymi.... Eblythaei\nmontes, insula Omoemus, portus Mochorbae, insulae Etaxalos,\nInchobriche, gens Cadaei, insulae sine nominibus multae,\n\n\n\ncelebres vero Isura, Rhinnea et proxima, in qua scriptae\nsunt stelae lapideae litteris incognitis, Coboea portus,\nBragae insulae desertae, gens Taludaei, Dabanegoris regio,\nmons Orsa cum portu, sinus Duatas, insulae multae, mons\nTricoryphos, regio Chardaleon, insulae Solanades, Cachina,\nitem Ichthyophagorum. dein Clari, litus Mamaeum, ubi\nauri metalla, regio Canauna, gentes Apitami, Casani, insula\nDevade, fons Coralis, Carphati, insulae Alaea, Amnamethus,\ngens Darae, insulae Chelonitis, Ichthyophagon multae,\nOdanda deserta, Basa, multae Sabaeorum. flumina Thanar,\nAmnum, insulae Doricae, fontes Daulotos, Dora, insulae\nPteros, Labatanis, Coboris, Sambrachate et oppidum eodem\nnomine in continente. a meridie insulae multae, maxima\nCamari, flumen Musecros, portus Laupas, Scenitae Sabaei,\ninsulae multae, emporium eorum Acila, ex quo in Indiam\nnavigatur, regio Amithoscatta, Damnia, Mizi maiores et\nminores, Drymatina, Macae; horum promunturium contra\n\n\n\nCarmaniam distat L??? p. mira res ibi traditur; Numenium,\nab Antiocho rege Mesenae praepositum, ibi vicisse eodem\ndie classe aestuque reverso iterum equitatu contra Persas\ndimicantem et gemina tropaea eodem in loco lovi ac\nNeptuno statuisse. insula in alto obiacet Ogyris, clara\nErythra rege ibi sepulto; distat a continente CXXV p.,\ncircumiturCXII. D. nec minus altera clara in Azanio\nmari Dioscuridu, distans a Syagro extumo promunturio\nCCLXXX. reliqui in continente a noto etiamnum Autaridae, in montes VIII dierum transitus, gens Larendani et\nCatabani, Gebbanitae pluribus oppidis, sed maximis Nagia\net Thomna, templorum LXV; haec est amplitudinis significatio\n. promunturium, a quo ad continentem Trogodytarum\nL???, Thoani, Actaei, Chatramotitae, Tonabaei, Antiadalaei,\nLexianae, Agraei, Cerbani, Sabaei, Arabum propter tura\n\n\n\nclarissimi, ad utraque maria porrectis gentibus. oppida\neorum in Rubro litore Merme, Marma, Corolia, Sabbatha;\nintus oppida Nascus, Cardava, Carnus et, quo merces\nodorunm deferunt, Thomala. pars eorum Atramitae, quorum\ncaput Sabota LX templa muris includens; regia tamen\nest omnium Marebbata. sinum optinentXCIII, refertum\ninsulis odoriferis. Atramitis in mediterraneo iunguntur\nMinaei. mare accolunt et Aelamitae oppido eiusdem\nnominis, iis iuncti Chaculatae, oppidum Sibi, quod Graeci\nApaten vocant, Arsi, Codani, Vadaei oppido magno, Barasasaei, Lechieni, Sygaros insula, quam canes non intrant\nexpositique circa litora errando moriuntur. sinus intimus,\nin quo Laeanitae, qui nomen ei dedere; regia eorum Agra\net in sinu Laeana vel, ut alii, Aelana: nam et ipsum\nsinum nostri Laeaniticum scripsere, alii Aelaniticum,\n\n\n\nArtemidorus Alaeniticum, luba Leaniticum. circuitus\nArabiae a Charace Laeana colligere proditurXLVII.LXV p.,\nIuba paulo minus |XL| putat. latissima est a septentrione\ninter oppida Herourn et Characem. nam et reliqua mediterranea\neius dicantur. Nabataeis Thimaneos iunxerunt\nveteres, nunc sunt Taveni, Suelleni, Araceni, Arreni oppido\nin quod negotiatio omnis convenit, Hemnatae, Avalitae,\noppida Domata, Haegra, Thamudaei, oppidum Baclanaza,\nChariattaei, Toali, oppidum Phodaca, Minaei, a rege Cretae\nMinoe, ut existimant, originem trahentes, quorum Carmei; oppidum XIIII p. Maribba, Paramalacum, et ipsum\nnon spernendum, item Canon. Rhadamaei — et horum\n\n\n\norigo Rhadamanthus putatur, frater Minois —, Homeritae\nMesala oppido, Hamiroei, Gedranitae, Amphryaei, Lysanitae,\nBachylitae, Samnaei, Amaitaei oppidis Nessa et Chenneseri,\nZamareni oppidis Sagiatta, Canthace, Bacaschami Riphearina\noppido, quo vocabulo hordeum appellant, Autaei, Ethravi,\nCyrei Ehlataeis oppido, Chodae Aiathuri in montibus oppido\nXXV p., in quo fons Aenuscabales, quod significat camelorum\n, oppidum Ampelome, colonia Milesiorum, Athrida\noppidum, Calingi, quorum Mariba oppidum significat dominos\nomnium, oppida Pallon, Murannimal iuxta flumen, per\nquod Euphraten emergere putant, gentes Agraei, Ammoni,\noppidum Athenae, Caunaravi, quod significat ditissimos\n\n\n\narmento, Chorranitae, Cesani, Choani. fuerunt et Graeca\noppida Arethusa, Larisa, Chalcis, deleta variis bellis.\nRomana arma solus in ear terram adhuc intulit\nAelius Gallus ex equestri ordine, nam C. Caesar Augusti\nfilius prospexit tantum Arabiam. Gallus oppida diruit,\nnon nominata auctoribus qui ante scripserunt, Negranam,\nNestum, Nescam, Magusum, Caminacum, Labaetiam et supra\ndictam Maribam circuitu VI, item Caripetam, quo longissime\nprocessit. cetera explorata retulit: Nomadas lacte\net ferina came vesci, reliquos vinum ut Indos palmis exprimere\n, oleam sesamae. numerosissimos esse Homeritas,\nMinaeis fertiles agros palmetis arbustos, in pecore divitias.\nCerbanos et Agraeos armis praestare, maxime Chatramotitas.\nCarreis latissimos et fertilissimos agros, Sabaeos ditissimos\nsilvarum fertilitate odorifera, auri metallis, agrorum riguis,\nmellis ceraeque proventu. de odoribus suo dicemus\nvolumine. Arabes mitrati degunt aut intonso crine; barba\nabraditur praeterquam in superiore labro; aliis et haec\nintonsa. mirumque dictu, ex innumeris populis pars aequa\n\nin commerciis aut latrociniis degit. in universum gentes\nditissimae, ut apud quas maximae opes Romanorum Parthorumque\nsubsidant, vendentibus quae e mari aut silvis\ncapiunt nihilque invicem redimentibus.\nNunc reliquam oram Arabiae contrariam persequemur. Timosthenes totum sinum quadridui navigatione\nin longitudinem taxavit, bidui in latitudinem, angustias\nVII. D p.; Eratosthenes ab ostio |XII| in quamque partem;\nArtemidorus Arabiae latere |XVII|.L???,\nTrogodytico\nvero |XI|.LXXXVII.D p. Ptolemaida usque; Agrippa\n|XVII|.XXXII sine differentia laterum. plerique latitudinem\nCCCCLXXV prodiderunt, faucesque hiberno orienti obversas alii IIII, alii VII. D, alii XII patere.\nSitus autem ita se habet: a sinu Laeanitico alter\nsinus quem Arabes Aean vocant, in quo Heroon oppidum\nest. fuit et Cambysu inter Nelos et Marchadas, deductis\neo aegris exercitus. gens Tyro, Daneon portus, ex quo\n\n\n\nnavigabilem alveum perducere in Nilum, qua parte ad\nDelta dictum decurrit, LXII. D intervallo quod inter flumen\net Rubrum mare interest, primus omnium Sesostris Aegypti\nrex cogitavit, mox Darius Persarum, deinde Ptolemaeus\nsequens, qui et duxit fossam latitudine pedum C, altitudine\nXXX, in longitudinem XXXVII. D p. usque ad Fontes\nAmaros; ultra deterruit inundationis metus, excelsiore\ntribus cubitis Rubro mari conperto quam terra Aegypti.\naliqui non eam adferunt causam, sed ne inmisso mari\ncorrumperetur aqua Nili, quae sola potus praebet. nihilo\nminus iter totum terreno frequentatur a mari Aegyptio,\nquod est triplex; unum a Pelusio per harenas, in quo,\nnisi calami defixi regant, via non reperitur, subinde aura\nvestigia operiente; alterum ultra Casium montem, quod\na LX p. redit in Pelusiacam viam — accolunt Arabes\nAutaei —; tertium a Gerrho, quod Agipsum vocant, per\neosdem ArabasLX propius, sed asperum montibus et\ninops aquarum. eae omnes viae Arsinoen ducunt, conditam\nsororis nomine in sinu Carandra a Ptolemaeo Philadelpho,\nqui primus Trogodyticen excussit; amnem qui Arsinoen\npraefluit Ptolemaeum appellavit. mox oppidum parvum\nest Aenum — alii pro hoc Philoterias scribunt —, deinde\n\n\n\nsunt Asaraei, ex Trogodytarum conubiis Arabes feri, insulae\nSapirine, Scytala, mox deserta ad Myos Hormon, ubi fons\nTatnos, mons Aeas, insula lambe, portus multi, Berenice\noppidum, matris Philadelphi nomine, ad quod iter a Copto\ndiximus, Arabes Autaei et Gebadaei. Trogodytice,\nquam prisci Midoen, alii Midioen dixere, mons Pentedactylos\n, insulae Stenae Dirae aliquot, Halonesi non\npauciores, Cardamine, Topazos, quae gemmae nomen dedit.\nsinus insulis refertus: ex his quae Mareu vocantur, aquosae\n, quae Eratonos, sitientes; regum hi praefecti fuere.\nintrorsus Candaei, quos Ophiophagos vocant, serpentibus\nvesci adsueti; neque alia regio fertilior est earum. Iuba,\nqui videtur diligentissime persecutus haec, omisit in hoc\ntractu — nisi exemplarium vitium est — Berenicen\nalteram, quae Panchrysos cognominata est, et tertiam,\nquae Epi Dires, insignem loco: est enim sita in cervice\n\n\n\nlonge procurrente, ubi fauces Rubri maris VII.D p. ab\nArabia distant. insula ibi Citis, topazum ferens et ipsa.\nultra silvae, ubi Ptolemais, a Philadelpho condita ad venatus\nelephantorum, ob id Epi Theras cognominata, iuxta lacum\nMonoleum. haec est regio secundo volumine a nobis\nsignificata, in qua XLV diebus ante solstitium totidemque\npostea hora sexta consumuntur umbrae et in meridiem\nreliquis horis cadunt, ceteris diebus in septentrionem, cum\nin Berenice quam primam posuimus ipso die solstitii sexta\nhora umbrae in totum absumantur nihilque adnotetur\naliud novi, DCII p. intervallo a Ptolemaide: res ingentis\nexempli locusque subtilitatis inmensae, mundo ibi deprehenso\n, cum indubitata ratione umbrarum Eratosthenes\nmensuram terrae prodere inde conceperit. hine Azanium\nmare, promunturium quod aliqui Hippalum scripsere,\nlacus Mandalum, insula Colocasitis et in alto multae, in\nquibus testudo plurima. oppidum Sace, insula Daphnidis,\noppidum Aduliton; Aegyptiorum hoc servi profugi a dominis\ncondidere. maximum hic emporium Trogodytarum, etiam\nAethiopum; abest a Ptolemaide V dierum navigatione.\ndeferunt plurimum ebur, rhinocerotum cornua, hippopotamiorum\ncoria, chelium testudinum, sphingia, mancipia.\n\n\n\nsupra Aethiopas Aroteras insulae quae Aliaeu vocantur,\nitem Bacchias et Antibacchias et Stratioton. hinc in ora\nAethiopiae sinus incognitus, quod miremur, cum ulteriora\nmercatores scrutentur, promunturium in quo fons Cucios,\nexpetitus navigantibus; ultra Isidis portus, decem dierum\nremigio ab oppido Adulitarum distans; in eum Trogodytis\nmyrra confertur. insulae ante portum duae Pseudopylae\nvocantur, interiores totidem Pylae; in altera stelae lapideae\nlitteris ignotis. ultra sinus Avalitu, dein insula Diodori et\naliae desertae, per continentem quoque deserta, oppidum\nGaza, promunturium et portus Mossylites, quo cinnamum\ndevehitur. hucusque Sesostris exercitum duxit. aliqui\nunum Aethiopiae oppidum ultra ponunt in litore Baragaza.\nA Mossylico promunturio Atlanticum mare incipere\nvult Iuba praeter Mauretanias suas Gadis usque navigandum\ncoro, cuius tota sententia hoc in loco subtrahenda non\nest. a promunturio Indorum quod vocetur Lepte Acra,\nab aliis Drepanum, proponit recto cursu praeter Exustamad Malichu insulamXV p. esse, inde ad locum quem\n\n\n\nvocant SceneosCCXXV p., inde ad insulas Adanu CL:\nsic fieri ad apertum mare |XVIII|.LXXV p. reliqui omnes\npropter ardorem solis navigari posse non putaverunt.\nquin et commercia ipsa infestant ex insulis Arabes, Ascitae\nappellati, quoniam bubulos utres binos insternentes ponte\npiraticam exercent sagittis venenatis. gentes Trogodytarum\nidem Iuba tradit Therothoas a venatu dictos, mirae\nvelocitatis, sicut Ichthyophagos, natantes ceu maris animalia\n, Bangenos, Zangenas, Thalibas, Saxinas, Sirechas,\nDaremas, Domazenes. quin et accolas Nili a Syene non\nAethiopum populos, sed Arabum esse dicit usque Meroen;\nSolis quoque oppidum, quod non procul Memphi in\nAegypti situ diximus, Arabas conditores habere. sunt qui\net ulteriorem ripam Aethiopiae auferant adnectantque\nAfricae. [ripas autem incoluere propter aquam.] nos\nrelicto cuique intellegendi arbitrio oppida quo traduntur\nordine utrimque ponemus a Syene.\nEt prius Arabiae latere gens Catadupi, deinde\nSyenitae, oppida Tacompson, quam quidam appellarunt\nThaticen, Aramum, Sesamos, Andura, Nasarduma, Aindoma\n\nCome cum Arabeta et Boggia, Leupitorga, Tantarene,\nEmeae, Chindita, Noa, Goploa, Gistate, Megadale, Premni,\nNups, Direa, Patigga, Bacata, Dumana, Radata, in quo felis\naurea pro deo colebatur, Boron, in mediterraneo Mallo\nproximum Meroae. sic prodidit Bion. Iuba aliter:\noppidum munitum Megatichos inter Aegyptum et Aethiopiam\n, quod Arabes Mirsion vocaverunt, dein Tacompson,\nAramum, Sesamum, Pide, Mamuda, Orambim iuxta bituminis\nfontem, Amodata, Prosda, Parenta, Mania, Tessata,\nGallas, Zoton, Grau Comen, Emeum, Pidibotas, Aendondacometas\n\ncometas, Nomadas in tabernaculis viventes, Cistaepen,\nMagadalen, Parvam Primin, Nups, Direlin, Patingan,\nBreves, Magasneos, Egasmala, Cramda, Denna, Cadeum,\nAtthena, Batta, Alanam, Macua, Scammos, Goram in insula,\nab iis Abale, Androgalim, Serem, Mallos, Agocem.\nEx Africae latere tradita sunt eodem nomine Tacompsos\naltera sive pars prioris, Mogore, Saea, Aedosa, Penariae,\nPrimis, Magassa, Buma, Linthuma, Spintum, Sidop, Censoe,\nPindicitor, Acug, Orsum, Suara, Maumarum, Vrbim, Mulon,\nquod oppidum Graeci Hypaton vocarunt, Pagoarca, Zamnes,\n\n\n\nunde elephanti incipiant, Mambli, Berressa, Coetum. fuit\nquondam et Epis oppidum contra Meroen, antequam Bion\nscriberet deletum.\nHaec sunt prodita usque Meroen, ex quibus hoc\ntempore nullum prope utroque latere exstat. certe solitudines\nnuper renuntiavere principi Neroni missi ab eo\nmilites praetoriani cum tribuno ad explorandum, inter\nreliqua bella et Aethiopicum cogitanti. intravere autem\net eo arma Romana Divi Augusti temporibus duce P.Petronio,\net ipso equestris ordinis praefecto Aegypti. is oppida expugnavit, quae sola invenimus quo dicemus ordine,\nPselcin, Primi, Bocchin, Forum Cambusis, Attenam, Stadissim\n, ubi Nilus praecipitans se fragore auditum accolis\naufert. diripuit et Napata. longissime autem a Syene\nprogressus est DCCCLXX p. nec tamen arma Romana\nibi solitudinem fecerunt: Aegyptiorum bellis attrita est\nAethiopia vicissim imperitando serviendoque, clara et potens\netiam usque ad Troiana bella Memnone regnante. et\nSyriae imperitasse eam nostroque litori aetate regis Cephei\npatet Andromedae fabulis.\nSimili modo et de mensura eius varia prodidere,\nprimus Dalion ultra Meroen longe subvectus, mox Aristocreon\net Bion et Basilis, Simonides minor etiam\nquinquennio in Meroe moratus, cum de Aethiopia scriberet.\nnam Timosthenes, classium Philadelphi praefectus, sine\nmensura dierum LX a Syene Meroen iter prodidit, Eratosthenes\nDCXXV, Artemidorus DC, Sebosus ab\nAegypti extremis |XVI|.LXXV, unde proxime dicti |XII|.L???.\nverum omnis haec finita nuper disputatio est, quoniam a\nSyene DCCCC.LXXV Neronis exploratores renuntiavere his\nmodis: a Syene Hieran sycaminon LIII p., inde Tama\nLXXII regione Euonymiton Aethiopum, PrimiCXX, Acinam\nLXIIII, PitaramXXV, TergedumCVI. insulam Gagauden\nesse in medio eo tractu; inde primum visas aves psittacos\net ab altera, quae vocetur Artigula, animal sphingion, a\nTergedo cynocephalos. inde NabataLXXX; oppidum id\nparvum inter praedicta solum. ab eo ad insulam Meroen\nCCCLX. herbas circa Meroen demum viridiores, silvarumque\naliquid apparuisse et rhinocerotum elephantorumque\n\n\n\nvestigia. ipsum oppidum Meroen ab introitu insulae abesse\nLXX p., iuxtaque aliam insulam Tadu dextro subeuntibus\nalveo, quae portum faceret. aedificia oppidi pauca; regnare\nfeminam Candacen, quod nomen multis iam annis ad\nreginas transiit; delubrum Hammonis et ibi religiosum\net toto tractu sacella. cetero cum potirentur rerum\nAethiopes, insula ea magnae claritatis fuit. tradunt arma-\ntorum CCL dare solitam, artificumIII.alii reges Aethiopum\nXLV esse hodie traduntur.\nuniversa vero gens\nAetheria appellata est, deinde Atlantia, mox a Vulcani\nfilio Aethiope. animalium hominumque monstrificas effigies\ncirca extremitates eius gigni minime mirum, artifici ad\nformanda corpora effigiesque caelandas mobilitate ignea.\nferunt certe ab orientis parte intima gentes esse sine\nnaribus, aequali totius oris planitie, alias superiore labro\norbas, alias sine linguis. pars etiam ore concreto et\nnaribus carens uno tantum foramine spirat potumque\ncalamis avenae trahit et grana eiusdem avenae sponte\nprovenientis ad vescendum. quibusdam pro sermone nutus\nmotusque membrorum est. quibusdam ante Ptolemaeum\nLathyrum regem Aegypti ignotus fuit usus ignium. quidam\net Pygmaeorum gentem prodiderunt inter paludes ex quibus Nilus oriretur. in ora autem ubi dicemus continui\nmontes ardentibus similes rubent.\nTrogodytis et Rubro mari a Meroe tractus omnis\nsuperponitur, a Napata tridui itinere ad Rubrum litus,\naqua pluvia ad usum conpluribus locis servata, fertilissima\nregione quae interest auri. ulteriora Atabuli, Aethiopum\ngens, tenent. dein contra Meroen Megabarri, quos aliqui\nAdiabaros nominavere; oppidum habent Apollinis. pars\neorum Nomades quae elephantis vescitur. ex adverso in\nAfricae parte Macrobii, rursus a Megabarris Memnones et\nDabelli dierumque XX intervallo Critensi. ultra eos\nDochi, dein Gymnetes, semper nudi, mox Anderae, Mattitae,\nMesaches; hi pudore atri coloris tota corpora rubrica\ninlinunt. at ex Africae parte Medimni, dein Nomades,\ncynocephalorum lacte viventes, Alabi, Syrbotae, qui octonum\ncubitorum esse dicuntur. Aristocreon Libyae latere a\nMeroe oppidum Tollen dierum V itinere tradit; inde\ndierum XII Esar oppidum Aegyptiorum qui Psammetichum\nfugerint; in eo prodente se CCC habitasse; contra in\n\n\n\nArabico latere Diaron oppidum esse eorum. Bio n autem\nSapen vocat quod ille Esar; et ipso nomine advenas significari\n. caput eorum in insula Sembobitin, et tertium in\nArabia Sinat. inter montes autem et Nilum Simbarri\nsunt, Phalliges, in ipsis vero montibus Asachae multis.\nnationibus. abesse a mari dicuntur dierum V itinere;\nvivunt elephantorum venatu. insula in Nilo Sembritarum\nreginae paret. ab ea Nubaei Aethiopes dierum VIII itinere;\noppidum eorum Nilo inpositum Tenupsis. Sesambri, apud\nquos quadrupedes omnes sine auribus, etiam elephanti.\nat ex Africae parte Ptonebari, Ptoemphani, qui canem pro\nrege habent, motu eius imperia augurantes, Harusbi oppido\nlonge ab Nilo sito, postea Archisarmi, Phalliges, Marigarri,\nChasamari . Bion et alia oppida in insulis tradit: a Sembobiti\nMeroen versus dierum toto itinere XX proximae\ninsulae oppidum Seberritarum sub reginaet aliud Asara,\n\n\n\nalterius oppidum Darden; tertiam Medoen vocant, in qua\noppidum Asel, quartam eodem quo oppidum nomine Garroen\n. inde per ripas oppida Nautis, Modum, Demadatin,\nSecundum, Collocat, Secande, Navectabe cum agro Psegipta,\nCandragori, Arabam, Summaram. regio supra Sirbitum,\nubi desinunt montes, traditur a quibusdam habere maritimos\nAethiopas, Nisicathas, Nisitas, quod significat ternum\net quaternum oculorum viros, non quia sic sint, sed quia\nsagittis praecipua contemplatione utantur. ab ea vero\nparte Nili, quae supra Syrtes Maiores oceanumque meridianum\nprotendatur, Dalion Vacathos esse dicit, pluvia\ntantum aqua utentes, Cisoros, Logonporos ab Oecalicibus\ndierum V itinere, Vsibalchos, Isbelos, Perusios, Ballios,\nCispios. reliqua deserta, dein fabulosa: ad occidentem\n\n\n\nversus Nigroe, quorum rex unum oculum in fronte habeat,\nAgriophagi, pantherarum leonumque maxime carnibus\nviventes, Pamphagi, omni mandentes, Anthropophagi, humana\ncarne vescentes, Cynamolgi caninis capitibus, Artabatitae\nquadrupedes, ferarum modo vagi, deinde Hesperioe,\nPerorsi et quos in Mauretaniae confinio diximus. pars\nquaedam Aethiopum locustis tantum vivit fumo et sale\nduratis in annua alimenta; hi quadragesimum vitae annum\nnon excedunt.\nAethiopum terram universam cum mari Rubro patere\nin longitudinem |XXI|.LXX p., in latitudinem cum superiore\nAegyptpo |XII|.XCVI Agrippa existimavit. quidam longitudinem\nita diviserunt: a Meroe Sirbitum XII dierum navigationem\n, ab ea XV ad Dabellos, ab his ad oceanum Aethiopicum\nVI dierum iter. in totum ab oceano ad Meroen DCXXV p.\nesse inter auctores fere convenit, inde Syenen quantum\ndiximus. sita est Aethiopia ab oriente hiberno ad occidentem\nhibernum. meridiano cardine silvae, hebeno\n\nmaxime, virent. a media eius parte imminens mari mons\nexcelsus aeternis ardet ignibus, Theon Ochema dictus\nGraecis. a quo navigatione quadridui promunturium quod\nHesperu Ceras vocatur, confine Africae iuxta Aethiopas\nHesperios. quidam et in eo tractu modicos colles amoena\nopacitate vestitos Aegipanum Satyrorumque produnt.\nInsulas toto eo mari et Ephorus conplures\nesse tradidit et Eudoxus et Timosthenes, Clitarchus\nvero Alexandro regi renuntiatam adeo divitem, ut equos\nincolae talentis auri permutarent, alteram ubi sacer mons\nopacus silva repertus esset, destillante arboribus odore\nmirae suavitatis. contra sinum Persicum Cerne nominatur\ninsula adversa Aethiopiae, cuius neque magnitudo neque\nintervallum a continente constat; Aethiopas tantum populos\nhabere proditur. Ephorus auctor est a Rubro mari\nnavigantes in eam non posse propter ardores ultra quasdam\ncolumnas — ita appellantur parvae insulae — provehi\n. Polybius in extrema Mauretania contra montem\nAtlantem a terra stadia VIII abesse prodidit Cernen, Nepos\nCornelius ex adverso maxime Carthaginis a continente\np. M, non ampliorem circuitu II. traditur et alia insula\ncontra montem Atlantem, et ipsa Atlantis appellata. ab\nea V dierum praenavigatione solitudines ad Aethiopas\nHesperios et promunturium quod vocavimus Hesperu Ceras,\ninde primum circumagente se terrarum fronte in occasum\n\n\n\nac mare Atlanticum. contra hoc quoque promunturium\nGorgades insulae narrantur, Gorgonum quondam domus,\nbidui navigatione distantes a continente, ut tradit Xenophon\nLampsacenus. penetravit in eas Hanno Poenorum imperator\nprodiditque hirta feminarum corpora, viros pernicitate\nevasisse; duarum Gorgadum cutes argumenti et\nmiraculi gratia in lunonis templo posuit, spectatas usque\nad Carthaginem captam. ultra has etiamnum duae Hesperidum\ninsulae narrantur, adeoque omnia circa hoc\nincerta sunt, ut Statius Sebosus a Gorgonum insulis\npraenavigatione Atlantis dierum XL ad Hesperidum insulas\ncursum prodiderit, ab his ad Hesperu Ceras unius. nec\nMauretaniae insularum certior fama est. paucas modo\nconstat esse ex adverso Autololum a Iuba repertas, in\nquibus Gaetulicam purpuram tinguere instituerat.\nSunt qui ultra eas Fortunatas putent esse\nquasdamque alias, quoin numero idem Sebosus etiam\nspatia conplexus lunoniam abesse a Gadibus DCCL p.\ntradit, ab ea tantundem ad occasum versus Pluvialiam\nCaprariamque; in Pluvialia non esse aquam nisi ex imbri.\nab iis CCL Fortunatas contra laevam Mauretaniae in VIII\nhoram solis; vocari Invallem a convexitate et Planasiam\n\na specie, Invallis circuituCCC p.; arborum ibi proceritatem\nad CXL pedes adulescere. Iuba de Fortunatis ita inquisivit\n: sub meridiem quoque positas esse prope occasum,\na Purpurariis DCXXV p., sic ut CCL supra occasum navigetur\n, dein per CCCLXXV ortus petatur. primam vocari\nOmbrion, nullis aedificiorum vestigiis; habere in montibus\nstagnum, arbores similes ferulae, ex quibus aqua exprimatur,\ne nigris amara, ex candidioribus potui iucunda. alteram\ninsulam Iunoniam appellari; in ea aediculam esse tantum\nlapide exstructam. ab ea in vicino eodem nomine minorem,\ndeinde Caprariam, lacertis grandibus refertam. in conspectu\nearum esse Ninguariam, quae hoc nomen acceperit\na perpetua nive, nebulosam. proximam ei Canariam\nvocari a multitudine canum ingentis magnitudinis — ex\nquibus perducti sunt Iubae duo —; apparere ibi vestigia\naedificiorum. cum omnes autem copia pomorum et avium\nomnis generis abundent, hanc et palmetis caryotas ferentibus\nac nuce pinea abundare; esse copiam et mellis,\npapyrum quoque et siluros in amnibus gigni. infestari\neas beluis, quae expellantur adsidue, putrescentibus.\nEt abunde orbe terrae extra intra indicato\n\n\n\ncolligenda in artum mensura aequorum videtur.\nPolybius\na Gaditano freto longitudinem directo cursu ad os\nMaeotis |XXXIII|.XXXVII.D prodidit, ab eodem initio\nSiciliam |XII|.L???, Cretam CCCLXXV, Rhodum CLXXXVII.D,\nChelidonias tantundem, Cyprum CCCXXV, inde Syriae\nSeleuciam Pieriam CXV, quae computatio efficit |XXIIII|.XL.\nAgrippa hoc idem intervallum a freto Gaditano ad sinum\nIssicum per longitudinem derectam |XXXXIIII|.XL taxat,\nin quo haud scio an sit error numeri, quoniam idem a\nSiculo freto Alexandriam cursus |XIIII|.L??? tradidit. universus\nautem circuitus per sinus dictos ab eodem exordio colligit\nintra Maeotim lacum |CLV|.VIIII, Artemidorus adicit\nDCCLVI, idem cum Maeotide |CLXXIII|.XC p. esse tradidit.\nhaec est mensura inermium et pacata audacia fortunam\nprovocantium hominum.\nNunc ipsarum partium magnitudo conparabitur, utcumque\ndifficultatem adferet auctorum diversitas, aptissime\ntamen spectabitur ad longitudinem latitudine addita. est\n\n\n\nergo ad hoc praescriptum Europae magnitude .... lon-gitudo |LXXXVII|.XIIII. Africae - ut media ex omni\nvarietate prodentium sumatur computatio - efficit longitude\n|XXXVII|.XCVIII; latitudo, qua colitur, nusquam CCL excedit\n. sed quoniam in Cyrenaica eius parte DCCCCX\neam fecit Agrippa, deserta eius ad Garamantas usque,\nqua noscebantur, complectens, universa mensura, quae\nveniet in comparationem, |XLVII|.VIII efficit. Asiae longitudo\nin confesso est L???.XIII.DCCL; latitudo sane computetur\nab Aethiopico mari Alexandriam iuxta Nilum sitam,\nut per Meroen et Syenen mensura currat, |XVIII|.LXXV.\napparet ergo Europam paulo minus dimidia Asiae parte\nmaiorem esse quam Asiam, eandem altero tanto et sexta\nparte Africae ampliorem quam Africam. quod si misceantur\nomnes summae, liquido patebit Europam totius\nterrae tertiam esse partem et octavam paulo amplius,\nAsiam vero quartam et quartam decimam, Africam autem\nquintam et insuper sexagesimam.\nHis addemus etiamnum unam Graecae inventionis\n\n\n\nscientiam vel exquisitissimae subtilitatis, ut nihil\ndesit in spectando terrarum situ indicatisque regionibus\nnoscatur et cum qua cuique siderum societas sit sive\ncognatio dierum ac noctium quibusque inter se pares\numbrae et aequa mundi convexitas. ergo reddetur hoc\netiam, terraeque universae in membra caeli digerentur.\nplura sunt autem segmenta munrdi, quae nostri circulos\nappellavere, Graeci parallelos.\nPrincipium habet Indiae pars versa ad austrum.\npatet usque Arabiam et Rubri maris accolas. continentur\nGedrosi, Carmani, Persae, Elymaei, Parthyene, Aria, Susiane,\nMesopotamia, Seleucia cognominata Babylonia, Arabia ad\nPetras usque, Syria Coele, Pelusium, Aegypti inferiora,\nquae Chora vocatur, Alexandria, Africae maritima, Cyrenaica\noppida omnia, Thapsus, Hadrumetum, Clupea, Carthago,\nVtica, uterque Hippo, Numidia, Mauretania utraque, Atlanticum\nmare, columnae Herculis. in hoc caeli circumplexu\naequinoctii die medio umbilicus, quem gnomonem\nvocant, VII pedes longus umbram non amplius IIII pedes\nlongam reddit, noctis vero dieique longissima spatia XIIII\nhoras aequinoctiales habent, brevissima ex contrario X.\nSequens circulus incipit ab India vergente ad occasum,\nvadit per medios Parthos, Persepolim, citima Persidis,\nArabiam citeriorem, Iudaeam, Libani montis accolas, amplectitur\nBabylonem, Idumaeam, Samariam, Hierosolyma,\nAscalonem, Iopen, Caesaream, Phoenicen, Ptolemaidem,\nSidonem, Tyrum, Berytum, Botryn, Tripolim, Byblum,\nAntiochiam, Laodiceam, Seleuciam, Ciliciae maritima, Cypri\naustrina, Cretam, Lilybaeum in Sicilia, septentrionalia\nAfricae et Numidiae. umbilicus, aequinoctio XXXV pedum,\numbram XXIIII pedes longam facit, dies autem noxque\nmaxima XIIII horarum aequinoctialium est accedente bis\nquinta parte unius horae.\nTertius circulus ab Indis Imavo proximis oritur.\ntendit per Caspias Portas, Mediae proxima, Cataoniam,\nCappadociam, Taurum, Amanum, Issum, Cilicias Portas,\nSolos, Tarsum, Cyprum, Pisidiam, Pamphyliam, Siden,\nLycaoniam, Lyciam,Patara, Xanthum, Caunum, Rhodum,\nCoum, Halicarnassum, Cnidum, Dorida, Chium, Delum,\nCycladas medias, Gythium, Malean, Argos, Laconicam, Elim,\nOlympiam, Messaniam Peloponnesi, Syracusas, Catinam,\nSiliciam mediam, Sardiniae austrina, Carteiam, Gadis.\ngnomonis C unciae unmbram LXXVII unciarum faciunt.\n\n\n\nlongissimus dies est aequinoctialium horarum XIIII atque\ndimidiae cum tricesima unius horae.\nQuarto subiacent circulo quae sunt ab altero latere\nImavi, Cappadociae austrina, Galatia, Mysia, Sardis, Zmyrna,\nSipylus, Tmolus mons, Lydia, Caria, Ionia, Trallis, Colophon,\nEphesus, Miletus, Chios, Samos, Icarium mare, Cycladum\nseptentrio, Athenae, Megara, Corinthus, Sicyon, Achaia,\nPatrae, Isthmus, Epirus, septentrionalia Siciliae, Narbonensis\nGalliae exortiva, Hispaniae maritima a Carthagine Nova\net inde ad occasum. gnomoni XXI pedum respondent\numbrae XVI pedum. longissimus dies habet aequinoctiales\nhoras XIIII et tertias duas unius horae.\nQuinto continentur segmento ab introitu Caspii maris\nBactri, Hiberia, Armenia, Mysia, Phrygia, Hellespontus,\nTroas, Tenedus, Abydos, Scepsis, Ilium, Ida mons, Cyzicum,\nLampsacum, Sinope, Amisum, Heraclea in Ponto, Paphlagonia\n, Lemnus, Imbrus, Thasus, Cassandria, Thessalia,\nMacedonia, Larisa, Amphipolis, Thessalonice, Pella, Edesus,\nBeroea, Pharsalia, Carystum, Euboea Boeotum, Chalcis,\nDelphi, Acarnania, Aetolia, Apollonia, Brundisium, Tarentum\n, Thurii, Locri, Regium, Lucani, Neapolis, Puteoli,\nTuscum mare, Corsica, Baliares, Hispania media. gnomoni\nseptem pedes, umbris sex. magnitudo diei summa horarum\naequinoctialium XV.\nSexta comprehensio, qua continetur urbs Roma, amplectitur\nCaspias gentes, Caucasum, septentrionalia Armeniae,\nApolloniam supra Rhyndacum, Nicomediam, Nicaeam, Cal-\n\n\n\nchadonem, Byzantium, Lysimacheam, Cherronesum, Melanem\nsinum, Abderam, Samothraciam, Maroneam, Aenum, Bessicam, Thraciam, Maedicam, Paeoniam, Illyrios, Durrachium,\nCanusium, Apuliae extuma, Campaniam, Etruriam, Pisas,\nLunam, Lucam, Genuam, Liguriam, Antipolim, Massiliam,\nNarbonem, Tarraconem, Hispaniam Tarraconensem mediam et\ninde per Lusitaniam. gnomoni pedes VIII, umbrae VIII. longissima\ndiei spatia horarum aequinoctialium XV addita\nVIIII parte unius horae aut, ut Nigidio placuit, quinta.\nSeptima divisio ab altera Caspii maris ora incipit,\nvadit super Callatim, Bosporum, Borysthenen, Tomos,\nThraciae aversa, Triballos, Illyrici reliqua, Hadriaticum\nmare, Aquileiam, Altinum, Venetiam, Vicetiam, Patavium,\nVeronam, Cremonam, Ravennam, Anconam, Picenum, Marsos,\nPaelignos, Sabinos, Vmbriam, Ariminum, Bononiam, Placentiam\n, Mediolanum omniaque ab Appennino, transque Alpis\nGalliam Aquitanicam, Viennam, Pyrenaeum, Celtiberiam.\numbilico XXXV pedum umbrae XXXVI, ut tamen in parte\nVenetiae exaequetur umbra gnomoni. amplissima dieispatia horarum aequinoctialium XV et quintarum partium\nhorae trium.\nHactenus antiquorum exacta celebravimus. sequentium\ndiligentissimi quod superest terrarum supra tribus adsignavere\n\n\n\nsegmentis, a Tanai per Maeotim lacum et Sarmatas\nusque Borysthenen atque ita per Dacos partemque Germaniae\n, Gallias oceani litora amplexi, quod esset horarum\nXVI, alterum per Hyperboreos et Britanniam horarum\nXVII, postremum Scythicum a Ripaeis iugis in Thylen,\nin quo dies continuarentur, ut diximus, noctesque per\nvices.iidem et ante principia quae fecimus posuere circulos\nduos: primum per insulam Meroen et Ptolemaidem\nin Rubro mari ad elephantorum venatus conditam, ubi\nlongissimus dies XII horarum esset dimidia hora amplior,\nsecundum per Syenen Aegypti euntem, qui esset horarum\nXIII, iidemque singulis dimidia horarum spatia usque ad\nultimum adiecere circulis.\nEt hactenus de terris.\nMundus et in eo terrae, gentes, maria, .... insignia,\ninsulae , urbes ad hunc modum se habent, animantium in\neodem natura nullius prope partis contemplatione minore,\netsine hic quidem omnia exsequi humanus animus queat.\nPrincipium iure tribuetur homini, cuius causa videtur\ncuncta alia genuisse natura, magna, saeva mercede contra\ntanta sua munera, non ut sit satis aestimare, parens melior\nhomini an tristior noverca fuerit. ante omnia unum animantium\ncunctorum alienis velat opibus . ceteris sua varie\ntegimenta tribuit, testas, cortices, coria, spinas, villos, saetas\n\n\n\n, pilos, plumam, pinnas, squamas, vellera; truncos etiam\narboresque cortice, interdum gemino, a frigoribus et calore\ntutata est: hominem tantum nudum et in nuda humo natali\ndie abicit ad vagitus statim et ploratum, nullumque tot animalium\naliud ad lacrimas, et has protinus vitae principio;\nat Hercule risus praecox ille et celerrimus ante XL diem\nnulli datur. ab hoc lucis rudimento quae ne feras quidem\ninter nos genitas vincula excipiunt et omnium membrorum\nnexus; itaque feliciter natus iacet manibus pedibusque devinctis\n, flens animal ceteris imperaturum, et a suppliciis\nvitam auspicatur unam tantum ob culpam, qua natum est.\nheu dementia ab his initiis existimantium ad superbiam\nse genitos! prima roboris spes primumque temporis munus\nquadripedi similem facit. quando homini incessus! quando\nvox! quando firmum cibis os! quam diu palpitans vertex,\nsummae inter cuncta animalia inbecillitatis iudicium! iam\nmorbi totque medicinae contra mala excogitatae, et hae quoque\nsubinde novitatibus victae! et cetera sentire naturam\nsuam, alia pernicitatem usurpare, alia praepetes volatus, alia\nnare: hominem nihil scire, nihil sine doctrina, non fari, non\n\n\n\ningredi, non vesci, breviterque non aliud naturae sponte\nquam flere! itaque multi extitere qui non nasci optimum\ncenserent aut quam ocissime aboleri. uni animantium luctus\nest datus, uni luxuria et quidem innumerabilibus modis ac\nper singula membra, uni ambitio, uni avaritia, uni inmensa\nvivendi cupido, uni superstitio, uni sepulturae cura atque\netiam post se de futuro. nulli vita fragilior, nulli rerum\nomnium libido maior, nulli pavor confusior, nulli rabies\nacrior. denique cetera animantia in suo genere probe degunt\n. congregari videmus et stare contra dissimilia: leonum\nferitas inter se non dimicat, serpentium morsus non petit\nserpentes, ne maris quidem beluae ac pisces nisi in diversa\ngenera saeviunt. at Hercule homini plurima ex homine sunt\nmala.\nEt de universitate quidem generis humani magna\nex parte in relatione gentium diximus. neque enim ritus\nmoresque nunc tractabimus innumeros ac totidem paene\nquot sunt coetus hominum, quaedam tamen haut omittenda\nduco maximeque longius ab mari degentium, in quibus prodigiosa\naliqua et incredibilia multis visum iri haud dubito.\nquis enim Aethiopas ante quam cerneret credidit? aut quid\nnon miraculo est, cum primum in notitiam venit? quam\nmulta fieri non posse prius quam sunt facta iudicantur?\nnaturae vero rerum vis atque maiestas in omnibus momentis\nfide caret, si quis modo partes eius ac non totam complectatur\nanimo. ne pavonis ac tigrium pantherarumque\n\n\n\nmaculas et tot animalium picturas commemorem, parvum\ndictu, sed inmensum aestimatione, tot gentium sermones,\ntot linguae, tanta loquendi varietas, ut externus alieno paene\nnon sit hominis vice! iam in facie vultuque nostro cum sint\ndecem aut paulo plura membra, nullas duas in tot milibus\nhominum indiscretas effigies existere, quod ars nulla in\npaucis numero praestet adfectando! nec tamen ego in plerisque\neorum obstringam fidem meam potiusque ad auctores\nrelegabo, qui dubiis reddentur omnibus, modo ne sit fastidio\nGraecos sequi, tanto maiore eorum diligentia vel cura\nvetustiore.\nEsse Scytharum genera et quidem plura, quae\ncorporibus humanis vescerentur, indicavimus. id ipsum incredibile\nfortasse, ni cogitemus in medio orbe terrarum [ac\nSicilia et Italia] fuisse gentes huius monstri, Cyclopas et\nLaestrygonas, et nuperrime trans Alpis hominem immolari\ngentium earum more solitum, quod paulum a mandendo\nabest. sed iuxta eos, qui sunt ad septentrionem versi, haut\nprocul ab ipso aquilonis exortu specuque eius dicto, quem\nlocum Ges clithron appellant, produntur Arimaspi, quos\ndiximus, uno oculo in fronte media insignes. quibus adsidue\nbellum esse circa metalla cum grypis, ferarum volucri\ngenere, quale vulgo traditur, eruente ex cuniculis aurum,\nmira cupiditate et feris custodientibus et Arimaspis rapientibus\n, multi, sed maxime inlustres Herodotuset Aristeas\n\nProconnesius scribunt. super alios autem Anthropophagos\nScythas in quadam convalle magna Imavi montis regio est\nquae vocatur Abarimon, in qua silvestres vivunt homines\naversis post crura plantis, eximiae velocitatis, passim cum\nferis vagantes. hos in alio non spirare caelo ideoque ad\nfinitimos reges non pertrahi neque ad Alexandrum Magnum\npertractos Baeton itinerum eius mensor prodidit. priores\nAnthropophagos, quos ad septentrionem esse diximus, decem\ndierum itinere supra Borysthenen amnem ossibus humanorum\ncapitum bibere cutibusque cum capillo pro mantelibus\nante pectora uti Isigonus Nicaeensis. idem in Albania\ngigni quosdam glauca oculorum acie, a pueritia statim canos,\nqui noctu plus quam interdiu cernant. idem itinere dierum\nXIII supra Borysthenen Sauromatas tertio die cibum\ncapere semper.\nCrates Pergamenus in Hellesponto circa Parium genus\nhominum fuisse, quos Ophiogenes vocat, serpentium ictus\ncontactu levare solitos et manu inposita venena extrahere\ncorpori. Varro etiamnum esse paucos ibi, quorum salivae\ncontra ictus serpentium medeantur. similis et in Africa\nPsyllorum gens fuit, ut Agatharchides scribit, a Psyllo\nrege dicta, cuius sepulcrum inparte Syrtium Maiorum est.\n\n\n\nhorum corpori ingenitum fuit virus exitiale serpentibus et\ncuius odore sopirent eas; mos vero liberos genitos protinus\nobiciendi saevissimis earum eoque genere pudicitiam coniugum\nexperiendi, non profugientibus adulterino sanguine\nnatos serpentibus. haec gens ipsa quidem prope\ninternicione sublata est a Nasamonibus, qui nunc eas tenent sedes.\ngenus tamen hominum ex iis, qui profugerant aut cum\npugnatum est afuerant, hodieque remanet in paucis. simile\net in Italia Marsorum genus durat, quos a Circae filio ortos\nferunt et ideo inesse iis vim naturalem earn. et tamen\nomnibus hominibus contra serpentes inest venenum: ferunt\nictas saliva ut ferventis aquae contactu fugere; quod si in\nfauces penetraverit, etiam mori, idque maxime humani\nieiuni oris.\nSupra Nasamonas confinesque illis Machlyas androgynos\nesse utriusque naturae, inter se vicibus coeuntes, Calliphanes\ntradit. Aristoteles adicit dextram mammam iis\nvirilem, laevam muliebrem esse. in eadem Africa familias\nquasdam effascinantium Isigonus et Nymphodorus, quorum\nlaudatione intereant probata , arescant arbores, emoriantur\ninfantes. esse eiusdem generis in Triballis et Illyris\n\nadicit Isigonus, qui visu quoque effascinent interemantque\nquos diutius intueantur, iratis praecipue oculis, quod eorum\nmalum facilius sentire puberes; notabilius esse quod pupillas\nbinas in oculis singulis habeant. huius generis et feminas\nin Scythia, quae Bitiae vocantur, prodit Apollonides.\nPhylarchus et in Ponto Thibiorum genus multosque alios\neiusdem naturae, quorum notas tradit in altero oculo geminam\npupillam, in altero equi effigiem; eosdem praeterea\nnon posse mergi, ne veste quidem degravatos. haut dissimile\niis genus Pharmacum in Aethiopia Damon, quorum\nsudor tabem contactis corporibus afferat.feminas quidem\nomnes ubique visu nocere quae duplices pupillas habeant,\nCicero quoque apud nos auctor est. adeo naturae, cum\nferarum morem vescendi humanis visceribus in homine genuisset\n, gignere etiam in toto corpore et in quorundam\noculis quoque venena placuit, ne quid usquam mali esset\nquod in homine non esset.\nHaut procul urbe Roma in Faliscorum agro familiae sunt\npaucae quae vocantur Hirpi. hae sacrificio annuo, quod fit\nad montem Soractem Apollini, super ambustam ligni struem\nambulantes non aduruntur et ob id perpetuo senatus consulto\nmilitiae omniumque aliorum munerum vacationem habent\n\n\n\n. quorundam corpori partes nascuntur ad aliqua mirabiles\n, sicut Pyrro regi pollex in dextro pede, cuius tactu\nlienosis medebatur. hunc cremari cum reliquo corpore\nnon potuisse tradunt conditumque loculo in templo.\nPraecipue India Aethiopumque tractus miraculis scatent.\nmaxima in India gignuntur animalia. indicio sunt canes\ngrandiores ceteris. arbores quidem tantae proceritatis traduntur\n, ut sagittis superiaci nequeant—et facit ubertas soli,\ntemperies caeli, aquarum abundantia, si libeat credere, ut\nsub una fico turmae condantur equitum—, harundines vero\ntantae proceritatis, ut singula internodia alveo navigabili ternos\ninterdum homines ferant. multos ibi quina cubita constat\nlongitudine excedere, non expuere, non capitis aut dentium\naut oculorum ullo dolore adfici, raro aliarum corporis\npartium: tam moderato solis vapore durari. philosophos\neorum, quos gymnosophistas vocant, ab exortu ad occasum\nperstare contuentes solem inmobilibus oculis, ferventibus\nharenis toto die alternis pedibus insistere. in monte, cui\nnomen est Nulo, homines esse aversis plantis octonos digitos\nin singulis habentes auctor est Megasthenes; in multis\nautem montibus genus hominum capitibus caninis ferarum\npellibus velari, pro voce latratum edere, unguibus\n\n\n\narmatum venatu et aucupio vesci; horum supra centum viginti\nmilia fuisse prodente se Ctesias scribit, et in quadam\ngente Indiae feminas semel in vita parere genitosque confestim\ncanescere. idem hominum genus, qui Monocoli\nvocarentur, siugulis cruribus, mirae pernicitatis ad saltum;\neosdem Sciapodas vocari, quod in maiore aestu humi iacentes\nresupini umbra se pedum protegant. non longe eos\na Trogodytis abesse, rursusque ab his occidentem versus\nquosdam sine cervice oculos in umeris habentes. sunt et\nsatyri subsolanis Indorum montibus (Catarcludorum dicitur\nregio), pernicissimum animal, iam quadripedes, iam recte\ncurrentes humana effigie; propter velocitatem nisi senes aut\naegri non capiuntur. Choromandarum gentem vocat Tauron\nsilvestrem, sine voce, stridoris horrendi, hirtis corporibus\n, oculis glaucis, dentibus caninis. Eudoxus in meridianis\nIndiae viris plantas esse cubitales, feminis adeo parvas,\nut Struthopodes appellentur. Megasthenes gentem inter\nNomadas Indos narium loco foramina tantum habentem,\nanguium modo loripedem, vocari Sciratas. ad extremos\n\n\n\nfines Indiae ab oriente circa fontem Gangis Astomorum gentem\nsine ore, corpore toto hirtam vestiri frondium lanugine,\nhalitu tantum viventem et odore, quem naribus trahant.\nnullum illis cibum nullumque potum, radicum tantum florumque\nvarios odores et silvestrium malorum, quae secum\nportant longiore itinere, ne desit olfactus; graviore paulo\nodore haut difficulter exanimari. super hos extrema in\nparte montium Trispithami Pygmaeique narrantur, ternas\nspithamas longitudine, hoc est ternos dodrantes, non excedentes\n, salubri caelo semperque vernante montibus ab aquilone\noppositis, quos a gruibus infestari Homerus quoque\nprodidit. fama est insidentes arietum caprarumque dorsis\narmatos sagittis veris tempore universo agmine ad mare\ndescendere et ova pullosque earum alitum consumere; ternis\nexpeditionem eam mensibus confici; aliter futuris gregibus\nnon resisti. casas eorum luto pinnisque et ovorum\nputaminibus construi. Aristoteles in cavernis vivere\nPygmaeos tradit , cetera de iis ut reliqui. Cyrnos Indorum\ngenus Isigonus annis centenis quadragenis vivere, item\nAethiopas Macrobios et Seras existimat et qui Athon montem\nincolant, hos quidem, quia viperinis carnibus alantur;\nitaque nec capiti nec vestibus eorum noxia corpori inesse\nanimalia. Onesicritus, quibus locis Indiae umbrae non\nsint, corpora hominum cubitorum quinum et binorum palm\n\n\n\norum existere, et vivere annos CXXX nec senescere, sed\nut medio aevo mori. Crates Pergamenus Indos, qui centenos\nannos excedant, Gymnetas appellat, non pauci Macrobios\n. Ctesias gentem ex his, quae appelletur Pandae, in\nconvallibus sitam annos ducenos vivere, in iuventa candido\ncapillo, qui in senectute nigrescat, contra alios quadragenos\nnon excedere annos, iunctos Macrobiis, quorum feminae\nsemel pariant. idque et Agatharchides tradit, praeterea\nlocustis eos ali et esse pernices. Mandorum nomen iis dedit\nClitarchus, et Megasthenes trecentos quoque eorum\nvicos adnumerat. feminas septimo aetatis anno parere,\nsenectam quadragesimo accidere. Artemidorus in Taprobane\ninsula longissimam vitam sine ullo corporis languore\ntraduci. Duris Indorum quosdam cum feris coire mixtosque\net semiferos esse partus. in Calingis eiusdem Indiae\ngente quinquennes concipere feminas, octavum vitae annum\nnon excedere. et alibi cauda villosa homines nasci pernicitatis\neximiae, alios auribus totos contegi.\nOritas ab Indis Arabis fluvius disterminat. hi nullum\nalium cibum novere quam piscium, quos unguibus dissectos\nsole torreant atque ita panem ex iis faciant, ut refert Clitarchus\n\n\n\n. Trogodytas super Aethiopiam velociores equis esse\nPergamenus Crates, item Aethiopas octona cubita longitudine\nexcedere; Syrbotas vocari gentem eam. Nomadum\nAethiopum secundum flumen Astragum ad septentrionem\nvergentium gens Menisminorum appellata abest ab oceano\ndierum itinere viginti. animalium, quae cynocephalos vocamus\n, lacte vivit, quorum armenta pascit maribus interemptis\npraeterquam subolis causa. in Africae solitudinibus hominum\nspecies obviae subinde fiunt momentoque evanescunt.\nHaec atque talia ex hominum genere ludibria sibi, nobis\nmiracula ingeniosa fecit natura. ex singulis quidem quae\nfacit in dies ac prope horas, quis enumerare valeat? ad detegendam\neius potentiam satis sit inter prodigia posuisse\ngentes. hine ad confessa in homine pauca.\nTergeminos nasci certum est Horatiorum Curiatiorumque\nexemplo. super inter ostenta ducitur praeterquam\nin Aegypto, ubi fetifer potu Nilus amnis. proxime\nsupremis Divi Augusti Fausta quaedam e plebe Ostiae duos\nmares, totidem feminas enixa famem, quae consecuta est,\nportendit hand dubie. reperitur et in Peloponnesoquinos\nquater enixa, maioremquepartem ex omni eius vixisse partu.\n\n\n\net in Aegypto septenos uno utero simul gigni auctor est\nTrogus.\nGignuntur et utriusque sexus quos hermaphroditos vocamus\n, olim androgynos vocatos et in prodigiis habitos,\nnunc vero in deliciis. Pompeius Magnus in ornamentis\ntheatri mirabiles fama posuit effigies, ob id diligentius magnorum\nartificum ingeniis elaboratas, inter quas legitur Eutychis\na XX liberis rogo inlata Trallibus , enixa XXX partus,\nAlcippe elephantum. quamquam id inter ostenta est. namque\net serpentem peperit inter initia Marsici belli ancilla, et\nmultiformes pluribus modis inter monstra partus eduntur.\nClaudius Caesar scribit hippocentaurum in Thessalia\nnatum eodem die interisse, et nos principatu eius adlatum\nilli ex Aegypto in melle vidimus. est inter exempla in uterum\nprotinus reversus infans Sagunti quo anno deleta ab\nHannibale est.\nEx feminis mutari in mares non est fabulosum.\ninvenimus in annalibus P. Licinio Crasso C. Cassio Longino\ncos. Casini puerum factum ex virgine sub parentibus\niussuque haruspicum deportatum in insulam desertam. Licinius\nMucianus prodidit visum a se Argis Arescontem,\ncui nomen Arescusae fuisse , nupsisse etiam, mox barbam et\n\n\n\nvirilitatem provenisse uxoremque duxisse; eiusdem sortis et\nZmyrnae puerum a se visum. ipse in Africa vidi mutatum\nin marem nuptiarum die L. Consitium civem Thysdritanum ,\nvivebatque cum proderem haec.\n.....editis geminis raram esse aut puerperae aut puerperio\npraeterquam alteri vitam; si vero utriusque sexus\nediti sint gemini, rariorem utrique salutem. feminas celerius\ngigni quam mares, sicuti celerius senescere. saepius\nin utero moveri mares et in dextera fere geri parte, in laeva\nfeminas.\nCeteris animantibus statum et pariendi et partus\ngerendi tempus est; homo toto anno et incerto gignitur\nspatio, alius septimo mense, alius octavo et usque ad initia\nundecimi . ante septimum mensem haut umquam vitalis\nest. septimo non nisi pridie posterove pleniluni die aut\ninterlunio concepti nascuntur. tralaticium in Aegypto est\net octavo gigni, iam quidem et in Italia tales partus esse\nvitales, contra priscorum opiniones. variant haec pluribus\nmodis. Vistilia, Gliti ac postea Pomponi atque Orfiti clarissimorum\ncivium coniunx, ex iis quattuor partus enixa septimo\n\n\n\nsemper mense, genuit Suillium Rufum undecimo, Corbulone\nm septimo, utrumque consulem, postea Caesoniam, Gai\nprincipis coniugem, octavo. in quo mensum numero genitis\nintra quadragensimum diem maximus labor, gravidis autem\nquarto et octavo mense, letalesque in iis abortus. Masu;\nrius auctor est L. Papirium praetorem secundo herede lege\nagente bonorum possessionem contra eum dedisse, cum\nmater partum setredecim mensibus diceret tulisse, quoniam\nnullum certum tempus pariendi statutum videretur.\nA conceptu decimo die dolores capitis, oculorum\nvertigines tenebraeque, fastidium in cibis, redundatio stomachi\nindices sunt hominis inchoati. melior color marem\nferenti et facilior partus, motus in utero quadragensimo die.\ncontraria omnia in altero sexu, ingestabile onus, crurum et\ninguinis levis tumor, primus autem XC die motus. sed\nplurimum languoris in utroque sexu capillum germinante\npartu et in plenilunio, quod tempus editos quoque infantes\npraecipue infestat. adeoque incessus atque omne quicquid\ndici potest in gravida refert, ut salsioribus cibis usae carentem\nunguiculis partum edant et, si respiravere, difficilius\nenitantur . oscitatio quidem in enixu letalis est, sicut sternuisse\na coitu abortivum.\nMiseret atque etiam pudet aestimantem quam sit\nfrivola animalium superbissimi origo, cum plerisque abortus\ncausa odor a lucernarum fiat extinctu. his principiis nascuntur\ntyranni, his carnifex animus! tu qui corporis viribus\nfidis, tu qui fortunae munera amplexaris et te ne alumnum\nquidem eius existimas, sed partum, tu cuius imperatoria\nest mens , tu qui te deum credis aliquo successu tumens,\ntanti perire potuisti! atque etiam hodie minoris potes, quantulo\nserpentis ictus dente aut etiam, ut Anacreon poeta,\nacino uvae passae, ut Fabius Senator praetor, in lactis haustu\nuno pilo strangulatus. is demum profecto vitam aequa lance\npensitabit, qui semper fragilitatis humanae memor fuerit.\nIn pedes procidere nascentem contra naturam\nest, quo argumento eos appellavere Agrippas ut aegri partus\n, qualiter et M. Agrippam ferunt genitum, unico prope\nfelicitatis exemplo in omnibus ad hunc modum genitis. quamquam\nis quoque adversa pedum valitudine, misera iuventa,\nexercito aevo inter arma mortesque ac noxia accessu, infelici\nterris stirpe omni, sed per utrasque Agrippinas maxime,\n\n\n\nquae Gaium , quae Domitium Neronem principes genuere\ntotidem faces generis humani, praeterea brevitate aevi, quinquagensimo\nuno raptus anno in tormentis adulteriorum\nconiugis socerique praegravi servitio, luisse augurium praeposteri\nnatalis existimatur. Neronem quoque, paulo ante\nprincipem et toto principatu suo hostem generis humani,\npedibus genitum scribit parens eius Agrippina. ritus naturae\nhominem capite gigni, mos est pedibus efferri.\nAuspicatius enecta parente gignuntur, sicut Scipio\nAfricanus prior natus primusque Caesarum a caeso matris\nutero dictus, qua de causa et Caesones appellati. simili\nmodo natus et Manilius, qui Carthaginem cum exercitu intravit\n.\nVopiscos appellabant e geminis qui retenti\nutero nascerentur altero interempto abortu. namque maxima,\netsi rara, circa hoc miracula existunt.\nPraeter mulierem pauca animalia coitum novere\ngravida; unum quidem omnino aut alterum superfetat. extat\nin monimentis et medicorum et quibus talia consectari curae\nfuit uno abortu duodecim puerperia egesta. sed ubi paululum\ntemporis inter duos conceptus intercessit, utrumque perfertur\n, ut in Hercule et Iphicle fratre eius apparuit et in\nea quae gemino partu alterum marito similem alterumque\n\n\n\nadultero genuit, item in Proconnesia ancilla, quae eiusdem\ndiei coitu alterum domino similem, alterum procuratori eius,\net in alia, quae iusto partu quinque mensum alterum edidit,\nrursus in alia, quae septem mensum edito puerperio insecutis\nin mensibus geminos enixa est.\nIam illa vulgata sunt: varie ex integris truncos\ngigni, ex truncis integros; eadem parte truncos, signa quaedam\nnaevosque et cicatrices etiam regenerari, quarto partu\nDacorum originis nota in brachio reddita\n(in Lepidorum\ngente tres, intermisso ordine, obducto membrana oculo\ngenitos accepimus); similes quidem alios avo, et ex geminis\nquoque alterum patri, alterum matri, annoque post genitum\nmaiori similem fuisse ut geminum; quasdam sibi similes\nsemper parere, quasdam viro, quasdam nulli, quasdam feminam\npatri, marem sibi. indubitatum exemplum est Nicaei\nnobilis pyctae Byzanti geniti, qui, adulterio Aethiopis nata\nmatre nihil a ceteris colore differente, ipse avum regeneravit\nAethiopem.\nSimilitudinum quidem inmensa reputatio est et in qua\ncredantur multa fortuita pollere, visus, auditus, memoria\nhaustaeque imagines sub ipso conceptu. cogitatio etiam\n\n\n\nutriuslibet animum subito transvolans effingere similitudinem\naut miscere existimatur, ideoque plures in homine quam\nin ceteris omnibus animalibus differentiae, quoniam velocitas\ncogitationum animique celeritas et ingenii varietas multiformes\nnotas inprimit, cum ceteris animantibus inmobiles\nsint animi et similes omnibus singulis in suo cuique genere.\nAntiocho regi Syriae e plebe nomine Artemo in tantum similis\nfuit, ut Laodice coniunx regia necato iam Antiocho\nmimum per eum commendationis regnique successionis peregerit\n. Magno Pompeio Vibius quidam e plebe et Publicius\netiam servitute liberatus indiscreta prope specie fuere similes\n, illud os probum reddentes ipsumque honorem eximiae\nfrontis . qualis causa patri quoque eius Menogenis coci sui\ncognomen inposuit, iam Strabonis a specie oculorum habentis\nvitium imitato item servo; Scipioni Serapionis indiderat\nsuarii negotiatoris vile mancipium. eiusdem familiae Scipioni\npost eum nomen Salvitto mimus dedit, sicut Spinther\nsecundarum tertiarumque Pamphilus collegio Lentuli et\n\n\n\nMetelli consulum, in quo perquam inportune fortuitum hoc\nquoque fuit, duorum simul consulum in scaena imagines\ncerni. e diverso L. Plancus orator histrioni Rubrio cognomen\ninposuit, rursus Curioni patri Burbuleius itemque\nMessalae censorio Menogenes, perinde histriones. Surae\nquidem proconsulis etiam rictum in loquendo intractionemque\nlinguae et sermonis tumultum, non imagine modo,\npiscator quidam in Sicilia reddidit. Cassio Severo, celebri\noratori, Armentari murmillonis obiecta similitudo est. [modo\nin Iunia domo Gallionem a Castellano liberto non discernebat\n, nec a Sannio mimo Paride cognominato Agrippinum\nsenatorem.] Toranius mango Antonio iam triumviro eximios\nforma pueros, alterum in Asia genitum, alterum trans Alpis,\nut geminos vendidit: tanta unitas erat. postquam deinde\nsermone puerorum detecta fraude a furente increpitus Antonio\nest, inter alia magnitudinem preti conquerente (nam\nducentis erat mercatus sestertiis), respondit versutus ingenii\nmango, id ipsum se tanti vendidisse, quoniam non esset\nmira similitudo in ullis eodem utero editis; diversarum\nquidem gentium natales tam concordi figura reperire super\n\n\n\nomnem esse taxationem; adeoque tempestivam admirationem\nintulit, ut ille proscriptor animus, modo et contumelia furens,\nnon aliud in censu magis ex fortuna sua duceret.\nEst quaedam privatim dissociatio corporum,\net inter se steriles, ubi cum aliis iunxere se, gignunt, sicut\nAugustus et Livia. item alii aliaeque feminas tantum generant\naut mares, plerumque et alternant, sicut Gracchorum\nmater duodeciens et Agrippina Germanici noviens. aliis\nsterilis est iuventa, aliis semel in vita datur gignere. quaedam\nnon perferunt partus, quales, si quando medicina et\ncura vicere, feminam fere gignunt. Divus Augustus in reliqua\nexemplorum raritate neptis suae nepotem vidit genitum\nquo excessit anno, M. Silanum, qui, cum Asiam obtineret\npost consulatum Neronis principis successione, veneno eius\ninteremptus est. Q. Metellus Macedonicus, cum sex liberos\nrelinqueret, XI nepotes reliquit, nurus vero generosque et\nomnes, qui se patris appellatione salutarent, XXVII. in\nact is temporum Divi Augusti invenitur duodecimo consulatu\neius L.que Sulla collega a. d. III. idus Aprilis C. Crispinium\nHilarum ex ingenua plebe Faesulana cum liberis\nVIII, in quo numero filiae duae fuere, nepotibus XXVII,\npronepotibus XVIII, neptibus VIII, praelata pompa tum omnibus\n, in Capitolio immolasse.\nMulier post quinquagensimum annum non\ngignit, maiorque pars XL profluvium genitale sistit. nam\nin viris Masinissam regem post LXXXVI annum generasse\nfilium, quem Methimannumappellaverit, clarum est, Catonem\ncensorium octogensimo exacto e filia Salonis clientis\nsui. qua de causa aliorum eius liberum propago Liciniani\nsunt cognominati, hi Saloniani, ex quis Uticensis fuit. nuper\netiam L. Volusio Saturnino in urbis praefectura extincto\nnotum est e Cornelia Scipionum gentis Volusium Saturninum\n, qui fuit consul, genitum post LXII annum. et usque\nad LXXV apud ignobiles vulgaris reperitur generatio.\nSolum autem animal menstruale mulier est;\ninde unius utero quas appellaverunt molas. ea est caro informis\n, inanima, ferri ictum et aciem respuens. movetur\nsistitque et menses, ut partus, alias letalis, alias una senescens\n, aliquando alvo citatiore excidens. simile quiddam et\nviris in ventre gignitur, quod vocant scirron, sicut Oppio\nCapitoni praetorio viro. sed nihil facile reperiatur mulierum\nprofluvio magis monstrificum. acescunt superventu musta,\nsterilescunt tactae fruges, moriuntur insita, exuruntur hortorum\n\n\n\ngermina, fructus arborum, quibus insidere, decidunt,\nspeculorum fulgor aspectu ipso hebetatur, acies ferri praestringitur\n, eboris nitor, alvi apium moriuntur, aes etiam ac\nferrum robigo protinus corripit odorque dirus aera, et in\nrabiem aguntur gustato eo canes atque insanabili veneno\nmorsus inficitur . quin et bituminum sequax alioqui ac lenta\nnatura in lacu Iudaeae, qui vocatur Asphaltites, certo tempore\nanni supernatans non quit sibi avelli, ad omnem contactum\nadhaerens praeterquam filo..., quem tale virus\ninfecerit. etiam formicis, animali minimo, inesse sensum\neius ferunt abicique gustatas fruges nec postea repeti. et\nhoc tale tantumque omnibus tricenis diebus malum in muliere\nexistit et trimenstri spatio largius, quibusdam vero\nsaepius mense, sicut aliquis numquam. sed tales non\ngignunt, quando haec est generando homini materia, germine\ne maribus coaguli modo hoc in sese glomerante, quod deinde\ntempore ipso animatur corporaturque. ergo cum gravidis\nfluxit, invalidi aut non vitales partus eduntur aut saniosi,\nut auctor est Nigidius; —\n(Idem lac feminae non\n\n\n\ncorrumpi alenti partum, si ex eodem viro rursus conceperit,\narbitratur) — incipiente autem hoc statu aut desinente\nconceptus facillimi traduntur. fecunditatis in feminis praerogativum\naccepimus inunctis medicamine oculis salivam\ninfici.\nCeterum editis primores septimo mense gigni\ndentes priusque in supera fere parte, haud dubium est, septimo\neosdem decidere anno aliosque suffici, quosdam et cum\ndentibus nasci, sicut M' . Curium, qui ob id Dentatus cognominatus\nest, et Cn. Papirium Carbonem, praeclaros viros.\nin feminis ea res inauspicati fuit exempli regum temporibus.\ncum ita nata esset Valeria , exitio civitati in quam delata\nesset futuram responso haruspicum vaticinante, Suessam\nPometiam illa tempestate florentissimam deportata est, veridico\nexitu consecuto.— (Quasdam concreto genitali gigni\ninfausto omine Cornelia Gracchorum mater indicio est) —\naliqui vice dentium continuo osse gignuntur, sicuti Prusiae\nregis Bithynorum filius superna parte oris. dentes autem\nin tantum invicti sunt ignibus, ut nec crementur cum reliquo\ncorpore, iidemque flammis indomiti cavantur tabe pituitae\n. candorem trahunt quodam medicamine. usu atteruntur\nmultoque prius in aliquis deficiunt. nec cibo tantum et\n\n\n\nalimentis necessarily, quippe vocis sermonisque regimen primores\ntenent, concentu quodam excipientes ictum linguae\nserieque structurae atque magnitudine mutilantes mollientesve\naut hebetantes verba et, cum defuere, explanationem omnem\nadimentes.quin et augurium in hac esse creditur parte.\ntriceni bini viris adtribuuntur excepta Turdulorum gente:\nquibus plures fuere, longiora promitti vitae putant spatia.\nfeminis minor numerus: quibus in dextra parte gemini\nsuperne a canibus cognominati, fortunae blandimenta pollicentur\n, sicut in Agrippina Domiti Neronis matre; contra in\nlaeva. — (Hominem prius quam genito dente cremari mos\ngentium non est) — sed mox plura de hoc, cum membratim\nhistoria decurret.\nRisisse eodem die quo genitus esset unum hominum\naccepimus Zoroastren; eidem cerebrum ita palpitasse, ut\ninpositam repelleret manum, futurae praesagio scientiae.\nIn trimatu suo cuique dimidiam esse mensuram\nfuturae certum est. in plenum autem cuncto mortalium\ngeneri minorem in dies fieri propemodum observatur rarosque\npatribus proceriores, consumente ubertatem seminum\nexustione, in cuius vices nunc vergat aevum. in Creta terrae\nmotu rupto monte inventum est corpus stans XLVI cubitorum\n\n\n\n, quod alii Orionis, alii Oti esse tradunt . Orestis\ncorpus oraculi iussu refossum VII cubitorum fuisse monumentis\ncreditur. iam vero ante annos prope mille vates ille\nHomerus non cessavit minora corpora mortalium quam\nprisca conqueri. Naevii Pollionis amplitudinem annales\nnon tradunt, sed quia populi concursu paene sit interemptus\n, vice prodigii habitum. procerissimum hominum aetas\nnostra Divo Claudio principe Gabbaram nomine ex Arabia\nadvectum novem pedum et totidem unciarum vidit. fuere\nsub Divo Augusto semipede addito, quorum corpora eius\nmiracali gratia in conditorio Sallustianorum adservabantur\nhortorum; Pusioni et Secundillae erant nomina. eodem\npraeside minimus homo duos pedes et palmum Conopas nomine\nin deliciis luliae neptis eius fuit, et mulier Andromeda,\nliberta Iuliae Augustae. Manium Maximum et M. Tullium\nequites Romanos binum cubitorum fuisse auctor est M.Varro,\net ipsi vidimus in loculis adservatos. sesquipedales gigni,\nquosdam longiores, in trimatu inplentes vitae cursum, haud\nignotum est.\nInvenimus in monumentis Salamine Euthymenis\nfilium in tria cubita triennio adcrevisse , incessu tardum,\n\n\n\nsensu hebetem, puberem etiam factum, voce robusta, absumptum\ncontractione membrorum subita triennio circumacto\n. ipsi non pridem vidimus eadem ferme omnia praeter\npubertatem in filio Corneli Taciti, equitis Romani Belgicae\nGalliae rationes procurantis. ἐκτραπέλους Graeci vocant\neos; in Latio non habent nomen.\nQuod sit homini spatium a vestigio ad verticem,\nid esse pansis manibus inter longissimos digitos observatum\nest, sicuti vires dextra parte maiores, quibusdam aequas\nutraque, aliquis laeva manu praecipuas, nec id umquam in\nfeminis; mares praestare pondere et defuncta viventibus\ncorpora omnium animalium et dormientia vigilantibus;\nvirorum cadavera supina fluitare, feminarum prona, velut\npudori defunctarum parcente natura.\nConcretis quosdam ossibus ac sine medullis vivere\naccepimus. signum eorum esse nec sitim sentire nec sudorem\nemittere, quamquam et voluntate scimus sitim victam\nequitemque Romanum lulium Viatorem e Vocontiorum gente\nfoederata in pupillaribus annis aquae subter cutem fusae\nmorbo prohibitum umore a medicis naturam fecisse consuetudinem\natque in senecta caruisse potu. nec non et alii\nmulta sibi imperavere.\nFerunt Crassum, avum Crassi in Parthis interempti,\nnumquam risisse, ob id Agelastum vocatum, sicuti nec flesse\n\n\n\nmultos. Socratem clarum sapientia eodem semper visum\nvultu nec aut hilaro magis aut turbato. exit hic animi\ntenor aliquando in rigorem quendam torvitatemque naturae\nduram et inflexibilem affectusque humanos adimit, quales\nἀπαθεῖς Graeci vocant, multos eius generis experti, — quod\nmirum sit — auctores maxime sapientiae, Diogenen Cynicum\n, Pyrrhonem, Heraclitum, Timonem, hunc quidem etiam\nin totius odium generis humani evectum. sed haec parva\nnaturae insignia in multis varia cognoscuntur, ut in Antonia\nDrusi numquam expuisse, in Pomponio consulari poeta non\nructasse.— (Quibus natura concreta sunt ossa, qui sunt\nrari admodum, cornei vocantur) —\nCorpore vesco, sed eximiis viribus Tritanum,\nin gladiatorio ludo Samnitium armatura celebrem, filiumque\neius militem Magni Pompei et rectos et traverses cancellatim\ntoto corpore habuisse nervos, in brachiis etiam manibusque\n, auctor est Varro prodigiosa virium relatione atque\netiam hostem ab eo ex provocatione dimicante inermi dextera\n* superatum et postremo correptum * uno digito * in\ncastra tralatum. at Vinnius Valens meruit in praetorio Divi\n\n\n\nAugusti centurio, vehicula vini culleis onusta, donec exinanirentur\n, sustinere solitus, carpenta adprehensa una manu\nretinere, obnixus contra nitentibus iumentis, et alia mirifica\nfacere, quae insculpta monumento eius spectantur.Idem\nM. Varro: Rusticelius , inquit, Hercules appellatus\nmulum suum tollebat, Fufius Salvius duo centenaria\npondera pedibus, totidem manibus et ducenaria\nduo umeris contra scalas ferebat. nos quoque\nvidimus Athanatum nomine prodigiosae ostentationis quingenario\nthorace plumbeo indutum cothurnisque quingentum\npondo calciatum per scaenam ingredi. Milonem athletam,\ncum constitisset, nemo vestigio educebat, malum tenenti\nmodo digitum corrigebat.\nCucurrisse MCXL stadia ab Athenis Lacedaemonem\nbiduo Philippidem magnum erat, donec Anystis cursor\nLacedaemonius et Philonides Alexandri Magni a Sicyone\nElim uno die MCCCV cucurrerunt. nunc quidem in circo\nquosdam CLX passuum tolerare non ignoramus nuperque\nFonteio et Vipstano cos. annos VIII genitum a meridie ad\nvesperamLXXV passuum cucurrisse. cuius rei admiratio\nita demum solida perveniat, si quis cogitet nocte ac die\n\n\n\nlongissimum iter vehiculis Tib. Neronem emensum festinantem\nad Drusum fratrem aegrotum in Germaniam . ea\nfueruntCC passuum.\nOculorum acies vel maxime fidem excedentia\ninvenit exempla . in nuce inclusam Iliadem Homeri carmen\nin membrana scriptum tradit Cicero. idem fuisse qui pervideret\nCXXXV passuum. huic et nomen M. Varro reddit:\nStrabonem vocatum; solitum autem Punico bello a Lilybaeo\nSiciliae promunturio, exeunte classe e Carthaginis portu,\netiam numerum navium dicere. Callicrates ex ebore formicas\net alia tam parva fecit animalia, ut partes eorum a\nceteris cerni non possent . Myrmecides quidem in eodem\ngenere inclaruit quadriga ex eadem materia, quam musca\nintegeret alis, fabricata et nave , quam apicula pinnis absconderet\n.\nAuditus unum exemplum habet mirabile proelium\n, quo Sybaris deleta est, eo die quo gestum erat auditum\nOlympiae. nam fama Cimbricae victoriae Castoresque ,\n\n\n\nRomam qui Persicam victoriam ipso die quo contigit nuntiavere\n, visus et numinum fuere praesagia.\nPatientia corporis, ut est crebra sors calamitatium\n, innumera documenta peperit, clarissimum in feminis\nLeaenae meretricis, quae torta non indicavit Harmodium et\nAristogitonem tyrannicidas, in viris Anaxarchi, qui, simili\nde causa cum torqueretur, praerosam dentibus linguam unamque\nspem indicii in tyranni os expuit.\nMemoria necessarium maxime vitae bonum\ncui praecipua fuerit, haut facile dictu est, tam multis eius\ngloriam adeptis. Cyrus rex omnibus in exercitu suo militibus\nnomina reddidit, L. Scipio populo Romano, Cineas\nPyrrhi regis legatus senatui et equestri ordini Romae postero\ndie quam advenerat. Mithridates, duarum et viginti gentium\nrex, totidem linguis iura dixit, pro contione singulas sine\ninterprete adfatus.Charmadas quidem in Graecia quae quis\nexegerat volumina in bibliothecis legentis modo repraesentavit\n. ars postremo eius rei facta et inventa est a Simonide\nmelico, consummata a Metrodoro Scepsio, ut nihil non isdemverbis redderetur auditum. nec aliud est aeque fragile in\nhomine: morborum et casus iniurias atque etiam metus\nsentit , alias particulatim, alias universa. ictus lapide oblitus\n\n\n\nest litteras tantum; ex praealto tecto lapsus matris et adfinium\npropinquorumque cepit oblivionem, alius aegrotus\nservorum, etiam sui vero nominis Messala Corvinus orator.\nitaque saepe deficere temptat ac meditatur vel quieto corpore\net valido. somno quoque serpente amputatur, ut inanis\nmens quaerat ubi sit loci.\nAnimi vigore praestantissimum arbitror genitum\nCaesarem dictatorem, nec virtutem constantiamque\nnunc commemoro nec sublimitatem omnium capacem quae\ncaelo continentur, sed proprium vigorem celeritatemque\nquodam igne volucrem. scribere aut legere, simul dictare\net audire solitum accepimus, epistulas vero tantarum rerum\nquaternas pariter dictare [librariis aut, si nihil aliud ageret,\nseptenas]. idem signis conlatis bis et quinquagiens dimicavit\n, solus M. Marcellum transgressus, qui undequadragiens\ndimicavit. nam praeter civiles victorias undeciens\ncentena et nonaginta duo milia hominum occisa proeliis ab\neo non equidem in gloria posuerim, tantam etiam coactam\nhumani generis iniuriam, quod ita esse confessus est ipse\nbellorum civilium stragem non prodendo.\nlustius Pompeio Magno tribuatur DCCCXLVI naves\npiratis ademisse: Caesari proprium et peculiare sit praeter\nsupra dicta clementiae insigne, qua usque ad paenitentiam\n\n\n\nomnes superavit. idem magnanimitatis perhibuit exemplum,\ncui comparari non possit aliud. spectacula enim edita\neffusasque opes aut operum magnificentiam in hac parte\nenumerare luxuriae faventis est : illa fuit vera et incomparabilis\ninvicti animi sublimitas, captis apud Pharsaliam Pompei\nMagni scriniis epistularum iterumque apud Thapsum Scipionis\nconcremasse ea optima fide atque non legisse.\nVerum ad decus imperii Romani, non solum\nad viri unius, pertinet victoriarum Pompei Magni titulos\nomnes triumphosque hoc in loco nuncupari, aequato non\nmodo Alexandri Magni rerum fulgore, sed etiam Herculis\nprope ac Liberi patris. igitur Sicilia recuperata, unde primum\nSullanus in rei publicae causa exoriens auspicatus est,\nAfrica vero tota subacta et in dicionem redacta Magnique\nnomine in spolium inde capto, eques Romanus, id quod\nantea nemo, curru triumphali revectus et statim ad solis\noccasum transgressus, excitatis in Pyrenaeo tropaeis, oppida\nDCCCLXXVI ab Alpibus ad fines Hispaniae ulterioris in dicionem\nredacta victoriae suae adscripsit et maiore animo\nSertorium tacuit, belloque civili, quod omnia externa conciebat\n, extincto iterum triumphales currus eques R. induxit,\ntotiens imperator ante quam miles. postea ad tota maria\net deinde solis ortus missus hos retulit patriae titulos more\nsacris certaminibus vincentium — neque enim ipsi coronantur\n\n\n\n, sed patrias suas coronant —, hos ergo honores urbi\ntribuit in delubro Minervae, quod ex manubiis dicabat:\nCN - OMPEIVS MAGNVS IMPERATOR BELLO XXX ANNORVM\nCONFECTO FVSIS FVGATIS OCCISIS IN DEDITIONEM\nACCEPTIS HOMINVM CENTIENS VICIENS SEMEL LXXXIII DEPRESSIS AVT CAPTIS NAVIBVS DCCCXLVI OPPIDIS\nCASTELLIS MDXXXVIII IN FIDEM RECEPTIS TERRIS A\nMAEOTIS AD RVBRVM MARE SVBACTIS VOTVM MERITO\nMINERVAE.\nHoc est breviarium eius ab oriente. triumphi vero,\nquem duxit a. d. III kal. Oct. M. Pisone M. Messala cos.,\npraefatio haec fuit:\nCVM ORAM MARITIMAM PRAEDONIBVS LIBERASSET\nET IMPERIVM MARIS POPVLO ROMANO RESTITVISSET EX\nASIA PONTO ARMENIA PAPHLAGONIA CAPPADOCIA CILICIA\nSYRIA SCYTHIS IVDAEIS ALBANIS HIBERIA INSVLA\nCRETA BASTERNIS ET SVPER HAEC DE REGE MITHRIDATE\nATQVE TIGRANE TRIVMPHAVIT.\nSumma summarum in illa gloria fuit (ut ipse in contione\ndixit, cum de rebus suis disseret) Asiam ultimam provinciarum\naccepisse eandemque mediam patriae reddidisse.\nsi quis e contrario simili modo velit percensere Caesaris\nres, qui maior illo apparuit, totum profecto terrarum orbem\nenumeret, quod infinitum esse conveniet.\nCeteris virtutum generibus varie et multi\nfuere praestantes. Cato primus Porciae gentis tres summas\n\n\n\nin homine res praestitisse existimatur, ut esset optimus\norator, optimus imperator, optimus senator, quae mihi omnia\n, etiamsi non prius, attamen clarius fulsisse in Scipione\nAemiliano videntur, dempto praeterea plurimorum odio,\nquo Cato laboravit. itaque sit proprium Catonis quater et\nquadragiens causam dixisse, nec quemquam saepius postulatum\net semper absolutum.\nFortitudo in quo maxime exstiterit inmensae\nquaestionis est, utique si poetica recipiatur fabulositas.\nQ. Ennius T . Caecilium Teucrum fratremque eius praecipue\nmiratus propter eos sextum decimum adiecit annalem.\nL. Siccius Dentatus, qui tribunus plebei fuit Sp. Tarpeio\nA. Aternio cos. haud multo post exactos reges, vel numerosissima\nsuffragia habet centiens viciens proeliatus, octiens\nex provocatione victor, quadraginta quinque cicatricibus adverso\ncorpore insignis, nulla in tergo. idem spolia cepit\nXXXIIII , donatus hastis puris duodeviginti, phaleris viginti\nquinque , torquibus tribus et octoginta, armillis CLX, coronis\nXXVI, in iis civicis XIIII, aureis octo, muralibus, tribus, obsidionali\nuna, fisco aeris, X captivis et viginti simul bubus,\nimperatores novem ipsius maxime opera triumphantes secutus\n, praeterea (quod optimum in operibus eius reor) uno\n\n\n\nex ducibus T. Romilio ex consulatu ad populum convicto\nmale imperatae rei militaris.\nHaut minora forent Capitolini decora, ni perdidisset illa\nexitu vitae. ante decem et septem annos bina ceperat spolia\n. primus omnium eques muralem acceperat coronam, sex\ncivicas, XXXVII dona, XXIII cicatrices adverso corpore exceperat\n, P. Servilium magistrum equitum servaverat, ipse vulneratus\numerum, femur . super omnia Capitolium summamque\nrem in eo solus a Gallis servaverat, si non regno suo\nservasset.\nVerum in his sunt quidem virtutis opera magna, sed\nmaiora fortunae. M. Sergio, ut equidem arbitror, nemo\nquemquam hominum iure praetulerit, licet pronepos Catilina\ngratiam nomini deroget. secundo stipendio dextram\nmanum perdidit; stipendiis duobus ter et viciens vulneratus\nest, ob id neutra manu, neutro pede satis utilis, uno\ntantum salvus, plurimis postea stipendiis debilis miles. bis\nab Hannibale captus — neque enim cum quolibet hoste res\nfuit —, bis vinculorum eius profugus, in viginti mensibus\nnullo non die in catenis aut compedibus custoditus. sinistra\nmanu sola quater pugnavit, uno die duobus equis insidente\neo suffossis. dextram sibi ferream fecit eaque religata proeliatus\n\n\n\nCremonam obsidione exemit, Placentiam tutatus est,\nduodena castra hostium in Gallia cepit, quae omnia ex oratione\neius apparent habita cum in praetura sacris arceretur\na collegis ut debilis, quos hic coronarum acervos constructurus\nhoste mutato! etenim plurimum refert, in quae\ncuiusque virtus tempora inciderit. quas Trebia Ticinusve\naut Trasimennus civicas dedere? quae Cannis corona merita,\nunde fugisse virtutis summum opus fuit? ceteri profecto\nvictores hominum fuere, Sergius vicit etiam fortunam.\nIngeniorum gloriae quis possit agere dilectum\nper tot disciplinarum genera et tantam rerum operumque\nvarietatem, nisi forte Homero vate Graeco nullum felicius\nextitisse convenit, sive operis forma sive materie aestimetur?\nitaque Alexander Magnus — etenim insignibus iudiciis\noptime citraque invidiam tam superba censura peragetur—\ninter spolia Darii Persarum regis unguentornc scrinio capto,\nquod erat auro, margaritis gemmisque pretiosum, varios\neius usus amicis demonstrantibus, quando taedebat unguenti\nbellatorem et militia sordidum: immo Hercule, inquit,\nlibrorum Homeri custodiae detur, ut pretiosissimum\nhumani animi opus quam maxime diviti opere servaretur.\nidem Pindari vatis familiae penatibusque iussit parci, cum\nThebas raperet, Aristotelis philosophi patriam suam credidit\n\ntantaeque rerum claritati tam benignum testimonium miscuit.\nArchilochi poetae interfectores Apollo arguit Delphis. Sophoclem\ntragici cothurni principem defunctum sepelire\nLiber pater iussit, obsidentibus moenia Lacedaemoniis,\nLysandro eorum rege in quiete saepius admonito ut pateretur\nhumari delicias suas. requisivit rex, qui supremum\ndiem Athenis obissent, nec difficulter ex his quem dens\nsignificasset intellexit pacemque funeri dedit.\nPlatoni sapientiae antistiti Dionysius tyrannus,\nalias saevitiae superbiaeque natus, vittatam navem misit\nobviam, ipse quadrigis albis egredientem in litore excepit.\nviginti talentis unam orationem Isocrates vendidit. Aeschines\nAtheniensis summus orator, cum accusationem, qua fuerat\nusus, Rhodüs legisset, legit et defensionem Demosthenis,\nqua in illud pulsus fuerat exilium, mirantibusque tum magis\nfuisse miraturos dixit, si ipsum orantem audivissent, calamitate\ntestis ingens factus inimici. Thucydiden imperatorem\nAthenienses in exilium egere, rerum conditorem revocavere,\neloquentiam mirati cuius virtutem damnaverant. magnum\net Menandro in comico socco testimonium regum Aegypti\net Macedoniae contigit classe et per legatos petito, maius\nex ipso, regiae fortunae praelata litterarum conscientia.\nPerhibuere et Romani proceres etiam exteris testimonia.\n\n\n\nCn. Pompeius.confecto Mithridatico bello intraturus Posidonii\nsapientiae professione clari domum forem percuti de more\na lictore vetuit et fasces litterarum ianuae summisit is cui\nse oriens occidensque summiserat. Cato censorius in illa\nnobili trium sapientiae procerum ab Athenis legatione audito\nCarneade quam primum legatos eos censuit dimittendos\n, quoniam illo viro argumentante quid veri esset haut\nfacile discerni posset. quanta morum commutatio! ille semper\nalioquin universos ex Italia pellendos censuit Graecos,\nat pronepos eius Uticensis Cato unum ex tribunatu militum\nphilosophum, alterum ex Cypria legatione deportavit, eandemque\nlinguam ex duobus Catonibus in illo abegisse, in\nhoc importasse memorabile est.\nSed et nostrorum gloriam percenseamus. prior Africanus\nQ. Ennii statuam sepulcro suo inponi iussit clarumque illud\nnomen, immo vero spolium ex tertia orbis parte raptum, in\ncinere supremo cum poetae titulo legi. Divus Augustus\ncarmina Vergili cremari contra testamenti eius verecundiam\nvetuit, maiusque ita vati testimonium contigit quam si ipse\nsua probavisset. M. Varronis in bibliotheca, quae prima in\norbe ab Asinio Pollione ex manubiis publicata Romae est,\nunius viventis posita imago est, haut minore, ut equidem\nreor, gloria, principe oratore et cive ex illa ingeniorum\n\n\n\nquae tunc fuit multitudine uni hanc coronam dante quam\ncum eidem Magnus Pompeius piratico ex bello navalem dedit\n. innumerabilia deinde sunt exempla Romana, si persequi\nlibeat, cum plures una gens in quocumque genere eximios\ntulerit quam ceterae terrae. sed quo te, M. Tulli, piaculo\ntaceam, quove maxime excellentem insigni praedicem?\nquo potius quam universi populi illius gentium amplissimi\ntestimonio, e tota vita tua consulatus tantum operibus electis?\nte dicente legem agrariam, hoc est alimenta sua, abdicarunt\ntribus; te suadente Roscio theatralis auctori legis ignoverunt\nnotatasque se discrimine sedis aequo animo tulerunt; te\norante proscriptorum liberos honores petere puduit; tuum\nCatilina fugit ingenium; tu M. Antonium proscripsisti. salve\nprimus omnium parens patriae appellate, primus in toga\ntriumphum linguaeque lauream merite et facundiae Latiarumque\nlitterarum parens aeque (ut dictator Caesar, hostis quondam\ntuus, de te scripsit) omnium triumphorum laurea maiorem\n, quanto plus est ingenii Romani terminos in tantum\npromovisse quam imperii.\nReliquis animi bonis praestitere ceteros mortales:\n\n\n\nsapientia oh id Cati, Corculi apud Romanos cognominati,\napud Graecos Socrates, oraculo Apollinis Pythii praelatus\ncunctis.\nrursus mortales oraculorum societatem\ndedere Chiloni Lacedaemonio tria praecepta eius Delphis\nconsecrando aureis litteris, quae sunt haec: nosse se\nquemque, et nihil nimium cupere, comitemque\naeris alieni atque litis esse miseriam. quin et funus\neius, cum victore filio Olympiae expirasset gaudio, tota\nGraecia prosecuta est.\nDivinitas et quaedam caelitum societas nobilissima\nex feminis in Sibylla fuit, ex viris in Melampode\napud Graecos, apud Romanos in Marcio.\nVir optimus semel a condito aevo iudicatus\nest Scipio Nasica ab iurato senatu, idem in toga candida\nbis repulsa notatus a populo. in summa ei in patria mori\nnon licuit, non Hercule magis quam extra vincula illi sapientissimo\nab Apolline iudicato Socrati.\nPudicissima femina semel matronarum sententia\niudicata est Sulpicia Paterculi filia, uxor Fulvi Flacci,\nelecta ex centum praeceptis quae simulacrum Veneris ex\nSibyllinis libris dedicaret, iterum religionis experimento\nClaudia inducta Romam deum matre.\nPietatis exempla infinita quidem toto orbe\nextitere, sed Romae unum, cui comparari cuncta non possint\n. humilis in plebe et ideo ignobilis puerpera, supplicii\n\n\n\ncausa carcere inclusa matre cum impetrasset aditum, a\nianitore semper excussa ante, ne quid inferret cibi, deprehensa\nest uberibus suis alens earn. quo miraculo matris\nsalus donata pietati est, ambaeque perpetuis alimentis, et\nlocus ille eidem consecratus deae, C. Quinctio M'. Acilio\ncos. templo Pietatis extructo in illius carceris sede, ubi nunc\nMarcelli theatrum est. Gracchorum pater anguibus prehensis\nin domo, cum responderetur ipsum victurum alterius sexus\ninterempto: immo vero, inquit, meum necate, Cornelia\nenim iuvenis est et parere adhuc potest. hoc erat\nuxori parcere et rei publicae consulere; idque mox consecutum\nest. M. Lepidus Appuleiae uxoris caritate post repudium\nobiit. P. Rutilius morbo levi impeditus nuntiata\nfratris repulsa in consulatus petitione ilico expiravit. P. Catienus\nPhilotimus patronum adeo dilexit, ut heres omnibus\nbonis institutus in rogum eius se iaceret.\nVariarum artium scientia innumerabiles enituere\n, quos tamen attingi par sit florem hominum libantibus:\nastrologia Berosus, cui ob divinas praedictiones Athenienses\npublice in gymnasio statuam inaurata lingua statuere; grammatica\nApollodorus, cui Amphictyones Graeciae honorem\n\n\n\nhabuere; Hippocrates medicina, qui venientem ab Illyriis\npestilentiam praedixit discipulosque ad auxiliandum circa\nurbes dimisit, quod ob meritum honores illi quos Herculi\ndecrevit Graecia. eandem scientiam in Cleombroto Ceo\nPtolemaeus rex Megalensibus sacris donavit centum talentis\nservato Antiocho rege. magna et Critobulo fama est extracta\nPhilippi regis oculo sagitta et citra deformitatem oris\ncurata orbitate luminis, summa autem Asclepiadi Prusiensi\ncondita nova secta, spretis legatis et pollicitationibus Mithridatis\nregis, reperta ratione qua vinum aegris medetur , relato\ne funere homine et conservato, sed maxime sponsione facta\ncum fortuna, ne medicus crederetur, si umquam invalidus\nullo modo fuisset ipse. et vicit suprema in senecta lapsu\nscalarum exanimatus.\nGrande et Archimedi geometricae ac machinalis\nscientiae testimonium M. Marcelli contigit interdicto, cum\nSyracusae caperentur, ne violaretur unus, nisi fefellisset\nimperium militaris inprudentia. laudatus est et Chersiphron\nGnosius aede Ephesi Dianae admirabili fabricata, Philon\n\n\n\nAthenis armamentario CD navium, Ctesibius pneumatica\nratione et hydraulicis organis repertis, Dinochares metatus\nAlexandro condente in Aegypto Alexandriam. idem hic imperator\nedixit ne quis ipsum alius quam Apelles pingeret,\nquam Pyrgoteles scalperet, quam Lysippus ex aere duceret.\nquae artes pluribus inclaruere exemplis.\nAristidis\nThebani pictoris unam tabulam centum talentis rex Attalus\nlicitus est, octoginta emit duas Caesar dictator, Mediam et\nAiacem Timomachi , in templo Veneris Genetricis dicaturus.\nCandaules rex Bularchi picturam Magnetum exitii, haut mediocris\nspati, rependit auro. Rhodum non incendit rex\nDemetrius expugnator cognominatus, ne tabulam Protogenis\ncremaret a parte ea muri locatam. Praxiteles marmore nobilitatus\nest Cnidiaque Venere praecipue vesano amore\ncuiusdam iuvenis insigni et Nicomedis aestimatione regis\ngrandiCnidiorum aere alieno permutare eam conati. Phidiae\nIuppiter Olympius cotidie testimonium perhibet, Mentori\nCapitolinus et Diana Ephesia, quibus fuere consecrata\nartis eius vasa.\nPretium hominis in servitio geniti maximum\nad hanc diem, quod equidem conpererim, fuit grammaticae\nartis, Daphnin Attio Pisaurense vendente et M. Scauro principe\ncivitatis IIIDCC licente. excessere hoc in nostro aevo\n, nec modice, histriones , sed hi libertatem suam mercati,\nquippe cum iam apud maiores Roscius histrio II D annua\nmeritasse prodatur, nisi si quis in hoc loco desiderat Armeniaci\nbelli paulo ante propter Tiridaten gesti dispensatorem,\nquem Nero III |CXXX| manumisit. sed hoc pretium belli,\nnon hominis, fuit tam Hercules quam libidinis, non formae,\nPaezontem e spadonibus Seiani III |D???| mercanteClutorio\nPrisco. quam quidem iniuriam lucri fecit ille mercatus in\nluctu civitatis, quoniam arguere nulli vacabat.\nGentium in toto orbe praestantissima una omnium\nvirtute haud dubie Romana extitit. felicitas cui praecipua\nfuerit homini, non est humani iudicii, cum prosperitatem\nipsam alius alio modo et suopte ingenio quisque\ndeterminet . si verum facere iudicium volumus ac repudiata\nomni fortunae ambitione decernere, nemo mortalium est\nfelix. abunde agitur atque indulgenter a fortuna deciditur\ncum eo, qui iure dici non infelix potest. quippe ut alia\n\n\n\nnon sint, certe ne lassescat fortuna metus est, quo semel\nrecepto solida felicitas non est. quid, quod nemo mortalium\nomnibus horis sapit? utinamque falsum hoc et non ut a\nvate dictum quam plurimi iudicent! vana mortalitas et ad\ncircumscribendam se ipsam ingeniosa conputat more Thraciae\ngentis, quae calculos colore distinctos pro experimento\ncuiusque diei in urnam condit ac supremo die separates\ndinumerat atque ita de quoque pronuntiat. quid, quod iste\ncalculi candore illo laudatus dies originem mali habuit?\nquam multos accepta adflixere imperia! quam multos bona\nperdidere et ultimis mersere suppliciis, ista nimirum bona,\ncum interim illa hora in gaudio fuit! ita est profecto: alius\nde alio iudicat dies et tantum supremus de omnibus, ideoque\nnullis credendum est. quid, quod bona malis paria non\nsunt etiam pari numero, nec laetitia ulla minimo maerore\npensanda? heu vana et inprudens diligentia! numerous dierum\nconparatur, ubi quaeritur pondus!\nUna feminarum in omni aevo Lampido Lacedaemonia\nreperitur, quae regis filia, regis uxor, regis mater\nfuerit , una Berenice, quae filia, soror, mater Olympionicarum\n; una familia Curionum, in qua tres continua serie oratores\n\n\n\nextiterint, una Fabiorum, in qua tres continui principes\nsenatus, M. Fabius Ambustus, Fabius Rullianus filius,\nQ. Fabius Gurges nepos.\nCetera exempla fortunae variantis innumera\nsunt. etenim quae facit magna gaudia nisi ex malis aut\nquae mala inmensa nisi ex ingentibus gaudiis?\nservavit\nproscriptum a Sulla M. Fidustium senatorem annis XXXVI,\nsed iterum proscriptura. superstes Sullae vixit, sed usque\nad Antonium, constatque nulla alia de causa ab eo proscriptu\nm quam quia proscriptus fuisset. triumphare\nP. Ventidium de Parthis voluit quidem solum, sed eundem\nin triumpho Asculano Cn. Pompei duxit puerum, quamquam\nMasurius auctor est bis in triumpho ductum, Cicero\nmulionem castrensis furnariae fuisse, plurimi iuventam\ninopem in caliga militari tolerasse. fuit et Balbus Cornelius\nmaior consul, sed accusatus atque de iure virgarum in eum\niudice in consilium misso, primus externorum atque etiam\nin oceano genitorum usus illo honore, quem maiores Latio\nquoque negaverint. est et L. Fulvius inter insignia exempla,\nTusculanorum rebellantium consul, eodemque honore, cum\ntransisset, exornatus confestim a populo Romano, qui solus\neodem anno, quo fuerat hostis, Romae triumphavit ex iis\n\n\n\nquorum consul fuerat. unus hominum ad hoc aevi Felicis\nsibi cognomen adseruit L. Sulla, civili nempe sanguine ac\npatriae oppugnatione adoptatus. et quibus felicitatis inductus\nargumentis? quod proscribere tot milia civium ac trucidare\npotuisset? o prava interpretatio et futuro tempore infelix!\nnon melioris sortis tunc fuere pereuntes, quorum miseremur\nhodie, cum Sullam nemo non oderit? age, non exitus vitae\neius omnium proscriptorum ab illo calamitate crudelior fuit\nerodente se ipso corpore et supplicia sibi gignente? quod\nut dissimulaverit et supremo somnio eius, cui inmortuus\nquodammodo est, credamus ab uno illo invidiam gloria\nvictam, hoc tamen nempe felicitati suae defuisse confessus\nest quod Capitolium non dedicavisset.\nQ. Metellus in ea oratione, quam habuit supremis\nlaudibus patris sui L. Metelli pontificis, bis consulis, dictatoris\n, magistri equitum, XVviri agris dandis, qui plurimos\nelephantos ex primo Punico bello duxit in triumpho, scriptum\nreliquit decem maximas res optimasque, in quibus\nquaerendis sapientes aetatem exigerent, consummasse eum:\nvoluisse enim primarium bellatorem esse, optimum oratorem,\nfortissimum imperatorem, auspicio suo maximas res geri,\nmaximo honore uti, summa sapientia esse, summum senatorem\nhaberi, pecuniam magnam bono modo invenire, multos\nliberos relinquere et clarissimum in civitate esse; haec contigisse\n\n\n\nei nec ulli alii post Romam conditam. longum est\nrefellere et supervacuum abunde uno casu refutante, siquidem\nis Metellus orbam luminibus exegit senectam, amissis\nincendio, cum Palladium raperet ex aede Vestae, memorabili\ncausa, sed eventu misero. quo fit ut infelix quidem dici\nnon debeat, felix tamen non possit. tribuit ei populus\nRomanus quod nulli alii ab condito aevo, ut, quotiens in\nsenatum iret, curru veheretur ad curiam: magnum ei et\nsublime, sed pro oculis datum.\nHuius quoque Q. Metelli, qui illa de patre dixit, filius\ninter rara felicitatis humanae exempla numeratur: nam praeter\nhonores amplissimos cognomenque Macedonici a quattuor\nfiliis inlatus rogo, uno praetorio, tribus consularibus, duobus\ntriumphalibus, uno censorio, quae singula quoque paucis contigere\n. in ipso tamen flore dignationis suae ab C. Atinio Labeone,\ncui cognomen fuit Macerioni, tribuno plebis, quem e senatu\ncensor eiecerat, revertens e campo meridiano tempore vacuo\nforo et Capitolio ad Tarpeium raptus, ut praecipitaretur,\nconvolante quidem tam numerosa illa cohorte, quae patrem\neum appellabat, sed, ut necesse erat in subito, tarde et tamquam\nin exequias, cum resistendi sacroque sanctum repellendi\nius non esset, virtutis suae opera et censurae periturus,\naegre tribuno, qui intercederet, reperto a limine ipso mortis\nrevocatus alieno beneficio postea vixit, bonis inde etiam\n\nconsecratis a damnato suo, tamquam parum esset faucium\nreste intortarum, expressi per aures sanguinis poenam exacta\nm esse. equidem et Africani sequentis inimicum fuisse\ninter calamitates duxerim, ipso teste Macedonico, siquidem\ndixit: ite filii, celebrate exequias, numquam civis\nmaioris funus videbitis. et hoc dicebat iam Baliaricis,\nDiadematis, iam Macedonicus ipse. verum ut illa sola iniuria\naestimetur, quis hunc iure felicem dixerit, periclitatum ad\nlibidinem inimici, nec Africani saltem, perire? quos hostes\nvicisse tanti fuit? aut quos non honores currusque illa sua\nviolentia fortuna retroegit, per mediam urbem censore tracto\n— etenim sola haec morandi ratio fuerat —, tracto in Capitolium\nidem, in quod triumphans ipse deorum exuviis ne\ncaptivos quidem sic traxerat? maius hoc scelus felicitate\nconsecuta factum est, periclitato Macedonico vel funus tantum\n[tale] perdere, in quo a triumphalibus liberis portaretur\nin rogum velut exequiis quoque triumphans. nulla est profecto\nsolida felicitas, quam contumelia ulla vitae rupit, nedum\ntanta. quod superest, nescio morum gloriae an indignationis\ndolori accedat, inter tot Metellos tam sceleratam\nC. Atini audaciam semper fuisse inultam.\nIn Divo quoque Augusto, quem universa mortalitas\nin hac censura nuncupet, si diligenter aestimentur\n\n\n\ncuncta, magna sortis humanae reperiantur volumina: repulsa\nin magisterio equitum apud avunculum et contra petitionem\neius praelatus Lepidus, proscriptionis invidia ob collegium\nin triumviratu pessirnorum civium, nec aequa saltem portione\n, sed praegravi Antonio, Philippensi proelio morbi,\nfuga et triduo in palude aegroti et (ut fatentur Agrippa\nac Maecenas) aqua subter cutem fusa turgidi latebra, naufragia\nSicula et alia ibi quoque in spelunca occultatio, iam\nin navali fuga urguente hostium manu preces Proculeio\nmortis admotae, cura Perusinae contentionis, sollicitudo\nMartis Actiaci, Pannonicis bellis ruina e turri, tot seditiones\nmilitum, tot ancipites morbi corporis, suspecta Marcelli vota,\npudenda Agrippae ablegatio, totiens petita insidiis vita, incusatae\nliberorum mortes luctusque non tantum orbitate\ntristis, adulterium filiae et consilia parricidae palam facta,\ncontumeliosus privigni Neronis secessus, aliud in nepte\nadulterium; iuncta deinde tot mala: inopia stipendi, rebellio\nIllyrici , servitiorum dilectus iuventutis penuria, pestilentia\nurbis, fames Italiae, destinatio expirandi et quadridui inedia\nmaior pars mortis in corpus recepta; iuxta haec Variana\nclades et maiestatis eius foeda suggillatio, abdicatio Postumi\n\n\n\nAgrippae post adoptionem, desiderium post relegationem,\ninde suspicio in Fabium arcanorumque proditionem, hinc\nuxoris et Tiberii cogitationes, suprema eius cura. in summa\ndeus ille caelumque nescio adeptus magis an meritus herede\nhostis sui filio excessit.\nSubeunt in hac reputatione Delphica oracula\nvelut ad castigandam hominum vanitatem ab deo emissa. duo\nsunt haec: Pedium telicissimum, qui pro patria\nproxime occubuisset; iterum a Gyge rege tunc amplissimo\nterrarum consulti: Aglaum Psophidium esse\nfeliciorem. senior hic in angustissimo Arcadiae angulo\nparvum, sed annuis victibus large sufficiens praedium colebat\n, numquam ex eo egressus atque, ut e vitae genere manifestum\nest, minima cupidine minimum in vita mali expertus.\nConsecratus est vivus sentiensque eiusdem\noraculi iussu et lovis deorum summi adstipulatu Euthymus\npycta, semper Olympiae victor et semel victus. patria ei\nLocri in Italia; ibi imaginem eius et Olympiae alteram eodem\ndie tactam fulmine Callimachum ut nihil aliud miratum\nvideo deumque iussisse sacrificare, quod et vivo factitatum\net mortuo, nihilque de eo mirum aliud quam hoc\nplacuisse dis.\nDe spatio atque longinquitate vitae homiuum\nnon locorum modo situs, verum ettempora ac sua cuique\nsors nascendi incertum fecere. Hesiodus, qui primus\naliqua de hoc prodidit, fabulose, ut reor, multa hominum\naevo praeferens, cornici novem nostras attribuit aetates,\nquadruplum eius cervis, id triplicatum corvis, et reliqua\nfabulosius in phoenice ac Nymphis. Anacreon poeta Arganthonio\nTartesiorum regi CL tribuit annos, Cinyrae Cypriorum\ndecem annis amplius, Aegimio CC, Theopompus\nEpimenidi Gnosio CLVII; Hellanicus quosdam in Aetolia\nEpiorum gentis ducenos explere, cui adstipulatur Damastes\nmemorans Pictoreum ex his praecipuum corpore viribusque\netiam CCC vixisse, Ephorus Arcadum reges tricenis annis,\nAlexander Cornelius Dandonem quendam in Illyrico D\nvixisse, Xenophon in periplo Lutmiorum insulae regem\nDC atque, ut parce mentitus, filium eius DCCC. quae omnia\n\n\n\ninscitia temporum acciderunt. annum enim alii aestate\ndeterminabant et alterum hieme, alii quadripertitis temporibus\n, sicut Arcades, quorum anni trimenstres fuere, quidam\nlunae senio, ut Aegyptii. itaque apud eos et singula milia\nannorum vixisse produntur. sed ut ad confessa transeamus,\nArganthonium Gaditanum LXXX annis regnasse prope certum\nest; putant quadragensimo coepisse. Masinissam LX\nannis regnasse indubitatum est, Gorgian Siculum CVIII vixisse\n. Q. Fabius Maximus LXIII annis augur fuit. M. Perpenna\net nuper L. Volusius Saturninus omnium, quos in\nconsulatu sententiam rogaverant, superstites fuere. Perpenna\nseptem reliquit ex iis quos censor legerat; vixit annos\nLXXXXVIII. qua in re et illud adnotare succurrit, unum\nomnino quinquennium fuisse quo senator nullus moreretur,\ncum Flaccus et Albinus censores lustrum condidere, usque\nad proximos censores, ab anno urbis DLXXVIIII. M. Valerius\nCorvinus centum annos inplevit, cuius inter primum et\nsextum consulatum XLVI anni fuere. idem sella curuli\nsemel ac viciens sedit, quotiens nemo alius. aequavit eius\nvitae spatia Metellus pontifex.\nEt ex feminis Livia Rutili LXXXXVII annos excessit,\nStatilia Claudio principe ex nobili domo LXXXXVIIII, Terentia\nCiceronis CIII, Clodia Ofili CXV, haec quidem etiam\n\n\n\nenixa quindeciens. Lucceia mima C annis in scaena pronuntiavit\n. Galeria Copiola emboliaria reducta est in scaenam\nC. Poppaeo Q. Sulpicio cos. ludis pro salute Divi Augusti\nvotivis annum CIIII agens; producta fuerat tirocinio\na M. Pomponio aedile plebis C. Mario Cn. Carbone cos.\nante annos XCI , a Magno Pompeio magni theatri dedicatione\nanus pro miraculo reducta. Sammullam quoque CX annis\nvixisse auctor est Pedianus Asconius. minus miror\nStephanionem, qui primus togatus saltare instituit, utrisque\nsaecularibus ludis saltavisse, Divi Augusti et quos Claudius\nCaesar consulatu suo quarto fecit, quando LXIII non amplius\nanni interfuere, quamquam et postea diu vixit. in\nTmoli montis cacumine, quod vocant Tempsin , CL annis\nvivere Mucianus auctor est, totidem annorum censum\nClaudi Caesaris censura T. Fullonium Bononiensem, idque\ncollatis censibus, quos ante detulerat, vitaeque argumentis\n— etenim curae principiid erat — verum apparuit.\nPoscere videtur locus ipse sideralis scientiae\nsententiam . Epigenes CXII annos inpleri negavit posse,\nBerosus excedi CXVI. durat et ea ratio, quam Petosiris\n\n\n\nac N e cep sos tradidere (tetartemorion appellant a trium signorum\nportione), qua posse in Italiae tractu CXXIIII annos\nvitae contingere apparet. negavere illi quemquam LXXXX\npartium exortivam mensuram (quod anaphoras vocant) transgredi\n, et has ipsas incidi occursu maleficorum siderum aut\netiam radiis eorum solisque. Aesculapi rursus secta , quae\nstata vitae spatia a stellis accipi dicit, quantum plurimum\ntribuat, incertum est. rara autem esse dicunt longiora quidem\ntempora, quoniam momentis horarum insignibus lunae\ndierum, ut VII atque XV , quae nocte ac die observantur, ingens\nturba nascatur scansili annorum lege occidua, quam climacteras\nappellant , non fere ita genitis LIIII annum excedentibus.\nPrimum ergo ipsius artis inconstantia declarat quam\nincerta res sit. accedunt experimenta recentissimi census,\nquem intra quadrienninm Imperatores Caesares Vespasiani\npater filiusque censores egerunt. nec sunt omnia vasaria\nexcutienda; mediae tantum partis inter Appenninum Padumque\nponemus exempla: CXX annos Parmae tres edidere,\nBrixilli unus , CXXV Parmae duo, CXXX Placentiae unus,\n\n\n\nFavelltiae una mulier , CXXXV Bononiae L. Terentius M.\nfilius, Arimini vero M. Aponius CXL, Tertulla CXXXVII.\ncitra Placentiam in collibus oppidum est Veleiatium , in quo\nCX annos sex detulere, quattuor vero centenos vicenos,\nunus CXL, M. Mucius M. filius Galeria Felix. ac ne pluribus\nmoremur in re confessa, in regione Italiae octava centenum\nannorum censi sunt homines LIIII, centenum denum\nhomines XIIII , centenum vicenum quinum homines duo, centenum\ntricenum homines quattuor, centenum tricenum quinum\naut septenum totidem, centenum quadragenum homines\ntres.\nAlia mortalitatis inconstantia: Homerus eadem nocte\nnatos Hectorem etPolydamanta tradidit , tam diversae sortis\nviros. C. Mario Cn. Carbone III cos. a. d. V kal. Iunias M.\nCaelius Rufus et C. Licinius Calvus eadem die geniti sunt,\noratores quidem ambo, sed tam dispari eventu. hoc etiam\nisdem horis nascentibus in toto mundo cotidie evenit, pariterque\ndomini ac servi gignuntur, reges et inopes.\nP. Cornelius Rufus, qui consul cum M'. Curio\nfuit, dormiens oculorum visum amisit, cum id sibi accidere\nsomniaret. e diverso Pheraeus Iason deploratus a medicis\n\n\n\nvomicae morbo, cum mortem in acie quaereret, vulnerato\npectore medicinam invenit ex hoste. Q. Fabius Maximus\nconsul apud flumen Isaram proelio commisso adversus Allobrogum\nArvernorumque gentes a. d. VI idus Augustas, CXXX\nperduellium caesis, febri quartana liberatus est in acie.\nincertum ac fragile nimirum est hoc munus naturae, quicquid\ndatur nobis, malignum vero et breve etiam in iis\nquibus largissime contigit , universum utique aevi tempus\nintuentibus. quid, quod aestimatione nocturnae quietis dimidio\nquisque spatio vitae suae vivit, pars aequa morti similis\nexigitur aut poena est, nisi contigit quies? nec reputantur\ninfantiae anni, qui sensu carent, non senectae in poenam\nvivacis, tot periculorum genera, tot morbi, tot metus, tot\ncurae, totiens invocata morte , ut nullum frequentius sit\nvotum. natura vero nihil hominibus brevitate vitae praestitit\nmelius. hebescunt sensus, membra torpent, praemoritur\nvisus, auditus, incessus, dentes etiam ac ciborum instrumenta\n, et tamen vitae hoc tempus adnumeratur. ergo\npro miraculo et id solitarium reperitur exemplum Xenophili\nmusici , centum et quinque annis vixisse sine ullo corporis\nincommodo. at Hercule reliquis omnibus per singulas membrorum\npartes, qualiter nullis aliis animalibus, certis pestifer\ncalor remeat horis aut rigor, neque horis modo, sed et diebus\n\n\n\nnoctibusque trinis quadrinisve, etiam anno toto. atque etiam\nmorbus est aliquantisper sapientiam mori. morbis quoque\nenim quasdam leges natura posuit : quadrini circuitus febrem\nnumquam bruma, numquam hibernis mensibus incipere\n, quosdam post sexagensimum vitae spatium non accedere\n; alliis pubertate deponi, feminis praecipue; senes minime\nsentire pestilentiam. namque et universis gentibus\ningruunt morbi et generatim modo servitiis, modo procerum\nordini aliosque per gradus. qua in re observatum a meridianis\npartibus ad occasum solis pestilentiam semper ire\nnec umquam aliter fere , non hieme, nec ut ternos excedat\nmenses.\niam signa letalia in furoris morbo risum\n, sapientiae vero aegritudine fimbriarum curam et stragulae\nvestis plicaturas, a somno moventium neglectum ,\npraefandi umoris e corpore effluvium, in oculorum quidem\net narium aspectu indubitata maxime atque etiam supino\nadsidue cubitu, venarum inaequabili aut formicante percussu,\nquaeque alia Hippo crati principi medicinae observata sunt.\net cum innumerabilia sint mortis signa, salutis securitatisque\nnulla sunt , quippe cum censorius Cato ad filium de\nvalidis quoque observationem ut ex oraculo aliquo prodiderit,\n\n\n\nsenilem iuventam praematurae mortis esse signum. morborum\nvero tam infinita est multitude, ut Pherecydes Syrius\nserpentium multitudine ex corpore eius erumpente expiraverit\n. quibusdam perpetua febris est, sicut C. Maecenati;\neidem triennio supremo nullo horae momento contigit somnus\n. Antipater Sidonius poeta omnibus annis uno die tantum\nnatali corripiebatur febre et eo consumptus est satis\nlonga senecta.\nAviola consularis in rogo revixit et, quoniam\nsubveniri non potuerat praevalente flamma, vivus crematus\nest. similis causa in L. Lamia praetorio viro traditur.\nnam C. Aelium Tuberonem praetura functum a rogo relatum\nMessala Rufus et plerique tradunt. haec est condicio\nmortalium. ad has et eius modi occasiones fortunae gignimur\n, uti de homine ne morti quidem debeat credi. reperimus\ninter exempla Hermotimi Clazomenii animam relicto\ncorpore errare solitam vagamque e longinquo multa adnuntiare\n, quae nisi a praesente nosci non possent, corpore\ninterim semianimi, donec cremato eo inimici , qui Cantharidae\nvocabantur, remeanti animae veluti vaginam ademerint;\nAristeae etiam visam evolantem ex ore in Proconneso corvi\n\n\n\neffigie, magna quae sequitur hanc fabulositate. quam equidem\net in Gnosio Epimenide simili modo accipio, puerum\naestu et itinere fessum in specu septem et quinquaginta\ndormisse annis, rerum faciem mutationemque mirantem velut\npostero die experrectum, hinc pari numero dierum senio\ningruente , ut tamen in septimum et quinquagesimum atque\ncentesimum vitae duraret annum. feminarum sexus huic\nmalo videtur maxime opportunus conversione volvae, quae\nsi corrigatur, spiritus restituitur, huc pertinet nobile illud\napud Graecos volumen Heraclidis septem diebus feminae\nexanimis ad vitam revocatae. Varro quoque auctor est\nXXviro se agros dividente Capuae quendam, qui efferretur\nforo, domum remeasse pedibus. hoc idem Aquini accidisse.\nRomae quoque Corfidium , materterae suae maritum, funere\nlocato revixisse et locatorem funeris ab eo elatum. adicit\nmiracula , quae tota indicasse conveniat: e duobus fratribus\nequestris ordinis Corfidiis maiori accidisse ut videretur\nexpirasse, apertoque testamento recitatum heredem minorem\nfuneri institisse ; interim eum, qui videbatur exstinctus,\nplaudendo concivisse ministeria et narrasse a fratre se venisse\n\n\n\n, commendatam sibi filiam ab eo, demonstratum praeterea\nquo in loco defodisset aurum nullo conscio, et rogasse\nut iis funebribus, quae comparasset, efferretur . hoc eo narrante\nfratris domestici propere adnuntiavere exanimatum\nillum, et aurum ubi dixerat repertum est. plena praeterea\nvita est his vaticiniis, sed non conferenda, cum saepius falsa\nsint, sicut ingenti exemplo docebimus. bello Siculo Gabienus\nCaesaris classium fortissimus, captus a Sexto Pompeio, iussu\neius incisa cervice et vix cohaerente, iacuit in litore toto\ndie . deinde, cum advesperavisset, gemitu precibusque congregata\nmultitudine petiit uti Pompeius ad se veniret aut\naliquem ex arcanis mitteret; se enim ab inferis remissum\nhabere quae nuntiaret. misit plures Pompeius ex amicis,\nquibus Gabienus dixit inferis dis placere Pompei causas et\npartes pias; proinde eventum futurum quem optaret: hoc\nse nuntiare iussum; argumentum fore veritatis quod peractis\nmandatis protinus expiraturus esset. idque ita evenit . post\nsepulturam quoque visorum exempla sunt, nisi quod naturae\nopera, non prodigia, consectamur.\nIn primis autem miraculo sunt summaque\nfrequentia mortes repentinae — hoc est summa vitae felicitas\n—, quas esse naturales docebimus . plurimas prodidit\nVerrius, nos cum dilectu modum servabimus. gaudio\nobiere praeter Chilonem, de quo diximus, Sophocles et Dionysius\n\nSiciliae tyrannus, uterque accepto tragicae victoriae\nnuntio, mater illa Cannensi filio incolume viso contra nuntium\nfalsum; pudore Diodorus sapientiae dialecticae professor,\nlusoria quaestione non protinus ab interrogatione Stilponis\ndissoluta. nullis evidentibus causis obiere, dum calciantur\nmatutino, duo Caesares, praetor et praetura perfunctus dictatoris\nCaesaris pater—hic Pisis exanimatus est , ille Romae\n—, Q. Fabius Maximus in consulatu suo pridie kal.\nIan ., in cuius locum C. Rebilus paucissimarum horarum\nconsulatum petiit , item C. Volcatius Gurges senator, omnes\nadeo sani atque tempestivi, ut de progrediendo cogitarent,\nQ. Aemilius Lepidus iam egrediens incusso pollice limini\ncubiculi , C. Aufustius egressus, cum in senatum iret, offenso\npede in comitio. legatus quoque, qui Rhodiorum causam\nin senatu magna cum admiratione oraverat , in limine curiae\nprotinus expiravit progredi volens, Cn. BaebiusTamphilus ,\npraetura et ipse functus, cum a puero quaesisset horas, Aulus\nPompeius in Capitolio, cum deos salutasset, M'. uventius\nThalna consul, cum sacrificaret , C. Servilius Pansa, cum\nstaret in foro ad tabernam hora diei secunda in P. fratrem\n\n\n\ninnixus, Baebius iudex, dum vadimonium differri iubet, M.\nTerentius Corax, dum tabellas scribit in foro. nec non et\nproximo anno, dum consular viro in aurem dicit, eques\nRomanus ante Apollinem eboreum qui est in foro Augusti,\nsuper omnes C. lulius medicus, dum inunguit, specillum\nper oculum trahens, A. Manlius Torquatus consularis, cum\nin cena placentam adpeteret, L. Tuccius medicus Valla, dum\nmulsi potionem haurit, Appius Saufeius, e balineo reversus\ncum mulsum bibisset ovumque sorberet, P. Quintius Scapula,\ncum apud Aquilium Gallum cenaret, Decimus Saufeius scriba,\ncum domi suae pranderet. Cornelius Gallus praetorius et\nT. Hetereius eques Romanus in venere obiere et, quos\nnostra adnotavit aetas, duo equestris ordinis in eodem pantomimo\nMystico , tum forma praecellente. operosissima tamen\nsecuritas mortis in M. Ofilio Hilaro ab antiquis traditur.\ncomoediarum histrio is, cum populo admodum placuisset\nnatali die suo conviviumque haberet, edita cena calidam\npotionem in pultario poposcit simulque personam eius diei\nacceptam intuens coronam ecapite suo in eam transtulit,\ntali habitu rigens nullo sentiente, done adcubantium proximus\ntepescere potionem admoneret.\nHaec felicia exempla, at contra miseriarum innumera:\nL. Domitius clarissimae gentis apud Massiliam victus, Corfinii\ncaptus ab eodem Caesare, veneno poto propter taedium\nvitae, postquam biberat, omni opere ut viveret adnisus est.\ninvenitur in actis, Felice russei auriga elato, in rogum eius\nunum e faventibus iecisse se , frivolum dictu, ne hoc gloriae\nartificis daretur, adversis studiis copia odorum corruptum\ncriminantibus. cum ante non multo M. Lepidus nobilissimae\nstirpis, quem diverti anxietate diximus mortuum, flam-\nmae vi e rogo eiectus recondi propter ardorem non potuisset ,\niuxta sarmentis aliis nudus crematus est.\nIpsum cremare apud Romanos non fuit veteris\ninstituti: terra condebantur. at postquam longinquis bellis\nobrutos erui cognovere, tune institutum, et tamen multae\nfamiliae priscos servavere ritus, sicut in Cornelia nemo ante\nSullam dictatorem traditur crematus, idque voluisse veritum\ntalionem eruto C. Mari cadavere. [sepultus vero intellegaturquoquo modo conditus, humatus vero humo contectus].\nPost sepulturam vanae manium ambages.\nomnibus a supremo die eadem quae ante primum, nec magis\na morte sensus ullus aut corpori aut animae quam ante natalem\n\n\n\n. eadem enim vanitas in futurum etiam se propagat\net in mortis quoque tempora ipsa sibi vitam mentitur, alias\ninmortalitatem animae, alias transfigurationem, alias sensum\ninferis dando et manes colendo deumque faciendo qui iam\netiam homo esse desierit, ceu vero ullo modo spirandi ratio\nceteris animalibus distet aut non diuturniora in vita multa\nreperiantur, quibus nemo similem divinat inmortalitatem.\nquod autem corpus animae per se? quae materia? ubi\ncogitatio illi? quo modo visus, auditus aut qui tangit? quis\nusus exiis aut quod sine iis bonum? quae deinde sedes\nquantave multitude tot saeculis animarum velut umbrarum?\npuerilium ista delenimentorum avidaeque numquam desinere\nmortalitatis commenta sunt. similis et de adservandis corporibus\nhominum ac revivescendi promisso Democriti\nvanitas, qui non revixit ipse. quae, malum, ista dementia\nest iterari vitam morte? quaeve genitis quies umquam, si\nin sublimi sensus animae manet, inter inferos umbrae?\nperdit profecto ista dulcedo credulitasque praecipuum naturae\nbonum, mortem, ac duplicat obituri dolorem etiam\npost futuri aestimatione. etenim si dulce vivere est, cui\npotest esse vixisse? at quanto facilius certiusque sibi quemque\ncredere, specimen securitatis antegenitali sumere experimento\n!\nConsentaneum videtur, priusquam digrediamur\na natura hominum, indicare quae cuiusque inventa sint.\nemere ac vendere Mercurius, vindemiare instituit Liber\npater ; idem diadema, regium insigne, et triumphum invenit;\nCeres frumenta, cum antea glande vescerentur, eadem molere\net conficere in Attica, ut alii, et in Sicilia, ob id dea iudicata\n. eadem prima leges dedit, ut alii putavere, Rhadamanthus\n.\nLitteras semper arbitror Assyrias fuisse, sed alii apud\nAegyptios a Mercurio, ut Gellius, alii apud Syros repertas\nvolunt, utrique in Graeciam attulisse e Phoenice Cadmum\nsedecim numero, quibus Troiano bello Palameden adiecisse\nquattuor hac figura ζυφχ, totidem post eum Simoniden\nmelicumψξωθ, quarum omnium vis in nostris recognoscitur\n. Aristoteles decem et octo priscas fuisse et duas ab\nEpicharmo additas χζ quam a Palamede mavult. Anticlides\nin Aegypto invenisse quendam nomine Menen tradit,\nXV annorum ante Phoronea, antiquissimum Graeciae regem,\n\n\n\nidque monumentis adprobare conatur. e diverso Epigenes\napud Babylonios D???CCXX annorum observationes siderum\ncoctilibus laterculis inscriptas docet, gravis auctor in primis\n; qui minimum, Berosus et Critodemus, CCCCXC .\nex quo apparet aeternus litterarum usus. in Latium eas attulerunt\nPelasgi.\nLaterarias ac domus constituerunt primi Euryalus et\nHyperbius fratres Athenis; antea specus erant pro domibus.\nGellio Toxius Caeli filius lutei .aedificii inventor placet,\nexemplo sumpto ab hirundinum nidis . oppidum Cecrops\na se appellavit Cecropiam, quae nunc est arx Athenis . aliqui\nArgos a Phoroneo rege ante conditum volunt, quidam\net Sicyonem, Aegyptii vero multo ante apud ipsos Diospolin .\ntegulas invenit Cinyra , Agriopae filius, et metalla aeris,\nutrumque in insula Cypro, item forcipem, martulum , vectem,\nincudem; puteos Danaus ex Aegypto advectus in Graeciam\nqua vocabatur Argos Dipsion; lapicidinas Cadmus Thebis\naut, ut Theophrastus, in Phoenice; Thrason muros;\nturres, ut Aristoteles, Cyclopes , Tirynthii , ut Theophrastus\n\n\n\n; Aegyptii textilia , inficere lanas Sardibus Lydi,\nfusos in lanificio Closter, filius Arachnae, linum et retia\nArachne, fulloniam artem Nicias Megarensis, sutrinam Tychius\nBoeotius . medicinal Aegyptii apud ipsos volunt repertam,\nalii per Arabum, Babylonis et Apollinis filium, herbariam\net medicamentariam a Chirone , Saturni et Philyrae filio.\naes conflare et temperate Aristoteles Lydum Scythen\nmonstrasse, Theophrastus Delam Phrygem putant, aerariam\nfabricam alii Chalybas, alii Cyclopas , ferrum Hesiodus\nin Creta eos qui vocati sunt Dactyli Idaei. argentum invenit\nErichthonius Atheniensis, ut alii, Aeacus ; auri metalla\net flaturam Cadmus Phoenix ad Pangaeum montem, ut alii,\nThoas aut Aeacus in Panchaia aut Sol Oceani filius, cui\nGellius medicinae quoque inventionem ex metallis assignat .\nplumbum ex Cassitetride insula primus adportavit Midacritus .\n\n\n\nfabricam ferrariam invenerunt Cyclopes, figlinas Coroebus\nAtheniensis, in iis orbem Anarcharsis Scythes, ut alii, Hyperbius\nCorinthius. fabricam materiariam Daedalus et in\nea serram, asciam, perpendiculum, terebram, glutinum, ich-\nthyocollam; normam autem et libellam et tornum et clavem\nTheodorus Samius, mensuras et pondera Phidon Argivus aut\nPalamedes, ut maluit Gellius; ignem e silice Pyrodes Cilicis\nfilius, eundem adservare ferula Prometheus; vehiculum\ncum quattuor rotis Phryges, mercaturas Poeni, culturas vitium\net arborum Eumolpus Atheniensis, vinum aquae misceri\nStaphylus Sileni filius, oleum et trapetas Aristaeus\nAtheniensis, idem mella; bovem et aratrum Buzyges Atheniensis\n, ut alii, Triptolemus; regiam civitatem Aegyptii, popularem\nAttici post Theseum. tyrannus primus fuit Phalaris\nAgraganti. servitium invenere Lacedaemonii. iudicium\ncapitis in Areopago primum actum est.\nProelium Afri contra Aegyptios primi fecere fustibus,\nquos vocant phalangas. clupeos invenerunt Proetus et\nAcrisius inter se bellantes sive Chalcus Athamantis filius,loricam\nMidias Messenius, galeam, gladium, hastam Lacedaemonii,\nocreas et cristas Cares. arcum et sagittam Scythen Iovis\nfilium, alii sagittas Persen Persei filium invenisse dicunt,\nlanceas Aetolos, iaculum cum ammento Aetolum Martis\nfilium, hastas velitares Tyrrenum, eundem pilum, Penthesileam\nAmazonem securim, Pisaeum venabula et in tormentis\nscorpionem, Cretas catapultam, Syrophoenicas ballistam et\nfundam, aeneam tubam Pisaeum Tyrreni, testudines Artemonem\nClazomenium, equum (qui nunc aries appellatur) in\nmuralibus machinis Epium ad Troiam, equo vehi Bellerophontem\n, frenos et strata equorum Pelethronium, pugnare\nex equo Thessalos, qui Centauri appellati sunt, habitantes\nsecundum Pelium monte. bigas prima iunxit Phrygum\nnatio, quadrigas Erichthonius . ordinem exercitus, signi\ndationem, tesseras, vigilias Palamedes invenit Troiano bello,\n\n\n\nspecularum significationem eodem Sinon , inducias Lycaon,\nfoedera Theseus.\nAuguria ex avibus Car, a quo Caria appellata; adiecit ex\nceteris animalibus Orpheus, aruspicia Delphus, ignispicia\nAmphiaraus, extispicia avium Tiresias Thebanus, interpretationem\nostentorum et somniorum Amphictyon. astrologiam\nAtlans Libyae filius, ut alii, Aegyptii, ut alii, Assyrii, sphaeram\nin ea Milesius Anaximander, ventorum rationem Aeolus\nHellenis filius. musicam Amphiors, fistulam et monaulum\nPan Mercuri, obliquam tibiam Midas in Phrygia, geminas\ntibias Marsyas in eadem gente, Lydios modulos Amphion,\nDorios Thamyras Thrax, Phrygios Marsyas Phryx, citharam\nAmphion, ut alii, Orpheus, ut alii, Linus. septem chordis\nprimum cecinit III ad IIII primas additis Terpander, octavam\nSimonides addidit, nonam Timotheus. cithara sine voce\ncecinit Thamyris primus, cum cantu Amphion, ut alii, Linus.\ncitharoedica carmina conposuit Terpander. cum tibiis canere\nvoce Troezenius Ardalus instituit. saltationem armatam\n\n\n\nCuretes docuere, pyrrichen Pyrrus, utramque in Creta.\nversum heroum Pythio oraculo debemus. de poematum origine\nmagna quaestio; ante Troianum bellum probantur\nfuisse. prosam orationem condere Pherecydes Syrius instituit\nCyri regis aetate, historiam Cadmus Milesius; ludos\ngymnicos in Arcadia Lycaon, funebres Acastus in Iolco,post\neum Theseus in Isthmo , Hercules Olympiae; athleticam\nPittheus , pilam lusoriam Gyges Lydus; picturam Aegyptii et\nin Graecia Euchir , Daedali cognatus, ut Aristoteli placet,\nut Theophrasto, Polygnotus Atheniensis.\nNave primus in Graeciam ex Aegypto Danaus advenit;\nantea ratibus navigabatur inventis in mari Rubro inter insulas\na rege Erythra. reperiuntur qui Mysos et Troianos\npriores excogitasse in Hellesponto putent, cum transirent\nadversus Thracas. etiam nunc in Britannico oceano vitiles\ncorio circumsutae fiunt, in Nilo ex papyro ac scirpo et harundine\n. longa nave lasonem primum navigasse Philostephanus\nauctor est, Hegesias Parhalum , Ctesias\n\nSamiramin, Archemachus Aegaeonem, biremem Damastes\nErythraeos fecisse, triremem Thucydides Aminoclen Corinthium\n, quadriremem Aristoteles Carthaginienses, quinqueremem\nMnesigiton Salaminios, sex ordinum Xenagoras\nSyracusios, ab ea ad decemremem Mnesigiton\nAlexandrum Magnum, ad duodecim ordines Philostephanus\nPtolemaeum Soterem, ad quindecim Demetrium Antigoni,\nad XXX Ptolemaeum Philadelphum, ad XL Ptolemaeum\nPhilopatorem, qui Tryphon cognominatus est. onerariam\nHippus Tyrius invenit, lembum Cyrenenses, cumbam Phoenices\n, celetem Rhodii , cercyrum Cyprii. siderum observationem\nin navigando Phoenices, remum Copae, latitudinem\neius Plataeae , vela Icarus, malum et antennam Daedalus,\nhippegum Samii aut Pericles Atheniensis, tectas longas\nThasii; antea ex prora tantum et puppi pugnabatur. rostra\naddidit Pisaeus Tyrreni, ancoram Eupalamus , eandem bidentem\nAnacharsis, harpagones et manus Pericles Atheniensis,\n\n\n\nadminicula gubernandi Tiphys . classe princeps depugnavit\nMinos.— Animal occidit primus Hyperbius Martis filius,\nPrometheus bovem.—\nGentium consensus tacitus primus omnium 210\nconspiravit, ut Ionum litteris uteretur.\nveteres Graecas\nfuisse easdem paene quae nunc sint Latinae, indicio erit\nDelphica antiqui aeris, quae est hodie in Palatio dono principum\n, Minetrvae dicata [in bibliotheca] cum inscriptione\ntali: ναυσικρατηςανεθετοται διοςκοραιτανδεκαταν ..........\nSequens gentium consensus in tonsoribus\nfuit, sed Romanis tardior. in Italiam ex Sicilia venere post\nRomam conditam anno CCCCLIIII adducente P. Titinio Mena,\nut auctor est Varro; antea intonsi fuere. primus omnium\nradi cotidie instituit Africanus sequens; Divus Augustus\ncultris semper usus est.\nTertius consensus fuit in horarum observatione,\n\n\n\niam hic ratione accedens, quando et a quo in Graecia reperta\n, diximus secundo volumine . serius etiam hic Romae\ncontigit. XII tabulis ortus tantum et occasus nominantur,\npost aliquot annos adiectus est et meridies, accenso consulum\nid pronuntiante, cum a curia inter Rostra et Graecostasin\nprospexisset solem; a columna Maenia ad carcerem\ninclinato sidere supremam pronuntiavit, sed hoc serenis\ntantum diebus, usque ad primum Punicum bellum. princeps\nsolarium horologium statuisse ante XII annos quam cum\nPyrro bellatum est ad aedem Quirini L. Papirius Cursor,\ncum eam dedicaret a patre suo votam, a Fabio Vestale\nproditur. sed neque facti horologii rationem vel artificem\nsignificat nec uude translatum sit aut apud quem scriptum\nid invenerit. M. Varro primum statutum in publico secundum\nRostra in columna tradit bello Punico primo a M.\nValerio Messala cos. Catina capta in Sicilia, deportatum inde\npost XXX annos quam de Papiriano horologio traditur, anno\nurbis CCCCLXXXX . nec congruebant ad horas eius lineae ,\nparuerunt tamen ei annis undecentum, done Q. Marcius\nPhilippus, qui cum L. Paulo fuit censor, diligentius ordinatum\n\n\n\niuxta posuit, idque munus inter censoria opera gratissima\nacceptum est. etiamtum tamen nubilo incertae fuere\nhorae usque ad proximum lustrum. tune Scipio Nasica\ncollega Laenati primus aqua divisit horas aeque noctium\nac dierum idque horologiumsub tecto dicavit anno urbis\nDXCV. tam diu populo Romano indiscreta lux fuit.\nNunc praevertemur ad reliqua animalia primumque terrestria\n.\nAd reliqua transeamus animalia et primum terrestria\n.\nMaximum est elephans proximumque humanis sensibus,\nquippe intellectus illis sermonis patrii et imperiorum obedientia\n, officiorum quae didicere memoria, amoris et gloriae\nvoluptas, immo vero, quae etiam in homine rara, probitas,\nprudentia, aequitas, religio quoque siderum solisque ac lunae\n\n\n\nveneratio. auctores sunt in Mauretaniae saltibus ad\nquendam amnem, cui nomen est Amilo, nitescente luna nova\ngreges eorum descendere ibique se purificantes sollemniter\naqua circumspergi atque ita salutato sidere in silvas reverti\nvitulorum fatigatos prae se ferentes. alienae quoque reli- 5\ngionis intellectu creduntur maria transituri non ante naves\nconscendere quam invitati rectoris iureiurando de reditu,\nvisique sunt fessi aegritudine, quando et illas moles infestant\nmorbi, herbas supini in caelum iacientes, veluti tellure precibus\nallegata. nam, quod ad docilitatem attinet, regem\nadorant, genua submittunt, coronas porrigunt. Indis arant\nminores, quos appellant nothos.\nRomae iuncti primum subiere currum Pompei\nMagni Africano triumpho, quod prius India victa triumphante\nLibero patre memoratur. Procilius negat potuisse Pompei\ntriumpho iunctos egredi porta. Germanici Caesaris\nmunere gladiatorio quosdam etiam inconditos meatus edidere\nsaltantium modo. vulgare erat per auras arma iacere, non\nauferentibus ventis, atque inter se gladiatorios congressus\nedere aut lascivienti pyrriche conludere. postea et per funes\nincessere, lecticis etiam ferentes quaterni singulos puerperas\nimitantes, plenisque homine tricliniis accubitum iere\n\n\n\nper lectos ita libratis vestigiis, ne quis potantium attingeretur\n.\ncertum est unum tardioris ingeni in accipiendis\nquae tradebantur, saepius castigatum verberibus, eadem illa\nmeditantem noctu repertum. mirum et adversis quidem\nfunibus subire, sed maxime regredi , utique pronis. Mucianus\nIII consul auctor est aliquem ex iis et litterarum ductus\nGraecarum didicisse solitumque perscribere eius linguae\nverbis: Ipse ego haec scripsi et spolia Celtica dicavi\n, itemque se videute Puteolis, cum advecti e nave\negredi cogerentur, territos spatio pontis procul a continente\nporrecti, ut sese longinquitatis aestimatione fallerent, aversos\nretrorsus isse.\nPraedam ipsi in se expetendam sciunt solam esse\nin armis suis, quae Iua cornua appellat, Herodotus tanto\nantiquior et consuetudo melius dentes. quam ob rem deciduos\ncasu aliquo vel senecta defodiunt. hoc solum ebur\nest; cetero et in his quoque, qua corpus intexit, vilitas\nossea . quamquam nuper ossa etiam in laminas secari coepere\npaenuria: etenim rara amplitude iam dentium praeterquam\nex India reperitur; cetera in nostro orbe cessere\nluxuriae. dentium candore intellegitur iuventa . circa hos\n\nbeluis summa cura: alterius mucroni parcunt, ne sit proeliis\nhebes, alterius operario usu fodiunt radices, inpellunt moles;\ncircumventique a venantibus primos constituunt quibus sint\nminimi , ne tanti proelium putetur, postea fessi inpactos arbori\nfrangunt praedaque se redimunt.\nMirum in plerisque animalium scire quare petantur\n, sed et fere cuncta quid caveant. elephans homine\nobvio forte in solitudine et simpliciter oberrante clemens\nplacidusque etiam demonstrare viam traditur; idem vestigio\nhominis animadverso prius quam homine intremescere insidiarum\nmetu, subsistere ab olfactu , circumspectare, iras\nproflare nec calcare, sed erutum proximo tradere, ilium sequenti\n, simili nuntio usque ad extremum, tunc agmen circumagi\net reverti aciemque derigi . adeo omnium odori\ndurare virus illud maiore ex parte ne nudorum quidem\npedum. sic et tigris, etiam feris ceteris truculenta atque\nipsa elephanti quoque spernens vestigia , hominis viso transferre\ndicitur protinus catulos, quonam modo agnito, ubi ante\nconspecto illo quem timet? etenim tales silvas minime frequentari\ncertum est. sane mirentur ipsam vestigii raritatem.\nsed unde sciunt timendi esse? immo vero cur vel ipsius\nconspectum paveant, tanto viribus, magnitudine, velocitate\npraestantiores? nimirum haec est natura rerum, haec potentia\neius, saevissimas ferarum maximasque numquam\n\nvidisse , quod debeant timere, et statim intellegere, cum sit\ntimendum.\nElephanti gregatim semper ingrediuntur. ducit agmen\nmaximus natu, cogit aetate proximus. amnem transitulri\nminimos praemittunt, ne maiorum ingressu atterente alveum\ncrescat gurgiti altitudo. Antipater auctor est duos Antiocho\nregi in bellicis usibus celebres etiam cognominibus\nfuisse; etenim novere ea. certe Cato, cum imperatorum\nnomina annalibus detraxerit, eum, qui fortissime proeliatus\nesset in Punica acie, Surum tradidit vocatum altero dente\nmutilato . Antiocho vadum fluminis experienti renuit Aiax,\nalioqui dux agminis semper. tum pronuntiatum eius fore\nprincipatum qui transisset, ausumque Patroclum ob id phaleris\nargenteis, quo maxime gaudent, et reliquo omni primatu\ndonavit. ille, qui notabatur, inedia mortem ignominiae\npraetulit. mirus namque pudor est, victusque vocem fugit\nvictoris, terram ac verbenas porrigit. pudore numquam nisi\nin abdito coeunt, mas quinquennis, femina decennis. initur\nautem biennio quinis, ut ferunt, cuiusque anni diebus, nec\namplius; sexto perfunduntur amne , non ante reduces ad\nagmen. nec adulteria novere nullave propter feminas inter\nse proelia ceteris animalibus pernicialia , nec quia desit illis\namoris vis, namque traditur unus amasse quandam in Aegypto\ncorollas vendentem ac,ne quis vulgariter electam putet, mire\n\ngratam Aristophani celeberrimo in arte grammatica, alius\nMenandrum Syracusanum incipientis iuventae in exercitu\nPtolemaei, desiderium eius, quotiens non videret, inedia\ntestatus. et unguentariam quandam dilectam Iuba tradit.\nomnium amoris fuere argumenta gaudium a conspectu blanditiaeque\ninconditae, stipes , quas populus dedisset, servatae\net in sinum effusae. nec mirum esse amorem quibus sit\nmemoria. idem namque tradit agnitum in senecta multos\npost annos qui rector in iuventa fuisset; idem divinationem\nquandam iustitiae, cum Bocchus rex triginta elephantis totidem\n, in quos saevire instituerat, stipitibus adligatos obiecisse\nt, procursantibus inter eos qui lacesserent, nec potuisse\neffici ut crudelitatis alienae ministerio fungerentur.\nElephantos Italia primum vidit Pyrri regis bello\net boves Lucas appellavit in Lucanis visos anno urbis\nCCCCLXXII, Roma autem in triumpho VII annis ad superiorem\nnumerum additis, eadem plurimos anno DII victoria\nL. Metelli pontificis in Sicilia de Poenis captos. CXLII\nfuere aut , ut quidam, CXX, travecti ratibus quas doliorum\nconsertis ordinibus inposuerat . Verrius eos pugnasse in\ncirco interfectosque iaculis tradit paenuria consilii, quoniam\nneque ali placuisset neque donari regibus; L. Piso inductos\n\ndumtaxat in circum atque, ut contemptus eorum incresceret,\nab operariis hastas praepilatas habentibus per circus totum\nactos. nec quid deinde iis factum sit auctores explicant\nqui non putant interfectos.\nClara est unius e Romanis dimicatio adversus\nelephantum, cum Hannibal captivos nostros dimicare inter\nsese coegisset. namque unum qui supererat obiecit elephauto\n, et ille dimitti pactus, si interemisset, solus in harena\ncongressus magno Poenorum dolore confecit. Hannibal, cum\nfamam eius dimicationis contemptum adlaturam beluis intellegeret\n, equites misit qui abeuntem interficerent. proboscidem\neorum facillime amputari Pyrri proeliorum experimentis\npatuit. Romae pugnasse Fenestella tradit primum\nomnium in circo Claudi Pulchri aedilitate curuli M. Antonio\nA. Postumio cos. anno urbis DCLV, item post annos viginti\nLucullorum aedilitate curuli adversus tauros. Pompei quoque\naltero consulatu, dedicatione templi Veneris Victricis,\nviginti pugnavere in circo aut, ut quidam tradunt, XVIII,\nGaetulis ex adverso iaculantibus, mirabili unius dimicatione,\nqui pedibus confossis repsit genibus in catervas, abrepta\nscuta iaciens in sublime, quae decidentia voluptati spectantibus\nerant in orbem circumacta, velut arte, non furore beluae,\niacerentur. magnum et in altero miraculum fuit uno ictu\nocciso; pilum autem sub oculo adactum in vitalia capitis venerat\n. universi eruptionem temptavere, non sine vexatione\n\n\n\npopuli, circumdatis claustris ferreis . qua de causa Caesar\ndictator postea simile spectaculum editurus euripis harenam\ncircumdedit, quos Nero princeps sustulit equiti loca addens.\nsed Pompeiani amissa fugae spe misericordiam vulgi inenarrabili\nhabitu quaerentes supplicavere quadam sese lamentatione\nconplorantes, tanto populi dolore, ut oblitus imperatoris\nac munificentiae honori suo exquisitae flens universus consurgeret\ndirasque Pompeio, quas ille mox luit, inprecaretur.\npugnavere et Caesari dictatori tertio consulatu eius viginti\ncontra pedites D iterumque totidem turriti cum sexagenis\npropugnatoribus, eodem quo priore numero peditum et pari\nequitum ex adverso dimicante, postea singuli principibus\nClaudio et Neroni in consummatione gladiatorum.\nIpsius animalis tanta narratur clementia contra minus\nvalidos, ut in grege pecudum occurrentia manu dimoveat, ne\nquod obterat inprudens. nec nisi lacessiti nocent idque cum\ngregatim semper ambulent, minime ex omnibus solivagi.\nequitatu circumventi infirmos aut fessos vulneratosve in medium\nagmen recipiunt, acie velut imperio aut ratione per\nvices subeunte.\nCapti celerrime mitificantur hordei suco. capiuntur\nautem in India unum ex domitis agente rectore, qui\ndeprehensum solitarium abactumve a grege verberet ferum:\n\n\n\nquo fatigato transcendit in eum nec secus ac priorem regit.\nAfrica foveis capit, in quas derrlante aliquo protinus ceteri\ncongerunt ramos, moles devolvunt, aggeres construunt omnique\nvi conantur extrahere. ante domitandi gratia reges equitatu\ncogebant in vallem manu factam et longo tractu fallacem,\ncuius inclusos ripis fossisque fame domabant. argumentum\nerat ramus homine porrigente clementer acceptus. nunc\ndentium causa pedes eorum iaculantur alioqui mollissimos.\nTrogodytae contermini Aethiopiae, qui hoc solo venatu aluntur\n, propinquas itineri eorum conscendunt arbores; inde\ntotius agminis novissimum speculati extremas in dunes desiliunt\n. laeva adprehenditur cauda , pedes stipantur in sinistro\nfemine: ita pendens alterum poplitem dextra caedit ac praeacuta\nbipenni hoc crure tardato profugiens alterius poplitis\nnervos ferit, cuncta praeceleri pernicitate peragens. alii tutiore\ngenere, sed magis fallaci, ingentes arcus intentos defigunt\nhumi longius; hos praecipui viribus iuvenes continent,\nalii conixi pari conatu contendunt ac praetereuntibus sagittarum\nvenabula infigunt, mox sanguinis vestigiis secuntur.\nElephantorum generis feminae multo pavidiores.\ndomantur autem rabidi fame et verberibus, elephantis aliis\nadmotis, qui tumultuantem catenis coerceant. et alias circa\n\n\n\ncoitus maxime efferantur et stabula Indorum dentibus sternunt\n. quapropter arcent eos coitu feminarumque pecuaria\nseparant, quae haut alio modo quam armentorum habent.\ndomiti militant et turres armatorum in dorsis ferunt magnaque\nex parte orientis bella conficiunt: prosternunt acies,\nproterunt armatos. iidem minimo suis stridore terrentur\nvulneratique et territi retro semper cedunt, haut minore\npartium suarum pernicie. Indicum Africi pavent nec contueri\naudent, nam et maior Indicis magnitudo est.\nDecem annis gestare in utero vulgus existimat,\nAristoteles biennio nec amplius quam [semel gignere\npluresque quam] singulos, vivere ducenis annis et quosdam\nCCC. iuventa eorum a sexagesimo incipit. gaudent amnibus\nmaxime et circa fluvios vagantur, cum alioqui nare propter\nmagnitudinem corporis non possint. iidem frigoris inpatientes\n; maximum hoc malum inflationemque et profluvium\nalvi nec alia morborum genera sentiunt. olei potu\ntela, quae corpori eorum inhaereant, decidere invenio, a\nsudore autem facilius adhaerescere. et terram edisse iis\n\n\n\ntabificum est, nisi saepius mandant; devorant autem et lapides\n; truncos quidem gratissimo in cibatu habent. palmas\nexcelsiores fronte prosternunt atque ita iacentium absumunt\nfructum. mandunt ore, spirant et bibunt odoranturque haut\ninproprie appellata manu. animalium maxime odere murem\net, si pabulum in praesepio positum attingi ab eo videre,\nfastidiunt. cruciatum in potu maximum sentiunt hausta hirudine\n, quam sanguisugam vulgo coepisse appellari adverto.\nhaec ubi in ipso animae canali se fixit, intolerando adficit\ndolore. durissimum dorso tergus, ventri molle, saetarum\nnullum tegimentum , ne in cauda quidem praesidium abigendo\ntaedio muscarum (namque id et tanta vastitas sentit),\nsed cancellata cutis, et invitans id genus animalium odore.\nergo cum extentis recepere examina, artatis in rugas repente\ncancellis comprehensas enecant. hoc iis pro cauda, iuba,\nvillo est. dentibus ingens pretium et deorum simulacris\nlautissima ex his materia. invenit luxuria commendationem\net aliam expetiti in callo manus saporis, baud alia de causa,\ncredo, quam quia ipsum ebur sibi mandere videtur. magnitudo\ndentium videtur quidem in templis praecipua, sed tamen\nin extremis Africae, qua confinis Aethiopiae est, postium\nvicem in domiciliis praehere saepesque in his et pecorum\nstabulis pro palis elephantorum dentibus fieri Polybius\ntradidit auctore Gulusa regulo.\nElephantos fert Africa ultra Syrticas solitudines\net in Mauretania, ferunt Aethiopes et Trogodytae, ut dictum\nest, sed maximos India bellantesque cum iis perpetua discordia\ndracones tantae magnitudinis et ipsos, ut circumplexu\nfacili ambiant nexuque nodi praestringant. conmoritur ea\ndimicatio, victusque conruens conplexum elidit pondere.\nMira animalium pro se cuique sollertia astutis\nsima . ascendendi in tantam altitudinem difficultas draconi\n; itaque tritum iter ad pabula speculatus ab excelsa se\narbore inicit. scit ille inparem sibi luctatum contra nexus ;\nitaque arborum aut rupium attritum quaerit. cavent hoc\ndracones ob idque gressus primum alligant cauda: resolvunt\nilli nodos manu; at hi in ipsas nares caput condunt pariter\nque spiritum praecludunt et mollissimas lancinant partes.\niidem obvii deprehensi in adversos erigunt se oculosque\nmaxime petunt. ita fit ut plerumque caeci ac fame et maeroris\ntabe confecti reperiantur. quam quis aliam tantae\ndiscordiae causam attulerit nisi naturam spectaculum sibi\nparia conponentem?\nEst et alia dimicationis huius fama. elephantis frigidissimum\nesse sanguinem; ob id aestu torrente praecipue draconibus\nexpeti. quam ob rem in amnes mersos insidiari\nbibentibus coortosque inligata manu in aurem morsum defigere\n, qnoniam is tantum locus defendi non possit manu.\ndracones esse tantos, ut totum sanguinem capiant, itaque\nelephantos ab iis ebibi siccatosque concidere et dracones\ninebriatos opprimi conmorique.\nGenerat eos Aethiopia Indicis pares, vicenum\ncubitorum. id modo mirum, unde cristatos Iuba crediderit.\nAsachaei vocantur Aethiopes apud quos maxime nascuntur;\nnarrantque in maritimis eorum quaternos quinosque inter\nse cratium modo inplexos erectis capitibus velificantes ad\nmeliora pabula Arabiae vehi fluctibus.\nMegasthenes scribit in India serpentes in\ntantam magnitudinem adolescere, ut solidos hauriant cervos\ntaurosque, Metrodorus circa Rhyndacum amnem in Ponto,\nsupervolantes ut quamvis alte perniciterque alites haustu\n\nraptas absorbeant . nota est in Punicis bellis ad flumen\nBagradam a Regulo imperatore ballistis tormentisque, ut\noppidum aliquod, expugnata serpens CXX pedum longitudinis\n; pellis eius maxillaeque usque ad bellum Numantinum\nduravere Romae in templo. faciunt his fidem in Italia appellatae\nbovae in tautam amplitudinem exeuntes, ut Divo\nClaudio principe occisae in Vaticano solidus in alvo spectatus\nsit infans. aluntur primo bubuli lactis suctu, unde nomen\ntraxere.\nCeterorum animalium, quae modo convecta\nundique Italiae contigere saepius, formas nihil attinet scrupulose\nreferre. paucissima Scythia gignit inopia fruticum,\npauca contermina illi Germania, insignia tamen boum ferorum\ngenera, iubatos bisontes excellentique et vi et velocitate\nuros, quibus inperitum volgus bubalorum nomen inponit,\ncum id gignat Africa vituli potius cervique quadam similitudine\n. septentrio fert et equorum greges ferorum, sicut\nasinorum Asia et Africa, praeterea alcen iumento similem,\nni proceritas aurium et cervicis distinguat; item natam in\n\n\n\nScadinavia insula nec umquam visam in hoc orbe,multis\ntamen narratam achlin haud dissimilem illi, set nullo suffraginum\nflexu, ideoque non cubantem et adclinem arbori in\nsomno eaque incisa ad insidias capi, alias velocitatis memoratae\n. labrum ei superius praegrande; ob id retrograditur\nin pascendo, ne in priora tendens involvatur. tradunt in\nPaeonia feram quae bonasus vocetur, equina iuba, cetera\ntauro similem, cornibus ita in se flexis, ut non sint utilia\npugnae. quapropter fuga sibi auxiliari reddentem in ea\nfimum, interdum et trium iugerum longitudine, cuius contactus\nsequentes ut ignis aliquis amburat.\nMirum pardos, pantheras, leones et similia condito\nin corporis vaginas unguium mucrone, ne refringantur hebetenturve\n, ingredi aversisque falculis currere nec nisi in\nadpetendo plotendere.\nleoni praecipua generositas\ntunc , cum colla armosque vestiunt iubae; id enim aetate\ncontingit e leone conceptis. quos vero pardi generavere,\nsemper insigni hoc carent; simili modo feminae. magna\nhis libido coitus et ob hoc maribus ira. Africa haec maxime\n\n\n\nspectat, inopia aquarum ad paucos amnes congregantibus\nse feris. ideo multiformes ibi animalium partus , varie feminis\ncuiusque generis mares aut vi aut voluptate miscente:\nunde etiam vulgare Graeciae dictum semper aliquid novi\nAfricam adferre . odore pardi coitum sentit in adultera\nleo totaque vi consurgit in poenam; idcirco ea culpa flumine\nabluitur aut longius comitatur. semel autem edi partum,\nlacerato unguium acie utero in enixu, volgum credidisse\nvideo.\nAristoteles diversa tradit, vir quem in his magna secuturus\nex parte praefandum reor. Alexandro Magno rege\ninflammato cupidine animalium naturas noscendi delegataque\nhac commentatione Aristoteli, summo in omni doctrina viro,\naliquot milia hominum in totius Asiae Graeciaeque tractu\nparere iussa , omnium quos venatus, aucupia piscatusque\nalebant quibusque vivaria, armenta, alvaria, piscinae, aviaria\nin cura erant, ne quid usquam genitum ignoraretur ab eo.\nquos percunctando quinquaginta ferme volumina illa praeclara\nde animalibus condidit. quae a me collecta in artum\ncum iis, quae ignoraverat, quaeso ut legentes boni consulant,\nin universis rerum naturae operibus medioque clarissimi\nregum omnium desiderio cura nostra breviter peregrinantes.\n\nis ergo tradit leaenam primo fetu parere quinque catulos\nac per annos singulis minus, ab uno sterilescere. informes\nminimasque carnes magnitudine mustellarum esse initio,\nsemenstres vix ingredi posse nec nisi bimenstres moveri;\nin Europa autem inter Acheloum tantum Mestumque amnes\nleones esse, sed longe viribus praestantiores iis quos Africa\naut Syria gignant.\nLeonum duo genera, compactile et breve crispioribus\niubis. hos pavidiores esse quam longos simplicique\nvillo; eos contemptores vulnerum. urinam mares crure\nsublato reddere ut canes. gravem odorem, nec minus halitum\n. raros in potu vesci alternis diebus, a saturitate interim\ntriduo cibis carere. quae possint, in mandendo solida\ndevorare, nec capiente aviditatem alvo coniectis in fauces\nunguibus extrahere aut si fugiendum in satietate habeant .\nvitam iis longam docet argumento, quod plerique dentibus\ndefecti reperiantur. Polybius, Aemiliani comes, in senecta\n\nhominem ab his adpeti refert, quoniam ad persequendas\nferas vires non suppetant; tune obsidere Africae urbes, eaque\nde causa cruci fixos vidisse se cum Scipione, quia ceteri\nmetu poenae similis absterrerentur eadem noxa.\nLeoni tantum ex feris clementia in supplices. prostratis\nparcit et, ubi saevit, in viros potius quam in feminas fremit\n, in infantes non nisi magna fame. credit Iuba pervenire\nintellectum ad eos precum; in captivam certe Gaetuliae reducem\naudivit multorum in silvis impetum esse mitigatum adloquio\nausae dicere, se feminam, profugam, infirmam, supplicem\nanimalis omnium generosissimi ceterisque imperitantis,\nindignam eius gloria praedam. varia circa hoc opinio ex ingenio\ncuiusque vel casu, mulceri alloquiis feras, quippe cum\netiam serpentes extrahi cantu cogique in poenam verum\nfalsumne sit, non vita decreverit. leonum animi index cauda,\nsicut et equorum aures; namque et has notas generosissimo\ncuique natura tribuit. inmota ergo placido, clemens blandienti\n, quod rarum est: crebrior enim iracundia, cuius in principio\nterra verberatur, incremento terga ceu quodam incitamento\nflagellantur. vis summa in pectore. ex omni vulnere\n\n\n\nsive ungue inpresso sive dente ater profluit sanguis. iidem\nsatiati innoxii sunt. generositas in periculis maxime deprehenditur\n, non illo tantum modo, quo spernens tela diu\nse terrore solo tuetur ac velut cogi testatur cooriturque\nnon tamquam periculo coactus, sed tamquam amentiae iratus.\nilla nobilior animi significatio: quamlibet magna canum et\nvenantium urguente vi contemptim restitansque cedit in\ncampis et ubi spectari potest; idem ubi virgulta silvasque\npenetravit, acerrimo cursu fertur velut abscondente turpitudinem\nloco. dum sequitur, insilit saltu, quo in fuga non\nutitur. vulneratus observatione mira percussorem novit et\nin quantalibet multitudine adpetit; eum vero, qui telum\nquidem miserit, sed non vulneraverit, correptum rotatumque\nsternit nec vulnerat. cum pro catulis feta dimicat, oculorum\naciem traditur defigere in terram, ne venabula expavescat.\ncetero dolis carent et suspicione nec limis intuentur oculis\naspicique simili modo nolunt. creditum est a moriente\nhumum morderi lacrimamque leto dari. atque hoc tale\ntamque saevum animal rotarum orbes circumacti currusque\ninanes et gallinaceorum cristae cantusque etiam magis terrent\n\n\n\n, sed maxime ignes. aegritudinem fastidii tantum sentit,\nin qua medetur ei contumelia, in rabiem agente adnexarum\nlascivia simiarum; gustatus deinde sanguis in remedio est.\nLeonum simul plurium pugnam Romae princeps\ndedit Scaevola P. F. in curuli aedilitate, centum autem iubatorum\nprimus omnium L. Sulla, qui postea dictator fuit,\nin praetura. post eum Pompeius Magnus in circo DC, in\niis iubatorum CCCXV, Caesar dictator CCCC.\nCapere eos ardui erat quondam operis, foveisque\nmaxime. principatu Claudii casus rationem docuit, pudendam\npaene talis ferae nomine, a pastore Gaetuliae sago contra\ningruentis impetum obiecto, quod spectaculum in harenam\nprotinus tralatum est, vix credibili modo torpescente tanta\nilla feritate quamvis levi iniectu operto capite, ita ut devinciatur\nnon repugnans. videlicet omnis vis constat in oculis,\nquo minus mirum sit a Lysimacho Alexandri iussu simul\nincluso strangulatum leonem. iugo subdidit eos primusque\nRomae ad currum iunxit M. Antonius, et quidem civili bello,\ncum dimicatum esset in Pharsaliis campis, non sine ostento\nquodam temporum , generosos spiritus iugum subire illo prodigio\n\n\n\nsignificante. nam quod ita vectus est cum mima Cyt\nheride, super monstra etiam illarum calamitatium fuit.\nprimus autem hominum leonem manu tractare ausus et ostendere\nmansuefactum Hanno e clarissimis Poenorum traditur\ndamnatusque illo argumento, quoniam nihil non persuasurus\nvir tam artificis ingenii videbatur et male credi libertas\nei, cui in tantum cessisset etiam feritas.\nSunt vero et fortuitae eorum quoque clementiae exempla.\nMentor Syracusanus in Syria, leone obvio suppliciter volutante\n, attonitus pavore, cum refugienti undique fera opponeret\nsese et vestigia lamberet adulanti similis, animadvertit in\npede eius tumorem vulnusque. extracto surculo liberavit\ncruciatu. pictura casum hunc testatur Syracusis. simili\nmodo Elpis Samius natione in Africam delatus nave, iuxta\nlitus conspecto leone hiatu minaci, arborem fuga petit Libero\npatre invocato, quoniam tum praecipuus votorum locus\nest, cum spei nullus est. set neque profugienti, cum potuisset\n, fera institerat et procumbens ad arborem hiatu,\nquo terruerat, miserationem quaerebat. os morsu avidiore\ninhaeserat dentibus cruciabatque inedia, non tantum poena\nin ipsis eius telis, suspectantem ac velut mutis precibus\norantem, dum fortuitis fidens non est contra feram multoque\n\n\n\ndiutius miraculo quam metu cessatum est. degressus\ntandem evellit praebenti et qua maxime opus esset adcommodanti\n. traduntque, quamdiu navis ea in litore steterit, retulisse\ngratiam venatus adgerendo. qua de causa Libero\npatri templum in Samo Elpis sacravit, quod ab eo facto\nGraeciκεχηνότος διονύσου appellavere. miremur postea\nvestigia hominum intellegi a feris, cum etiam auxilia ab uno\nanimalium sperent? cur enim non ad alia iere aut unde\nmedicas manus hominis sciunt? nisi forte vis malorum etiam\nferas omnia experiri cogit.\nAeque memorandum et de panthera tradit Demetrius\nphysicus: iacentem in media via hominis desiderio\nrepente apparuisse patri cuiusdam Philini, adsectatoris sapientiae\n; ilium pavore coepisse regredi, feram vero circumvolutari\nnon dubie blandientem seseque conflictantem maerore\nqui etiam in panthera intellegi posset. feta erat, catulis\nprocul in foveam delapsis. primum ergo miserationis fuit\nnon expavescere, proximum et curam intendere, secutusque\nqua trahebat vestem unguium levi iniectu, ut causam doloris\nintellexit simulque salutis suae mercedem, exemit catulos ,\nea cum his prosequente usque extra solitudines deductus\n\nlaeta atque gestiente, ut facile appareret gratiam referre et\nnihil in vicem inputare, quod etiam in homine rarum est.\nHaec fidem et Democrito adferunt, qui Thoantem\nin Arcadia servatum a dracone narrat. nutrierat eum\npuer dilectum admodum, parensque serpentis naturam et\nmagnitudinem metuens in solitudines tulerat, in quibus\ncircumvento latronum insidiis agnitoque voce subvenit. nam\nquae de infantibus ferarum lacte nutritis, cum essent expositi\n, produntur, sicut de conditoribus nostris a lupa, magnitudin\ni fatorum accepta fieri aequius quam ferarum naturae\narbitror.\nPanthera et tigris macularum varietate prope solae\nbestiarum spectantur, ceteris unus ac suus cuique generi\ncolor est, leonum tantum in Syria niger. pantheris in candido\nbreves macularum oculi. ferunt odore earum mire\nsollicitari quadripedes cunctas, sed capitis torvitate terreri ;\nquam ob rem occultato eo reliqua dulcedine invitatas corripiunt\n. sunt qui tradant in armo iis similem lunae esse\nmaculam crescentem in orbem seque cavantem pari modo.\nnunc varias et pardos, qua mares sunt, appellant in eo omni\ngenere, creberrimo in Africa Syriaque. quidam ab his\n\n\n\npantheras candore solo discernunt, nec adhuc aliam differentiam\ninveni.\nSenatus consultum fuit vetus, ne liceret Africanas\nin Italiam advehere. contra hoc tulit ad populum Cn. Aufidius\ntribunus plebis permisitque circensium gratia inportare\n. primus autem Scaurus aedilitate sua varias CL universas\nmisit, dein Pompeius Magnus CCCCX, Divus Augustus\nCCCCXX. idem Q. Tuberone Paulo Fabio Maximo\ncos. IIII non. Mai. theatri Marcelli dedicatione tigrim primus\nomnium Romae ostendit in cavea mansuefactam, Divus vero\nClaudius simul IIII.\nTigrim Hyrcani et Indi ferunt, animal velocitatis\ntremendae et maxime cognitae, dum capitur totus eius fetus\n, qui semper numerosus est. ab insidiante rapitur equo\nquam maxime pernici atque in recentes subinde transfertur.\nat ubi vacuum cubile reperit feta— maribus enim subolis\ncura non est —, fertur praeceps odore vestigans. raptor\nadpropinquante fremitu abicit unum ex catulis; tollit illa\nmorsu et pondere etiam ocior acta remeat iterumque consequitur\nac subinde, donec in navem regresso inrita feritas\nsaevit in litore.\nCamelos inter armenta pascit oriens, quarum duo\ngenera, Bactriae et Arabiae ; differunt, quod illae bina habent\ntubera in dorso, hae singula et sub pectore alterum,\n\n\n\ncui incumbant. dentium superiore ordine, ut boves, carent\nin utroque genere. omnes autem iumentorum ministeriis\ndorso funguntur atque etiam equitatus in proeliis. velocitas\nut equo , sed sua cuique mensura sicuti vires. nec ultra\nadsuetum procedit spatium nec plus instituto onere recipit.\nodium adversus equos gerunt naturale. sitim et quadriduo\ntolerant inplenturque, cum bibendi occasio est, et in praeteritum\net in futurum, obturbata proculcatione prius aqua:\naliter potu non gaudent. vivunt quinquagenis annis, quaedam\net centenis. utrimque rabiem et ipsae sentiunt.\ncastrandi genus etiam feminas, quae bello praeparentur, inventum\nest: fortiores ita fiunt coitu negato.\nHarum aliqua similitudo in duo transfertur animalia\n. Nabun Aethiopes vocant collo similem equo, pedibus\net cruribus bovi, camelo capite, albis maculis rutilum colorem\ndistinguentibus, unde appellata camelopardalis, dictatoris\nCaesaris circensibus ludis primum visa Romae. ex eo subinde\ncernitur, aspectu magis quam feritate conspicua, quare\netiam ovis ferae nomen invenit.\nPompei Magni primum ludi ostenderunt chama\n, quem Galli rufium vocabant, effigie lupi, pardorum\nmaculis. iidem ex Aethiopia quas vocant κήπους, quarum\npedes posteriores pedibus humanis et cruribus, priores\nmanibus fuere similes. hoc animal postea Roma non vidit.\nIsdem ludis et rhinoceros unius in nare cornus\n, qualis saepe, visus. alter hic genitus hostis elephanto\ncornu ad saxa limato praeparat se pugnae, in dimicatione\nalvum maxime petens, quam scit esse molliorem. longitudo\nei par, crura multo breviora, color buxeus.\n21. LyncasLyncas vulgo frequentes et sphingas, fusco\npilo, mammis in pectore geminis, Aethiopia generat multaque\nalia monstris similia, pinnatos equos et cornibus armatos\n, quos pegasos vocant, crocotas velut ex cane lupoque\nconceptos, omnia dentibus frangentes protinusque devorata\nconficientes ventre, cercopithecos nigris capitibus, pilo asini\net dissimiles ceteris voce, Indicos boves unicornes tricornesque\n, leucrocotam , pernicissimam feram asini feri magnitudine\n\n\n\n, clunibus cervinis, collo, cauda, pectore leonis, capite\nmelium , bisulca ungula, ore ad aures usque rescisso, dentium\nlocis osse perpetuo —(hanc feram humanas voces\ntradunt imitari. apud eosdem et quae vocatur eale, magnitudine\nequi fluviatilis, cauda elephanti, colore nigra vel\nfulva, maxillis apri, maiora cubitalibus cornua habens mobilia,\nquae alterna in pugna sistit variatque infesta aut obliqua,\nutcumque ratio monstravit) —, sed atrocissimos tauros silvestres\n, maiores agrestibus, velocitate ante omnes, colore\nfulvos, oculis caeruleis, pilo in contrarium verso, rictu ad\naures dehiscente iuxta cornua mobilia. tergori duritia silicis\n, omne respuens vulnus. feras omnes venantur, ipsi\nnon aliter quam foveis capti feritate semper intereunt. apud\neosdem nasci Ctesias scribit quam mantichoran appellat,\ntriplici dentium ordine pectinatim coeuntium, facie et auriculis\nhominis, oculis glaucis, colore sanguineo, corpore leonis,\ncauda scorpionis modo spicula infigentem, vocis ut si misceatur\nfistulae et tubae concentus, velocitatis magnae , humani\ncorporis vel praecipue adpetentem. in India et\nboves solidis ungulis, unicornes, et feram nomine axin hinnulei\npelle pluribus candidioribusque maculis, sacrorum Liberi\n\n\n\npatris — (Orsaei Indi simias candentes toto corpore venantur\n) —, asperrimam autem feram monocerotem, reliquo\ncorpore equo similem, capite cervo, pedibus elephanto,\ncauda apro, mugitu gravi, uno cornu nigro media fronte\ncubitorum duum eminente. hanc feram vivam negant capi.\nApud Hesperios Aethiopas fons est Nigris, ut\nplerique existimavere, Nili caput, ut argumenta quae diximus\n\npersuadent. iuxta hunc fera appellatur catoblepas,\nmodica alioqui ceterisque membris iners, caput tantum praegrave\naegre ferens — id deiectum semper in terram — , alias\ninternicio humani generis, omnibus, qui oculos eius videre,\nconfestim expirantibus.\nEadem et basilisci serpentis est vis. Cyrenaica\nhunc generat provincia, duodecim non amplius digitorum\nmagnitudine, candida in capite macula ut quodam diademate\ninsignem. sibilo omnes fugat serpentes nec flexu multiplici\n, ut reliquae , corpus inpellit, sed celsus et erectus in\nmedio incedens, necat frutices, non contactos modo, verum\net adflatos, exurit herbas, rumpit saxa: talis vis malo est.\ncreditum quondam ex equo occisum hasta et per eam subeunte\nvi non equitem modo, sed equum quoque absumptum.\n\n\n\natque huic tali monstro — saepe enim enectum concupivere\nreges videre — mustellarum virus exitio est: adeo naturae\nnihil placuit esse sine pare . inferciunt has cavernis facile\ncognitis soli tabe. necant illae simul odore moriunturque,\net naturae pugna conficitur.\nSed in Italia quoque creditur luporum visus\nesse noxius vocemque homini, quem priores contemplentur,\nadimere ad praesens. inertes hos parvosque Africa et\nAegyptus gignunt, asperos trucesque frigidior plaga. homines\nin lupos verti rursusque restitui sibi falsum esse confidenter\nexistimare debemus aut credere omnia quae fabulosa\ntot saeculis conperimus. unde tamen ista vulgo infixa sit\nfama in tantum, ut in maledictis versipelles habeat, indicabitur\n. Euanthes, inter auctores Graeciae non spretus,\nscribit Arcadas tradere ex gente Anthi cuiusdam sorte familiae\nlectum ad stagnum quoddam regionis eius duci vestituque\nin quercu suspenso tranare atque abire in deserta\ntransfigurarique in lupum et cum ceteris eiusdem generis\ncongregari per annos VIIII. quo in tempore si homine se\nabstinuerit, reverti ad idem stagnum et, cum tranaverit,\neffigiem recipere, ad pristinum liabitum addito novem annorum\nsenio. id quoque adicit , eandem recipere vestem.\n\n\n\nmirum est quo procedat Graeca credulitas! nullum tam inpudens\nmendacium est, ut teste careat . item Apollas , qui\nOlympionicas scripsit, narrat Demaenetum Parrhasium in\nsacrificio, quod Arcades lovi Lycaeo humana etiamtum hostia\nfaciebant, immolati pueri exta degustasse et inlupum se\nconvertisse, eundem X anno restitutum athleticaese exercuisse in pugilatu victoremque Olympia reversum. quin et\ncaudae huius animalis creditur vulgo inesse amatorium virus\nexiguo in villo eumque, cum capiatur, abici nec idem pollere\nnisi viventi dereptum. dies, quibus coeat, toto anno non\namplius duodecim. eundem in fame vesci terra inter auguria\n; ad dexteram commeantium praeciso itinere si pleno\nid ore fecerit, nullum ominum praestantius. sunt in eo\ngenere qui cervari vocantur, qualem e Gallia in Pompei\nMagni harena spectatum diximus. huic quamvis in fame\nmandenti, si respexerit, oblivionem cibi subrepere aiunt digressumque\nquaerere aliud.\nQuod ad serpentes attinet, vulgatum est colorem\neius plerasque terrae habere, in qua occultentur. innumera\nesse genera. cerastis corpore eminere cornicula saepe\n\n\n\nquadrigemina, quorum motu, reliquo corpore occulto, sollicitent\nad se aves. geminum caput amphisbaenae, hoc est\net a cauda, tamquam parum esset uno ore fundi venenum.\naliis squamas esse, aliis pictures, omnibus exitiale virus.\niaculum ex arborum ramis vibrari, nec pedibus tantum\npavendas serpentes , sed ut missile volare tormento. colla\naspidum intumescere, nullo ictus remedio praeterquam si\nconfestim partes contactae amputentur. unus huic tam pestifero\nanimali sensus vel potius affectus est: coniugia ferme\nvagantur, nec nisi cum pari vita est. itaque alterutra interempta\nincredibilis ultionis alteri cura: persequitur interfectorem\nunumque eum in quantolibet populi agmine notitia\nquadam intestat, perrumpit omnes difficultates, permeat spatia\nnec nisi amnibus arcetur aut praeceleri fuga.\nNon est fateri rerum natura largius mala an remedia\ngenuerit. iam primum hebetes oculos huic malo dedit, eosque\nnon in fionte adversos cernere, sed in temporibus—\nitaque excitatur saepius auditu quam visu —,\ndeinde\n\n\n\ninternecivum bellum cum ichneumone. notum est animal\nhac gloria maxime, in eadem natum Aegypto. mergit\nse limo saepius siccatque sole, mox ubi pluribus eodem\nmodo se coriis loricavit , in dimicationem pergit. in ea\ncaudam attollens ictus inritos aversus excipit, donec obliquo\ncapite speculatus invadat in fauces. nec hoc contentus\naliud baud mitius debellat animal.\nCrocodilum habet Nilus, quadripes malum et\nterra pariter ac flumine infestum. unum hoc animal terrestre\nlinguae usu caret, unum superiore mobili maxilla inprimit\nmorsum, alias terribile pectinatim stipante se dentium\nserie. magnitudine excedit plerumque duodeviginti cubita.\nparit ova quanta anseres, eaque extra eum locum semper\nincubat praedivinatione quadam, ad quem summo auctu eo\nanno egressurus est Nilus. nec aliud animal ex minore\norigine in maiorem crescit magnitudinem. et unguibus\nautem armatus est, contra omnes ictus cute invicta. dies in\nterra agit, noctes in aqua, teporis utrumque ratione. hunc\nsaturum cibo piscium et semper esculento ore in litore\nsomno datum parva avis, quae trochilos ibi vocatur, rex\navium in Italia, invitat ad hiandum pabuli sui gratia, os primum\n\n\n\neius adsultim repurgans, mox dentes et intus fauces\nquoque ad hanc scabendi dulcedinem quam maxime hiantes,\nin qua voluptate somno pressum conspicatus ichneumon,\nper easdem fauces ut telum aliquod inmissus , erodit alvum.\nSimilis crocodilo, sed minor etiam ichneumone,\nest in Nilo natus scincos, contra venena praecipuus antidotis\n, itemad inflammandam virorum venerem.\nVerum in crocodilo maior erat pestis quam ut uno esset\neius hoste natura contenta. itaque et delphini inmeantes\nNilo, quorum dorso tamquam ad hunc usum cultellata inest\npinna , abigentes eos praedam ac velut in suo tantum amne\nregnantes, alioqui inpares viribus ipsi, astu interimunt.\ncallent enim in hoc cuncta animalia sciuntque non sua modo\ncommoda, verum et hostium adversa, norunt sua tela, norunt\noccasiones partesque dissidentium inbelles . in ventre mollis\nest tenuisque cutis crocodilo: ideo se ut territi mergunt\ndelphini subeuntesque alvum illa secant spina. quin et gens\nhominum est huic beluae adversa in ipso Nilo, a Tentyri\ninsula, in qua habitat, appellata. mensura eorum parva, sed\npraesentia animi in hoc tantum usu mira. terribilis haec\n\n\n\ncontra fugaces belua est, fugax contra sequentes. sed adversum\nire soli hi audent, quin et flumini innatant dorsoque\nequitantium modo inpositi hiantibus resupino capite ad morsum\naddita in os clava, a dextra ac laeva tenentes extrema\neius utrimque, ut frenis in terram agunt captivos ac voce\netiam sola territos cogunt evomere recentia corpora ad sepulturam\n. itaque uni ei insulae crocodili non adnant olfactu-\nque eius generis hominum, ut Psyllorum serpentes, fugantur.\nhebetes oculos hoc animal dicitur habere in aqua, extra\nacerrimi visus, quattuorque menses hiemis semper inedia\ntramittere in specu. quidam hoc unum quamdiu vivat crescere\narbitrantur; vivit autem longo tempore.\nMaior altitudine in eodem Nilo belua hippopotamius\neditur, ungulis binis quales hubus, dorso equi et iuba et\nhinnitu, rostro resimo, cauda et dentibus aprorum aduncis,\nsed minus noxiis, tergoris ad scuta galeasque inpenetrabilis,\npraeterquam si umore madeant . depascitur segetes destinatione\nante, ut ferunt, determinatas in diem et ex agro\nferentibus vestigiis, ne quae revertenti insidiae comparentur.\nPrimus eum et quinque crocodilos Romae\n\n\n\naedilitatis suae ludis M. Scaurus temporario euripo ostendit.\nhippopotamius in quadam medendi parte etiam magister\nexstitit . adsidua namque satietate obesus exit in litus recenti\nharundinum caesura speculatum atque, uhi acutissimam\nvidit stirpem, inprimens corpus venam quandam in\ncrure vulnerat atque ita profluvio sanguinis morbidum alias\ncorpus exonerat et plagam limo rursus obducit.\nSimile quiddam et volucris in eadem Aegypto\nmonstravit, quae vocatur ibis, rostri aduncitate per eam\npartem se perluens , qua reddi ciborum onera maxime sa-\nlubre est. nec haec sola: multis animalibus reperta sunt\nusui futura et homini. dictamnum herbam extrahendis sagittis\ncervi monstravere percussi eo telo pastuque herbae\neius eiecto ; iidem percussi a phalangio , quod est aranei\ngenus, aut aliquo simili cancros edendo sibi medentur. est\net ad serpentium ictus praecipua qua se lacerti, quotiens\ncum his conseruere pugnam, vulnerati refovent. chelidoniam\nvisui saluberrimam hirundines monstravere vexatis\npullorum oculis illa medentes . testudo cunilae , quam bubulam\n\n\n\nvocant, pastu vires contra serpentes refovet, mustella\nruta in murium venatu cum iis dimicatione conserta. ciconia\norigano, hedera apri in morbis sibi medentur et cancros\nvescendo maxime mari eiectos. anguis, hiberno situ\nmembrana corporis obducta, feniculi suco inpedimentum 5\nillud exuit nitidusque vernat. exuit autem a capite primum\nnec celerius quam uno die et nocte, replicans, ut extra fiat\nmembranae quod fuerit intus. idem hiberna latebra visu\nobscurato maratho herbae se adfricans oculos inunguit ac\nrefovet; si vero squamae obtorpuere, spinis iuniperi se\nscabit . draco vernam nausiam silvestris lactucae suco restinguit\n. pantheras per fricatas carnes aconito barbari venantur.\noccupat ilico fauces earum angor, quare pardalianches id\nvenenum appellavere quidam; at fera contra hoc excrementis\nhominis sibi medetur, et alias tam avida eorum, ut\na pastoribus ex industria in aliquo vase suspensa altius,\nquam ut queat saltu attingere , iaculando se appetendoque\n\n\n\ndeficiat et postremo expiret , alioqui vivacitatis adeo lentae,\nut eiectis interaneis diu pugnet. elephans, chamaeleone\nconcolori frondi devorato, occurrit oleastro huic veneno suo.\nursi cum mandragorae mala gustavere, formicas lambunt.\ncervus herba cinare venenatis pabulis resistit. palumbes,\ngraculi, merulae, perdices lauri folio annuum fastidiul purgant\n, columbae, turtures et gallinacei herba quae vocatur\nhelxine , anates, anseresceteraeque aquaticae herba siderite,\ngrues et similes iunco palustri. corvus occiso chamaeleone,\nqui etiam victori suo nocet , lauro infestum virus extinguit.\nMilia praeterea, utpote cum plurimis animalibus\neadem natura rerum caeli quoque observationem et ventorum\n, imbrium, tempestatum praesagia alia alio modo dederit,\nquod persequi inmensum est, aeque scilicet quam reliquam\ncum singulis hominum societatem. siquidem et pericula\npraemonent non fibris modo extisque, circa quod magna\nmortalium portio haeret, sed alia quadam significatione.\nruinis inminentibus musculi praemigrant, aranei cum telis\nprimi cadunt. auguria quidem artem fecere apud Romanos\n\net sacerdotum collegium vel maxime sollemne. est inter ea\nlocis rigentibus et volpes, animal alioqui sollertia dirum.\namnes gelatos lacusque non nisi ad eius itum reditumque\ntranseunt. observatum eam aure ad glacier adposita coniectare\ncrassitudinem gelus.\nnec minus clara exitii 5\ndocumenta sunt etiam contemnendis animalibus. M. Varro\nauctor est a cuniculis suffossum in Hispania oppidum, a\ntalpis in Thessalia, ab ranis civitatem in Gallia pulsam, ab\nlocustis in Africa, ex Gyara Cycladum insula incolas a muribus\nfugatos, in Italia Amynclas a serpentibus deletas. citra\nCynamolgos Aethiopas late deserta regio est, a scorpionibus\net solipugis gente sublata, et a scolopendris abactos Rhoetienses\nauctor est Theophrastus. sed ad reliqua ferarum\ngenera redeamus.\nHyaenis utramque esse naturam et alternis\nannis mares , alternis feminas fieri, parere sine mare vulgus\ncredit, Aristoteles negat. collumut iuba incontinuitatem\n\nspinae porrigitur flectique nisi circumactu totius corporis\nnon quit. multa praeterea mira traduntur, sed maxime sermonem\nhumanum inter pastorum stabula adsimulare nomenque\nalicuius addiscere , quem evocatum foris laceret, item\nvomitionem hominis imitari ad sollicitandos canes quos invadat\n. ab uno animali sepulcra erui inquisitione corporum.\nfeminam raro capi. oculis mille esse varietates colorumque\nmutationes. praeterea umbrae eius contactu canes obmutescere\n, et quibusdam magicis artibus omne animal, quod ter\nlustraverit, in vestigio haerere.\nHuius generis coitu leaena Aethiopica parit corocottam\n, similiter voces imitantem hominum pecorumque.\nacies ei perpetua, in utraque parte oris nullis gingivis, dente\ncontinuo: ne contrario occursu hebetetur, capsarum modo\nincluditur. hominum sermones imitari et mantichoram in\nAethiopia auctor est Iuba.\nHyaenae plurimae gignuntur in Africa, quae et\nasinorum silvestrium multitudinem fundit. mares in eo\ngenere singuli feminarum gregibus imperitant; timent libidinis\naemulos et ideo gravidas custodiunt morsuque natos\nmares caslrant. contra gravidae latebras petunt et parere\nfurto cupiunt gaudentque copia libidinis.\nEasdem partes sibi ipsi Pontici amputant fibri periculo\nurgente, ob hoc se peti gnari; castoreum id vocant\nmedici. alias animal horrendi morsus arbores iuxta flumina\nut ferro caedit, hominis parte conprehensa non ante quam\nfracta concrepuerint ossa morsus resolvit. cauda piscium his,\ncetera species lutrae. utrumque aquaticum, utrique mollior\npluma pilus.\nRanae quoque rubetae, quarum et in terra et\nin umore vita, plurimis refertae medicaminibus, deponere\nea adsidue ac resumere pastu dicuntur, venena tantum\nsemper sibi reservantes.\nSimilis et vitulo marino victus in mari ac terra,\nsimile fibris et ingenium. evomit fel suum ad multa medicamenta\nutile, item coagulum ad comitiales morbos, ob ea\nse peti prudens . Theophrastus auctor est anguis modo\net stelliones senectutem exuere itaque protinus devorare\npraeripientes comitiali morbo remedia. eosdem innocui\nferunt in Graecia morsus, noxios esse in Sicilia.\nCervis quoque est sua malignitas, quamquam\nplacidissimo animalium. urgente vi canum ultro confugiunt\n\n\n\nad hominem et in pariendo semitas minus cavent humanis\nvestigiis tritas quam secreta ac feris opportuna. conceptus\nearum post arcturi sidus . octonis mensibus ferunt partus,\ninterim et geminos. a conceptu separant se, at mares relicti\nrabie libidinis saeviunt, fodiunt scrobes. tune rostra eorum\nnigrescunt, donec aliqui abluant imbres. feminae autem\nante partum purgantur herba quadam, quae seselis dicitur,\nfaciliore ita utentes utero; a partu duas , quae tamnus et\nseselis appellantur, pastae redeunt ad fetum: illis imbui\nIactis primos volunt sucos quacumque de causa. editos partus\nexercent cursu et fugam meditari docent, ad praerupta\nducunt saltumque demonstrant. iam mares soluti desiderio\nlibidinis avide petunt pabula; ubi se praepingues sensere,\nlatebras quaerunt fatentes incommodum pondus. et alias\nsemper in fuga adquiescunt stantesque respiciunt, cum prope\nventum est, rursus fugae praesidia repetentes. hoc fit intestini\ndolore tam infirmi, ut ictu levi rumpatur intus. fugiunt\nautem latratu canum audito secunda semper aura, ut\nvestigia cum ipsis abeant. mulcentur fistula pastorali et\n\ncantu, cum erexere aures, acerrimi auditus, cum remisere,\nsurdi. cetero animal simplex et omnium rerum miraculo\nstupens in tantum, ut equo aut bucula accedente propius\nhominem iuxta venantem non cernant aut, si cernant, arcum\nipsum sagittasque mirentur. maria trameant gregatim nantes\nporrecto ordine et capita inponentes praecedentium clunibus\nvicibu sque ad terga redeuntes. hoc maxime notatur a Cilicia\nCyprum traicientibus. nec vident terras, sed in odorem earum\nnatant. cornua mares habent solique animalium omnibus\nannis stato veris tempore amittunt. ideo sub ista die quam\nmaxime invia petunt: latent amissis velut inermes, sed et\nhi bono suo invidentes. dextrum cornu negant inveniri ceu\nmedicamento aliquo praeditum, idque mirabilius fatendum\nest, cum et in vivariis mutentomnibus annis. defodi ab iis\nputant. accensi autem utrius libeat odore et serpentes fugantur\net comitiales morbi deprehenduntur. indicia quoque\naetatis in illis gerunt, singulos annis adicientibus ramos\nusque ad sexennes; ab eo tempore similia revivescunt , nec\npotest aetas discerni; sed dentibus senecta declaratur: aut\nenim paucos aut nullos habent nec in cornibus imis ramos,\nalioqui ante frontem prominere solitos iunioribus. non decidunt\n\n\n\ncastratis cornua nec nascuntur, erumpunt autem renascentibus\ntuberibus primo aridae cuti similia, dein teneris\nincrescunt ferulis harundineas in paniculas molli plumata\nlanugine. quamdiu carent iis, noctibus procedunt ad pabula\n. increscentia solis vapore durant ad arbores subinde\nexperientes; ubi placuit robur, in aperta prodeunt. captique\niam sunt hedera in cornibus viridante, ex attritu arborum\nut in aliquo ligno teneris, dum experiuntur, innata. suntaliquando et candido colore, qualem fuisse traditur Q. Sertorii\ncervam, quam esse fatidicam Hispaniae gentibus persuaserat\n. et his cum serpente pugna: vestigant cavernas\nnariumque spiritu extrahunt renitentes. ideo singulare\nabigendis serpentibus odor adusto cervino cornu, contra\nmorsus vero praecipuum remedium ex coagulo hinnulei\nmatris in utero occisi. vita cervis in confesso longa, post\nC annos aliquibus denuo captis cum torquibus aureis, quos\nAlexander Magnus addiderat, adopertis iam cute in magna\nobesitate. febrium morbos non sentit hoc animal, quin et\nmedetur huic timori . quasdam modo principes feminas scimus\n\n\n\nomnibus diebus matutinis carnem eam degustare solitas\net longo aevo caruisse febribus, quod ita demum existimant\nratum, si vulnere uno interierit.\nEst eadem specie, barba tantum et armorum villo\ndistans, quem tragelaphon vocant, non alibi quam iuxta\nPhasim amnem nascens.\nCervos Africa propemodum sola non gignit, at\nchamaeleonem et ipsa, quamquam frequentior est Indiae.\nfigura et magnitude erat lacerti , nisi crura essent recta et\nexcelsiora. latera ventri iunguntur ut piscibus; et spina\nsimili modo eminet. rostrum, ut in parvo, haut absimile\nsuillo, cauda praelonga, in tenuitatem desinens, inplicans se\nviperinis orbibus, ungues adunci, motus tardior ut testudini\n, corpus asperum ceu crocodilo, oculi in recessu cavo,\ntenui discrimine, praegrandes et corpori concolores. numquam\neos operit nec pupillae motu, sed totius oculi versatione\ncircumaspicit. ipse celsus hianti semper ore solus\nanimalium nec cibo nec potu alitur nec alio quam aēris\nalimento rictuterrifico fere , innoxius alioqui. et coloris\nnatura mirabilior: mutat namque eum subinde et oculis et\ncauda et toto corpore redditque semper quemcumque proxime\n\n\n\nattingit praeter rubrum candidumque; defuncto pallor est.\ncaro in capite et maxillis et ad commissuram caudae admodum\nexigua nec aliubi toto corpore; sanguis in corde et\ncirca oculos tantum; viscera sine splene. hibernis mensibus\nlatet, ut lacertae.\nMutat colores et Scytharum tarandrus nec\naliud ex iis quae pilo vestiuntur, nisi in Indis lycaon, cui\niubata traditur cervix. nam thoes — luporum id genus est\nprocerius longitudine, brevitate crurum dissimile, velox saltu,\nvenatu vivens, innocuum homini — habitum, non colorem,\nmutant, per hiemes hirti, aestate nudi. tarandro magnitudo\nquae bovi est , caput maius cervino nec absimile, cornua\nramosa, ungulae bifidae, villus magnitudine ursorum, sed,\ncum libuit sui coloris esse, asini similis. tergori tanta\nduritia, ut thoraces ex eo faciant. colorem omnium arborum,\nfruticum, florum locorumque reddit metuens in quibus latet,\nideoque raro capitur. mirum esset habitum corpori tam\nmultiplicem dari, mirabilius est et villo.\nHystrices generat India et Africa, spinea contectas\ncute irenaceorum genere, sed hystrici longiores aculei\n\n\n\net, cum intendit cutem, missiles. ora urgentium figit canum\net paulo longius iaculatur. hibernis autem se mensibus\ncondit, quae natura multis et ante omnia ursis.\nEorum coitus hiemis initio nec vulgari quadripedum\nmore , sed ambobus cubantibus conplexisque;\ndein secessus in specus separatim, in quibus pariunt XXX\ndie plurimum quinos. hi sunt candida informisque caro,\npaulo muribus maior, sine oculis, sine pilo; ungues tantum\nprominent. hanc lambendo paulatim figurant. nec quicquam\nrarius quam parientem videre ursam. ideo mares\nquadragenis diebus latent, feminae quaternis mensibus.\nspecus si non habuere, ramorum fruticumque congerie aedificant\n, inpenetrabiles imbribus mollique fronde constratos.\nprimis diebus bis septenis tam gravi somno premuntur, ut\nne vulneribus quidem excitari queant. tune mirum in modum\nveterno pinguescunt. illi sunt adipes medicaminibus\napti contraque defluvium capilli tenaces. ab his diebus\nresidunt ac priorum pedum suctu vivunt. fetus rigentes\nadprimendo pectori fovent non alio incubitu quam ad ova\nvolucres. mirum dictu, credit Theophrastus per id tempus\ncoctas quoque ursorum carnes, si adserventur, increscere\n: cibi nulla tunc argumenta nec nisi umoris minimum\n\n\n\nin alvo inveniri, sanguinis exiguas circa corda tantum guttas\n, reliquo corpori nihil inesse. procedunt vere, sed mares\npraepingues, cuius rei causa non prompta est, quippe ne\nsomno quidem saginatis, praeter XIIII dies, ut diximus.\nexeuntes herbam quandam arum nomine laxandis intestinis,\nalioqui concretis, devorant friantque surculos dentibus praedomantes\nora . oculi eorum hebetantur, qua maxime causa\nfavos expetunt, ut convulneratum ab apibus os levet sanguine\ngravedinem illam. invalidissimum urso caput, quod leoni\nfirmissimum . ideo urgente vi praecipitaturi se ex aliqua\nrupe manibus cooperto iaciuntur ac saepe in harena colapho\ninfracto exanimantur. cerebro veneficium inesse Hispaniae\ncredunt occisorumque in spectaculis capita cremant testato,\nquoniam potum in ursinam rabiem agat. ingrediuntur et\nbipedes ; arhorem aversi derepunt. tauros ex ore cornibusque\neorum omnibus pedibus suspensi pondere fatigant. nec\nalteri animalium in maleficio stultitia sollertior. annalibus\nnotatum est M. Pisone M. Messala cos. a. d. XIIII kal.\nOct. Domitium Ahenobarbum aedilem curulem ursos Numidicos\ncentum et totidem venatores Aethiopas in circo dedisse\n\n\n\n. miror adiectum Numidicos fuisse, cum in Africa\nursum non gigni constet.\nConduntur hieme et Pontici mures, dumtaxat\nalbi, quorum palatum in gustu sagacissimum auctores quonam\nmodo intellexerint miror. conduntur et Alpini, quibus\nmagnitudo melium est, sed hi pabulo ante in specus convecto\n, cum quidem narrant alternos marem ac feminam\nsubrosae conplexos fascem herbae supinos, cauda mordicus\nadprehensa, invicem detrahi ad specum ideoque illo tempore\ndetrito esse dorso. sunt his pares et in Aegypto similiterque\nresident in dunes et binis pedibus gradiuntur prioribusque\nut manibus utuntur.\nPraeparant hiemi et irenacei cibos ac volutati supra\niacentia poma adfixa spinis, unum amplius tenentes ore,\nportant in cavas arbores. iidem mutationem aquilonis in\naustrum condentes se in cubile praesagiunt. ubi vero sensere\nvenantem, contracto ore pedibusque ac parte omni inferiore\n, qua raram et innocuam habent lanuginem , convolvuntur\nin formam pilae, ne quid conprehendi possit praeter\naculeos. in desperatione vero urinam in se reddunt tabificam\n, tergori suo spinisque noxiam, propter hoc se capi\n\n\n\ngnari. quam ob rem exinanita prius urina venari ars est,\net tum praecipua dos tergori, alias corrupto, fragili, putribus\nspinis atque deciduis, etiam si vivat subtractus fuga. ob id\nnon nisi in novissima spe maleficio eo perfunditur, quippe\net ipsi odere suum veneficium, ita parcentes sibi terminumque\nsupremum opperientes, ut ferme ante captivitas occupet.\ncalidae postea aquae adspersu resolvitur pila, adprehensusque\npes alter e posterioribus suspendiosa fame necat. aliter\nnon est occidere et tergori parcere.ipsum animal non,\nut remur plerique, vitae hominum supervacuum est, si non\nsint illi aculei, frustra vellerum mollitia in pecude mortalibus\ndata : hac cute expoliuntur vestes. magnum fraus et\nibi lucrum monopolio invenit, de nulla re crebrioribus senatus\nconsultis nulloque non principe adito querimoniis\nprovincialibus.\nVrinae et duobus aliis animalibus ratio mira .\nleontophonon accipimus vocari parvum nec aliubi nascens\nquam ubi leo gignitur, quo gustato tanta illa vis et ceteris\nquadripedum imperitans ilico expiret. ergo corpus eius\nexustum adspergunt aliis carnibus polentae modo insidiantes\nferae necantque etiam cinere: tam contraria est pestis.\nhaut inmerito igitur odit leo visumque frangit et citra morsum\nexanimat; ille contra urinam spargit, prudens hanc\n\n\n\nquoque leoni exitialem. lyncum umor ita redditus, ubi gignuntur\n, glaciatur arescitve in gemmas carbunculis similes\net igneo colore fulgentes, lyncurium vocatas atque ob idsucino a plerisque ita generari prodito. novere hoc sciuntque\nlynces et invidentes urinam terra operiunt, eoque celerius\nsolidatur illa.\nAlia sollertia in metu melibus : sufflatae cutis distentu\nictus hominum et morsus canum arcent.\nProvident tempestatem et sciuri obturatisque, qua spiraturus\nest ventus, cavernis ex alia parte aperiunt fores. de\ncetero ipsis villosior cauda pro tegumento est. ergo in\nhiemes aliis provisum pabulum, aliis pro cibo somnus.\nSerpentium vipera sola terra dicitur condi,\nceterae arborum aut saxorum cavis. et alias vel annua\nfame durant, algore modo dempto. omnia secessus tempore\nveneno orba dormiunt. simili modo et cocleae, illae quidem\niterum et aestatibus, adhaerentes maxime saxis aut, etiam\niniuria resupinatae avolsaeque, non tamen exeuntes . in\nBaliaribus vero insulis cavaticae appellatae non prorepunt e\ncavis terrae — neque herba vivunt —, sed uvae modo\ninter se cohaerent. est et aliud genus minus vulgare adhaerente\n\n\n\noperculo eiusdem testae se operiens. obrutae\nterra semper hae et circa maritimas tantum Alpes quondam\neffossae coepere iam erui et in Veliterno. omnium tamen\nlaudatissimae in Astypalaea insula.\nLacertae, inimicissimum genus cocleis, negantur\nsemenstrem vitam excedere. lacerti Arabiae cubitales, in\nIndiae vero Nyso monte XXIIII in longitudinem pedum, colore\nfulvi aut punicei aut caerulei.\nEx his quoque animalibus, quae nobiscum\ndegunt, multa sunt cognitu digna, fidelissimumque ante omnia\nhomini canis atque equus. pugnasse adversus latrones\ncanem pro domino accepimus confectumque plagis a corpore\nnon recessisse, volucres ac feras abigentem. ab alio\nin Epiro agnitum in conventu percussorem domini laniatuque\net latratu coactum fateri scelus. Garamantum regem\ncanes CC ab exilio reduxere proeliati contra resistentes.\npropter bella Colophonii ilemcque Castabalenses cohortes canum\nhabuere. hae primae dimicabant in acie numquam\ndetrectantes; haec erant fidissima auxilia nec stipendiorum\nindiga. canes defendere Cimbris caesis domus eorum plaustris\ninpositas . canis lasone Lycio interfecto cibum capere\n\n\n\nnoluit inediaque consumptus est. is vero, cui nomen Hyrcani\nreddit Duris , accenso regis Lysimachi rogo iniecit\nse flammae, similiterque Hieronis regis. memorat et Pyrrhum\n, Gelonis tyranni canem, Philistus; memoratur et Nicomedis\nBithyniae regis, uxore eius Cosingi lacerata propter\nlasciviorem cum marito iocum. apud nos Vulcatium nobilem,\nqui Cascellium ius civile docuit, asturcone e suburbano redeuntem\n, cum advesperavisset, canis a grassatore defendit;\nitem Caelium senatorem aegrum Placentiae ab armatis oppressum\n, nec prius ille vulneratus est quam cane interempto.\nsed super omnia in nostro aevo actis p. R. testatum Appio\nIunio et P. Silio cos., cum animadverteretur ex causa Neronis\nGermanici filii in Titium Sabinum et servitia eius, unius ex\nhis canem nec in carcere abigi potuisse nec a corpore recessisse\nabiecti, in gradibus gemitoriis maestos edentem ululatus\nmagna populi Romani corona , ex qua cum quidam ei\ncibum obiecisset , ad os defuncti tulisse. innatavit idem,\ncadavere in Tiberim abiecto , sustentare conatus, effusa\nmultitudine ad spectandam animalis fidem.\nSoli dominum novere et ignotum quoque, si repente\n\n\n\nveniat, intellegunt; soli nomina sua, soli vocem domesticam\nagnoscunt. itinera quamvis longa meminere, nec ulli praeter\nhominem memoria maior. impetus eorum et saevitia mitigatur\nab homine considente humi. plurima alia in iis cotidie\nvita invenit, sed in venatu sollertia et sagacitas praecipua\nest. scrutatur vestigia atque persequitur, comitantem\nad feram inquisitorem loro trahens, qua visa quam silens\net occulte, set quam significans demonstratio est cauda primum\n, deinde rostro! ergo etiam senecta fessos caecosque\nac debiles sinu ferunt, ventos et odorem captantes protendentesque\nrostra ad cubilia.\nE tigribus eos Indi volunt concipi et ob id in silvis\ncoitus tempore alligant feminas. primo et secundo fetu nimis\nferoces putant gigni, tertio demum educant. hoc idem\ne lupis Galli, quorum greges suum quisque ductorem e canibus\net ducem habent. ilium in venatu comitantur, illi pa-\nrent; namque inter se exercent etiam magisteria. — (Certum\nest iuxta Nilum amnem currentes lambere, ne crocodilorum\naviditati occasionem praebeant) — Indiam petenti\nAlexandro Magno rex Albaniae dono dederat inusitatae\nmagnitudinis unum, cuius specie delectatus iussit ursos,\nmox apros et deinde dammas emitti, conteinptim inmobili\n\n\n\niacente eo, qua segnitia tanti corporis offensus imperator\ngenerosi spiritus interemi eum iussit. nuntiavit hoc fama\nregi. itaque alterum mittens addidit mandata, ne in parvis\nexperiri vellet, sed in leone elephantove: duos sibi fuisse,\nhoc interempto praeterea nullum fore. nec distulit Alexander\nleonemque fractum protinus vidit. postea elephantum iussit\ninduci, haut alio magis spectaculo laetatus. horrentibus\nquippe villis per totum corpus ingenti primum latratu intonuit\n, mox ingruit adsultans contraque membra exurgens\nhinc et illinc artifici dimicatione, qua maxime opus esset,\ninfestans atque evitans, donec adsidua rotatum vertigine\nadflixit, ad casum eius tellure concussa.\nCanum generi bis anno partus. iusta ad pariendum\nannua aetas. gerunt uterum sexagenis diebus. gignunt\ncaecos et, quo largiore aluntur lacte, eo tardiorem visum 15\naccipiunt, non tamen umnquam ultra XXI diem nec ante\nseptimum. quidam tradunt, si unus gignatur, nono die cernere\n, si gemini, decumo itemque in singulos adici totidem\ntarditatis ad lucem dies, et ab ea quae sit femina ex primipara\ngenita Faunos cerni. optimus in fetu qui novissimus\ncernere incipit aut quem primum fert in cubile feta.\nRabies canum sirio ardente homini pestifera, ut\ndiximus, ita morsis letali aquae metu. quapropter obviam\nitur per XXX eos dies, gallinaceo maxime fimo inmixto canum\ncibis aut, si praevenerit morbus, veratro.\na morsu\nvero unicum remedium, oraculo quodam nuper repertum,\nradix silvestris rosae, quae cynorrhoda appellatur. Columella\nauctor est, si XL die quam sit natus castretur morsu\ncauda summusque eius articulus auferatur spinae nervo\nexempto, nec caudam crescere nec canes rabidos fieri. canem\nlocutum in prodigiis, quod equidem adnotaverim, accepimus\net serpentem latrasse, cum pulsus Tarquinius est\nregno.\nEidem Alexandro et equi magna raritas contigit\n. Bucephalan eum vocarunt sive ab aspectu torvo sive\nab insigni taurini capitis armo inpressi. XIII talentis ferunt\nex Philonici Pharsalii grege emptum, etiam tum puero capto\neius decore. neminem hic alium quam Alexandrum regio\ninstratu ornatus recepit in sedem, alias passim recipiens.\nidem in proeliis memoratae cuiusdam perhibetur operae,\nThebarum oppugnatione vulneratus in alium transire Alexandrum\nnon passus, multa praeterea eiusdem modi, propter\nquae rex defuncto ei duxit exequias urbemque tumulo circumdedit\n\n\n\nnomine eius. nec Caesaris dictatoris quemquam\nalium recepisse dorso equus traditur, idemque similes humanis\npedes priores habuisse, hac effigie locatus ante Veneris\nGenetricis aedem. fecit et Divus Augustus equo tumulum,\nde quo Germanici Caesaris carmen est. Agrigenti conplurium\nequorum tumuli pyramides habent. equum adamatum\na Samiramide usque in coitum Iuba auctor est. Scythici\nquidem equitatus equorum gloria strepunt : occiso\nregulo ex provocatione dimicante hostem , cum ad spoliandum\nvenisset, ab equo eius ictibus morsuque confectum; alium\ndetracto oculorum operimento et cognito cum matre coitu\npetiisse praerupta atque exanimatum. aequa ex causa in\nReatino agro laceratum prorigam invenimus . namque et\ncognationum intellectus his est, atque in grege prioris anni\nsororem libentius etiam quam matrem equa comitatur. docilitas\ntanta est, ut universus Sybaritani exercitus equitatus\nad symphoniae cantum saltatione quadam moveri solitus inveniatur\n. iidem praesagiunt pugnam et amissos lugent dominos\n: lacrimas interdum desiderio fundunt. interfecto\nNicomede rege equus eius inedia vitam finivit. PRhylarchus\nrefert Centaretum e Galatis, in proelio occiso Antiocho, potitum\n\n\n\nequo eius conscendisse ovantem, at ilium indignatione\naccensum domitis frenis, ne regi posset, praecipitem in abrupta\nisse exanimatumque una. Philistus a Dionysio relictum\nin caeno haerentem, ut se evellisset, secutum vestigia\ndomini examine apium iubae inhaerente, eoque ostento\ntyrannidem a Dionysio occupatam.\nIngenia eorum inenarrabilia. iaculantes obsequia\nexperiuntur difficiles conatus corpore ipso nisuque iuvantium;\nitem tela humi collecta equiti porrigunt. nam in circo ad\ncurrus iuncti non dubie intellectum adhortationis et gloriae\nfatentur. Claudi Caesaris saecularium ludorum circensibus,\nexcusso in carceribus auriga albati Corace , occupavere primatum\n, optinuere opponentes, effundentes omniaque contra\naemulos , quae debuissent peritissimo auriga insistente, facientes\n, cum puderet hominum artes ab equis vinci, peracto\nlegitimo cursu ad cretam stetere. maius augurium apud\npriscos plebeis circensibus excusso auriga ita, ut si staret,\nin Capitolium cucurrisse equos aedemque ter lustrasse;\nmaximum vero eodem pervenisse a Veis cum palma et corona\n\n\n\n, effuso Ratumenna qui ibi vicerat, unde postea nomen\nportae est. Sarmatae longinquoitineri inedia pridie praeparant\neos, potum exiguum inpertientes, atque ita per centena\nmilia et quinquaginta continuo cursu euntibus insident.\nVivunt annis quidam quinquagenis, feminae minore\nspatio; eaedem quinquennio finem crescendi capiunt, mares\nanno addito. forma equorum, quales maxime legi oporteat,\npulcherrime quidem Vergilio vate absoluta est; sed et nos\ndiximus in libro de iaculatione equestri condito, et\ntere inter omnes constare video. diversa autem circo ratio\nquaeritur. itaque cum bimi in alio subiungantur imperio,\nnon ante quinquennes ibi certamen accipit.\nPartum in eo genere undenis mensibus ferunt,\nduodecimo gignunt. coitus verno aequinoctio bimo utrimque\nvulgaris, sed a trimatu firmior partus. generat mas\nad annos XXXIII, utpote cum a circo post vicesimum annum\nmittantur ad subolem . Opunte et ad XL durasse tradunt\nadiutum modo in attollenda priore parte corporis. sed ad\ngenerandum paucis animalium minor fertilitas. qua de causa\n\n\n\nintervalla admissurae dantur, nec tarmen quindecim initus\neiusdem anni valet tolerare. equarum libido extinguitur\niuba tonsa. gignunt annis omnibus ad quadragesimum.\nvixisse equum LXXV annos proditur. in hoc genere gravida\nstans parit praeterque ceteras fetum diligit. et sane\nequis amoris innasci veneficium, hippomanes appellatum, in\nfronte, caricae magnitudine, colore nigro, quod statim edito\npartu devorat feta aut partum ad ubera non admittit. si\nquis praereptum habeat, olfactu in rabiem id genus agitur.\namissa parentein grege armenti reliquae fetae educant orbum\n. terram attingere ore triduo proximo quam sit genitus\nnegant posse. quo quis acrior, in bibendo nares mergit.\nScythae per bella feminis uti malunt, quoniam urinam cursu\nnon inpedito reddant.\nConstat in Lusitania circa Olisiponem oppidum et\nTagum amnem equas favonio flante obversas animalem concipere\nspiritum, idque partum fieri et gigni pernicissimum\nita, sed triennium vitae non excedere. in eadem Hispania\nGallaica gens est et Asturica ; equini generis his sunt quos\n\n\n\ntieldones vocamus; minore forma appellatos asturcones gignunt\n, quibus non vulgaris in cursu gradus, sed mollis alterno\ncrurum explicatu glomeratio, unde equis tolutim carpere\nincursum traditur arte.\nEquo fere qui homini morbi, praeterque vesicae conversio\n, sicut omnibus in genere veterino.\nAsinum CCCC nummum emptum Q. Axio\nsenatori auctor est M. Varro, haut scio an omnium pretio\nanimalium victo. opera sine dubio generi munifica, arando.\nquoque, sed mularum maxime progeneratione. patria etiam\nspectatur in his, Arcadicis in Achaia, in Italia Reatinis. ipsum\nanimal frigoris maxime inpatiens. ideo non generatur\nin Ponto, nec aequinoctio verno, ut cetera pecua, admittitur,\nsed solstitio. mares in remissione operis deteriores. partus\na tricensimo mense ocissimus , sed a trimatu legitimus , totidem\nquot equae et isdem mensibus et simili modo. sed\nincontinens uterus urina genitale reddit, ni cogatur in cursum\nverberibus a coitu. raro geminos parit. paritura lucem\nfugit et tenebras quaerit, ne conspiciatur ab homine. gignit\ntota vita, quae est ei ad tricensimum annum. partus caritas\n\n\n\nsumma, sed aquarum taedium maius: per ignes ad fetus\ntendunt, eaedem , si rivus minimus intersit, horrent etiam\npedes omnino tinguere . nec nisi adsuetos potant fontes\nquae sunt in pecuariis, atque ita ut sicco tramite ad potum\neant. nec pontes transeunt per raritatem eorum tralucentibus\nfluviis, mirumque dictu, sitiunt et si mutentur aquae;\nut bibant cogendae exorandaeve sunt. nec nisi spatiosa in\ncubitu laxitas tuta ; varia namque somnio visa concipiunt\nictu pedum crebro, qui nisi per inane emicuit , repulsu durioris\nmateriae clauditatem ilico adfert. quaestus ex iis\nopima praedia exuperat. notum est in Celtiberia singulas\nquadringentena milia nummum enixas , mularum maxime\npartu . aurium referre in iis et palpebrarum pilos aiunt;\nquamvis enim unicolori reliquo corpore, totidem tamen colores\n, quot ibi fuere, reddi. pullos earum epulari Maecenas\ninstituit, multum eo tempore praelatos onagris. post eum\ninteriit auctoritas saporis asino.— Moriente visu celerrime\nid genus deficit.—\nEx asino et equa mula gignitur mense XIII,\n\n\n\nanimal viribus in labores eximium. ad tales partus equas\nneque quadrimis minores neque decennibus maiores legunt\narcerique utrumque genus ab altero narrant nisi in infantia\neius generis quod ineat lacte hausto. quapropter subreptos\npullos in tenebris equarum uberi asinarumve eculeos admovent\n. gignitur autem mula et ex equo et asina, sed\neffrenis et tarditatis indomitae. lenta omnia et e vetulis.\nconceptum ex equo secutus asini coitus abortu perimit, non\nitem asini equus . feminas a partu optime septimo die inpleri\nobservatum, mares fatigatos melius inplere. quae non\nprius, quam dentes quos pullinos appellant iaciat , conceperit,\nsterilis intellegitur et quae non primo initu generare coeperit.\nequo et asina genitos mares hinnulos antiqui vocabant contraque\nmulos quos asini et equae generarent. observatum\nex duobus diversis generibus nata tertii generis fieri et\nneutri parentium esse similia eaque ipsa, quae sunt ita\nnata, non gignere in omni animalium genere; idcirco mulas\nnon parere. est in annalibus nostris peperisse saepe,\nverum prodigii loco habitum. Theophrastus vulgo parere\nin Cappadocia tradit, sed esse id animal ibi sui generis. 20\nmulae calcitratus inhibetur vini crebriore potu. in plurium\nGraecorum est monumentis cum equa muli coitu\n\n\n\nnatum quod vocaverint ginnum , id est parvum mulum.\ngenerantur ex equa et onagris mansuefactis mulae veloces\nin cursu, duritia eximia pedum, verum strigoso corpore,\nindomito animo. sed generator onagro et asina genitus\nomnes antecellit. onagri in Phrygia et Lycaonia praecipui.\npullis eorum ceu praestantibus sapore Africa gloriatur, quos\nlalisiones appellat. mulum LXXX annis vixisse Atheniensium\nmonimentis apparet; gavisi namque , cum templum\nin arce facerent, quod derelictus senecta scandentia iumenta\ncomitatu nisuque exhortaretur, decretum fecere ne frumentarii\nnegotiatores ab incerniculis eum arcerent.\nBubus Indicis camelorum altitudo traditur,\ncornua in latitudinem quaternorum pedum. in nostro orbe\nEpiroticis laus maxima a Pyrrhi, ut ferunt, iam inde regis\ncura. id consecutus est non ante quadrimatum ad partus\nvocando; praegrandes itaque fuere et hodieque reliquiae\nstirpium durant . at nunc anniculae fecunditatem poscuntur,\ntolerantius tamen bimae, tauri generationem quadrimi. in-\nplent singuli denas eodem anno. tradunt, si a coitu in dexteram\n\n\n\npartem abeant tauri, generatos mares esse; si in laevam\n, feminas. conceptio uno initu peragitur, quae si forte\npererravit, XX post diem marem femina repetit. pariunt\nmense X; quicquid ante genitum, inutile est. sunt auctores\nipso conplente decumum mensem die parere. gignunt raro\ngeminos. coitus a delphini exortu a. d. pr. non. Ianuarias\ndiebus XXX, aliquis et autumno, gentibus quidem quae\nlacte vivunt ita dispensatus, ut omni tempore anni supersit\nid alimentum. tauri non saepius quam bis die ineunt.\nboves animalium soli et retro ambulantes pascuntur, apud\nGaramantas quidem haut aliter. vita feminis XV annis longissima\n, maribus XX. robur in quinquennatu. lavatione\ncalidae aquae traduntur pinguescere et si quis incisa cute\nspiritum harundine in viscera adigat. non degeneres existimandi\netiam minus laudato aspectu: plurimum lactis Alpinis,\nquibus minimum corporis, plurimum laboris capite, non\ncervice, iunctis. Syriacis non sunt palearia, sed gibber in\ndorso. Carici quoque in parte Asiae, foedi visu tubere\nsuper armos a cervicibus eminente, luxatis cornibus, excellentes\nin opere narrantur, cetero nigri coloris candidive ad\nlaborem damnantur. tauris minora quam bubus cornua\ntenuioraque. domitura boum in trimatu, postea sera, ante\npraematura. optime cum domito iuvencus inbuitur. socium\n\n\n\nenim laboris agrique culturae habemus hoc animal, tantae\napud priores curae, ut sit inter exempla damnatus a populo\nRomano die dicta, qui concubino procaci rure omassum\nedisse se negante occiderat bovem, actusque in exilium\ntamquam colono suo interempto.\nTauris in aspectu generositas torva fronte, auribus saetosis\n, cornibus in procinctu dimicationem poscentibus. sed\ntota comminatio prioribus in pedibus. stat ira gliscente\nalternos replicans spargensque in alvum harenam et solus\nanimalium eo stimulo ardescens. vidimus ex imperio dimicantes\net iocose demonstratos rotari, cornibus cadentes excipi\niterumque regi, modo iacentes ex humo tolli bigarumque\netiam curru citato velut aurigas insistere. Thessalorum\ngentis inventum est equo iuxta quadripedante cornu intorta\ncervice tauros necare; primus id spectaculum dedit Romae\nCaesar dictator. hinc victimae opimae et lautissima deorum\nplacatio. huic tantum animali omnium, quibus procerior,\ncauda non statim nato consummatae ut ceteris mensurae:\ncrescit uni, donec ad vestigia ima perveniat. quam ob rem\nvictimarum probalio in vitulo, ut articulum suffraginis contingat\n; breviore non litant. hoc quoque notatum, vitulos\n\n\n\nad aras umeris hominis adlatos non fere litare, sicut nec\nclaudicante nec aliena hostia deos placari nec trahente se\nab aris. est frequens in prodigiis priscorum bovem locutum\n, quo nuntiato senatum sub diu haberi solitum.\nBos in Aegypto etiam numinis vice colitur;\nApin vocant. insigne ei in dextro latere candicans macula\ncornibus lunae crescere incipientis, nodus sub lingua, quem\ncantharum appellant. non est fas eum certos vitae excedere\nannos, mersumque in sacerdotum fonte necant quaesituri\nluctu alium, quem substituant, et donec invenerint\nmaerent derasis etiam capitibus; nec tamen umquanm diu\nquaeritur. inventus deducitur Memphin a sacerdotibus C .\ndelubra ei gemina, quae vocant thalamos, auguria populorum:\nalterum intrasse laetum est, in altero dira portendit. responsa\nprivatis dat e manu consulentium cibum capiendo.\nGermanici Caesaris manum aversatus est haut multo postea\nextincti. cetero secretus, cum se proripuit in coetus, inc\nedit submotu lictorum, gregesque puerorum comitantur\ncarmen honori eius canentium; intellegere videtur et adorari\nvelle. hi greges repente lymphati futura praecinunt.\nfemina bos ei semel anno ostenditur, suis et ipsa insignibus,\n\n\n\nquamquam aliis, semperque eodem die et inveniri eam et\nextingui tradunt. Memphi est locus in Nilo, quem a figura\nvocant Phialam, omnibus annis ibi auream pateram argenteamque\nmergentes diebus quos habent natales Apis. septem\nhi sunt, mirumque neminem per eos a crocodilis attingi,\noctavo post horam diei sextam redire beluae feritatem.\nMagna et pecori gratia vel in placamentis\ndeorum vel in usu vellerum. ut boves victum hominum\n>excolunt, ita corporum tutela pecori debetur. generatio\nbimis utrimque ad novenos annos, quibusdam et ad X; primiparis\nminores fetus. coitus omnibus ab arcturi occasu,\nid est a. d. III idus Maias, ad aquilae occasum, idest X\nkal. Augustas. gerunt partum diebus CL; postea concepti\ninvalidi. cordos vocabant antiqui post id tempus natos.\nmulti hibernos agnos praeferunt vernis, quoniam magis\nintersit ante solstitium quam ante brumam firmos esse,\nsolumque hoc animal utiliter bruma nasci. arieti naturale\nagnas fastidire, senectam ovium consectari, et ipse melior\nsenecta, mutilus quoque utilior. ferocia eius cohibetur\ncornu iuxta aurem terebrato. dextro teste praeligato feminas\ngenerat, laevo mares. tonitrua solitariis ovibus abortus\ninferunt; remedium congregare eas, ut coetu iuventur.\n\n\n\naquilonis flatu mares concipi dicunt, austri feminas, atque\nin eo genere arietum maxime spectantur ora, quia cuius\ncoloris sub lingua habuere venas, eius et lanicium in fetu\nest variumque, si plures fuere. et mutatio aquarum potusque\nvariat.\nOvium summa genera duo, tectum et colonicum, illud\nmollius, hoc in pascuo delicatius, quippe non tectum rubis\nvexatur. operimenta ei ex Arabicis praecipua.\nlana autem laudatissima Apula et quae in Italia Graeci pecoris\nappellatur, alibi Italica; tertium locum Milesiae oves\noptinent. Apulae breves villo nec nisi paenulis celebres;\ncirca Tarentum Canusiumque summam nobilitatem habent,\nin Asia vero eodem genere Laudiceae. alba Circumpadanis\nnulla praefertur, nec libra centenos nummos ad hoc aevi\nexcessit ulla. oves non ubique tondentur; durat quibusdam\nin locis vellendi mos. colorum plura genera, quippe cum\ndesint etiam nominaiis quas nativas appellant aliquot modis:\nHispania nigri velleris praecipuas habet, Pollentia iuxta Alpes\ncani, Asia rutili, quas Erythraeas vocant, item Baetica, Canusium\n\n\n\nfulvi, Tarentum et suae pulliginis. sucidis omnibus\nmedicata vis. Histriae Liburniaeque pilo propior quam lanae,\npexis aliena vestibus et quam Salacia scutulato textu commendat\nin Lusitania. similis circa Piscinas provinciae Narbonensis\n, similis et in Aegypto, ex qua vestis detrita usu\npingitur rursusque aevo durat. est et hirtae pilo crasso in\ntapetis antiquissima gratia iam; certe iis usos Homerus\nauctor est. aliter haec Galli pingunt, aliter Parthorum\ngentes. lanae et per se coactae vestem faciunt et, si addatur\nacetum, etiam ferro resistunt, immo vero etiam ignibus\nnovissimo sui purgamento. quippe aenis polientium\nextracta in tomenti usum veniunt, Galliarum, ut arbitror;\ninvento; certe Gallicis hodie nominibus discernitur. nec\nfacile dixerim qua id aetate coeperit; antiquis enim torus\ne stramento erat, qualiter etiam nunc in castris. gausapae\npatris mei memoria coepere, amphimallia nostra sicut villosa\netiam ventralia. nam tunica lati clavi in modum gausapae\ntexi nunc primum incipit. lanarum nigrae nullum colorem\nbibunt. de reliquarum infectu suis locis dicemus in conchyliis\nmaris aut herbarum natura.\nLanam in colu et fuso Tanaquilis, quae eadem\nGaia Caecilia vocata est, in templo Sancus durasse prodente\nse auctor est M. Varro factamque ab ea togam regiam undulatam\nin aede Fortunae, qua Ser. Tullius fuerat usus.\ninde factum ut nubentes virgines comitaretur colus compta 5\net fusus cum stamine. ea prima texuit rectam tunicam,\nquales cum toga pura tironi induuntur novaeque nuptae.\nundulata vestis prima e lautissimis fuit; inde sororiculata\ndefluxit. togas rasas Phryxianasque Divi Augusti novissimis\ntemporibus coepisse scribit Fenestella. crebrae papaveratae\nantiquiorem habent originem iam sub Lucilio poeta in\nTorquato notatae. praetextae apud Etruscos originem invenere\n. trabeis usos accipio reges; pictae vestes iam apud\nHomerum suntiis, etinde triumphales natae. acu facere\nid Phryges invenerunt, ideoque Phrygioniae appellatae sunt.\naurum intexere in eadem Asia invenit Attalus rex, unde\nnomen Attalicis. colores diversos picturae intexere Babylon\n\n\n\nmaxime celebravit et nomen inposuit. plurimis vero liceis\ntexere, quae polymita appellant, Alexandria instituit, scutulis\ndividere Gallia. Metellus Scipio tricliniaria Babylonica\nsestertium octingentis milibus venisse iam tune ponit in\nCatonis criminibus, quae Neroni principi quadragiens sestertio\nnuper stetere. Servi Tulli praetextae, quibus signum\nFortunae ab eo dicatae coopertum erat, duravere ad Seiani\nexitum, mirumque fuit neque diffluxisse eas neque teredinum\niniurias sensisse annis quingentis sexaginta. vidimus iam\net viventium vellera purpura, cocco, conchylio sesquipedalibus\nlibris infecta, velut illa sic nasci cogente luxuria.\nIn ipsa ove satis generositas ostenditur brevitate\ncrurum, ventris vestitu. is quibus nudus esset, apicas vocabant\ndamnabantque. Syriae cubitales ovium caudae plurimumque\nin ea parte lanicii. castrari agnos nisi quinquemenstres\npraematurum existimatur.\nEst in Hispania, sed maxime Corsica, non absimile\npecori genus musmonum, caprino villo quam pecoris velleri\npropius, quorum e genere et ovibus natos prisci umbros\nvocaverunt. infirmissimum pecori caput, quam ob rem aversum\n\n\n\na sole pasci cogendum, quoniam stultissima animalium\nlanata: qua timuere ingredi, unum cornu raptum sequuntur.\nvita longissima anni X, in Aethiopia XIII. capris eodem loco\nXI, in reliquo orbe plurimum octoni. utrumque genus intra\nquartum coitum impletur.\nCaprae pariunt et quaternos, sed raro admodum\n; ferunt V mensibus, ut oves. capri pinguitudine sterilescunt\n. ante trimos minus utiliter generant et in senecta\nnec ultra quadriennium. incipiunt septimo mense et adhuc\nlactentes . mutilum in utroque sexu utilius. primus in die\ncoitus non implet, sequens efficacior ac deinde. concipiunt\nNovembri mense, ut Martio pariant turgescentibus virgultis,\naliquando anniculae, semper bimae, nisi in trimatu inutiles.\npariunt octonis annis. abortus frigori obnoxius. oculos\nsuffusos capra iunci punctu sanguine exonerat, caper rubi.\nsollertiam eius animalis Mucianus visam sibi prodidit in\nponte praetenui duabus obviis e diverso: cum circumactum\nangustiae non caperent nec reciprocationem longitude in exilitate\ncaecam , torrente rapido minaciter subterfluente, alteram\ndecubuisse atque ita alteram proculcatae supergressam.\nmares quam maxime simos, longis auribus infractisque,\n\n\n\narmis quam villosissimis probant; feminarum generositatis\ninsigne laciniae corporibus e cervice binae dependentes.\nnon omnibus cornua, sed quibus sunt, in his et indicia annorum\nper incrementa nodorum. mutilis lactis maior ubertas\n. auribus eas spirare, non naribus, nec umquam febri\ncarere Archelaus auctor est . ideo fortassis anima iis\nquam ovibus ardentior calidioresque concubitus. tradunt\net noctu non minus cernere quam interdiu: ideo , si caprinum\niecur vescantur , restitui vespertinam aciem iis quos\nnyctalopas vocant. in Cilicia circaque Syrtes villo tonsili\nvestiuntur. capras in occasum declini sole in pascuis negant\ncontueri inter sese, sed aversas iacere, reliquis autem\nhoris adversas et inter cognationes. dependet omnium\nmento villus, quem aruncum vocant. hoc si quis adprehensam\nex grege unam trahat, ceterae stupentes spectant; id\nevenit et cum quandam herbam aliqua ex iis momorderit.\nmorsus earum arbori est exitialis. olivam lambendo quoque\nsterilem faciunt eaque ex causa Minervae non immolantur.\nSuilli pecoris admissura a favonio ad aequinoctium\nvernum, aetas octavo mense, quibusdam in locis\n\n\n\netiam quarto, usque ad octavum annum. partus bis anno,\ntempus utero quattuor mensum , numerus fecunditati ad vicenos\n, sed educare nequeunt tam multos. diebus X circa\nbrumam statim dentatos nasci Nigidius tradit. implentur\nuno coitu, qui et geminatur propter facilitatem aboriendi.\nremedium, ne prima subatione neque ante flaccidas aures\ncoitus fiat. mares non ultra trimatum generant. feminae\nsenectute fessae cubantes coeunt. comesse fetus in his non\nest prodigium. suis fetus sacrificio die quinto purus est,\npecoris die VII , bovis XXX. Coruncanius ruminales\nhostias, donec bidentes fierent, puras negavit. suem oculo\namisso putant cito extingui; alioqui vita ad XV annos, quibusdam\net vicenos. verum efferantur, et alias obnoxium\ngenus morbis, anginae maxime et strumae . index suis invalidae\ncruor in radice saetae dorso evolsae, caput obliquum\nin incessu. paenuriam lactis praepingues sentiunt et primo\nfetu minus sunt numerosae. in luto volutatio generi grata.\nintorta cauda ; id etiam notatum, facilius litare in dexterum\nquam in laevum detorta. pinguescunt LX diebus, sed magis\n\n\n\ntridui inedia saginatione orsa. animalium hoc maxime\nbrutum animamque ei pro sale datam non inlepide existimabatur\n. compertum agnitam vocem suarii furto abactis,\nmersoque navigio inclinatione lateris unius remeasse. quin\net duces in urbe forum nundinarium domosque petere discunt\n, et feri sapiunt vestigia palude confundere, urina fugam\nlevare. castrantur feminae quoque , sicuti et cameli, post\nbidui inediam suspensae pernis prioribus vulva recisa; celerius\nita pinguescunt. adhibetur et ars iecori feminarum\nsicut anserum, inventum M. Apici, fico arida saginatis ac\nsatie necatis repente mulsi potu dato. neque alio ex animali\nnumerosior materia ganeae: quinquaginta prope sapores,\ncum ceteris singuli. hinc censoriarum legum paginae interdictaque\ncenis abdomina, glandia, testiculi, vulvae, sincipita\nverrina, ut tamen Publili mimorum poetae cena, postquam\nservitutem exuerat, nulla memoretur sine abdomine,\netiam vocabulo suminis ab eo inposito.\nPlacuere autem et feri sues. iam Catonis censoris\n\n\n\norationes aprunum exprobrant callum. in tres tamen\npartes diviso media ponebatur , lumbus aprunus appellata.\nsolidum aprum Romanorum primus in epulis adposuit P.\nServilius , pater eius Rulli, qui Ciceronis consulatu legem\nagrariam promulgavit: tam propinqua origo nunc cotidianae\nrei est. et hoc annales notarunt, horum scilicet ad emendationem\nmorum, quibus non tota quidem cena, sed in principio\nbini ternique pariter manduntur apri.\nVivaria eorum ceterarumque silvestrium primus\ntogati generis invenit Fulvius Lippinus ; in Tarquiniensi feras\npascere instituit, nec diu imitatores defuere L. Lucullus\net Q. Hortensius.\nSues ferae semel anno gignunt. maribus in coitu plurima\nasperitas. tune inter se dimicant indurantes attritu\narborum costas lutoque se tergorantes . feminae in partu\nasperiores, et fere similiter in omni genere bestiarum.\napris maribus non nisi anniculis generatio. in India cubi-\ntales dentium flexus; geminiita ex rostro, totidem a fronte,\nceu vituli cornua, exeunt. pilus aereo similis agrestibus,\nceteris niger. at in Arabia suillum genus non vivit.\nIn nullo genere aeque facilis mixtura cum\nfero, qualiter natos antiqui hybridas vocabant ceu semiferos,\n\n\n\nad homines quoque, ut C. Antonium Ciceronis in consulate\ncollegam, appellatione tralata. non in suibus autem tantum, sed\nin omnibus quoque animalibus, cuiuscumque generis ullum\nest placidum, eiusdem invenitur et ferum, utpote cum hominum\netiam silvestrium tot genera praedicta sint. caprae\ntamen in plurimas similitudines transfigurantur. sunt caprae\n, sunt rupicaprae, sunt ibices pernicitatis mirandae,\nquamquam onerato capite vastis cornibus gladiorum ceu\nvaginis. in haec se librat , ut tormento aliquo rotatus, in\npetras potissimum, e monte aliquo in alium transilire quaerens\n, atque recussu pernicius quo libuit exultat . sunt et\noryges, soli quibusdam dicti contrario pilo vestiri et ad\ncaput verso. sunt et dammae et pygargi et strepsicerotes\nmultaque alia haut dissimilia. sed illa Alpes, haec transmarini\nsitus mittunt.\nSimiarum quoque genera plura. hominis figurae\nproxima caudis inter se distinguntur. mira sollertia visco\ninungui laqueisque calciari imitatione venantium tradunt,\nMucianus et latrunculis lusisse, fictas cera nuces visu distinguere\n; lunam cavam triste esse quibus in eo genere\n\n\n\ncauda sit, novam exultatione adorari. nam defectum siderum\net ceterae pavent quadripedes. simiarum generi praecipua\nerga fetum adfectio. gestant catulos quae mansuefactae\nintra domos peperere, omnibus demonstrant tractarique\ngaudent , gratulationem intellegentibus similes , itaque 5\nmagna ex parte conplectendo necant . efferatior cynocephalis\nnatura sicut satyris . callitriches toto paene aspectu\ndifferunt; barba est in facie, cauda late fusa primori parte.\nhoc animal negatur vivere in alio quam Aethiopiae quo\ngignitur caelo.\nEt leporum plura sunt genera. in Alpibus\ncandidi, quibus hibernis mensibus pro cibatu nivem credunt\nesse; certe liquescente ea rutilescunt annis omnibus, et est\nalioqui animal intolerandi rigoris alumnum. leporum generis\nsunt et quos Hispania cuniculos appellat, fecunditatis innumerae\nfamemque Baliarum insulis populatis messibus adferen\ntis .— (Fetus ventri exectos vel uberibus ablatos, non\nrepurgatis interaneis, gratissimo in cibatu habent; laurices vocant) — certum est Baliaricos adversus proventum eorum\nauxilium militare a Divo Augusto petisse. magna propter\nvenatum eum viverris gratia est; iniciunt eas in specus, qui\n\n\n\nsunt multifores in terra — unde et nomen animali —, atque\nita eiectos superne capiunt. Archelaus auctor est,\nquot sint corporis cavernae ad excrementa lepori, totidem\nannos esse aetatis; varius certe numerus reperitur. idem\nutramque vim singulis inesse ac sine mare aeque gignere.\nbenigna circa hoc natura innocua et esculenta animalia fecunda\ngeneravit. lepus, omnium praedae nascens, solus\npraeter dasypodem superfetat, aliud educans, aliud in utero\npilis vestitum , aliud inplume, aliud inchoatum gerens pariter.\nnec non et vestes leporino pilo facere temptatum est, tactu\nnon perinde molli ut in cute, propter brevitatem pili dilabidas\n.\nhi mansuescunt raro, cum feri dici iure\nnon possint; complura namque sunt nec placida nec fera,\nsed mediae inter utrumque naturae, ut in volucribus hirundines\n, apes, in mari delphini.\nQuo in genere multi et hos incolas domuum posuere\nmures, haut spernendum in ostentis etiam publicis\nanimal. adrosis Lanuvi clipeis argenteis Marsicum portendere\nbellum, Carboni imperatori apud Clusium fasceis , quibus\nin calciatu utebatur, exitium. plura eorum genera in\nCyrenaica regione, alii lata fronte, alii acuta, alii irenaceorum\ngenere pungentibus pilis. Theophrastus auctor est, in Gyara\ninsula, cum incolas fugaverint , ferrum quoque rosisse eos,\n\n\n\nid quod natura quadam et ad Chalybas facere in ferrariis\nofficinis. aurariis quidem in metallis ob hoc alvos eorum\nexcidi semperque furtum id deprehendi; tantam esse dulcedinem\nfurandi . venisse murem CC denariis Casilinum obsidente\nHannibale eumque qui vendiderat fame interisse,\nemptorem vixisse annales tradunt . cum candidi provenere,\nlaetum faciunt ostentum. nam sauricum occentu dirimi\nauspicia annales refertos habemus. saurices et ipsos hieme\ncondi auctor est Nigidius, sicut glires, quos censoriae\nleges princepsque M. Scaurus in consulatu non alio modo\ncenis ademerequam conchylia aut ex alio orbe convectas\naves. semiferum et ipsum animal, cui vivaria in doliis idem\nqui apris instituit. qua in re notatum, non congregarese\nnisi populares eiusdem silvae et, si misceantur alienigenae\namne vel monte discreti, interire dimicando. genitores\nsuos fessos senecta alunt insigni pietate. senium finitur\nhiberna quiete — conditi enim et hi cubant —, rursus\naestate iuvenescunt. similis et nitelis quies est hieme.\nMirum rerum naturam non solum alia aliis\ndedisse terris animalia, sed in eodem quoque situ quaedam\n\n\n\naliquis locis negasse. in Mesia silva Italiae non nisi in parte\nreperiuntur hi glires. in Lycia dorcades non transeunt\nmontes Sexis vicinos, onagri limitem qui Cappadociam a\nCilicia dividit. in Hellesponto in alienos fines non commeant\ncervi, et circa Arginusam Elaphum montem non excedunt\n, auribus etiam in monte fissis . in Poroselene insula\nviam mustelae non transeunt. item Boeotiae Lebadeae inlatae\nsolum ipsum fugiunt, quae iuxta in Orchomeno tota\narva subruunt, talpae. quarum e pellibus cubicularia vidimus\nstragula: adeo ne religio quidem a portentis submovet\ndelicias. in Ithaca lepores inlati moriuntur extremis quidem\nin litoribus, in Ebuso cuniculi, scatentibus iuxta Hispania\nBaliaribusque. Cyrenis mutae fuere ranae; inlatis e\ncontinente vocalibus durat genus earum. mutae sunt etiamnum\nin Seripho insula; eaedem alio tralatae canunt, quod\naccidere et in lacu Thessaliae Sicandro tradunt. in Italia\nmuribus araneis venenatus est morsus; eosdem ulterior\nAppennino regio non habet. iidem ubicumque sunt, orbitam\n\n\n\nsi transiere, moriuntur. in Olympo Macedoniae monte non\nsunt lupi nec in Creta insula; ibi quidem nec vulpes ursive\natque omnino nullum maleficum animal praeter phalangium.\nin araneis id genus dicemus suo loco. mirabilius in eadem\ninsula cervos praeterquam in Cydoneatarum regione non\nesse, item apros et attagenas , irenaceos, in Africa autem nec\napros nec cervos nec capreas nec ursos.\nIam quaedam animalia indigenis innoxia advenas\ninteremunt , sicut serpentes parvi in Myrinthe , quos\nterra nasci proditur. item in Syria angues circa Euphratis\nmaxime ripas dormientes Syros non attingunt aut, etiamsi\ncalcati momordere, non sentiuntur malefici , aliis cuiuscumque\ngentis infesti, avide et cum cruciatu exanimantes, quam ob\nrem et Syri non necant eos. contra in Latmo Cariae monte\nAristoteles tradit a scorpionibus hospites non laedi, indi-\ngenas interemi. sed reliquorum quoque animalium [et praeterea\nterrestrium] dicemus genera.\nAnimalium, quae terrestria appellavimus hominum\nquadam consortione degentia, indicata natura est. ex reliquis\nminimas esse volucres convenit. quam ob rem prius\naequorum, amnium stagnorumque dicentur.\nSunt autem conplura in his maiora etiam terrestribus\n. causa evidens umoris luxuria. alia sors alitum quibus\nvita pendentibus. in mari autem, tam late supino mollique\nac fertili nutrimento, accipiente causas genitales e sublimi\nsemperque pariente natura pleraque etiam monstrifica reperiuntur\n, perplexis et in semet aliter atque aliter nunc\nflatu nunc fluctu convolutis seminibus atque principiis, vera\nut fiat vulgi opinio, quicquid nascatur in parte naturae ulla,\net in maria esse praeterque multa quae nusquam alibi. rerum\nquidem, non solum animalium, simulacra inesse licet\nintellegere intuentibus uvam, gladium, serras, cucumin vero\net colore et odore similem, quo minus miremur equorum\ncapita in tam parvis eminere cocleis.\nPlurima autem et maxima animalia in Indico\nmari, ex quibus ballaenae quaternum iugerum, pristes ducenum\ncubitorum, quippe ubi locustae quaterna cubita impleant\n, anguillae quoque in Gange amne tricenos pedes. sed\n\n\n\nin mari beluae circa solstitia maxime visuntur. tune illic\nruunt turbines, tune imbres, tune deiectae montium iugis\nprocellae ab imo vertunt maria pulsatasque ex profundo\nbeluas cum fluctibus volvunt tanta , ut alias thynnorum ,\nmultitudine, ut Magni Alexandri classis haut alio modo quam 5\nhostium acie obvia contrarium agmen adversa fronte derexerit\n: aliter sparsis non erat evadere. non voce, non sonitu,\nnon ictu, sed fragore terrentur nec nisi ruina turbantur.\nCadara appellatur Rubri maris paeninsula ingens; huius\nobiectu vastus efficitur sinus, XII dierum et noctium remigio\nenavigatus Ptolemaeo regi, quando nullius aurae recipit\nafflatum . huius loci quiete praecipue ad inmobilem magnitudinem\nbeluae adolescunt. Gedrosos, qui Arabim amnem\naccolunt, Alexandri Magni classium praefecti prodiderunt\nin domibus fores maxillis beluarum facere, ossibus\ntecta contignare, ex quibus multa quadragenum cubitorum\nlongitudinis reperta. exeunt et pecori similes beluae ibi in\nterram pastaeque radices fruticum remeant et quaedam equorum\n, asinorum, taurorum capitibus, quae depascuntur sata.\nMaximum animal in Indico mari pristis et ballaena\nest, in Gallico oceano physeter, ingentis columnae\nmodo se attollens altiorque navium velis diluviem quandam\neructans, in Gaditano oceano arbor, in tantum vastis dispansa\nramis, ut ex ea causa fretum numquam intrasse credatur\n. apparent et rotae appellatae a similitudine, quaternis\n\n\n\ndistinctae hae radiis, modiolos earum oculis duobus utrimque\nclaudentibus.\nTiberio principi nuntiavit Olisiponensium legatio\nob id missa, visum auditumque in quodam specu concha\ncanentem Tritonem qua noscitur forma. et Nereidum falsa\nnon est, squamis modo hispido corpore etiamn qua humanam\neffigiem habet. namque haec in eodem spectata litore est,\ncuius morientis etiam cantum tristem accolae audivere longe,\net Divo Augusto legatus Galliae conplures in litore apparere\nexanimes Nereidas scripsit. auctores habeo in equestri\nordine splendentes, visum ab iis in Gaditano oceano marinum\nhominem toto corpore absoluta similitudine; ascendere\neum navigia nocturnis temporibus statimque degravari quas\ninsederit partes et, si diutius permaneat, etiam mergi.\nTiberio principe contra Lugdunensis provinciae litus in insula\nsimul trecentas amplius beluas reciprocans destituit\noceanus, mirae varietatis et magnitudinis, nec pauciores in\nSantonum litore interque reliquas elephantos et arietes\ncandore tantum cornibus adsimulatis, Nereidas vero multas.\nTurranius prodidit expulsam beluam in Gaditana litora,\ncuius inter duas pinnas ultimae caudae cubita sedecim fuissent\n, dentes eiusdem CXX, maximi dodrantium mensura,\nminimi semipedum. beluae, cui dicebatur exposita fuisse\nAndromeda, ossa Romae apportata ex oppido ludaeae lope\nostendit inter reliqua miracula in aedilitate sua M. Scaurus\n\n\n\nlongitudine pedum XL, altitudine costarum Indicos elephantos\nexcedente, spinae crassitudine sesquipedali.\nBallaenae et in nostra maria penetrant. in Gaditano\noceano non ante brumam conspici eas tradunt, condi\nautem statis temporibus in quodam sinu placido et capaci,\nmire gaudentes ibi parere. hoc scire orcas, infestam iis\nbeluam et cuius imago nulla repraesentatione exprimi possit\nalia quam carnis inmensae dentibus truculentae. inrumpunt\nergo in secreta ac vitulos earum aut fetas vel etiamnum\ngravidas lancinant morsu incursuque ceu Liburnicarum rostris\nfodiunt. illae ad flexum inmobiles, ad repugnandum inertes\net pondere suo oneratae, tune quidem et utero graves pariendive\npoenis invalidae, solum auxilium novere in altum profugere\net se tuto defendere oceano. contra orcae occurrere\nlaborant seseque opponere et caveatas angustiis trucidare,\nin vada urguere, saxis inlidere. spectantur ea proelia ceu\nmari ipso sibi irato, nullis in sinu ventis, fluctibus vero ad\nanhelitus ictusque quantos nulli turbines volvant. orca et\nin portu Ostiensi visa est oppugnata a Claudio principe.\nvenerat tum exaedificante eo portum, invitata naufragiis tergorum\nadvectorum e Gallia, satiansque se per conplures dies\nalveum in vado sulcaverat, adtumulata fluctibus in tantum,\nut circumagi nullo modo posset et, dum saginam persequitur\nin litus fluctibus propulsam , emineret dorso multum super\n\naquas carinae vice inversae . praetendi iussit Caesar plagas\nmultiplices inter ora portus profectusque ipse cum praetorianis\ncohortibus populo Romano spectaculum praebuit, lanceas\ncongerente milite e navigiis adsultantibus, quorum\nunum mergi vidimus reflatu beluae oppletum unda.\nOra ballaenae habent in frontibus ideoque summa\naqua natantes in sublime nimbos efflant. spirant autem\nconfessione omnium et paucissima alia in mari, quae internorum\nviscerum pulmonem habent, quoniam sine eo spirare\nanimal nullum putatur. nec piscium branchias habentes\nanhelitum reddere ac per vices recipere existimant quorum\nhaec opinio est, nec multa alia genera etiam branchiis carentia\n, in qua sententia fuisse Aristotelem video et multis\npersuasisse doctrina insignibus. nec me protinus huic opinioni\neorum accedere haut dissimulo, quoniam et pulmonum\nvice alia possint spirabilia inesse viscera ita volente natura,\nsicut et pro sanguine est multis alius umor. in aquas quidem\npenetrare vitalem hunc halitum quis miretur, qui etiam\nreddi ab his eum cernat et in terras quoque, tanto spissiorem\nnaturae partem , penetrare argumento animalium quae\nsemper defossa vivunt, ceu talpae? accedunt apud me certe\nefficacia ut credam, etiam omnia in aquis spirare naturae\nsuae sorte, primum saepe adnotata piscium aestivo calore\nquaedam anhelatio et alia tranquillo velut oscitatio, ipsorum\n\nquoque, qui sunt in adversa opinione, de somno piscium\nconfessio — quis enim sine respiratione somno locus?—,\npraeterea bullantium aquarum sufflatio lunaeque effectu concharum\nquoque corpora augescentia. super omnia est quod\nesse auditum et odoratum piscibus non erit dubium, ex aēris\nutrumque materia. odorem quidem non aliud quam infectum\naëra intellegi possit. quam ob rem de his opinetur ut\ncuique libitum erit. branchiae non sunt ballaenis nec delphinis\n. haec duo genera fistula spirant, quae ad pulmonem\npertinet , ballaenis a fronte, delphinis a dorso . et vituli\nmarini, quos vocant phocas, spirant ac dormiunt in terra;\nitem testudines, de quibus mox plura.\nVelocissimum omnium animalium, non solum\nmarinorum, est delphinus , ocior volucre, acrior telo, ac nisi\nmultum infra rostrum os illi foret medio paene in ventre,\nnullus piscium celeritatem eius evaderet. sed adfert moram\nprovidentia naturae, quia nisi resupini atque conversi non\ncorripiunt, quae causa praecipue velocitatem eorum ostendit\n. nam cum fame conciti fugientem in vada ima persecutipiscem\ndiutius spiritum continuere, ut arcu missi ad\nrespirandum emicant tantaque vi exiliunt, ut plerumque\nvela navium transvolent. vagantur fere coniugia; pariunt\n\n\n\ncatulos decimo mense aestivo tempore, interim et binos.\nnutriunt uberibus, sicut ballaena, atque etiam gestant fetus\ninfantia infirmos; quin et adultos diu comitantur magna\nerga partum caritate. adolescunt celeriter, X annis putantur\nad summam magnitudinem pervenire. vivunt et tricenis,\nquod cognitum praecisa cauda in experimentum. abduntur\ntricenis diebus circa canis ortum occultanturque incognito\nmodo, quod eo magis mirum est, si spirare in aqua non\nqueunt. solent in terram erumpere, incerta de causa, nec\nstatim tellure tacta moriuntur multoque ocius fistula clausa.\nlingua est iis contra naturam aquatilium mobilis, brevis atque\nlata, haut differens suillae . pro voce gemitus humano\nsimilis, dorsum repandum, rostrum simum. qua de causa\nnomen simonis omnes miro modo agnoscunt maluntque ita\nappellari.\nDelphinus non homini tantum amicum animal, verum\net musicae arti, mulcetur symphoniae cantu, set praecipue\nhydrauli sono. hominem non expavescit ut alienum,\nobviam navigiis venit, adludit exultans, certat etiam et quamvis\nplena praeterit vela. Divo Augusto principe Lucrinum\nlacum invectus pauperis cuiusdam puerum ex Baiano Puteol\nos in ludum litterariumitantem , cum meridiano immorans\nappellatum eum simonis nomine saepius fragmentis\npanis, quem ob iter ferebat, adlexisset, miro amore dilexit.\n\n\n\npigeret referre, ni res Maecenatis et Fabiani et Flavi\nAlfii multorumque esset litteris mandata. quocumque diei\ntempore inclamatus a puero, quamvis occultus atque abditus\n, ex imo advolabat pastusque e manu praebebat ascensuro\ndorsum, pinnae aculeos velut vagina condens, receptumque\nPuteolos per magnum aequor in ludum ferebat simili modo\nrevehens pluribus annis, done morbo extincto puero subinde\nad consuetum locum ventitans tristis et maerenti similis\nipse quoque, quod nemo dubitaret, desiderio expiravit.\nalius intra hos annos Africo litore Hipponis Diarruti simili\nmodo ex hominum manu vescens praebensque se tractandum\net adludens nantibus inpositosque portans unguento\nperunctus a Flaviano proconsule Africae et sopitus, ut apparuit\n, odoris novitate fluctuatusque similis exanimi caruit\nhominum conversatione ut iniuria fugatus per aliquot menses,\nmox reversus in eodem miraculo fuit. iniuriae potestatum\nin hospitales ad visendum venientium Hipponenses in necem\neius conpulerunt. ante haec similia de puero in laso urbe\nmemorantur, cuius amore spectatus longo tempore, dum abeuntem\nin litus avide sequitur, in harenam invectus expiravit.\npuerum Alexander Magnus Babylone Neptunio sacerdotio\npraefecit, amorem ilium numinis propitii fuisse interpretatus\n. in eadem urbe Iaso Hegesidemus scribit et alium\npuerum Hermian nomine similiter maria perequitantem, cum\nrepentinae procellae fluctibus exanimatus esset, relatum,\ndelphinumque causam leti fatentem non reversum in maria\n\n\n\natque in sicco expirasse . hoc idem et Naupacti accidisse\nTheophrastus tradit. nec modus exemplorum: eadem\nAmphilochi et Tarentini de pueris delphinisque narrant.\nquae faciunt ut credatur, Arionem quoque citharoedicae artis,\ninterficere nautis in mari parantibus ad intercipiendos eius\nquaestus , eblanditum uti prius caneret cithara, congregatis\ncantu delphinis cum se iecisset in mare, exceptum ab uno\nTaenarum in litus pervectum.\nEst provinciae Narbonensis et in Nemausiensi agro\nstagnum Latera appellatum, ubi cum homine delphini societate\npiscantur. innumera vis mugilum stato tempore angustis\nfaucibus stagni in mare erumpit observata aestus reciprocatione\n. qua de causa praetendi non queunt retia, eaque\nmoles ponderis nullo modo toleretur, etiamsi non sollertia\ninsidietur tempori. simili ratione in altum protinus tendunt\n, quod vicino gurgite efficitur , locumque solum\npandendis retibus habilem effugere festinant. quod ubi animadvertere\npiscantes — concurrit autem multitudo temporis\ngnara et magis etiam voluptatis huius avida — totusque\npopulus e litore quanto potest clamore conciet simonemin\nspectaculi eventum, celeriter delphini exaudiunt desideria\naquilonum flatu vocem prosequente, austro vero tardius ex\n\n\n\nadverso referente; set tum quoque inproviso in auxilium\nadvolare properant. apparet acies, quae protinus disponitur\nin loco, ubi coniectus est pugnae. opponunt sese ab alto\ntrepidosque in vada urgent: tum piscatores circumdant\nretia furcisque sublevant. mugilum nihilo minus velocitas\ntransilit: at illos excipiunt delphini et occidisse ad praesens\ncontenti cibos in victoriam differunt. opere proelium fervet,\nincludique retibus se fortissime urgentes gaudent ac, ne id\nipsum fugam hostium stimulet, inter navigia et retia natantesve\nhomines ita sensim elabuntur, ut exitus non aperiant.\nsaltu, quod est alias blandissimum iis, nullus conatur evadere,\nni summittantur sibi retia. egressus protinus ante vallum\nproeliatur. ita peracta captura quos interemere diripiunt.\nsed enixioris operae quam in unius diei praemiuni conscii\nsibi opperiuntur in posterum nec piscibus tantum, sed et\nintrita panis e vino satiantur.\nQuae de eodem genere piscandi in Iasio sinu\nMucianus tradit, hoc differunt, quod ultro neque inclamati\npraesto sint partesque e manibus accipiant et suum quaeque\ncumba e delphinis socium habeat, quamvis noctu et ad\nfaces. ipsis quoque inter se publica est societas. capto a\nrege Cariae alligatoque in portu ingens reliquorum convenit\n\n\n\nmultitude maestitia quadam, quae posset intellegi, miserationem\npetens, donec dimitti rex eum iussit. quin et parvos\nsemper aliquis grandior comitatur ut custos, conspectique\niam sunt defunctum portantes, ne laceraretur a beluis.\nDelphinorum similitudinem habent qui vocantur\nthursiones. distant et tristitia quidem aspectus — abest\nenim illa lascivia —, maxime tamen rostris canicularum\nmaleficentiae adsimulati.\nTestudines tantae magnitudinis Indicum mare\nemittit, uti singularum superficie habitabiles casas integant\natque inter insulas Rubri praecipue maris his navigent cumbis\n. capiuntur multis quidem modis, sed maxime evectae\nin summa pelagi antemeridiano tempore blandito, eminente\ntoto dorso per tranquilla fluitantes, quae voluptas libere\nspirandi in tantum fallit oblitas sui, ut solis vapore siccato\ncortice non queant mergi invitaeque fluitent opportunae\nvenantium praedae. ferunt et pastum egressas noctu avideque\nsaturatas lassari atque, ut remeaverint matutino, summa\nin aqua obdormiscere; id prodi stertentium sonitu. turn\nadnatare tacite leniterque singulis ternos; a duobus in dorsum\nverti, a tertio laqueum inici supinae atque ita e terra\na pluribus trahi. in Phoenicio mari haut ulla difficultate\ncapiuntur ultroque veniunt stato tempore anni in amnem\nEleutherum effusa multitudine.\nDentes non sunt testudini, set rostri margines acuti,\nsuperna parte inferiorem claudente pyxidum modo. in mari\nconchyliis vivunt, tanta oris duritia, ut lapides comminuant,\nin terrain egressae herbis. pariunt ova avium ovis similia\nad centena numero eaque defossa extra aquas et cooperta\nterra, pavita hac pectore et complanata, incubant noctibus.\neducunt fetus annuo spatio. quidam oculis spectandoque\nova foveri ab iis putant, feminas coitum fugere, done mas\nfestucam aliquam inponat aversae. Trogodytae cornigeras\nhabent, ut in lyra adnexis cornibus latis, sed mobilibus, quorum\nin natando remigio se adiuvant; chelium id vocatur,\neximiae testudinis, sed rarae. namque scopuli praeacuti\nChelonophagos terrent, Trogodytae autem, ad quos adnant,\nut sacras adorant. sunt et terrestres, quae ob id in operibus\nchersinae vocantur, in Africae desertis, qua parte maxime\nsitientibus harenis squalent, roscido, ut creditur, umore vi-\n>ventes. neque aliud ibi animal provenit.\nTestudinum putamina secare in laminas lectosque\net repositoria iis vestire Carvilius Pollio instituit, prodigi\net sagacis ad luxuriae instrumenta ingenii.\nAquatilium tegumenta plura sunt. alia corio\net pilo integuntur ut vituli et hippopotami, alia corio tantum\nut delphini, cortice ut testudines, silicum duritia ut ostreae\n\n\n\net conchae, crustis ut locustae, crustis et spinis ut echini,\nsquamis ut pisces, aspera cute ut squatina, qua lignum et\nebora poliuntur, molli ut murenae, alia nulla ut polypi.\nQuae pilo vestiuntur, animal pariunt, ut pristis,\nballaena , vitulus. hic parit in terra, pecudum more secundas\npartus reddit. initu canum modo cohaeret; parit nonnumquam\ngeminis plures, educat mammis fetum. non ante\nduodecimum diem deducit in mare, ex eo subinde adsuefaciens\n. interficiuntur difficulter nisi capite eliso. ipsis in\nsono mugitus—unde nomen vituli—, accipiunt tamen\ndisciplinam vocemque pariter et iussu populum salutant incondito\nfremitu, nomine vocati respondent. nullum animal\ngraviore somno premitur. pinnis, quibus in mari utuntur,\nhumi quoque vice pedum serpunt. pelles eorum etiam detractas\ncorpori sensum aequorum retinere tradunt semperque\naestu maris recedente inhorrescere, praeterea dextrae\npinnae vim soporiferam inesse somnosque adlicere subditam\ncapiti.—\nPilo carentium duo omnino animal pariunt,\ndelphinus ac vipera.\nPiscium species sunt LXXIIII, praeter crustis intecta\n, quae sunt XXX. de singulis alias dicemus; nune\nenim naturae tractantur insignium.\nPraecipua magnitudine thynni. invenimus\ntalenta XV pependisse, eiusdem caudae latitudinem duo cubita\n\n\n\net palmum. fiunt et in quibusdam amnium haut minores\n, silurus in Nilo, isox in Rheno, attilus in Pado, inertia\npinguescens ad mille aliquando libras, catenato captus hamo\nnec nisi boum iugis extractus. atque hunc minimus, appellatus\nclupea, venam quandam eius in faucibus mira cupidine\nappetens morsu exanimat. silurus grassatur, ubicumque\nest, omne animal appetens, equos innatantes saepe de-\nmergens. praecipue in Moeno Germaniae amne protelis\nboum et in Danuvio marris extrahitur, porculo marino simillimus\n. et in Borysthene memoratur praecipua magnitudo\n, nullis ossibus spinisve intersitis, carne praedulci. in\nGange Indiae platanistas vocant, rostro delphini et cauda,\nmagnitudine autem XVI cubitorum. in eodem esse Statius\nSebosus haut modico miraculo adfert vermes, branchiis\nbinis sex cubitorum, caeruleos, qui nomen a facie traxerunt.\nhis tantas esse vires, ut elephantos ad potus venientes mordicus\ncomprehensa manu eorum abstrahant.\nThynni mares sub ventre non habent pinnam. intrant\ne magno mari Pontum verno tempore gregatim, nec\nalibi fetificant. cordyla appellatur partus, qui fetas redeuntes\nin mare autumno comitatur; limosae vero aut e luto pelam\nydes incipiunt vocari et, cum annuum excessere tempus,\n\n\n\nthynni. hi membratim caesi cervice et abdomine commendantur\natque clidio, recenti dumtaxat et tum quoque gravi\nructu. cetera parte plenis pulpamentis sale adservantur.\nmelandrya vocantur quercus assulis similia. vilissima ex\nhis quae caudae proxima, quia pingui carent, probatissima\nquae faucibus. at in alio pisce circa caudam exercitatissima.\npelamydes in apolectos particulatimque consectae in genera\ncybiorum dispertiuntur.\nPiscium genus omne praecipua celeritate adolescit, 49\nmaxime in Ponto. causa multitudo amnium dulces inferentium\naquas. amiam vocant cuius incrementum singulis diebus\nintellegitur. cum thynnis haec et pelamydes in Pontum\nad dulciora pabula intrant gregatim suis quaeque ducibus,\net primi omnium scombri, quibus est in aqua sulpureus color\n, extra qui ceteris. Hispaniae cetarias hi replent, thynnis\nnon commeantibus.\nSed in Pontum nulla intrat bestia piscibus malefica\npraeter vitulos et parvos delphinos. thynni dextera ripa\nintrant, exeunt laeva. id accidere existimatur, quia dextro\noculo plus cernant, utroque natura hebeti. est in euripo\nThracii Bospori, quo Propontis Euxino iungitur, in ipsis\nEuropam Asiamque separantis freti angustiis saxum miri\ncandoris, a vado ad summa perlucens, iuxta Calchedonem\n\nin iatere Asiae. huius aspectu repente territi semper adversum\nByzantii promunturium, ex ea causa appellatum\nAurei Cornus, praecipiti petunt agmine. itaque omnis captura\nByzantii est, magna Calchedonis penuria, M passibus\nmedii interfluentis euripi. opperiuntur autem aquilonis\nflatum , ut secundo fluctu exeant e Ponto, nec nisi intrantes\nportum Byzantium capiuntur. bruma non vagantur; ubicumque\ndeprehensi, usque ad aequinoctium ibi hibernant.\niidem saepe navigia velis euntia comitantes mira quadam\ndulcedine per aliquot horarum spatia et passuum milia a\ngubernaculis spectantur, ne tridente quidem in eos saepius\niacto territi. quidam eos, qui hoc e thynnis faciant, pompilos\nvocant. multi in Propontide aestivant , Pontum non\nintrant; item soleae , cum rhombi intrent, nec saepia est,\ncum lolligo reperiatur; saxatilium turdus et merula desunt,\nsicut conchylia, cum ostreae abundent. omnia autem hibernant\nin Aegaeo. intrantium Pontum soli non remeant trichiae\n— Graecis enim plerisque nominibus uti par erit,\nquando aliis atque aliis eosdem diversi appellavere tractus—,\nsed hi soli in Histrum [mare] subeunt et ex eo subterraneis\neius venis in IIadriaticum mare defluunt, itaque et illic descendentes\nnec umquam subeuntes e mari visuntur.\nThynnorum captura est a vergiliarum exortu ad arcturi\n\n\n\noccasum. reliquo tempore hiberno latent in gurgitibus imis,\nnisi tepore aliquo evocati aut pleniluniis. pinguescunt et in\ntantum, ut dehiscant. vita longissima iis bienni.\nAnimal est parvum scorpionis effigie, aranei magnitudine\n. hoc se et thynno et ei qui gladius vocatur, crebro\ndelphini magnitudinem excedenti, sub pinna adfigit aculeo\ntantoque infestat dolore, ut in naves saepenumero exiliant.\nquod et alias faciunt aliorum vim timentes mugiles maxime,\ntam praecipuae velocitatis, ut transversa navigia interim\nsuperiaciant .\nSunt et in hac parte naturae auguria, sunt et\npiscibus praescita. Siculo bello ambulante in litore Augusto\npiscis e mari ad pedes eius exilivit, quo argumento vates\nrespondere, Neptunum patrem adoptante tum sibi Sexto\nPompeio — tanta erat navalis rei gloria —, sub pedibus\nCaesaris futuros qui maria tempore illo tenerent.\nPiscium feminae maiores quam mares. in quodam\ngenere omnino non sunt mares, sicut erythinis et channis;\nomnes enim ovis gravidae capiuntur. vagantur gregatim fere\ncuiusque generis squamosi. capiuntur ante solis ortum:\ntum maxime piscium fallitur visus. noctibus quies , set inlustribus\n\n\n\naeque quam die cernunt. aiunt et si teratur gurges\ninteresse capturae; itaque plures secundo tractu capi\nquam primo. gustu olei maxime, dein modicis imbribus\ngaudent alunturque. quipped et harundines, quamvis in palude\nprognatae, non tamen sine imbre adolescunt, et alias\nubicumque pisces in eadem aqua adsidui , si non adfluat,\nexanimantur.\nPraegelidam hiemem omnes sentiunt, sed maxime\nqui lapidem in capite habere existimantur, ut lupi, chromis,\nsciaena , phagri . cum asperae hiemes fuere, multi caeci\ncapiuntur. itaque his mensibus iacent speluncis conditi,\nsicut in genere terrestrium retulimus, maxime hippurus et\ncoracini, hieme non capti praeterquam statis diebus paucis\net isdem semper, item murena et orphus, conger, percae et\nsaxatiles omnes. terra quidem, hoc est vado maris excavate,\ncondi per hiemes torpedinem, psettam, soleam tradunt.\nQuidam rursus aestus inpatientia mediis fervoribus\nsexagenis diebus latent, ut glaucus, aselli, auratae. fluviatilium\nsilurus caniculae exortu sideratur, et alias semper\nfulgure sopitur; hoc et in maria accidere cyprino putant. et\nalioqui totum mare sentit exortum eius sideris, quod maxime\n\n\n\nin Bosporo apparet . alga enim et pisces superferuntur,\nomniaque ab imo versa.\nMugilum natura ridetur in metu capite abscondito\ntotos se occultari credentium. isdem tam incauta\nsalacitas , ut in Phoenice et in Narbonensi provincia coitus\ntempore e vivariis marem linea longinqua per os ad branc\nhias religata emissum in mare eademque linea retractum\nfeminae sequantur ad litus rursusque feminam mares partus\ntempore.\nApud antiquos piscium nobilissimus habitus acipenser\n, unus omnium squamis ad os versis contra quam\nin nando meant, nullo nunc in honore est, quod equidem\nmiror , cum sit rarus inventu. quidam eum elopem vocant.\nPostea praecipuam auctoritatem fuisse lupo et\nasellis Nepos Cornelius et Laberius poeta mimorum\ntradidere. luporum laudatissimi qui appellantur lanati a\ncandore mollitiaque carnis. asellorum duo genera, callariae\nminores et bacchi, qui non nisi in alto capiuntur, ideo praelati\nprioribus. at in lupis in amne capti praeferuntur.\nNunc principatus scaro datur, qui solus piscium\ndicitur ruminare herbisque vesci atque non aliis piscibus,\n\n\n\nCarpathio maxime mari frequens. promunturium Troadis\nLectum numquam sponte transit . inde advectos Tiberio\nClaudio principe Optatus e libertis eius praefectus classis\ninter Ostiensem et Campaniae oram sparsos disseminavit,\nquinquennio fere cura adhibita, ut capti redderentur mari.\npostea frequentes inveniuntur Italiae litore, non antea ibi\ncapti, admovetque sibi gula sapores piscibus satis et novum\nincolam mari dedit, ne quis peregrinas aves Romae parere\nmiretur. proxima est mensa iecori dumtaxat mustelarum,\nquas, mirum dictu, inter Alpis quoque lacus Raetiae Brigantinus\naemulas marinis generat.\nEx reliqua nobilitate et gratia maxima est et copia\nmullis, sicut magnitude modica, binasque libras ponderis\nraro admodum exuperant nec in vivariis piscinisque crescunt\n. septentrionalis tantum hos et proxima occidentis parte\ngignit oceanus. cetero genera eorum plura; nam et alga\nvescuntur et ostreis et limo et aliorum piscium carne, et\nbarba gemina insigniuntur inferiori labro. lutarium ex iis\nvilissimi generis appellant; hunc semper comitatur sargus\nnomine alius piscis et caenum fodiente eo excitatum devorat\npabulum. nec litorariis gratia. laudatissimi conchylium\nsapiunt. nomen iis Fenestella a colore mulleorum calciamentorum\ndatum putat . pariunt ter annis ; certe totiens\n\n\n\nfetura apparet. mullum expirantem versicolori quadam et\nnumerosa varietate spectari proceres gulae narrant, rubentium\nsquamarum multiplici mutatione pallescentem, utique\nsi vitro spectetur inclusus. M. Apicius, ad omne luxus ingenium\nnatus , in sociorum garo — nam ea quoque res cognomen\ninvenit— necari eos praecellens putavit atque e\niecore eorum allecem excogitare.\nProvocavit — id enim est facilius dixisse quam\nquis vicerit — Asinius Celer e consularibus hoc pisce prodig\nos omnesGaio principe unum mercatus HSVIII mullum.\nquae reputatio aufert traversum animum ad contemplationem\neorum, qui in conquestione luxus coquos emi singulos pluris\nquam equos quiritabant . at nunc coci trium horum pretiis\nparantur et coquorum pisces, nullusque prope iam mortalis\naestimatur pluris quam qui peritissime censum domini\nmergit.\nmullum LXXX librarum in mari Rubro captum\nLicinius Mucianus prodidit, quanti mercatura eum\nluxuria suburbanis litoribus inventum?\nEst et haec natura, ut alii alibi pisces principatum\noptineant, coracinus in Aegypto, zaeus, idem faber appellatus,\nGadibus, circa Ebusum salpa, obscenus alibi et qui nusquam\npercoqui possit nisi ferula verberatus; in Aquitania salmo\nfluviatilis marinis omnibus praefertur.\nPiscium alii branchias multiplices habent, alii simplices\n, alii duplices. his aquam emittunt acceptam ore.\nsenectutis indicium squamarum duritia, quae non sunt omnibus\nsimiles. duo lacus Italiae in radicibus Alpium Larius\net Verbannus appellantur, in quibus pisces omnibus annis\nvergiliarum ortu existunt squamis conspicui crebris atque\npraeacutis, clavorum caligarium effigie, nec amplius quam\ncirca eum mensem visuntur.\nMiratur et Arcadia suum exocoetum, appellatum\nab eo quod in siccum somni causa exeat. circa Clitorium\nvocalis hic traditur et sine branchiis, idem aliquis\nAdonis dictus.\nExeunt in terram et qui marini mures vocantur\net polypi et murenae, quin et in Indiae fluminibus certum\ngenus piscium ac deinde resilit. nam in stagna et amnes\ntranseundi plerisque evidens ratio est, ut tutos fetus edant,\nquia non sint ibi qui devorent partus fluctusque minus saeviant\n. has intellegi ab iis causas servarique temporum vices\n\nmagis miretur, si quis reputet quoto cuique hominum nosci\nuberrimam esse capturam sole transeunte piscium signum.\nMarinorum alii sunt plani, ut rhombi, soleae\nac passeres, qui ab rhombis situ tantum corporum differunt—\ndexter hic resupinatis est illis, passeri laevus —, alii longi,\nut murena, conger . ideo pinnarum quoque fiunt discrimina\n, quae pedum vice sunt datae piscibus, nullis supra quaternas\n, quibusdam binae, aliquis nullae. in Fucino tantum\nlacu piscis est qui octonis pinnis natat. binae omnino longis\net lubricis , ut anguillis et congris, allis nullae, ut murenis,\nquibus nec branchiae. haec omnia flexuoso corporum inpulsu\nita mari utuntur, ut serpentes terra , et in sicco quoque\nrepunt; ideo etiam vivaciora talia. et e planis aliqua\nnon habent pinnas, ut pastinacae — ipsa enim latitudine\nnatant — et quae mollia appellantur, ut polypi, quoniam\npedes illis pinnarum vicem praestant.\nAnguillae octonis vivunt annis. durant et sine\naqua, quinis et senis diebus aquilone spirante, austro pau-\ncioribus.... ant hieme , eadem in exigua aqua non tolerant\n\n\n\nneque in turbida. ideo circa vergilias maxime capiuntur\nfluminibus tum praecipue turbidis. pascuntur noctibus. exanimes\npiscium solae non fluitant.\nlacus est Italiae Benacus\nin Veronensi agro Mincium amnem tramittens , ad cuius\nemersus annuo tempore, Octobri fere mense, autumnali si- 5\ndere, ut palam est, hiemato lacu, fluctibus glomeratae volvuntur\nin tantum mirabili multitudine, ut in excipulis eius\nfluminis ob hoc ipsum fabricatis singulorum milium reperiantur\nglobi.\nMurena quocumque mense parit, cum ceteri\npisces stato pariant. ova eius citissime crescunt. in sicca\nlitora elapsas vulgus coitu serpentium impleri putat. Aristoteles\nzmyrum vocat marem qui generet; discrimen esse\nquod murena varia et infirma sit, zmvrus unicolor et robustus\ndentesque et extra os habeat. in Gallia septentrionali\nmurenis omnibus dextera in maxilla septenae maculae\nad formam septentrionis aureo colore fulgent, dumtaxat viventibus\n, pariterque cum anima extinguuntur. invenit in\nhoc animali documenta saevitiae Vedius Pollio, eques Romanus\nex amicis Divi Augusti, vivariis earum inmergens\ndamnata mancipia, non tamquam ad hoc feris terrarum non\nsufficientibus, sed quia in alio genere totum pariter homi-\nnem distrahi spectare non poterat. ferunt aceti gustu praecipue\neas in rabiem agi. tenuissimum iis tergus, contra\n\n\n\nanguillis crassius, eoque verberari solitos tradit Verrius\npraetextatos et ob id multam iis dici non institutum.\nPlanorum piscium alterum est genus, quod pro\nspina cartilaginem habet , ut raiae, pastinacae, squatinae,\ntorpedo et quos bovis, lamiae, aquilae, ranae nominibus\nGraeci appellant. quo in numero sunt squali quoque, quam-\nvis non plani. haec Graece in universum σελάχη appellavit\nAristoteles primus hoc nomineiis inposito. nos distinguere\nnon possumus , nisi si cartilaginea appellare libeat.\nomnia autem carnivora sunt talia et supina vescuntur, ut in\ndelphinis diximus, et cum ceteri pisces ova pariant, hoc\ngenus solum, ut ea quae cete appellant, animal parit, excepta\nquam ranam vocant.\nEst parvus admodum piscis adsuetus petris,\necheneis appellatus. hoc carinis adhaerente naves tardius\nire creduntur, inde nomine inposito. quam ob causam amatoriis\nquoque veneficiis infamis est et iudiciorum ac litium\nmora, quae crimina una laude pensat fluxus gravidarum\nutero sistens partusque continens ad puerperium. in cibos\ntamen non admittitur . pedes eum habere arbitrantur, Ari-\nstoteles ... it apposita pinnarum similitudine. Mucianus\nmuricem esse latiorem purpura, neque aspero neque rotundo\n\n\n\nore neque in angulos prodeunte rostro, sed sicut\nconcha utroque latere sese colligente. quibus inhaerentibus\nplenam venti stetisse navem Periandri portantem, ut castrarentur\n, nobiles pueros ; conchas, quae id praestiterint, apud\nCnidiorum Venerem coli. Trebius Niger pedalem esse\net crassitudine quinque digitorum, naves morari; praeterea\nhanc esse vim eius adservati in sale, ut aurum, quod deciderit\nin altissimos puteos, admotus extrahat.\nMutant colorem candidum menae et fiunt\naestate nigriores. mutat et phycis, reliquo tempore candida,\nvere varia. eadem piscium sola nidificat ex alga atque in\nnido parit.\nVolat sane perquam similis volucri hirundo , item\nmiluus, subit in summa maria piscis ex argumento\nappellatus lucerna, linguaque ignea per os exerta tranquillis\nnoctibus relucet. attollit e mari sesquipedanea fere cornua\nquae ab iis nomen traxit. rursus draco marinus, captus atque\ninmissus in harenam, cavernam sibi rostro mira celeritate\nexcavat.\nPiscium sanguine carent de quibus dicemus.\nsunt autem tria genera: primum quae mollia appellantur,\n\n\n\ndein contecta crustis tenuibus, postremo testis conclusa\nduris. mollia sunt lolligo, saepia, polypus et cetera generis\neius. his caput inter pedes et ventrem, pediculi octoni omnibus\n. saepiae et lolligini pedes duo ex his longissimi et\nasperi, quibus ad ora admovent cibos et in fluctu se velut\nancoris stabiliunt, cetera cirri, quibus venantur.\nLolligo etiam volitat extra aquam se efferens,\nquod et pectunculi faciunt, sagittae modo.— Saepiarum\ngeneri mares varii et nigriores constantiaeque maioris.\npercussae tridente feminae auxiliantur, at femina icto mare\nfugit. ambo autem, ubi sensere se adprehendi, effuso atramento\n, quod pro sanguine iis est, infuscata aqua absconduntur\n.\nPolyporum multa genera. terreni maiores quam\npelagii . omnibus bracchiis ut pedibus ac manibus utuntur,\ncauda vero, quae est bisulca et acuta, in coitu. et polypis\nfistula in dorso, qua tramittunt mare, eamque modo in dexteram\npartem, modo in sinistram transferunt. natant obliqui\nin caput, quod praedurum est sufflatione viventibus.\ncetero per bracchia velut acetabulis dispersis haustu quodam\nadhaerescunt ; tenent supini, ut avelli non queant. vada\n\n\n\nnon adprehendunt, et grandibus minor tenacitas. soli mollium\nin siccum exeunt, dumtaxat asperum; levitatem odere.\nvescuntur conchyliorum carne, quorum conchas conplexu\ncrinium frangunt; itaque praeiacentibus testis cubile eorum\ndeprehenditur. et cum alioqui brutum habeatur animal, ut\nquod ad manum hominis adnatet, in re quodammodo familiari\ncallet. omnia in domum conportat, dein putamina\nerosa carne egerit adnatantesque pisciculos ad ea venatur.\ncolorem mutat ad similitudinem loci, et maxime in metu.\nipsum bracchia sua rodere falsa opinio est — id enim a\ncongris evenit ei —, sed renasci, sicut colotis et lacertis\ncaudas , haut falsum.\nInter praecipua autem miracula est qui vocatur\nnautilos, ab aliis pompilos. supinus in summa aequorum\npervenit, ita se paulatim adsubrigens , ut emissa omni per\nfistulam aqua velut exoneratus sentina facile naviget. postea\nprima duo bracchia retorquens membranam inter illa mirae\ntenuitatis extendit, qua velificante in aura, ceteris subremigans\nbracchiis, media se cauda ut gubernaculo regit. ita\nvadit alto Liburnicarum gaudens imagine, si quid pavoris\ninterveniat, hausta se mergens aqua.\nPolyporum generis est ozaena dicta a gravi\ncapitis odore, ob hoc maxime murenis eam consectantibus.\nPolypi binis mensibus conduntur. ultra bimatum non\nvivunt. pereunt autem tabe semper, feminae celerius et\nfere a partu.\nNon sunt praetereunda et L. Lucullo proconsule Baeticae\nconperta de polypis, quae Trebius Niger e comitibus\neius prodidit: avidissimos esse concharum, illas ad tactum\nconprimi, praecidentes bracchia eorum, ultroque escam ex\npraedante capere. carent conchae visu omnique sensu alio\nquam cibi et periculi. insidiantur ergo polypi apertis inpositoque\nlapillo extra corpus, ne palpitatu eiciatur: ita securi\ngrassantur extrahuntque carnes. illae se contrahunt,\nsed frustra, discuneatae. tanta sollertia animalium hebetissimis\nquoque est. praeterea negat ullum atrocius esse animal\nad conficiendum hominem in aqua . luctatur enim conplexu\net sorbet acetabulis ac numeroso suctu trahit, cum in naufragos\nurinantesve impetum cepit. sed si invertatur, elanguescit\nvis; exporrigunt enim se resupinati. cetera, quae\nidem retulit, monstro propiora possunt videri. Carteiae in\ncetariis adsuetus exire e mari in lacus eorum apertos atque\nibi salsamenta populari — mire omnibus marinis expetentibus\nodorem quoque eorum, qua de causa et nassis inlinuntur\n-, convertit in se custodum indignationem adsiduitate\nfurti inmodicam . saepes erant obiectae, sed has transcendebat\nper arborem nec deprehendi potuit nisi canum sagacitate\n\n\n\n. hi redeuntem circumvasere noctu, concitique custodes\nexpavere novitatem. primum omnium magnitude inaudita\nerat, dein colos muria obliti, odore diri. quis ibi polypum\nexspectasset aut ita cognosceret? cum monstro dimicare\nsibi videbantur. namque et adflatu terribili canes agebat,\nnunc extremis crinibus flagellatos, nunc robustioribus brac-\nchiis clavarum modo incussos, aegreque multis tridentibus\nconfici potuit. ostendere Lucullo caput eius, dolii magnitudine\n, amphorarum XV capax, atque, ut ipsius Trebi verbis\nutar, barbas, quas vix utroque bracchio conplecti\nesset, clavarum modo torosas, longas pedum XXX,\nacetabulis sive caliculis urnalibus pelvium modo,\ndentes magnitudini respondentes. reliquiae adservatae\nmiraculo pependere pondo DCC. saepias quoque et\nlolligines eiusdem magnitudinis expulsas in litus illud idem\nactor est. in nostro mari lolligines quinum cubitorum\ncapiuntur, saepiae binum. neque his bimatu longior vita.\nNavigeram similitudinem et aliam in Propontide\nvisam sibi prodidit Mucianus: concham esse acatii modo\ncarinatam, inflexa puppe, prora rostrata. in hanc condi\nnauplium, animal saepiae simile, ludendi societate sola. duobus\nhoc fieri generibus: tranquillo enim vectorem demissis\npalmulis ferire ut remis; si vero flatus invitet, easdem in\nusum gubernaculi porrigi pandique buccarum sinus aurae.\nhuius voluptatem esse ut ferat, illius ut regat, simulque eam\n\n\n\ndescendere in duo sensu carentia, nisi forte tristi — id\netenim constat — omine navigantium humana calamitas in\ncausa est.\nLocustae crusta fragili muniuntur in eo genere\nquod caret sanguine. latent mensibus quinis. similiter\ncancri, qui eodem tempore occultantur, et ambo veris principio\nsenectutem anguium more exuunt renovatione tergorum.\ncetera in undis natant, locustae reptantium modo fluitant,\nsi nullus ingruat metus, recto meatu, cornibus, quae sunt\npropria rotunditate praepilata, ad latera porrectis; isdem\nerectis in pavore oblique in latera procedunt. cornibus\ninter se dimicant. unum hoc animalium, nisi vivum ferventi\naqua incoquatur, fluida came non habet callum.\nvivunt\npetrosis locis, cancri mollibus. hieme aprica litora sectantur\n, aestate in opaca gurgitum recedunt. omnia eius generis\nhieme laeduntur, autumno et vere pinguescunt et plenilunio\nmagis, quia noctes sidus tepido fulgore mitificat.\nCancrorum genera carabi , astaci, maeae , paguri,\nHeracleotici, leones et alia ignobiliora. carabi cauda a ceteris\ncancris distant. in Phoenice hippoe vocantur, tantae\nvelocitatis, ut consequi non sit. cancris vita longa, pedes\noctoni, omnes in obliquum flexi. feminae primus pes duplex\n\n\n\n, mari simplex. praeterea bina bracchia denticulatis\nforcipibus. superior pars in primoribus his movetur, inferiore\ninmobili. dexterum bracchium omnibus maius. universi\naliquando congregantur. os Ponti evincere non valent;\nquam ob rem egressi circumeunt apparetque tritum iter. 5\npinotheras vocatur minimus ex omni\ngenere, ideo opportunus\niniuriae. huic sollertia est inanium ostrearum testis\nse condere et, cum adcreverit, migrare in capaciores. cancri\nin pavore et retrorsi pari velocitate redeunt. dimicant\ninter se ut arietes adversis cornibus incursantes. contra\nserpentium ictus medentur. sole cancri signum transeunte\net ipsorum, cum exanimati sint, corpus transfigurari in\nscorpiones narratur in sicco. ex eodem genere sunt echini,\nquibus spinae pro pedibus. ingredi est iis in orbem volvi,\nitaque detritis saepe aculeis inveniuntur. ex his echinometrae\nappellantur quorum spinae longissimae, calyces minimi. nec omnibus idem vitreus color , circa Toronen\ncandidi nascuntur, spina parva. ova omnium amara, quina\nnumero. ora in medio corpore in terram versa. tradunt\nsaevitiam maris praesagire eos correptisque opperiri lapillis,\nmobilitatem pondere stabilientes; nolunt volutatione spinas\natterere. quod ubi videre nautici, statim pluribus ancoris\nnavigia infrenant.\nIn eodem genere cocleae aquatiles terrestresque,\nexerentes se domicilio binaque ceu cornua protendentes\ncontrahentesque, oculis carent, itaque corniculis praetemptant\niter.\npectines in mari ex eodem genere habentur,\nreconditi et ipsi magnis frigoribus ac magnis aestibus, unguesque\nvelut igne lucentes in tenebris, etiam in ore mandentium\n.\nFirmioris iam testae murices et concharum genera,\nin quibus magna ludentis naturae varietas. tot colorum\ndifferentiae, tot figurae plans, concavis, longis, lunatis, in\norbem circumactis, dimidio orbe caesis, in dorsum elatis,\nlevibus, rugatis, denticulatis, striatis, vertice muricatim intorto\n, margine in mucronem emisso, foris effuso, intus replicato\n, iam distinctione virgulata, crinita, crispa, canaliculatim\n, pectinatim divisa, imbricatim undata, cancellatim\nreticulata, in obliquum , in rectum expansa, densata, porrecta\n, sinuata, brevi nodo ligatis, toto latere conexis, ad\nplausum apertis , ad bucinum recurvis. navigant ex iis Veneriae\npraebentesque concavam sui partem et aurae opponentes\nper summa aequorum velificant. saliunt pectines et\nextra volitant seque et ipsi carinant.\nSed quid haec tam parva commemoro, cum\npopulatio morum atque luxuria non aliunde maior quam e\nconcharum genere proveniat? iam quidem ex tota rerum\n\n\n\nnatura damnosissimum ventri mare est tot modis, tot mensis,\ntot piscium saporibus, quis pretia capientium periculo fiunt.\nsed quota haec portio est reputantibus purpuras, conch\nylia, margaritas! parum scilicet fuerat in gulas condi\nmaria, nisi manibus, auribus, capite totoque corpore a feminis\niuxta virisque gestarentur. quid mari cum vestibus,\nquid undis fluctibusque cum vellere? non recte recipit\nhaec nos rerum natura nisi nudos? esto, sit tanta ventri\ncum eo societas: quid tergori? parum est, nisi qui vescimur\npericulis etiam vestiamur? adeo per totum corpus anima\nhominis quaesita maxime placent.\nPrincipium ergo columenque omnium rerum pretii\nmargaritae tenent. Indicus maxime has mittit oceanus inter\nillas beluas tales tantasque, quas diximus, per tot maria\nvenientes, tam longo terrarum tractu et tantis solis ardoribus\n. atque Indis quoque in insulas petuntur et admodum\npaucas. fertilissima est Taprobane et Stoidis, ut diximus\nin circuitu mundi, item Perimula, promunturium Indiae.\npraecipue autem laudantur circa Arabiam in Persico sinu\nmaris Rubri.\nOrigo atque genitura conchae sunt, haut multum ostrearum\nconchis differentes. has ubi genitalis anni stimulant\nhora, pandentes se quadam oscitatione impleri roscido conceptu\ntradunt, gravidas postea eniti, partumque concharum\n\n\n\nesse margaritas pro qualitate roris accepti. si purus influxerit\n, candorem conspici; si vero turbidus, et fetum sordescere\n; eundem pallere caelo minante. conceptum ex eo\nquippe constare, caelique iis maiorem societatem esse quam\nmaris: inde nubilum trahi colorem aut pro claritate matutina\nserenum. sitempestive satientur, grandescere et partus;\nsi fulguret, conprimi conchas ac pro ieiunii modo minui;\nsi vero etiam tonuerit, pavidas ac repente conpressas quae\nvocant physemata efficere, specie modo inani inflata sine\ncorpore; hos esse concharum abortus. sani quidem partus\nmultiplici constant cute, non inproprie callum ut existimari\ncorporis possit. itaque et purgantur a peritis. miror ipso\ntantum eas caelo gaudere, sole rufescere candoremque per-.\ndere ut corpus humanum. quare praecipuum custodiunt\npelagiae, altius mersac quam ut penetrent radii. flavescunt\ntamen et illae senecta rugisque torpescunt, nec nisi in iuventa\nconstat ille qui quaeritur vigor. crassescunt etiam in\nsenecta conchisque adhaerescunt nec his evelli queunt nisi\nlima. quibus una tantum est facies et ab ea rotunditas,\naversis planities, ob id tympania nominantur. cohaerentes\nvidemus in conchis hac dote unguenta circumferentibus.\ncetero in aqua mollis unio, exemptus protinus durescit.\nConcha ipsa, cum manum vidit, conprimit sese\noperitque opes suas, gnara propter illas se peti, manumque,\nSi praeveniat, acie sua abscidat, nulla iustiore poena, et aliis\nmunita suppliciis, quippe inter scopulos maior pars invenitur,\n\n\n\nin alto quoque comitantibus marinis canibus, nec tamen\naures feminarum arcentur. quidam tradunt sicut apibus,\nita concharum examinibus singulas magnitudine et vetustate\npraecipuas esse veluti duces, mirae ad cavendum sollertiae.\nhas urinantium cura peti, illis captis facile ceteras palantes\nretibus includi, multo deinde obrutas sale in vasis fictilibus;\nrosa came omni nucleos quosdam corporum, hoc est uniones\n, decidere in ima.\nVsu atteri non dubium est coloremque indiligentia\nmutare . dos omnis in candore, magnitudine, orbe, levore,\npondere, haut promptis rebus in tantum, ut nulli duo reperiantur\nindiscreti: unde nomen unionum Romanae scilicet\ninposuere deliciae, nam id apud Graecos non est, ne apud\nbarbaros quidem, inventores rei eius , aliud quam margaritae.\net in candore ipso magna differentia: clarior in Rubro mari\nrepertis , in Indico specularium lapidum squamas adsimulant,\nalias magnitudine praecellentes . summa laus coloris est exaluminatos\nvocari. et procerioribus sua gratia est. elenchos\nappellant fastigata longitudine alabastrorum figura in pleniore\nm orbem desinentes. hos digitis suspendere et binos ac\nternos auribus feminarum gloria est, subeuntque luxuriae\n\n\n\neius nomina externa, exquisita perdito nepotatu, si quidem\n, cum id fecere, crotalia appellant, ceu sono quoque\ngaudeant et collisu ipso margaritarum; cupiuntque iam et\npauperes, lictorem feminae in publico unionem esse dictitantes\n. quin et pedibus, nec crepidarum tantum obstragulis,\nset totis socculis addunt. neque enim gestare iam margaritas\n, nisi calcent ac per uniones etiam ambulent, satis est.\nIn nostro mari reperiri solebant crebrius circa Bosporum\nThracium, rufi ac parvi in conchis quas myas appellant.\nat in Acarnania quae vocatur pina gignit, quo apparet non\nuno conchae genere nasci. namque et Iuba tradit Arabicis\nconcham esse similem pectini insecto, hirsutam echinorum\nmodo, ipsum unionem in carne grandini similem. conchae\nnon tales ad nos adferuntur. nec in Acarnania autem laudatireperiuntur\n, enormes et feri colorisque marmorei. meliores\ncirca Actium, sed et hi parvi, et in Mauretaniae maritimis\n. Alexander polyhistor et Sudines senescere eos\nputant coloremque expirare.\nFirmum corpus esse manifestum est, quod nullo\nlapsu franguntur. non autem semper in media carne reperiuntur\n, sed aliis atque aliis locis, vidimusque iam in\nextremis etiam marginibus velut e concha exeuntes et in\nquibusdam quaternos quinosque. pondus ad hoc aevi semunciae\n\n\n\npauci singulis scripulis excessere. in Britannia parvos\natque decolores nasci certum est, quoniam Divus Iulius\nthoracem, quem Veneri Genetrici in templo eius dicavit, ex\nBritannicis margaritis factum voluerit intellegi.\nLolliam Paulinam, quae fruit Gai principis matrona,\nne serio quidem aut sollemni caerimoniarum aliquo apparatu\n, sed mediocrium etiam sponsalium cena, vidi smaragdis\nmargaritisque opertam, alterno textu fulgentibus toto\ncapite , crinibus [spira], auribus, collo [monilibus] , digitis.\nquae summa quadringentiens HS colligebat, ipsa confestim\nparata mancupationem tabulis probare. nec dona prodigi\nprincipis fuerant, sed avitae opes, provinciarum scilicet spoliis\npartae. hic est rapinarum exitus, hoc fuit quare M.\nLollius infamatus regum muneribus in toto oriente interdicta\namicitia a Gaio Caesare Augusti filio venenum biberet, ut\nneptis eius quadringentiens HS operta spectaretur ad lucernas\n! computet nunc aliquis ex altera parte quantum\nCurius aut Fabricius in triumphis tulerint, imaginetur illorum\nfercula, ex altera parte Lolliam, unam imperii mulierculam\n, accubantem: non illos curru detractos quam in hoc\nvicisse malit ? nec haec summa luxuriae exempla sunt. duo\nfuere maximi uniones per omne aevum; utrumque possedit\nCleopatra, Aegypti reginarum novissima, per manus orientis\nregum sibi traditos. haec, cum exquisitis cotidie Antonius\nsaginaretur epulis, superbo simul ac procaci fastu, ut regina\nmeretrix lautitiam eius omnem apparatumque obtrectans,\n\n\n\nquaerente eo, quid adstrui magnificentiae posset, respondit\nuna se cena centiens HS absumpturam. cupiebat discere\nAntonius, sed fieri posse non arbitrabatur. ergo sponsionibus\nfactis postero die, quo iudicium agebatur, magnificam\nalias cenam, ne dies periret, sed cotidianam, Antonio apposuit\ninridenti computationemque expostulanti. at illa corollarium\nid esse et consumpturam eam cenam taxationem\nconfirmans solamque se centiens HS cenaturam, inferri\nmensam secundam iussit. ex praecepto ministri unum tantum\nvas ante eam posuere aceti, cuius asperitas visque in\ntabem margaritas resolvit. gerebat auribus cum maxime\nsingulare illud et vere unicum naturae opus. itaque expectante\nAntonio, quidnam esset actura, detractum alterum\nmersit ac liquefactum obsorbuit. iniecit alteri manum L.\nPlancus, index sponsionis eius, eum quoque parante simili\nmodo absumere, victumque Antonium pronuntiavit omine\nrato. comitatur fama unionis eius parem, capta illa tantae\nquaestionis victrice regina, dissectum, ut esset in utrisque\nVeneris auribus Romae in Pantheo dimidia eorum cena.\nnon ferent hanc palmam spoliabunturque etiam luxuriae\ngloria. prior id fecerat Romae in unionibus magnae\ntaxationis Clodius, tragoedi Aesopi filius, relictus ab eo in\namplis opibus heres, ne triumviratu suo nimis superbiat\nAntonius paene histrioni comparatus et quidem nulla sponsione\n\n\n\nad hoc producto (quo magis regium fiat), sed ut experiretur\nin gloriam palati, quidnam saperent margaritae.\natque ut mire placuere, ne solus hoc sciret, singulos uniones\nconvivis quoque absorbendos dedit.\nRomae in promiscuum ac frequentem usum venisse\nAlexandria in dicionem redacta, primum autem coepisse\ncirca Sullana tempora minutas et viles Fenestella tradit,\nmanifesto errore, cum Aelius Stilo circa lugurthinum\nbellum unionum nomen inponi cum maxime grandibus margaritis\nprodat.\nEt hoc tamen aeternae prope possessionis est; sequitur\nheredem, in mancipatum venit ut praedium aliquod:\nconchylia et purpuras omnis hora atterit, quibus eadem\nmater luxuria paria paene et margaritis pretia fecit.\nPurpurae vivunt annis plurimum septenis. latent\nsicut murices circa canis ortum tricenis diebus. congregantur\nverno tempore mutuoque attritu lentorem cuiusdam\ncerae salivant. simili modo et murices, sed purpurae florem\nilium tinguendis expetitum vestibus in mediis habent faucibus\n. liquoris hic minimi est candida vena, unde pretiosus\nille bibitur nigrantis rosae colore sublucens; reliquum corpus\n\n\n\nsterile. vivas capere contendunt, quia cum vita sucum\neum evomunt. et maioribus quidem purpuris detracta concha\nauferunt, minores cum testa vivas frangunt, ita demum\neum expuentes . Tyri praecipuus hic Asiae, Meninge Africae\net Gaetulo litore oceani, in Laconica Europae. fasces huic\nsecuresque Romanae viam faciunt, idemque pro maiestate\npueritiae est, distinguit ab equite curiam, dis advocatur\nplacandis omnemque vestem inluminat, in triumphali miscetur\nauro. quapropter excusata et purpurae sit insania.\nsed unde conchyliis pretia, quis virus grave in fuco, color\nausterus in glauco et irascenti similis mari?\nLingua purpurae longitudine digitali, qua pascitur perforando\nreliqua conchylia: tanta duritia aculeo est. aquae\ndulcedine necantur et sicubi flumen inmergitur; alioqui\ncaptae et diebus quinquagenis vivunt saliva sua. conchae\nomnes celerrime crescunt, praecipue purpurae: anno magnitudinem\nimplent.\nQuod si hactenus transcurrat expositio, fraudatam\nprofecto se luxuria credat nosque indiligentiae damnet.\nquam ob rem persequemur etiam officinas, ut, tamquam in\nvictu frugum noscitur ratio, sic omnes qui istis gaudent in\npraemio vitae suae calleant. concharum ad purpuras et\nconchylia — eadem enim est materia, sed distat temperamento\n— duo sunt genera: bucinum minor concha ad similitudinem\neius qua bucini sonus editur — unde et causa\n\n\n\nnomini —, rotunditate oris in margine incisa; alterum purpura\nvocatur canaliculato procurrente rostro et canaliculi\nlatere introrsus tubulato , qua proseratur lingua. praeterea\nclavatum est ad turbinem usque aculeis in orbem septenis\nfere, qui non sunt bucino, sed utrisque orbes totidem, quot 5\nhabeant annos. bucinum non nisi petris adhaeret circaque\nscopulos legitur.\nPurpurae nomine alio pelagiae vocantur. earum\ngenera plura pabulo et solo discreta: lutense putre limo et\nalgense nutritum alga , vilissimum utrumque. melius taeniense\nin taeniis maris collectum, hoc quoque tamen etiamnum\nlevius atque dilutius. calculense appellatur a calculo\nin mari , mire aptum conchyliis, et longe optimum purpuris\ndialutense, id est vario soli genere pastum. capiuntur autem\npurpurae parvulis rarisque textu veluti nassis in alto iactis.\ninest his esca, clusiles mordacesque conchae, ceu mitulos\nvidemus. has semineces, sed redditas mari avido hiatu revivescentes\n, appetunt purpurae porrectisque linguis infestant.\nat illae aculeo exstimulatae claudunt sese conprimuntque\nmordentia. ita pendentes aviditate sua purpurae tolluntur.\nCapi eas post canis ortum ant ante vernum\n\n\n\ntempus utilissimum, quoniam, curl cerificavere, fluxos habent\nsucos. sed id tinguentium\nma vertatur in eo. eximitur postea vena quam diximus, cui\naddi salem necessarium, sextarios ferme centenas in libras;\nmacerari triduo iustum, quippe tanto maior vis, quanto recentior\n, fervere in plumbo, singulasque amphoras [centenas]\naquae , quingentenas medicaminis libras aequali ac modico\nvapore torreri et ideo longinquae fornacis cuniculo. ita\ndespumatis subinde carnibus, quas adhaesisse venis necesse\nest, decimo ferme die liquata cortina vellus elutriatum mergitur\nin experimentum et, donec spei satis fiat, uritur liquor.\nrubens color nigrante deterior. quinis lana potat horisrursusque\nmergitur carminata, donec omnem ebibat saniem.\nbucinum per se damnatur, quoniam fucum remittit: pelagio\nad modum alligatur nimiaeque eius nigritiae dat austeritatem\nillam nitoremque qui quaeritur cocci. ita permixtis viribus\nalterum altero excitatur aut adstringitur. summa medicaminum\nin libras ... vellerum bucini ducenae et e pelagio\nCXI. ita fit amethysti colos eximius ille. at Tyrius pelagio\nprimum satiatur inmatura viridique cortina, mox permutatur\nin bucino. laus ei summa in colore sanguinis concreti, nigricans\naspectu idemque suspectu refulgens. unde et Homero\npurpureus dicitur sanguis.\nPurpurae usum Romae semper fuisse video,\n\n\n\nsed Romulo in trabea. nam toga praetexta et latiore clavo\nTullum Hostilium e regibus primum usum Etruscis devictis\nsatis constat. Nepos Cornelius, qui Divi Augusti principatu\nobiit : Me, inquit, iuvene violacea purpura vigebat\n, cuius libra denariis centum venibat , nec multo\npost rubra Tarentina. huic successit dibapha Tyria\n, quae in libras denariis mille non poterat emi.\nhac P. Lentulus Spinther aedilis curulis primus\nin praetexta usus inprobabatur. qua purpura quis\nnon iam, inquit, tricliniaria facit? Spinther aedilis fuit\nurbis conditae anno DCXCI Cicerone consule. dibapha tune\ndicebatur quae bis tincta esset, veluti magnifico inpendio,\nqualiter nunc omnes paene commodiores purpurae tinguuntur\n.\nIn conchyliata veste cetera eadem sine bucino,\npraeterque ius temperatur aqua et pro indiviso humani potus\nexcremento. dimidia et medicamina adduntur. sic gignitur\nlaudatus ille pallor saturitate fraudata tantoque dilutior\n, quanto magis vellera esuriunt.\nPretia medicamento sunt quidem pro fertilitate litorum\nviliora, non tamen usquam pelagii centenas libras\nquinquagenos nummos excedere et bucini centenos sciant\nqui ista mercantur inmenso.\nSet alia e fine initia, iuvatque ludere inpendio et\nlusus geminare miscendo iterumque et ipsa adulterare adulteria\nnaturae, sicut testudines tinguere, argentum auro confundere\n\n\n\n, ut electra fiant, addere his aera, ut Corinthia.\nnon est satis abstulisse gemmae nomen amethystum; rursum\nabsolutum inebriatur Tyrio, ut sit ex utroque nomen inprobum\nsimulque luxuria duplex, et cum confecere conchylia\ntransire melius in Tyrium putant. paenitentia hoc primo\ndebet invenisse, artifice mutante quod damnabat. inde ratio\nnata, votum quoque factum e vitio portentosis ingeniis, et\ngemina demonstrata via luxuriae, ut color alius operiretur\nalio, suavior ita fieri leniorque dictus; quin et terrena miscere\ncoccoque tinctum Tyrio tinguere, ut fieret hysginum.\ncoccum Galatiae, rubens granum , ut dicemus in terrestribus,\naut circa Emeritam Lusitaniae in maxima laude est. verum,\nut simul peragantur nobilia pigmenta, anniculo grano languidus\nsucus, idem a quadrimo evanidus. ita nec recenti vires\nneque senescenti. abunde tractata est ratio qua se virorum\niuxta feminarumque forma credit amplissimam fieri.\nConcharum generis et pina est. nascitur in\nlimosis, subrecta semper nec umquam sine comite, quem\npinoteren vocant, alii pinophylacem ; is est squilla parva,\naliubi cancer dapis adsectator. pandit se pina, luminibus\norbum corpus intus minutis piscibus praebens. adsultant\nilli protinus et, ubi licentia audacia crevit, implent eam. hoc\ntempus speculatus index morsu levi significat. illa conpress\nu quicquid inclusit exanimat partemque socio tribuit.\nQuo magis miror quosdam existimasse aquatilibus\nnullum inesse sensum. novit torpedo vim suam ipsa non\ntorpens, mersaque in limo se occultat, piscium qui securi\nsupernatantes obtorpuere corripiens.— huius iecori teneritas\nnulla praefertur.— nec minor sollertia ranae, quae in\nmari piscatrix vocatur. eminentia sub oculis cornicula turbato\nlimo exerit, adsultantibus pisciculis praetrahens , done\ntam prope accedant, ut adsiliat . simili modo squatina et\nrhombus abditi pinnas exertas movent specie vermiculorum,\nitem quae vocantur raiae. nam pastinaca latrocinatur ex\nocculto transeuntes radio, quod telum est ei, figens. argumenta\nsollertiae huius, quod tardissimi piscium hi mugilem\nvelocissimum omnium habentes in ventre reperiuntur.\nScolopendrae, terrestribus similes, quas centipedes\nvocant, hamo devorato omnia interanea evomunt, donec hamum\negerant, dein resorbent. at vulpes marinae simili in\npericulo gluttiunt amplius usque ad infirma lineae, qua facile\npraerodant. cautius qui glanis vocatur aversos mordet\nhamos nec devorat, sed esca spoliat.\nGrassatur aries ut latro et nunc grandiorum navium\nin salo stantium occultatus umbra, si quem nandi voluptas\ninvitet, expectat, nunc elato extra aquam capite piscantium\ncumbas speculatur occultusque adnatans mergit.\nEquidem et iis inesse sensum arbitror, quae\n\n\n\nneque animalium neque fruticum, sed tertiam quandam ex\nutroque naturam habent, urticis dico et spongeis.\nVrticae noctu vaganturlocumque mutant . carnosae\nfrondis iis natura , et came vescuntur. vis pruritu mordax\nest eademque, quae terrestris urticae. contrahit ergo se\nquam maxime rigens ac praenatante pisciculo frondem suam\nspargit conplectensque devorat. alias marcenti similis\net iactari se passa fluctu algae vice, contactos piscium attrituque\npetrae scalpentes pruritum invadit. eadem noctu\npectines et echinos per ... quaerit . cum admoveri sibi manum\nsentit, colorem mutat et contrahitur. tacta uredinem\nmittit , paulumque si fuit intervalli, absconditur. ora ei in\nradice esse traduntur, excrementa per summa tenui fistula\nreddi.\nSpongearum tria genera accepimus: spissum ac\npraedurum et asperum tragos [id] vocatur, spissum et mollius\nmanos , tenue densumque, ex quo penicilli, Achillium.\nnascuntur omnes in petris, aluatur conchis, pisce, limo.\nintellectum inesse iis apparent, quia, ubi avulsorem sensere,\ncontractae multo difficilius abstrahuntur; hoc idem fluctu\npulsante faciunt. vivere esca manifesto conchae minutae in\n\niis repertae ostendunt. circa Toronen vesci illis avulsas\netiam aiunt et ex relictis radicibus recrescere in petris;\ncruoris quoque inhaeret colos, Africis praecipue, quae generantur\nin Syrtibus. maximae fiunt manoe, sed mollissimae\ncirca Lyciam, in profundo autem nec v.entoso molliores; in\nHellesponto asperae, et densae circa Maleam. putrescunt\nin apricis locis, ideo optimae in gurgitibus. viventibus idem\nqui madentibus nigricans colos. adhaerent nec parte nec\ntotae; intersunt enim fistulae quaedam inanes quaternae fere\naut quinae, per quas pasci existimantur. sunt et aliae, sed\nsuperne concretae. et subesse membrana quaedam radicibus\nearum intellegitur. vivere constat longo tempore. pessimum\nomnium genus est earum quae aplysiae vocantur, quia\nelui non possunt; in quibus magnae sunt fistulae et reliqua\ndensitas spissa.\nCanicularum maxime multitudo circa eas urinantes\ngravi periculo infestat. ipsi ferunt et nubem quandam\ncrassescere super capita, animali planorum piscium similem\n, prementem eos arcentemque a reciprocando, et ob\nid stilos praeacutos lineis adnexos habere sese, quia nisi\nperfossae ita non recedant , caliginis et pavoris, ut arbitror,\nopere. nubem enim et nebulam, cuius nomine id malum\nappellant, inter animalia haut ulla conperit quisquam. cum\ncaniculis atrox dimicatio. inguina et calces omnemque candorem\ncorporum appetunt. salus una in adversas eundi\n\n\n\nultroque terrendi, pavet enim hominem aeque ac terret, et\nitasors aequa in gurgite. ut ad summa aquae ventum est,\nibi periculum anceps adempta ratione contra eundi, dum\nconetur emergere, et salus omnis in sociis. funem illi religatum\nab umeris eius trahunt ; hunc dimicans, ut sit periculi\nsignum, laeva quatit, dextera adprehenso stilo in pugna\nest. modicus alias tractus; ut prope carinam ventum est,\nnisi praeceleri vi repente rapuit , absumi spectant . ac saepe\niam subducti e manibus auteruntur, si non trahentium opem\nconglobato corpore in pilae modum ipsi adiuvere. protendunt\nquidem tridentes alii, set monstro sollertia est navigium\nsubeundi atque ita e tuto proeliandi. omnis ergo cura ad\nspeculandum hoc malum insumitur.\ncertissima est securitas\nvidisse pianos pisces, quia numquam sunt ubi maleficae\nbestiae, qua de causa urinantes sacros appellant eos.\nSilicea testa inclusis fatendum est nullum esse\nsensum, ut ostreis. multis eadem natura quae frutici, ut\nholothuriis , pulmonibus, stellis. adeoque nihil non gignitur\nin mari, ut cauponarum etiam aestiva animalia, pernici molesta\nsaltu aut quae capillus maxime celat, existant et circumglobata\nescae saepe extrahantur , quae causa somnum\npiscium in mari noctibus infestare existimatur. quibusdam\nvero ipsis innascuntur , quo in numero chalcis accipitur.\nNec veuena cessant dira, ut in lepore, qui\nin Indico mari etiam tactu pestilens vomitum dissolutionemque\nstomachi protinus creat, in nostro offa informis, colore\ntantum lepori similis, in Indis et magnitudine et pilo, duriore\ntantum. nec vivus ibi capitur. aeque pestiferum animal\naraneus, spinae in dorso aculeo noxius. sed nullum\nusquam execrabilius quam radius super caudam eminens\ntrygonis , quam nostri pastinacam appellant, quincunciali\nmagnitudine: arbores infixus radici necat, arma ut telum\nperforat vi ferri et veneni malo.\nMorbos universa genera piscium, ut cetera\nanimalia etiam fera, non accipimus sentire. verum aegrotare\nsingulos manifestum facit aliquorum macies, cum in\neodem genere praepingues alii capiantur.\nQuonam modo generent, desiderium et admiratio\nhominum differri non patitur. pisces attritu ventrium\ncoeunt tanta celeritate, ut visum fallant, delphini et reliqua\ncete simili modo et paulo diutius. femina piscis coitus tempore\nmarem sequitur, ventrem eius rostro pulsans; sub\npartu mares feminas similiter, ova vescentes earum. nec\nsatis est generationi per se coitus, nisi editis ovis interversando\nmares vitale adsperserint virus. non omnibus id\ncontingit ovis in tanta multitudine; alioqui replerentur maria\net stagna, cum singuli uteri innumerabilia concipiant.\nPiscium ova in mari crescunt, quaedam summa\nceleritate, ut murenarum, quaedam paulo tardius. plani piscium\n\n\n\n, quibus cauda non est... aculeatique , et testudines\nin coitu superveniunt, polypi crine uno feminae naribus\nadnexo, saepiae et lolligines linguis, conponentes inter se\nbracchia et in contrarium nantes; ore et pariunt. sed polypi\nin terram verso capite coeunt, reliqua mollium tergis\nut canes, item locustae et squillae, cancri ore. ranae superveniunt\n, prioribus pedibus alas feminae mare adprehendente,\nposterioribus clunes. pariunt minimas carnes nigras, quas\ngyrinos vocant, oculis tantum et cauda insignes , mox pedes\nfigurantur cauda findente se in posteriores. mirumque, semestri\nvita resolvuntur in limum nullo cernente, et rursus\nvernis aquis renascuntur quae fuere natae , perinde occulta\nratione, cum omnibus annis id eveniat. et mituli, pectines\nsponte naturae in harenosis proveniunt; quae durioris testae\nsunt, ut murices, purpurae, salivario lentore, sicut acescente\numore culices; apua spuma maris incalescente , cum admissus\nest imber; quae vero siliceo tegmine operiuntur, ut ostrea,\nputrescente limo aut spuma circa navigia diutius stantia\ndefixosque palos et lignum maxime. nuper conpertum in\nostreariis umorem iis fetificum lactis modo effluere. angu-\nillae atterunt se scopulis; ea strigmenta vivescunt, nec alia\n\n\n\nest earum procreatio. piscium diversa genera non coeunt\npraeter squatinam et raiam , ex quibus nascitur priore parte\nraiae similis, et nomen ex utroque conpositum apud Graecos\ntrahit. quaedam tempore anni gignuntur et in umore ut in\nterra, vere pectines, limaces, hirudines; eadem tempore\nevanescunt. piscium lupus et trichias bis anno parit, et\nsaxatiles omnes; mulli ter et chalcis, cyprini sexiens, scorp\naenae bis ac sargi, vere et autumno, ex planis squatina\nbis sola , autumno, occasu vergiliarum, plurimi piscium tribus\nmensibus Aprili, Maio, Iunio, salpae autumno, sargi, torpedo\n, squali circa aequinoctium, molles vere, saepia omnibus\nmensibus. ova eius glutino atramenti ad speciem uvae cohaerentia\nmasculus prosequitur adflatu; alias sterilescunt.\npolypi hieme coeunt, pariunt vere ova tortili vibrata pampino,\ntanta fecunditate, ut multitudinem ovorum occisi non recipiant\ncavo capitis quo praegnantes tulere; excludunt L die,\ne quibus multa propter numerum intercidunt. locustae et\nreliqua tenuioris crustae ponunt ova supter ipsa atque ita\nincubant. polypus femina modo in ovis sedet, modo cavernam\n\n\n\ncancellato bracchiorum inplexu claudit . saepia in terreno\nparit inter harundines aut sicubi enata alga, excludit\nquinto decimo die. lolligines in alto conserta ova edunt ut\nsaepiae. purpurae, murices eiusdemque generis vere pariunt.\nechini ova pleniluniis habent hieme ; et cocleae hiberno\ntempore nascuntur.\nTorpedo octogenos fetus habens invenitur eaque\nintra se parit, ova praemollia in alium locum uteri transferens\natque ibi excludens. simili modo omnia quae cartilagin\nea appellavimus. ita fit ut sola piscium et animal\npariant et ova concipiant. silurus mas solus omnium edita\ncustodit ova, saepe et quinquagenis diebus, ne absumantur\nab aliis. ceterae feminae in triduo excludunt, si mas attigit.\nAcus sive belone unus piscium dehiscente propter\nmultitudinem utero parit. a partu coalescit vulnus, quod et\nin caecis serpentibus tradunt. mus marinus in terra scrobe\neffosso parit ova et rursus obruit terra, tricensimo die refossa\naperit fetumque in aquam ducit.\nErythini et channae volvas habere traduntur;\nqui trochos appellatur a Graecis, ipse se inire. fetus omnium\naquatilium inter initia visu carent.\nAevi piscium memorandum nuper exemplum\naccepimus. Pausilypum villa est Campaniae haut procul\n\n\n\nNeapoli; in ea in Caesaris piscinis a Pollione Vedio coniectum\npiscem sexagensimum post annum expirasse scribit\nAnnaeus Seneca, duobus aliis aequalibus eius ex eodem\ngenere etiam tune viventibus. quae mentio piscinarum admonet\n, ut paulo plura dicamus hac de re prius quam digrediamur\nab aquatilibus.\nOstrearum vivaria primus omnium Sergius\nOrata invenit in Baiano aetate L. Crassi oratoris ante Marsicum\nbellum, nec gulae causa, sed avaritiae, magna vectigalia\ntali ex ingenio suo percipiens, ut qui primus pensiles invenerit\nbalineas, ita mangonicatas villas subinde vendendo.\nis primus optimum saporem ostreis Lucrinis adiudicavit,\nquando eadem aquatilium genera aliubi atque aliubi meliora\n, sicut lupi pisces in Tiberi amne inter duos pontes,\nrhombus Ravennae, murena in Sicilia, elops Rhodi, et alia\ngenera similiter, ne culinarum censura peragatur. nondum\nBritannica serviebant litora, cum Orata Lucrina nobilitabat.\npostea visum tanti in extremam Italiam petere Brundisium\nostreas, ac, ne lisesset inter duos sapores, nuper excogitatum\nfamem longae advectionis a Brundisio conpascere in\nLucrino.\nEadem aetate prior Licinius Murena reliquorum\npiscium vivaria invenit, cuius deinde exemplum nobilitas\nsecuta est Philippi, Hortensi. Lucullus exciso etiam monte\niuxta Neapolim maiore inpendio quam villam exaedificaverat\n\neuripum et maria admisit, qua de causa Magnus 'Pompeius\nXerxen togatum eum appellabat. |XL| HS e piscina ea defuncto\nillo veniere pisces.\nMurenarum vivarium privatim excogitavit ante\nalios C. Hirrius , qui cenis triumphalibus Caesaris dictatoris\nsex milia numero murenarum mutua appendit. nam permutare\nquidem pretio noluit aliave merce. huius villam\ninfra quam modicam |XL| piscinae vendiderunt. Invasit\ndein singulorum piscium amor. apud Baulos in parte Baiana\npiscinam habuit Hortensius orator, in qua murenam\nadeo dilexit, ut exanimatam flesse credatur. in eadem villa\nAntonia Drusi murenae, quam diligebat, inaures addidit ,\ncuius propter famam nonnulli Baulos videre concupiverunt.\nCoclearum vivaria instituit Fulvius Lippinus\nin Tarquiniensi paulo ante civile bellum quod cum Pompeio\nMagno gestum est, distinctis quidem generibus earum, separatim\nut essent albae, quae in Reatino agro nascuntur,\nseparatim Illyricae, quibus magnitudo praecipua, Africanae,\nquibus fecunditas, Solitanae, quibus nobilitas. quin et saginam\nearum commentus est sapa et farre aliisque generibus,\nut cocleae quoque altiles ganeam implerent: cuius artis\n\n\n\ngloria in eam magnitudinem perductas, ut LXXX quadrantes\ncaperent singularum calices, auctor est M. Varro.\nPiscium genera etiamnum a Theophrasto\nmira produntur. circa Babylonis rigua decedentibus fluviis\nin cavernis aquas habentibus remanere quosdam, inde exire\nad pabula pinnulis gradientes crebro caudae motu, contraque\nvenantes refugere in suas cavernas et in his obversos\nstare; capita eorum esse ranae marinae similia, reliquas\npartes gobionum, branchias ut ceteris piscibus. circa Heracleam\net Cromnam et multifariam in Ponto unum genus\nesse quod extremas fluminum aquas sectetur cavernasque\nsibi faciat in terra atque in his vivat, etiam reciprocis amnibus\nsiccato litore; effodi ergo, motu demum corporum\nvivere eos adprobante. circa eandem Heracleam [eodemque]\nLyco amne decedente ovis relictis in limo generari pisces,\nqui ad pabula petenda palpitent exiguis branchiis, quo fieri\nnon indigos umoris, propter quod et anguillas diutius vivere\nexemptas aquis, ova autem in sicco maturari ut testudinum.\neadem in Ponti regione adprehendi glacie piscium maxime\ngobiones non nisi patinarum calore vitalem motum fatentes .\net in his quidem, tametsi mirabilis, est tamen aliqua ratio.\n\n\n\nidem tradit in Paphlagonia effodi pisces gratissimos cibis\nterrenos altis scrobibus in iis locis, in quibus nullae restagnent\naquae, miraturque et ipse gigni sine coitu: umoris\nquidem vim aliquam inesse quam puteis arbitratur , ceu\nvero in ullis reperiantur pisces. quicquid est hoc, certe\nminus admirabilemtalparum facit vitam, subterranei animalis\n, nisi forte vermium terrenorum et his piscibus natura\ninest.\nVerum omnibus his fidem Nili inundatio adfert\nomnia excedente miraculo. quippe detegente eo musculi\nreperiuntur inchoato opere genitalis aquae terraeque,\niam parte corporis viventes, novissima effigie etiamnum\nterrena.\nNec de anthia pisce sileri convenit quae pierosque\nadverto credidisse. Chelidonias insults diximus\nAsiae scopulosi maris ante promunturium Tauri sitas; ibi\nfrequens hic piscis et celeriter capitur uno genere. parvo\nnavigio et concolori veste eademque hora per aliquot dies\ncontinuos piscator enavigat certo spatio escamque proicit.\nquicquid vero mutetur , suspecta fraus praedae est, cavetque\nquod timuit. cum id saepe factum est, unus aliquande\nconsuetudine invitatus anthias escam adpetit. notatur hic\nintentione diligenti ut auctor spei conciliatorque capturae;\n\n\n\nneque est difficile, cum per aliquot dies solus accedere\naudeat. tandem et aliquos invenit paulatimque comitatior\npostremo greges adducit innumeros, iam vetustissimis quibusque\nadsuetis piscatorem agnoscere et e manu cibum rapere\n. tum ille paulum ultra digitos in esca iaculatus hamum\nsingulos involat verius quam capit, ab umbra navis\nbrevi conatu rapiens ita ne ceteri sentiant, alio intus excipiente\ncentonibus raptum, ne palpitatio ulla aut sonus ceteros\nabigat. conciliatorem nosse ad hoc prodest, ne capiatur,\nfugituro in reliquum grege. ferunt discordem socium duci\ninsidiatum pulchre noto cepisse malefica voluntate; agnitum\nin macello socio, cuius iniuria erat, et damni formulam editam\ncondemnatumque addit Mucianus aestimata lite. iidem\nanthiae, cum unum hamo teneri viderint, spinis, quas in\ndorso serrats habent, lineam secare traduntur, eo qui teneatur\nextendente, ut praecidi possit. at inter sargos ipse\nqui tenetur ad scopulos lineam terit.\nPraeter haec claros sapientia auctores video\nmirari stellam in mari. ea figura est, parva admodum caro\nintus, extra duriore callo. huic tam igneum fervorem esse\ntradunt, ut omnia in mari contacta adurat, omnem cibum\nstatim peragat. quibus sit hoc cognitum experimentis haut\nfacile dixerim, multoque memorabilius duxerim id cuius experiendi\ncotidie occasio est.\nConcharum e genere sunt dactyli, ab humanorum\n\n\n\nunguium similitudine appellati. his natura in tenebris\nremoto lumine alio fulgere claro et, quanto magis umorem\nhabeant, lucere in ore mandentium, lucere in manibus atque\netiam in solo ac veste decidentibus guttis, ut procul dubio\npateat, suci illam naturam esse, quam miraremur etiam in\ncorpore.\nSunt et inimicitiarum atque concordiae miracula\n. mugil et lupus mutuo odio flagrant, conger et murena\ncaudam inter se praerodentes. polypum in tantum locusta\npavet, ut, si iuxta vidit omnino, moriatur, locustam conger;\nrursus polypum congri lacerant. Nigidius auctor est praerodere\ncaudam mugili lupum eosdemque statis mensibus\nconcordes esse; omnes autem vivere, quibus caudae sic amputentur\n. at e contrario amicitiae exempla sunt, praeter illa\nquorum diximus societatem , ballaena et musculus, quando\npraegravi superciliorum pondere obrutis eius oculis infestantia\nmagnitudinem vada praenatans demonstrat oculorumque vice\nfungitur.\nHinc volucrum naturae dicentur.\nSequitur natura avium, quarum grandissimi et\npaene bestiarum generis struthocameli Africi vel Aethiopici\naltitudinem equitis insidentis equo excedunt, celeritatem\nvincunt, ad hoc demum datis pinnis, ut currentem adiuvent.\ncetero non sunt volucres nec a terra attolluntur . ungulae\niis cervinis similes , quibus dimicant, bisulcae et conprehendendis\nlapidibus utiles, quos in fuga contra sequentes ingerunt\npedibus. concoquendi sine dilectu devorata mira\nnatura, sed non minus stoliditas in tanta reliqui corporis\naltitudine , cum colla frutice occultaverint , latere sese existimantium\n. praemia ex iis ova, propter amplitudinem pro\nquibusdam habita vasis, conosque bellicos et galeas adornantes\npinnae.\nAethiopes atque Indi discolores maxime et inenarrabiles\n\n\n\nferunt aves et ante omnes nobilem Arabiae\nphoenicem, baud scio an fabulose, unum in toto orbe nec\nvisum magno opere. aquilae narratur magnitudine, auri\nfulgore circa colla, cetero purpureus, caeruleam roseis caudam\npinnis distinguentibus, cristis fauces caputque plumeo\napice honestante. primus atque diligentissime togatorum\nde eo prodidit Manilius, senator ille maximis nobilis doctrinis\ndoctore nullo: neminem extitisse qui viderit vescentem\n, sacrum in Arabia Soli esse, vivere annis DXL, senescentem\ncasiae turisque surculis construere nidum, replere\nodoribus et superemori. ex ossibus deinde et medullis\neius nasci primo ceu vermiculum, inde fieri pullum, principioque\niusta funera priori reddere et totum deferre nidum\nprope Panchaiam in Solis urbem et in ara ibi deponere. cum\nhuius alitis vita magni conversionem anni fieri prodit idem\nManilius iterunque significationes tempestatum et siderum\neasdem reverti, hoc autem circa meridiem incipere\nquo die signum arietis sol intraverit, et fuisse eius conversionis\nannum prodente se P. Licinio Cn . Cornelio cos. CCXV.\nCornelius Valerianus phoenicem devolavisse in Aegyptum\ntradit Q. Plautio Sex. Papinio cos. allatus est et in\nurbem Claudii principis censura anno urbis DCCC et in\ncomitio propositus, quod actis testatum est, sed quem\nfalsum esse nemo dubitaret.\nEx his quas novimus aquilae maximus honos,\nmaxima et vis. sex earum genera. Melanaë tos a Graecis\ndicta, eadem leporaria, minima magnitudine, viribus praecipua\n, colore nigricans, sola aquilarum fetus suos alit — ceterae\n, ut dicemus, fugant —, sola sine clangore, sine murmuratione.\nconversatur autem in montibus, secundi generis\npygargus in oppidis et in campis, albicante cauda. tertii\nmorphnos , quam Homerus et percnum vocat, aliqui et\nplangum et anatariam , secunda magnitudine et vi; huic\nvita circa lacus. Phemonoe, Apollinis dicta filia, dentes\nesse ei prodidit, mutae alias carentique lingua, eandem\naquilarum nigerrimam, prominentiore cauda; consensit et\nBoeus. huius ingenium est et testudines raptas frangere e\nsublimi iaciendo, quae fors interemit poetam Aeschylum,\npraedictam fatis, ut ferunt, eius diei ruinam secura caeli\nfide caventem. quarti generis est percnopterus, eadem oripela\nrgus, vulturina specie, alis minimis, reliqua magnitudine\n\n\n\nantecellens, sed inbellis et degener, ut quam verberet corvus;\neadem ieiunae semper aviditatis et querulae murmurationis.\nsola aquilarum exanima fert corpora; ceterae, cum occidere,\nconsidunt. haec facit, ut quintum genus γνήσιον vocetur\nvelut verum solumque incorruptae originis, media magnitudine\n, colore subrutilo, rarum conspectu. superest haliaëtos,\nclarissima oculorum acie, librans ex alto sese visoque in\nmari pisce praeceps in eum ruens et discussis pectore aquis\nrapiens. illa , quam tertiam fecimus, aquaticas aves circa\nstagna adpetit mergentes se subinde, donec sopitas lassatasque\nrapiat. spectanda dimicatio, ave ad perfugia litorum\ntendente, maxime si condensa harundo sit, aquila inde ictu\nabigente alae et, cum adpetiit in lacu , scandente umbramque\nsuam nanti sub aquam a litore ostendente, rursus ave\nin diverso et ubi minime se credat expectari emergente.\nhaec causa gregatim avibus natandi, quia plures simul non\ninfestantur respersu pinnarum occaecantes. saepe et aquilae\nipsae, non tolerantes pondus adprehensum, una merguntur.\nhaliaëtus tantum inplumes etiamnum pullos suos percutiens\nsubinde cogit adversos intueri solis radios et, si coniventem\numectantemque animadvertit, praecipitat e nido velut adulterinum\n\n\n\natque degenerem. illum, cuius acies firma contra\nstetit, educat. haliaëti suum genus non habent, sed ex diverso\naquilarum coitu nascuntur. id quidem, quod ex his\nnatum est, in ossifragis genus habet, e quibus vultures minores\nprogenerantur et ex his magni, qui omnino non generant\n. quidam adiciunt genus aquilae quam barbatam vocant,\nTusci vero ossifragam.\nTribus primis et quinto aquilarum generi inaedificatur\nnido lapis aëtites, quem aliqui dixere gagiten, ad\nmulta remedia utilis, nihil igne deperdens.— est autem\nlapis iste praegnans intus alio , cum quatias, velut in utero\nsonante.— sed vis illa medica non nisi nido dereptis. nidificant\nin petris et arboribus, pariunt et ova terna, excludunt\npullos binos; visi sunt et tres aliquando. alterum\nexpellunt taedio nutriendi. quippe eo tempore ipsis cibum\nnegavit natura, prospiciens ne omnium ferarum fetus raperentur\n. ungues quoque earum invertuntur diebus his, albescunt\ninedia pinnae , ut merito partus suos oderint. sed\neiectos ab iis cognatum genus ossifragi excipiunt et educant\ncum suis. verum adultos quoque persequitur parens et\nlonge fugat, aemulos scilicet rapinae. et alioqui unum par\naquilarum magno ad populandum tractu, ut satietur , indiget.\n\n\n\ndeterminant ergo spatia nec in proximo praedantur. rapta\nnon protinus ferunt, sed primo deponunt expertaeque pondus\ntunc demum abeunt .— oppetunt non senio nec aegritudine\n, sed fame, in tantum superiore adcrescente rostro,\nut aduncitas aperiri non queat.— a meridiano autem tempore\noperantur et volant; prioribus horis diei, donec impleantur\nhominum conventu fora, ignavae sedent. aquilarum\npinnae mixtas reliquarum alitum pinnas devorant. negant\numquam solam hanc alitem fulmine exanimatam ; ideo armigeram\nIovis consuetudo iudicavit.\nRomanis eam legionibus Gaius Marius in secundo\nconsulatu suo proprie dicavit. erat et antea prima\ncum quattuor aliis : lupi, minotauri, equi aprique singulos\nordines anteibant. paucis ante annis sola in aciem portari\ncoepta erat, reliqua in castris relinquebantur; Marius in\ntotum ea abdicavit. ex eo notatum, non fere legionis umquam\nhiberna esse castra ubi aquilarum non sit iugum.\nPrimo et secundo generi non minorum tantum quadripedum\nrapina, sed etiam cum cervis proelia. multum pulverem\nvolutatu collectum iusidens cornibus excutit in oculos,\npinnis verberans , donec praecipitet in rupes. nec unus\nhostis illi satis: est acrior cum dracone pugna multoque\nmagis anceps, etiamsi in aëre. ova hic consectatur aquilae\naviditate malefica . aquila ob hoc rapit ubicumque visum,\n\n\n\nille multiplici nexu alas ligat, ita se inplicans, ut simul decidat\nipse.\nCelebris apud Seston urbem aquilae gloria est:\neducatam a virgine retulisse gratiam aves primo, mox deinde\nvenatus adgerentem, defuncta postremo in rogum accensum\neius iniecisse sese et simul conflagrasse. quam ob causam\nincolae quod vocant heroum in eo loco fecere, appellatum\nIovis et Virginis, quoniam illi deo ales adscribitur.\nVulturum praevalent nigri. nidos nemo attigit;\nideo et fuere qui putarent illos ex adverso orbe advolare.\nfalso: nidificant in excelsissimis rupibus; fetus quidem\nsaepe cernuntur, fere bini. Vmbricius, haruspicum in\nnostro aevo peritissimus, parere tradit ova XIII, uno ex his\nreliqua ova nidumque lustrare, mox abicere. triduo autem\nante advolare eos, ubi cadavera futura sunt.\nSanqualem avem atque inmusulum augures Romani\nmagnae quaestioni habent. inmusulum aliqui vulturis\npullum arbitrantur esse et sanqualem ossifragum. Masurius\n\n\n\nsanqualem ossifragam esse dicit, inmusulum autem\npullum aquilae prius quam albicet cauda. quidam post\nMucium augurem visos non esse Romae confirmavere; ego,\nquod veri similius, in desidia rerum omnium arbitror non\nagnitos.\nAccipitrum genera sedecim invenimus, ex his\naegithum, claudum altero pede, prosperrimi augurii nuptialibus\nnegotiis et pecuariae rei; triorchem a numero testium,\ncui principatum in auguriis Phemonoe dedit. buteonem\nhunc appellant Romani, familia etiam cognominata, cum\nprospero auspicio in ducis navi sedisset. epileum Graeci\nvocant qui solus omni tempore apparet; ceteri hieme abeunt\n. distinctio generum ex aviditate: alii non nisi e terra\nrapiunt avem, alii non nisi circa arbores volitantem, alii\nsedentem in sublimi, aliqui volantem in aperto. itaque et\ncolumbae novere ex his pericula visoque considunt vel subvolant\n, contra naturam eius auxiliantes sibi. in insula Africae\nCerne in oceano accipitres totius Masaesyliae humi fetificant\nnec alibi nascuntur, illis adsueti gentibus.\nIn Thraciae parte super Amphipolim homines et\n\n\n\naccipitres societate quadam aucupantur. hi ex silvis et\nharundinetis excitant aves, illi supervolantes deprimunt rursus\n; captas aucupes dividunt cum iis. traditum est missas\nin sublime sibi excipere eos et, cum sit tempus capturae,\nclangore ac volatus genere invitare ad occasionem. simile\nquiddam lupi ad Maeotim paludem faciunt. nam nisi partem\na piscantibus suam accepere, expansa eorum retia\nlacerant.\nAccipitres avium non edunt corda. nocturnus accipiter\ncybindis vocatur, rarus etiam in silvis, interdiu minus cernens\n. bellum internecivum gerit cum aquila, cohaerentesque\nsaepe prenduntur.\nCoccyx videtur ex accipitre fieri, tempore anni\nfiguram mutans, quoniam tunc non apparent reliqui nisi\nperquam paucis diebus. ipse quoque, modico tempore aestatis\nvisus, non cernitur postea. est autem neque aduncis\nunguibus, solus accipitrum, nec capite similis illis neque\nalio quam colore, ac visu columbi potius; quin et absumitur\nab accipitre, si quando una apparuere, sola omnium avis a\nsuo genere interempta. mutat autem et vocem. procedit\nvere, occultatur caniculae ortu, inter quae parit in alienis\nnidis, maxime palumbium, maiore ex parte singula ova,\nquod nulla alia avis, raro bina. causa pullos subiciendi\n\n\n\nputatur quod sciat se invisam cunctis avibus; nam minuta\ne quoque infestant. ita non fore tutam generi suo stirpem\nopinatur, ni fefellerit; quare nullum facit nidum, alioqui\ntrepidum animal. educat ergo subditum adulterato feta\nnido. ille, avidus ex natura, praeripit cibos reliquis pullis,\nitaque pinguescit et nitidus in se nutricem convertit. illa\ngaudet eius specie miraturque sese ipsam, quod talem pepererit\n; suos comparatione eius damnat ut alienos absumique\netiam se inspectante patitur, donec corripiat ipsam quoque,\niam volandi potens. nulla tune avium suavitate carnis comparatur\nilli.\nMilui ex eodem accipitrum genere magnitudine\ndifferunt. notatum in his, rapacissimam et famelicam\nsemper alitem nihil esculenti rapere umquam e funerum\nferculis nec Olympiae ex ara ac ne ferentium quidem manibus\nnisi lugubri municipiorum inmolantium ostento. iidem\nvidentur artem gubernandi docuisse caudae flexibus, in\ncaelo monstrante natura quod opus esset in profundo. milui\net ipsi hibernis mensibus latent, non tamen ante hirundinem\nabeuntes. traduntur autem et a solstitiis adfici podagra.\nVolucrum prima distinctio pedibus maxime\nconstat: aut enim aduncos ungues habent ant digitos, aut\npalmipedum in genere sunt, uti anseres et aquaticae fere\naves. aduncos ungues habentia care tantum vescuntur ex\nparte magna;\ncornices et alio pabulo, ut quae\n\nduritiam nucis rostro repugnantem volantes in altum in\nsaxa tegulasve iaciant iterum ac saepius, done quassatam\nperfringere queant. ipsa ales est inauspicatae garrulitatis,\na quibusdam tamen laudata. ab arcturi sidere ad hirundinum\nadventum notatur eam in Minervae lucis templisque\nraro, alicubi omnino non aspici, sicut Athenis; * inauspicatissima\nfetus tempore, hoc est post solstitium. *praeterea\nsola haec etiam volantes pullos aliquamdiu pascit*. ceterae\nomnes ex eodem genere pellunt nidis pullos ac volare cogunt\n, sicut et corvi, qui et ipsi non came tantum\naluntur. sed robustos quoque fetus suos fugant longius;\nitaque parvis in vicis non plus bina coniugia sunt, circa\nCrannonem quidem Thessaliae singula perpetuo. genitores\nsuboli loco cedunt.\nDiversa in hac et supradicta alite quaedam. corvi ante\nsolstitium generant; iidem aegrescunt sexagenis diebus, siti\nmaxime, ante quam fici coquantur autumno. cornix ab eo\ntempore corripitur morbo.\nCorvi pariunt, cum plurimum, quinos. ore eos parere\naut coire vulgus arbitratur ideoque gravidas, si ederint corvinum\novum, per os partum reddere atque in totum difficulter\nparere, si tecto inferantur. Aristoteles negat:\nnon Hercule magis quam in Aegypto ibim, sed illam exosculationem\n, quae saepe cernitur, qualem in columbis esse.\n\n\n\ncorvi in auspiciis soli videntur intellectum habere significationum\nsuarum. nam cum Medi hospites occisi sunt, omnes\ne Peloponneso et Attica regione volaverunt. pessima eorum\nsignificatio, cum gluttiunt vocem velut strangulati.\nVncos ungues et nocturnae aves habent, ut noctuae\n, bubo, ululae. omnium horum hebetes interdiu oculi.\nbubo, funebris et maxime abominatus publicis praecipue\nauspiciis, deserta incolit nec tantum desolata, sed dira etiam\net inaccessa, noctis monstrum, nec cantu aliquo vocalis, sed\ngemitu. itaque in urbibus aut omnino in luce visus dirum\nostentum est. privatorum domibus insidentem plurium scio\nnon fuisse feralem. volat numquam quo libuit, sed traversus\naufertur. Capitolii cellam ipsam intravit Sexto Palpellio\nHistro L. Pedanio cos., propter quod nonis Martiis\nurbs lustrata est eo anno.\nInauspicata est et incendiaria avis, quam propter\nsaepenumero lustratam urbem in annalibus invenimus,\nsicut L. Cassio C. Mario cos., quo anno et bubone viso lustratam\nesse. quae sit avis ea, non reperitur nec traditur.\nquidam ita interpretantur, incendiariam esse quaecumque\napparuerit carbonem ferens ex aris vel altaribus; alii spinturnicem\neam vocant, sed haec ipsa quae esset inter aves,\n\n\n\nqui se scire diceret non inveni.\ncliviam quoque avem\nab antiquis nominatam animadverto ignorari — quidam\nclamatoriam dicunt, Labeo prohibitoriam —, et apud Nigidium\nsuper appellatur avis, quae aquilarum ova frangat.\nsunt praeterea conplura genera depicta in Etrusca disciplina\nsaeculis non visa, quae nunc defecisse mirum est,\ncum abundent etiam quae gula humana populatur.\nExternorum de auguriis peritissime scripsisse\nHylas nomine putatur. is tradit noctuam, bubonem, picum\narbores cavantem, trygonem, cornicem a cauda de ovo\nexire, quoniam pondere capitum perversa ova posteriorem\npartem corporum fovendam matri adplicent.\nNoctuarum contra aves sollers dimicatio. maiore\ncircumdatae multitudine resupinae pedibus repugnant\ncollectaeque in artum rostro et unguibus totae teguntur.\nauxiliatur accipiter collegio quodam naturae bellumque partitur\n. noctuas sexagenis diebus hiemis cubare et novem\nvoces habere tradit Nigidius.\nSunt et parvae aves uncorum unguium, ut\npici Martio cognomine insignes et in auspiciis magni. quo\nin genere arborum cavatores scandentes in subrectum felium\nmodo, illi vero et supini, percussi corticis sono pabulum\nsubesse intellegunt. pullos in cavis educant avium soli.\n\n\n\nadactos cavernis eorum a pastore cuneos admota quadam\nab iis herba elabi creditur vulgo. Trebius auctor est\nclavum cuneumve adactum quanta libeat vi arbori, in qua\nnidum habeat, statim exilire cum crepitu arboris, cum insederit\n[clavo aut cuneo]. ipsi principales Latio sunt in\nauguriis a rege qui nomen huic avi dedit. unum eorum\npraescitum transire non queo. in capite praetoris urbani\nAelii Tuberonis in foro iura pro tribunali reddentis sedit\nita placide, ut manu prehenderetur. respondere vates exitium\nimperio portendi, si dimitteretur, at si exanimaretur,\npraetori. et ille avem protinus concerpsit nec multo post\nimplevit prodigium.\nVescuntur et glande in hoc genere pomisque multae\n, sed quae came tantum, non bibunt, excepto miluo, quod\nipsum in auguriis dirum est.\nuncos ungues habentes\nomnino non congregantur et sibi quaeque praedantur. sunt\nautem omnes fere altivolae praeter nocturnas, et magis\nmaiores. omnibus alae grandes, corpus exiguum. ambulant\ndifficulter; in petris raro consistunt curvatura unguium\nprohibente.\nNunc de secundo genere dicamus, quod in duas\ndividitur species, oscines et alites. illarum generi cantus\noris, his magnitudo differentiam dedit; itaque praecedent\n\n\n\net ordine, omnesque reliquas in iis pavonum genus\ncum forma tum intellectu eius et gloria. gemmantes\nlaudatus expandit colores, adverso maxime sole, quia sic fulgentius\nradiant. simul umbrae quosdam repercussus ceteris,\nqui et in opaco clarius micant, conchata quaerit cauda omnesque\nin acervum contrahit pinnarum quos spectari gaudet\noculos. idem cauda annuis vicibus amissa cum foliis arborum\n, done renascatur alia cum flore, pudibundus ac maerens\nquaerit latebram. vivit annis XXV. colores fundere\nincipit in trimatu. ab auctoribus non gloriosum tantum\nanimal hoc traditur, sed et malivolum, sicut anserem verecundum\n, quoniam has quoque quidam addiderunt notas in\niis, haut probatas mihi.\nPavonem cibi gratia Romae primus occidit orator\nHortensius aditiali cena sacerdotii. saginare primus instituit\ncirca novissimum piraticum bellum M. Aufidius Lurco\nexque eo quaestu reditus HS sexagena milia habuit.\nProxime gloriam sentiunt et hi nostri vigiles\nnocturni, quos excitandis in opera mortalibus rumpendoque\nsomno natura genuit. norunt sidera et ternas distinguunt\nhoras interdiu cantu. cum sole eunt cubitum quartaque\ncastrensi vigilia ad curas laboremque revocant nec solis\nortum incautis patiuntur obrepere diemque venientem nuntiant\n\n\n\ncantu, ipsum vero cantum plausu laterum. imperitant\nsuo generi et regnum in quacumque sunt domo exercent.\ndimicatione paritur hoc inter ipsos velut ideo tela agnata\ncruribus suis intellegentium, nec finis saepe commorientibus.\nquod si palma contigit, statim in victoria canunt seque ipsi\nprincipes testantur; victus occultatur silens aegreque servitium\npatitur. et plebs tamen aeque superba graditur ardua\ncervice, cristis celsa, caelumque sola volucrum aspicit\ncrebra, in sublime caudam quoque falcatam erigens. itaque\nterrori sunt etiam leonibus ferarum generosissimis. iam ex\nhis quidam ad bella tantum et proelia adsidua nascuntur—\nquibus etiam patrias nobilitarunt, Rhodum aut Tanagram;\nsecundus est honos habitus Melicis et Chalcidicis —, ut\nplane dignae aliti tantum honoris perhibeat Romana purpura\n. horum sunt tripudia solistima, hi magistratus nostros\ncotidie regunt domusque ipsis suas claudunt aut reserant.\nhi fasces Romanos inpellunt aut retinent, iubent acies ant\nprohibent, victoriarum omnium toto orbe partarum auspices.\nhi maxime terrarum imperio imperant, extis etiam fibrisque\nhaut aliter quam opimae victimae diis grati. habent ostenta\net praeposteri eorum vespertinique cantus: namque totis\n\n\n\nnoctibus canendo Boeotiis nobilem illam adversus Lacedaemonios\npraesagivere victoriam, ita coniecta interpretatione,\nquoniam victa ales illa non caneret.\nDesinunt canere castrati, quod duobus fit modis,\nlumbis adustis candente ferro aut imis cruribus, mox ulcere\noblito figlina creta; facilius ita pinguescunt. Pergami\nomnibus annis spectaculum gallorum publice editur ceu\ngladiatorum. invenitur in annalibus in agro Ariminensi\nM. Lepido Q. Catulo cos. in villa Galerii locutum gallinaceum,\nsemel, quod equidem sciam.\nEt anseri vigil cura Capitolio testata defenso,\nper id tempus canum silentio proditis rebus, quam ob causam\ncibaria anserum censores in primis locant. quin et\nfama amoris Aegii dilecta forma pueri nomine . . .Olenii et\nGlauces Ptolemaeo regi cithara canentis, quam eodem tempore\net aries amasse proditur. potest et sapientiae videri\nintellectus iis esse: ita comes perpetuo adhaesisse Lacydi\nphilosopho dicitur, nusquam ab eo, non in publico, non in\nbalineis, non noctu, non interdiu, digressus.\nNostri sapientiores, qui eos iecoris bonitate novere.\n\n\n\nfartilibus in magnam amplitudinem crescit, exemptum quoque\nlacte mulso augetur. nec sine causa in quaestione est,\nquis tantum bonum invenerit, Scipio Metellus vir consularis\nan Marcus Seius eadem aetate eques Romanus. sed, quod\nconstat, Messalinus Cotta, Messalae oratoris filius, palmas\npedum ex iis torrere atque patinis cum gallinaceorum cristis\ncondire repperit; tribuetur enim a me culinis cuiusque palma\ncum fide. mirum in hac alite a Morinis usque Romam pedibus\nvenire. fessi proferuntur ad primos; ita ceteri stipatione\nnaturali propellunt eos.\nCandidorum alterum vectigal in pluma. velluntur quibusdam\nlocis bis anno, rursus plumigeri vestiuntur. mollior\nquae corpori proxima, et e Germania laudatissima. candidi\nibi, verum minores; gantae vocantur. pretium plumae\neorum in libras denarii quini. et inde crimina plerumque\nauxiliorum praefectis, a vigili statione ad haec aucupia dimissis\ncohortibus totis; eoque deliciae processere, ut sine\nhoc instrumento durare iam ne virorum quidem cervices\npossint.\nAliud repperit Syriae pars quae Commagene vocatur,\nadipem eorum in vase aereo cum cinnamo nive multa obrutum\nac rigore gelido maceratum ad usum praeclari medicaminis\n, quod ab gente dicitur Commagenum.\nAnserini generis sunt chenalopeces et, quibus\n\n\n\nlautiores epulas non novit Britannia, chenerotes, fere ansere\nminores. decet tetraonas suus nitor absolutaque nigritia,\nin superciliis cocci rubor. alterum eorum genus vulturum\nmagnitudinem excedit, quorum et colorem reddit, nec ulla\nales, excepto struthocamelo, maius corpore inplens pondus,\nin tantum aucta, ut in terra quoque inmobilis prehendatur.\ngignunt eos Alpes et septentrionalis regio. in vivariis saporem\nperdunt. moriuntur contumacia spiritu revocato.\nproximae iis sunt quas Hispania aves tardas appellat, Graecia\nὠτίδας, damnatas in cibis; emissa enim ossibus medulla\nodoris taedium extemplo sequitur.\nIndutias habet gens Pygmaea abscessu gruum\n, ut diximus, cum iis dimicantium. inmensus est tractus,\nquo veniunt, si quis reputet, a mari Eoo. quando proficiscantur\nconsentiunt; volant ad prospiciendum alte, ducem\nquem sequantur eligunt, in extremo agmine per vices qui\nadclament dispositos habent et qui gregem voce contineant.\nexcubias habent nocturnis temporibus lapillum pede sustinentes\n, qui laxatus somno et decidens indiligentiam coarguat\n; ceterae dormiunt, capite subter alam condito alternis\npedibus insistentes. dux erecto providet collo ac praedicit.\n\n\n\neaedem mansuefactae lasciviunt gyrosque quosdam indecoro\ncursu vel singulae peragunt. certum est, Pontum transvolaturas\nprimum omnium angustias petere inter duo promunturia\nCriu Metopon et Carambim, mox saburra stabiliri;\ncum medium transierint, abici lapillos e pedibus, cum attigerint\ncontinentem, et e gutture harenam. Cornelius\nNepos, qui Divi Augusti principatu obiit, cum scriberet\nturdos paulo ante coeptos saginari, addidit ciconias magis\nplacere quam grues, cum haec nunc ales inter primas expetatur\n, illam nemo velit attigisse.\nCiconiae quonam e loco veniant aut quo se referant,\ninconpertum adhuc est. e longinquo venire non dubium\neodem quo grues modo, illas hiemis, has aestatis advenas.\nabiturae congregantur in loca certa comitataeque sic, ut\nnulla generis sui relinquatur nisi captiva et serva, ceu lege\npraedicta die recedunt. nemo vidit agmen discedentium,\ncum discessurum appareat, nec venire, sed venisse cernimus.\nutrumque nocturnis fit temporibus, et quamvis ultra citrave\npervolent, numquam tamen advenisse usquam nisi noctu\nexistimantur. Pythonos comen vocant in Asia patentibus\ncampis, ubi congregatae inter se commurmurant eamque,\nquae novissima advenit, lacerant atque ita abeunt. notatum\npost idus Augustas non temere visas ibi. sunt qui ciconiis\nnon inesse linguam confirment. honos iis serpentium exitio\ntantus, ut in Thessalia capital fuerit occidisse eademque\nlegibus poena, quae in homicidam.\nSimili anseres quoque et olores ratione commeant,\nsed horum volatus cernitur. Liburnicarum more rostrato\nimpetu feruntur, facilius ita findentes aëra quam si recta\nfronte inpellerent; a tergo sensim dilatante se cuneo porrigitur\nagmen largeque inpellenti praebetur aurae. colla inponunt\npraecedentibus, fessos duces ad terga recipiunt.—\n(Ciconiae nidos eosdem repetunt, genetricum senectam invicem\neducant) — olorum morte narratur flebilis cantus,\nfalso, ut arbitror, aliquot experimentis. iidem mutua came\nvescuntur inter se.\nVerum haec commeantium per maria terrasque\nperegrinatio non patitur differri minores quoque, quibus est\nnatura similis. utcumque enim supra dictas magnitudo et\nvires corporum invitare videri possint, coturnices ante etiam\nsemper adveniunt quam grues, parva avis et, cum ad nos\nvenit, terrestris potius quam sublimis. advolant et hae simili\nmodo, non sine periculo navigantium, cum adpropinquavere\nterris. quippe velis saepe incidunt, et hoc semper\nnoctu, merguntque navigia. iter est iis per hospitia certa.\naustro non volant, umido scilicet et graviore vento; aura\ntamen vehi volunt propter pondus corporum viresque parvas\n— hinc volantium illa conquestio labore expressa —,\naquilone ergo maxime volant, ortygometra duce. primam\nearum terrae adpropinquantem accipiter rapit. semper hic\n\nremeantes comitatum sollicitant, abeuntque una persuasa\nglottis et otus et cychramus. glottis praelongam exerit\nlinguam, unde ei nomen. hanc initio blandita peregrinatione\navide profectam paenitentia in volatu cum labore scilicet\nsubit: reverti incomitatam piget et sequi nec umquam plus\nuno die pergit, in proximo hospitio deserit. verum invenitur\nalia antecedente anno relicta simili modo in singulos\ndies. cychramus perseverantior festinat etiam pervenire\nad expetitas sibi terras. itaque noctu [is] eas excitat admonetque\nitineris. otus bubone minor est, noctuis maior,\nauribus plumeis eminentibus, unde et nomen illi — quidam\nLatine axionem vocant —, imitatrix alias avis ac parasita\net quodam genere saltatrix. capitur haut difficulter ut\nnoctuae, intentam in aliquem circumeunte alio. quod si\nventus agmen adverso flatu coepit inhibere, pondusculis\nlapidum adprehensis aut gutture harena repleto stabilitae\nvolant. coturnicibus veneni semen gratissimus cibus, quam\nob causam eas damnavere mensae, simulque comitialem\npropter morbum despui suetum, quem solae animalium sentiunt\npraeter hominem.\nAbeunt et hirundines hibernis mensibus, sola\n\n\n\ncame vescens avis ex iis quae aduncos ungues non habent.\nsed in vicina abeunt apricos secutae montium recessus, inventaeque\niam sunt ibi nudae atque deplumes. Thebarum\ntecta subire negantur, quoniam urbs illa saepius capta sit,\nnec Bizyes in Threcia propter scelera Terei. Caecina Volaterranus\nequestris ordinis, quadrigarum dominus, conprehensas\nin urbem secum auferens victoriae nuntias amicis\nmittebat in eundem nidum remeantes inlito victoriae colore.\ntradit et Fabius Pictor in annalibus suis, cum obsideretur\npraesidium Romanum a Ligustinis, hirundinem a pullis\nad se adlatam, ut lino ad pedem eius adligato nodis significare\nt , quoto die adveniente auxilio eruptio fieri deberet.\nAbeunt et merulae turdique et sturni simili modo\nin vicina. sed hi plumam non amittunt nec occultantur,\nvisi saepe ibi quo hibernum pabulum petunt; itaque in\nGermania hieme maxime turdi cernuntur. verius turtur\noccultatur pinnasque amittit. abeunt et palumbes; quonam\net in his incertum. sturnorum generi proprium catervatim\nvolare et quodam pilae orbe circumagi, omnibus in medium\nagmen tendentibus. volucrum soli hirundini flexuosi volatus\nvelox celeritas, quibus ex causis neque rapinae ceterarum\nalitum obnoxia est. eadem sola avium non nisi in\nvolatu pascitur.\nTemporum magna differentia avibus: perennes\n, ut columbae, semenstres, ut hirundines, trimenstres,\n\n\n\nut turdi, turtures, et quae, cum fetum eduxere, abeunt, ut\ngalguli, upupae.\nAuctores sunt omnibus annis advolare Ilium\nex Aethiopia aves et confligere ad Memnonis tumulum, quas\nob id Memnonidas vocant. hoc idem quinto quoque anno\nfacere eas in Aethiopia circa regiam Memnonis, exploratum\nsibi Cremutius tradit. simili modo pugnant Meleagrides\nin Boeotia. Africae hoc est gallinarum genus, gibberum\n, varies sparsum plumis. quae novissimae sunt peregrinarum\navium in mensas receptae propter ingratum virus;\nverum Meleagri tumulus nobiles eas fecit.\nSeleucides aves vocantur quarum adventum\nab Iove precibus inpetrant Cadmi montis incolae, fruges\neorum locustis vastantibus. nec unde veniant quove abeant\ncompertum, numquam conspectis nisi cum praesidio earum\nindigetur.\ninvocant et Aegyptii ibis suas contra\nserpentium adventum, et Elei Myiacoren deum muscarum\nmultitudine pestilentiam adferente, quae protinus intereunt\nquam litatum est ei deo.\nSed in secessu avium et noctuae paucis diebus\nlatere traduntur, quarum genus in Creta insula non\n\n\n\nesse, etiam, si qua invecta sit, emori. nam haec quoque\nmira naturae differentia: alia aliis locis negat, tamquam\ngenera frugum fruticumve, sic et animalium; non nasci\ntralaticium, invecta emori mirum. quod illud est unius\ngeneris saluti adversum, quaeve ista naturae invidia? aut\nqui terrarum dicti avibus termini? Rhodos aquilam non\nhabet. Transpadana Italia iuxta Alpes Larium lacum appellat\namoenum arbusto agro, ad quem ciconiae non permeant,\nsicuti nec octavum citra lapidem ab eo inmensa alioqui finitimo\nInsubrum tractu examina graculorum monedularum,\ncui soli avi furacitas argenti aurique praecipue mira est.\npicus Martius in Tarentino agro negatur esse. nuper et\nadhuc tamen rara ab Appennino ad urbem versus cerni\ncoepere picarum genera, quae longa insignes cauda variae\nappellantur; proprium iis calvescere omnibus annis, cum\nserantur rapa. perdices non transvolant Boeotiae fines\nin Attica, nec ulla avis in Ponto insula, qua sepultus est\nAchilles, sacratam ei aedem. in Fidenate agro iuxta urbem\nciconiae nec pullos nec nidum faciunt. at in agrum Volaterranum\npalumbium vis e mari quotannis advolat. Romae\nin aedem Herculis in foro Boario nec muscae nec canes\nintrant. multa praeterea similia, quae prudens subinde\nomitto in singulis generibus, fastidio parcens, quippe cum\n\n\n\nTheophrastus tradat invecticias esse in Asia etiam columbas\net pavones et cervos et in Cyrenaica vocales ranas.\nAlia admiratio circa oscines. fere mutant colorem\nvocemque tempore anni ac repente fiunt aliae, quod in\ngrandiore alitum genere grues tantum; hae enim senectute\nnigrescunt. merula ex nigra rufescit, canit aestate, hieme\nbalbutit, circa solstitium muta. rostrum quoque anniculis\nin ebur transfiguratur, dumtaxat maribus. turdis colos\naestate circa cervicem varius, hieme concoloribus.\nLusciniis diebus ac noctibus continuis XV garrulus\nsine intermissu cantus densante se frondium germine, non\nin novissimis digna miratu ave. primum tanta vox tam\nparvo in corpusculo, tam pertinax spiritus; deinde in una\nperfecta musica scientia: modulatus editur sonus et nunc\ncontinuo spiritu trahitur in longum, nunc variatur inflexo,\nnunc distinguitur conciso, copulatur intorto, promittitur revocato\n, infuscatur ex inopinato, interdum et secum ipse\nmurmurat, plenus, gravis, acutus, creber, extentus, ubi visum\nest, vibrans, summus, medius, imus. breviterque omnia\ntam parvulis in faucibus, quae tot exquisitis tibiarum\ntormentis ars hominum excogitavit, non ut sit dubium hanc\nsuavitatem praemonstratam efficaci auspicio, cum in ore\nStesichori cecinit infantis. ac ne quis dubitet artis esse,\nplures singulis sunt cantus, nec iidem omnibus, sed sui\n\n\n\ncuique. certant inter se, palamque animosa contentio est.\nvicta morte finit saepe vitam spiritu prius deficiente quam\ncantu. meditantur aliae iuveniores versusque quos imitentur\naccipiunt. audit discipula intentione magna et reddit,\nvicibusque reticent: intellegitur emendatae correptio et in\ndocente quaedam reprehensio. ergo servorum illis pretia\nsunt, et quidem ampliora quam quibus olim armigeri parabantur\n. scio HSVI candidam alioqui, quod est prope invisitatum\n, venisse, quae Agrippinae Claudi principis coniugi\ndono daretur. visum iam saepe iussas canere coepisse et\ncum symphonia alternasse, sicut homines repertos qui sonum\nearum addita in transversas harundines aqua foramen inspirantes\nlinguaeve parva aliqua opposita mora indiscreta\nredderent similitudine. sed hae tantae tamque artifices\nargutiae a XV diebus paulatim desinunt, nec ut fatigatas\npossis dicere aut satiatas. mox aestu aucto in totum alia\nvox fit, nec modulata aut varia; mutatur et color. postremo\nhieme ipsa non cernitur. linguis earum tenuitas illa prima\nnon est quae ceteris avibus. pariunt vere primo, cum\nplurimum, sena ova.\nAlia ratio ficedulis, nam formam simul coloremque\nmutant. hoc nomen autumno habent, postea melancoryphi\nvocantur. sic et erithacus hieme, idem phoenicurus aestate.\n\n\n\nmutat et upupa, ut tradit Aeschylus poeta, obscena alias\npastu avis, crista visenda plicatili, contrahens eam subrigensque\nper longitudinem capitis.\nOenanthe quidem etiam statos latebrae dies habet.\nexoriente sirio occultata ab occasu eiusdem prodit, quod\nmiremur, ipsis diebus utrumque. chlorion quoque, qui\ntotus est luteus, hieme non visus, circa solstitia procedit.\nmerulae circa Cyllenen Arcadiae, nec usquam aliubi ,\ncandidae nascuntur. ibis circa Pelusium tantum nigra est,\nceteris omnibus locis candida.\nOscines praeter exceptas non temere fetus\nfaciunt ante aequinoctium vernum aut post autunmale, ante\nsolstitium autem dubios, post solstitium vitales.\nEo maxime sunt insignes halcyones. dies\nearum partus maria quique navigant novere. ipsa avis paulo\namplior passere, colore cyanea et parte inferiore tantum\npurpurea, candidis admixta pinnis collo, gracili ac procero\nrostro. alterum genus earum magnitudine distinguitur et\ncantu: minores in harundinetis canunt.halcyonemvidere\nrarissimum est nec nisi vergiliarum occasu et circa solstitia\n\n\n\nbrumamve, nave aliquando circumvolata statim in latebras\nabeuntem. fetificant bruma, qui dies halcyonides vocantur,\nplacido mari per eos et navigabili, Siculo maxime . faciunt\nautem VII ante brumam diebus nidos et totidem sequentibus\npariunt. nidi earum admirationem habent pilae figura\npaulum eminenti, ore perquam angusto, grandium spongearum\nsimilitudine. ferro intercidi non queunt, franguntur\nictu valido, ut spuma arida maris. nec unde confingantur\ninvenitur; putant ex spinis aculeatis, piscibus enim vivunt.\nsubeunt et in amnes. pariunt ova quina.\nGaviae in petris nidificant, mergi et in arboribus.\npariunt plurimum terna, sed gaviae aestate, mergi incipiente\nvere.\nHalcyonum nidi figura reliquarum quoque\nsollertiae admonet, neque alia parte ingenia avium magis\nadmiranda sunt. hirundines luto construunt, stramento roborant\n. si quando inopia est luti, madefactis multa aqua\npinnis pulverem spargunt; ipsum vero nidum mollibus plumis\nfloccisque consternunt tepefaciendis ovis, simul ne durus\nsit infantibus pullis. in fetu summa aequitate alternant cibum\n. notabili munditia egerunt excrementa pullorum adultioresque\ncircumagi docent et foris saturitatem emittere.\nalterum est hirundinum genus rusticarum et agrestium,\nquae raro in domibus diversos figura, sed eadem materia\nconfingunt nidos, totos supinos, faucibus porrectis in angustum\n, utero capaci, mirum qua peritia et occultandis\n\n\n\nhabiles pullis et substernendis molles . in Aegypti Heracleotico\nostio molem continuatione nidorum evaganti Nilo\ninexpugnabilem opponunt stadii fere unius spatio, quod\nhumano opere perfici non posset. in eadem Aegypto iuxta\noppidum Copton insula est sacra Isidi, quam ne laceret\namnis idem, muniunt opere, incipientibus vernis diebus\npalea et stramento rostrum eius firmantes, continuatis per\ntriduum noctibus tanto labore, ut multas in opere emori\nconstet; eaque militia illis cum anno redit semper. tertium\nest earum genus: excavant ripas atque ita internidificant.—\n(Harum pulli ad cinerem ambusti mortifero faucium malo\nmultisque aliis morbis humani corporis medentur) — non\nfaciunt hae nidos migrantque multis diebus ante, si futurum\nest, ut auctus amnis attingat.\nIn genere vitiparrarum est cui nidus ex musco\narido ita absoluta perficitur pila, ut inveniri non possit aditus\n. acanthyllis appellatur eadem figura ex lino intexens.\nPicorum aliquis suspenditur surculo primis in ramis cyathi\nmodo, ut nulla quadripes possit accedere. galgulos quidem\nipsos dependentes pedibus somnum capere confirmant, quia\ntutiores ita se sperent . iam publicum quidem omnium est\ntabulata ramorum sustinendo nido provide eligere, camarare\n\n\n\nab imbri aut fronde protegere densa. in Arabia cinnamolgus\navis appellatur cinnami surculis nidificans; plumbatis\neos sagittis decutiunt indigenae mercis gratia. in\nScythis avis magnitudine otidis binos parit in leporina pelle\nsemper in cacuminibus ramorum suspensa. picae cum\ndiligentius visum ab homine nidum sensere, ova transgerunt\nalio. hoc in iis avibus, quarum digiti non sint accommodati\nconplectendis transferendisque ovis, miro traditur modo.\nnamque surculo super bina ova inposito ac feruminato alvi\nglutino, subdita cervice medio, aequa utrimque libra deportant\nalio.\nNec vero iis minor sollertia, quae cunabula in\nterra faciunt corporis gravitate prohibitae sublime petere.\nmerops vocatur genitores suos reconditos pascens, pallido\nintus colore pinnarum, superne cyaneo, prioreparte subrutilo\n. nidificat in specu sex pedum defossa altitudine.\nPerdices spina et frutice sic muniunt receptaculum, ut\ncontra feram abunde vallentur. ovis stragulum molle pulvere\ncontumulant nec in quo loco peperere incubant: ne\ncui frequentior conversatio suspecta sit, transferunt alio.\nillae quidem et maritos suos fallunt, quoniam intemperantia\nlibidinis frangunt earum ova, ne incubando detineantur.\ntunc inter se dimicant mares desiderio feminarum; victum\n\n\n\naiunt venerem pati. id quidem et coturnices Trogus et\ngallinaceos aliquando, perdices vero a domitis feros et novos\naut victos iniri promiscue. capiuntur quoque pugnacitate\neiusdem libidinis, contra aucupis inlicem exeunte in proelium\nduce totius gregis. capto eo procedit alter ac subinde\nsinguli. rursus circa conceptum feminae capiuntur contra\naucupum feminam exeuntes, ut rixando abigant eam. nec\nin alio animali par opus libidinis. si contra mares steterint,\nfeminae aura ab iis flante praegnantes fiunt, hiantes autem\nexerta lingua per id tempus aestuant. concipiunt et supervolantium\nadflatu, saepe voce tantum audita masculi, adeoque\nvincit libido etiam fetus caritatem, ut illa furtim et in\nocculto incubans , cum sensit feminam aucupis accedentem\nad marem, recanat revocetque et ultro praebeat se libidini.\nrabie quidem tanta feruntur, ut in capite aucupantium\nsaepe caecae motu sedeant. si ad nidum is coepit accedere\n, procurrit ad pedes eius feta, praegravem aut delumbem\nsese simulans, subitoque in procursu aut brevi aliquo\nvolatu cadit, ut fracta ala aut pedibus , at procurrit iterum\niamiam prehensurum effugiens spemque frustrans, donec\nin diversum abducat a nidis. eadem in pavore, libera ac\n\n\n\nmaterna vacans cura, in sulco resupina glaeba se terrae\npedibus adprehensa operit. perdicum vita et ad sedecim\nannos durare existimatur.\nAb iis columbarum maxime spectantur simili\nratione mores. inest pudicitia illis plurima et neutri nota\nadulteria. coniugi fidem non violant communemque servant\ndomum. nisi caelebs aut vidua nidum non relinquit. et\nimperiosos mares, subinde etiam iniquos ferunt, quippe\nsuspicio est adulterii, quamvis natura non sit: tune plenum\nquerela guttur saevique rostro ictus, mox in satisfactione\nexosculatio et circa veneris preces crebris pedum orbibus\nadulatio. amor utrique subolis aequalis; saepe et ex hac\ncausa castigatio pigrius intrante femina ad pullos. parturienti\nsolatia et ministeria ex mare. pullis primo salsiorem terram\ncollectam gutture in ora inspuunt praeparantes tempestivitatem\ncibo. proprium generis eius et turturum, cum\nbibant , colla non resupinare largeque bibere iumentorum\nmodo.\nVivere palumbes ad tricensimum annum, aliquas et\nad quadragensimum, habemus auctores, uno tantum incommodo\nunguium — eodem et argumento senectae —, qui\ncitra perniciem reciduntur. cantus omnibus similis atque\nidem trino conficitur versu praeterque in clausula gemitu,\n\n\n\nhieme mutis, a vere vocalibus. Nigidius putat, cum ova\nincubet sub tecto, nominatam palumbem relinquere nidos.\npariunt autem post solstitium . columbae et turtures octonis\nannis vivunt.\ncontra passeri minimum vitae, cui salacitas\npar . mares negantur anno diutius durare argumento,\nquia nulla veris initio appareat nigritudo in rostro, quae ab\naestate incipit. feminis longiusculum spatium. verum columbis\ninest quidam et gloriae intellectus: nosse credas\nsuos colores varietatemque dispositam; quin etiam ex volatu\nquaeritur : plaudere in caelo varieque sulcare. qua in\nostentatione ut vinctae praebentur accipitri, inplicatis strepitu\npinnis, qui non nisi ipsis alarum umeris eliditur, alioquin\nsoluto volatu multum velociores . speculatur occultus\nfronde latro et gaudentem in ipsa gloria rapit.\nob id\ncum iis habenda est avis quae tinnungulus vocatur; defendit\nenim illas terretque accipitres naturali potentia in tantum,\nut visum vocemque eius fugiant. hac de causa praecipuus\ncolumbis amor eorum, feruntque, si in quattuor angulis\ndefbdiantur in ollis novis oblitis, non mutare sedem columbas\n— quod et auro insectis alarum articulis quaesivere\naliqui, non aliter innoxiis vulneribus —, multivaga alioqui\nave. est enim ars illis inter se blandiri et corrumpere alias\nfurtoque comitatiores reverti. quin et internuntiae in\n\n\n\nmagnis rebus fuere, epistulas adnexas earum pedibus obsidione\nMutinensi in castra consulum Decumo Bruto mittente.\nquid vallum et vigil obsidio atque etiam retia in amne praetenta\nprofuere Antonio, per caelum eunte nuntio? et harum\namore insaniunt multi. super tecta exaedificant turres iis\nnobilitatemque singularum et origines narrant, vetere iam\nexemplo. L. Axius eques Romanus ante bellum civile Pompeianum\ndenariis CCCC singula paria venditavit, ut M. Varro\ntradit. quin et patriam nobilitavere in Campania grandissimae\nprovenire existimatae.\nHarum volatus in reputationem ceterarum quoque\nvolucrum inpellit . omnibus animalibus reliquis\ncertus et unius modi et in suo cuique genere incessus est;\naves solae vario meatu feruntur et in terra et in aëre. ambulant\naliquae, ut cornices; saliunt aliae, ut passeres, merulae\n; currunt, ut perdices, rusticulae; ante se pedes iaciunt,\nut ciconiae, grues. expandunt alas pendentesque raro intervallo\nquatiunt, aliae crebrius, sed et primas dumtaxat pinnas\n, aliae tota latera plaudunt ; quaedam vero maiore ex\nparte conpressis volant percussoque semel, aliquae et gemino\nictu , aëre feruntur: velut inclusum eum prementes eiaculantur\nsese in sublime, in rectum, in pronum . impingi\nputes aliquas aut rursus ab alto cadere has, illas salire.\nanates solae quaeque sunt eiusdem generis in sublime protinus\nsese tollunt atque e vestigio caelum petunt, et hoc\netiam ex aqua. itaque in foveas, quibus feras venamur,\n\n\n\ndelapsae solae evadunt. vultur et fere graviores nisi ex\nprocursu aut altiore cumulo inmissae non evolant; cauda\nreguntur. aliae circumspectant, aliae flectunt colla, nec\nullae vescuntur ea quae rapuere pedibus. sine voce non\nvolant multae, aut e contrario semper in volatu silent. subrectae\n, pronae, obliquae in latera, in ora, quaedam et resupinae\nferuntur, ut, si pariter cernantur plura genera, non\nin eadem natura meare videantur.\nPlurimum volant quae apodes, quia careant\nusu pedum, ab aliis cypseli appellantur, hirundinum specie.\nnidificant in scopulis. hae sunt quae toto mari cernuntur,\nnec umquam tam longo naves tamque continuo cursu recedunt\na terra, ut non circumvolitent eas apodes. cetera\ngenera residunt et insistunt; his quies nisi in nido nulla:\naut pendent aut iacent.\nEt ingenia aeque varia, ad pastum maxime.\ncaprimulgi appellantur, grandioris merulae aspectu, fures\nnocturni; interdiu enim visu carent. intrant pastorum\nstabula caprarumque uberibus advolant suctum propter lactis,\nqua iniuria uber emoritur caprisque caecitas, quas ita mulsere\n, oboritur. platea nominatur advolans ad eas, quae se\nin mari mergunt, et capita illarum morsu corripiens, donec\ncapturam extorqueat. eadem cum devoratis se inplevit\nconchis, calore ventris coctas evomit atque ita ex iis esculenta\neligit testas excernens .\nVillaribus gallinis et religio inest. Inhorrescunt\nedito ovo excutiuntque sese et circumactae purificant\naut festuca aliqua sese et ova lustrant.\nminimae\navium cardueles imperata faciunt, nec voce tantum, sed\npedibus et ore pro manibus. est quae boum mugitus imitetur\n, in Arelatensi agro taurus appellata, alioquin parva est.\nequorum quoque hinnitus anthus nomine herbae pabulo\nadventu eorum pulsa imitatur, ad hunc modum se ulciscens.\nsuper omnia humanas voces reddunt, psittaci quidem\netiam sermocinantes . India hanc avem mittit, siptacen vocat\n, viridem toto corpore, torque tantum miniato in cervice\ndistinctam. imperatores salutat et quae accipit verba pronuntiat\n, in vino praecipue lasciva. capiti eius duritia eadem\nquae rostro. hoc , cum loqui discit, ferreo verberatur radio;\nnon sentit aliter ictus. cum devolat, rostro se excipit, illi\ninnititur levioremque ita se pedum infirmitati facit.\nMinor nobilitas, quia non ex longinquo venit, sed\nexpressior loquacitas certo generi picarum est. adamant\nverba quae loquantur nec discunt , sed diligunt meditantesque\nintra semet curam atque cogitationem , intentionem non\noccultant. constat emori victas difficultate verbi ac, nisi\nsubinde eadem audiant, memoria falli quaerentesque mirum\n\n\n\nin modum hilarari , si interim audierint id verbum. nec\nvulgaris his forma, quamvis non spectanda: satis illis decoris\nin specie sermonis humani est. verum addiscere alias\nnegant posse quam ex genere earum quae glande vescantur,\net inter eas facilius quibus quini sint digiti in pedibus, ac\nne eas quidem ipsas nisi primis duobus vitae annis. latiores\nlinguae omnibus in suo cuique genere, quae sermonem imi-\ntantur humanum. quamquam id paene in omnibus contigit :\nAgrippina Claudii Caesaris turdum habuit, quod numquam\nante, imitantem sermones hominum. cum haec proderem,\nhabebant et Caesares iuvenes sturnum , item luscinias Graeco\nac Latino sermone dociles, praeterea meditantes assidue et\nin diem nova loquentes, longiore etiam contextu. docentur\nsecreto et ubi nulla alia vox misceatur , adsidente qui crebro\ndicat ea, quae condita velit, ac cibis blandiente.\nReddatur et corvis sua gratia, indignatione\nquoque populi Romani testata , non solum conscientia. Tiberio\nprincipe ex fetu supra Castorum aedem genito pullus\nin adpositam sutrinam devolavit, etiam religione commendatus\nofficinae domino. is mature sermoni adsuefactus,\n\n\n\nomnibus matutinis evolans in rostra in forum versus, Tiberium\n, dein Germanicum et Drusum Caesares nominatim,\nmox transeuntem populum Romanum salutabat, postea ad\ntabernam remeans, plurium annorum adsiduo officio mirus .\nhunc sive aemulatione vicinitatis manceps proximae sutrinae\nsive iracundia subita, ut voluit videri, excrementis eius\nposita calceis macula, exanimavit, tanta plebei consternatione\n, ut primo pulsus ex ea regione, mox interemptus sit\nfunusque aliti innumeris celebratum exequiis, constratunm\nlectum super Aethiopum duorum umeros, praecedente tibicine\net coronis omnium generum ad rogum usque, qui\nconstructus dextra viae Appiae ad secundum lapidem in\ncampo Rediculi appellato fuit. adeo satis iusta causa populo\nRomano visa est exequiarum ingenium avis aut supplicii\nde cive Romano in ea urbe, in qua multorum principum\nnemo deduxerat funus, Scipionis vero Aemiliani post\nCarthaginem Numantiamque deletas ab eo nemo vindicaverat\nmortem. hoc gestum M. Servilio C. Cestio cos. a. d. V kal.\nApriles. nunc quoque erat in urbe Roma, haec prodente\nme, equitis Romani cornix e Baetica primum colore mira\nadmodum nigro, dein plura contexta verba exprimens et\nalia atque alia crebro addiscens. nec non et recens fama\nCrateri Monocerotis cognomine in Erizena regione Asiae\ncorvorum opera venantis eo quod devehebat in silvas eos\ninsidentes corniculo umerisque; illi vestigabant agebantque\neo perducta consuetudine, ut exeuntem sic comitarentur et\nferi. tradendum putavere memoriae quidam, visum per sitim\n\n\n\nlapides congerentem in situlam monimenti, in qua pluvia\naqua durabat , sed quae attingi non posset ; ita descendere\npaventem expressisse tali congerie quantum poturo\nsufficeret.\nNec Diomedias praeteribo aves. Iuba cataractas\nvocat, et eis esse dentes oculosque igneo colore cetero\ncandidis tradens. duos semper his duces: alterum\nducere agmen, alterum cogere. scrobes excavare rostro,\ninde crate consternere et operire terra quae ante fuerit\negesta; in his fetificare. fores binas omnium scrobibus:\norientem spectare quibus exeant in pascua, occasum quibus\nredeant. alvum exoneraturas subvolare semper et contrario\nflatu. uno hae in loco totius orbis visuntur, in insula,\nquam diximus nobilem Diomedis tumulo atque delubro\ncontra Apuliae oram, fulicarum similes. advenas barbaros\nclangore infestant, Graecis tantum adulantur miro discrimine\n, velut generi Diomedis hoc tribuentes, aedemque earn\ncotidie pleno gutture madentibus pinnis perluunt atque\npurificant, unde origo fabulae Diomedis socios in earum\neffigies mutatos.\nNon omittendum est, cum de ingeniis disserimus\n, e volucribus hirundines indociles esse, e terrestribus\nmures, cum elephanti iussa faciant, leones iugum subeant,\nin mari vituli totque piscium genera mitescant.\nBibunt aves suctu, ex iis, quibus longa colla,\n\n\n\nintermittentes et capite resupinato velut infundentes sibi;\nporphyrio solus morsu bibit. idem est proprio genere, omnem\ncibum aqua subinde tinguens, deinde pede ad rostrum\nveluti manu adferens. laudatissimi in Commagene. rostra\niis et praelonga crura rubent.\nHaec quidem et himantopodi multo minori,\nquamquam eadem crurum altitudine. nascitur in Aegypto.\ninsistit ternis digitis. praecipue ei pabulum muscae. vita\nin Italia paucis diebus.\nGraviores omnes fruge vescuntur, altivolae carne o\ntantum, inter aquaticas mergi, soliti avide vorare et quae\nceterae reddunt.\nOlorum similitudinem onocrotali habent nec distare\nexistimarentur omnino, nisi faucibus ipsis inesset\nalterius uteri genus. huc omnia inexplebile animal congerit,\nmira ut sit capacitas. mox perfecta rapina sensim inde in\nos reddita in veram alvum ruminantis modo refert. Gallia\nhos septentrionalis proxima oceano mittit.\nIn Hercynio Germaniae saltu invisitata genera alitum\naccepimus , quarum plumae ignium modo conluceant 20\nnoctibus. in ceteris nihil praeter nobilitatem longinquitate\nfactam memorandum occurrit:\nphalerides in Seleucia\n\n\n\nParthorum et in Asia, aquaticarum laudatissimae, rursus\nphasianae in Colchis — geminas ex pluma aures submittunt\nsubriguntque —, Numidicae in parte Africae Numidia; omnesque\niam in Italia.\nPhoenicopteri linguam praecipui saporis esse Apicius\ndocuit, nepotum omnium altissimus gurges. attagen\nmaxime Ionius celeber et vocalis alias, captus vero obmutescens\n, quondam existimatus inter raras aves, iam et in Gallia\nHispaniaque. capitur circa Alpes etiam, ubi et phalacrocoraces\n, avis Baliarium insularum peculiaris , sicut Alpium\npyrrhocorax, luteo rostro niger , et praecipua sapore lagopus .\npedes leporino villo nomen hoc dedere cetero candidae , columbarum\nmagnitudine. non extra terram eam vesci facile,\nquando nec vita mansuescit et corpus ocissime marcescit .\nest et alia nomine eodem, a coturnicibus magnitudine tantum\ndifferens, croceo unctu cibis gratissima. visam in Alpibus\nab se peculiarem Aegypti et ibim Egnatius Calvinus\npraefectus earum prodidit.\nVenerunt in Italiam Bedriacensibus bellis civilibus\ntrans Padum et novae aves— ita enim adhuc vocantur\n—, turdorum specie, paulum infra columbas magnitudine\n\n\n\n, sapore gratae. Baliares insulae nobiliorem etiam\nsupra dicto porphyrionem mittunt. ibi et buteo accipitrum\ngeneris in honore mensarum est, item vibiones; sic vocant\nminorem gruem.\nPegasos equino capite volucres et grypas aurita\naduncitate rostri fabulosos reor, illos in Scythia, hos in\nAethiopia. equidem et tragopana, de qua plures adfirmant,\nmaiorem aquila, cornua in temporibus curvata habentem,\nferruginei coloris, tantum capite phoeniceo. nec Sirenes\nimpetraverint fidem, adfirmet licet Dinon, Clitarchi celebrati\nauctoris pater, in India esse mulcerique earum cantu quos\ngravatos somno lacerent. qui credat ista, et Melampodi\nprofecto aures lambendo dedisse intellectum avium sermonis\ndracones non abnuat vel quae Democritus tradit nominando\naves quarum confuso sanguine serpens gignatur ,\nquem quisquis ederit intellecturus sit alitum colloquia, quaeque\nde una ave galerita privatim commemorat, etiam sine\nhis inmensa vitae ambage circa auguria. nominantur ab\nHomero scopes avium genus: neque harum saturicos motus\n, cum insidientur , plerisque memoratos facile conceperim\nmente, neque ipsae iam aves noscuntur , quam ob rem de\nconfessis disseruisse praestiterit.\nGallinas saginare Deliaci coepere, unde pestis\nexorta opimas aves et suopte corpore unctas devorandi.\nhoc primum antiquis cenarum interdictis exceptum invenio\niam lege Gai Fanni consulis undecim annis ante tertium\nPunicum bellum, ne quid volucre poneretur praeter unam\ngallinam quae non esset altilis, quod deinde caput translatum\nper omnes leges ambulavit. inventumque deverticulum\nest in fraudem earum gallinaceos quoque pascendi\nlacte madidis cibis: multo ita gratiores adprobantur. feminae\nquidem ad saginam non omnes eliguntur nec nisi in\ncervice pingui cute. postea culinarum artes, ut clunes\nspectentur, ut dividantur in tergora, ut a pede uno dilatatae\nrepositoria occupent. dedere et Parthi cocis suos mores.\nnec tamen in hoc mangonio quicquam totum placet, clune,\nalibi pectore tantum laudatis.\nAviaria primus instituit inclusis omnium generum\navibus M. Laenius Strabo Brundisi equestris ordinis. ex eo\ncoepimus carcere animalia coercere, quibus rerum natura\ncaelum adsignaverat.\nmaxime tamen insignis est in\nhac memoria Clodii Aesopi, tragici histrionis, patina HS C ;\ntaxata , in qua posuit aves cantu aliquo aut humano sermone\nvocales, HSVI singulas coemptas, nulla alia inductus suavitate\n\n\n\nnisi ut iniis imitationem hominis manderet, ne\nquaestus quidem suos reveritus illos opimos et voce meritos,\ndignus prorsus filio, a quo devoratas diximus margaritas, non sic tamen , ut verum facere velim inter duos iudicium\nturpitudinis, nisi quod minus est summas rerum naturae\nopes quam hominum linguas cenasse.\nGeneratio avium simplex videtur esse, cum\net ipsa habeat sua miracula, quoniam et quadripedes ova\ngignunt, chamaeleontes, lacertae et quae diximus ..., item\nserpentes. pinnatorum autem infecunda sunt quae aduncos\nhabent ungues. cenchris sola ex his supra quaterna edit\nova. tribuit hoc avium generi natura, ut fecundiores essent\nfugaces earum quam fortes. plurima pariunt struthocameli ,\ngallinae, perdices [soli]. coitus avibus duobus modis, femina\nconsidente humi, ut in gallinis, aut stante, ut in gruibus.\nOvorum alia sunt candida, ut columbis, perdicibus,\nalia pallida, ut aquaticis, alia punctis distincta, ut meleagridum\n, alia rubri coloris, ut phasianis, cenchridi . intus autem\nomne ovum volucrum bicolor, aquaticis lutei plus quam albi,\nid ipsum magis luridum quam ceteris; piscium unicolor,\n\n\n\nin quo nihil candidi. avium ova ex calore fragilia, serpentium\nex frigore lenta , piscium ex liquore mollia. aquatilium\nrotunda, reliqua fere fastigio cacuminata. exeunt a rotundissima\nsui parte, dum pariuntur, molli putamine, sed protinus\ndurescente quibuscumque emergunt portionibus. quae\noblonga sint ova, gratioris saporis putat Horatius Flaccus.\nfeminam edunt quae rotundiora gignuntur, reliqua marem.\numbilicus ovis a cacumine inest, ceu gutta eminens in putamine\n.\nQuaedam omni tempore coeunt, ut gallinae, et pariunt\n, praeterquam duobus mensibus hiemis brumalibus.\nex iis iuvencae plura quam veteres, sed minora, et in eodem\nfetu prima ac novissima. est autem tanta fecunditas, ut\naliquae et sexagena pariant, aliquae cotidie, aliquae bis die,\naliquae in tantum, ut effetae moriantur. Hadrianis laus\nmaxima. columbae deciens anno pariunt, quaedam et undeciens\n, in Aegypto vero etiam brumali mense. hirundines\net merulae et palumbi et turtures bis anno pariunt, ceterae\naves fere semel. turdi, in cacuminibus arborum luto nidificantes\npaene contextim, in secessu generant. a coitu X\ndiebus ova maturescunt in utero, vexatis autem gallinae\net columbae pinna evulsa aliave simili iniuria diutius .\nOmnibus ovis medio vitelli parva inest velut sanguinea\n\n\n\ngutta, quod esse cor avium existimant, primum in omni\ncorpore id gigni opinantes: in ovo certe gutta ea salit palpitatque\n. ipsum animal ex albo liquore ovi corporatur.\ncibus eius in luteo est. omnibus intus caput maius toto\ncorpore, oculi conpressi capite maiores. increscente pullo\ncandor in medium vertitur, luteum circumfunditur. vicensimo\ndie si moveatur ovum, iam viventis intra putamen vox\nauditur. ab eodem tempore plumescit , ita positus, ut caput\nsupra dextrum pedem habeat, dextram vero alam supra\ncaput. vitellus paulatim deficit. aves omnes in pedes nascuntur\n, contra quam reliqua animalia. quaedam gallinae\nomnia gemina ova pariunt et geminos interdum excludunt,\nut Cornelius Celsus auctor est, alterum maiorem; aliqui\nnegant omnino geminos excludi. plus vicena quina incubanda\nsubici vetant. parere a bruma incipiunt. optima fetura\nante vernum aequinoctium. post solstitium nata non\nimplent magnitudinem iustam tantoque minus, quanto serius\nprovenere.\nOva incubari intra decem dies edita utilissimum\n; vetera aut recentiora infecunda. subici inpari numero\ndebent. quarto die post quam coepere incubari , si\ncontra lumen cacumine ovorum adprehenso ima manu purus\net unius modi perluceat color, sterilia existimantur esse\nproque iis alia substituenda. et in aqua est experimentum:\n\n\n\ninane fluitat, itaque sidentia. hoc est plena, subici volunt.\nconcuti vero experimento vetant, quoniam non gignant confusis\nvitalibus venis. incubationi datur initium post novam\nlunam , quia prius inchoata non proveniant. celerius excluduntur\ncalidis diebus; ideo aestate undevicensimo educent\nfetum, hieme XXV. si incubitu tonuit, ova pereunt; et accipitris\naudita voce vitiantur. remedium contra tonitrus clavus\nferreus sub stramine ovorum positus aut terra ex aratro .\nquaedam autem et citra incubitum sponte naturae gignunt ,\nut in Aegypti fimetis . scitum de quodam potore reperitur\nSyracusis tam diu potare solitum, donec cooperta terra fetum\nederent ova.\nQuin et ab homine perficiuntur. Iulia Augusta\nprima sua iuventa Tib . Caesare ex Nerone gravida, cum\nparere virilem sexum admodum cuperet, hoc usa est puellari\naugurio, ovum in sinu fovendo atque, cum deponendum\nhaberet , nutrici per sinum tradendo, ne intermitteretur\ntepor; nec falso augurata proditur. nuper inde fortassis\ninventum, ut ova calido in loco inposita paleis igne modico\nfoverentur homine versante, pariterque et stato die illinc\n\nerumperet fetus. traditur quaedam ars gallinarii cuiusdam\ndicentis, quod ex quaque esset . narrantur et mortua gallina\nmariti earum visi succedentes in vicem et reliqua fetae more\nfacientes abstinentesque se cantu. super omnia est anatum\novis subditis atque exclusis admiratio prima non plane agnoscentis\nfetum, mox incerti singultus sollicite convocantis,\npostremo lamenta circa piscinae stagna mergentibus se\npullis natura duce.\nGallinarum generositas spectatur crista erecta ,\ninterim et gemina, pinnis nigris, ore rubicundo, digitis inparibus\n, aliquando et super IIII digitos traverso uno. ad\nrem divinam luteo rostro pedibusque purae non videntur,\nad opertanea sacra nigrae. est et pumilionum genus non\nsterile in iis, quod non in alio genere alitum, sed quibus\ncentra , fecunditas rara et incubatio ovis noxia.\nInimicissima autem omni generi pituita maximeque\ninter messis ac vindemiae tempus. medicina in fame\net cubitusin fumo, utique si e lauru aut herba sabina fiat ,\npinna per traversas inserta nares et per omnes dies mota;\n\n\n\ncibus alium cum farre aut aqua perfusus, in qua maduerit\nnoctua, aut cum semine vitis albae coctus ac quaedam alia.\nColumbae proprio ritu osculantur ante coitum.\npariunt fere bina ova, ita natura moderante, ut aliis crebrior\nsit fetus , aliis numerosior. palumbis et turtur plurimum\nterna nec plus quam bis vere pariunt, atque ita , si\nprior fetus corruptus est et ut, quamvis III pepererint, numquam\nplus II educant . tertium inritum est; urinum vocant.\npalumbis incubat femina post meridiana in matutinum, cetero\nmas. columbae marem semper et feminam pariunt, priorem\nmarem, postridie feminam. incubant in eo genere ambo,\ninterdiu mas, noctu femina. excludunt XX die, pariunt a\ncoitu V. aestate quidem interdum binis mensibus terna\neducunt paria, namque XVIII die excludunt statimque concipiunt\n; quare inter pullos saepe ova inveniuntur, et alii\nprovolant, alii erumpunt. ipsi deinde pulli quinquemenstres\nfetificant. et ipsae autem inter se, si mas non sit, feminae\naeque saliunt pariuntque ova inrita, ex quibus nihil gignitur,\nquae hypenemia Graeci vocant.\nPavo a trimatu parit; primo anno unum aut alterum\novum, sequenti quaterna quinave, ceteris duodena, non amplius\n, intermittens binos dies ternosve parit, et ter anno, si\n\n\n\ngallinis subiciantur incubanda . mares ea frangunt desiderio\nincubantium; quapropter noctu et in latebris pariunt aut in\nexcelso cubantes, set nisi molli strato excepta franguntur.\nmares singuli quinis sufficiunt coniugibus. cum singulae aut\nbinae fuere, corrumpitur salacitate fecunditas. partus excluditur\ndiebus ter novenis aut tardius tricensimo.\nAnseres in aqua coeunt, pariunt vere aut, si bruma\ncoiere, post solstitium, XL prope , bis anno, si priorem fe-\ntum gallinae excludant, alias plurima ova XVI, paucissima\nVII. si quis subripiat, pariunt done rumpantur. aliena\nnon excludunt. incubanda subici utilissimum VIII aut XI.\nincubant feminae tantum tricenis diebus, si vero tepidiores\nsint, XXV. pullis eorum urtica contactu mortifera, nec\nminus aviditas nunc satietate nimia, nunc suamet vi, quando\nadprehensa radice morsu saepe conantes avellere ante colla\nsua abrumpunt. contra urticam remedium est stramento\nab incubitu subdita radix earum.\nArdiolarum tria genera: leucon , asterias , pelion.\nhi in coitu anguntur; mares quidem cum vociferatu sanguinem\netiam ex oculis profundunt. nec minus aegre pariunt\ngravidae. aquila tricenis diebus incubat et fere maiores\nalites, minores vicenis, ut miluus et accipiter. miluus\nfere parit numquam plus ternos, is qui aegolios vocatur\net quaternos , corvus aliquando et quinos. incubant totidem\n\n\n\ndiebus. cornicem incubantem mas pascit. pica novenos ,\nmelancoryphus supra XX parit, semper numero inpari, nec\nalia iis plures : tanto fecunditas maior parvis. hirundini\ncaeci primo pulli sunt et fere omnibus quibus numerosior\nfetus .\nInrita ova, quae hypenemia diximus, aut mutua\nfeminae inter se libidinis imaginatione concipiunt aut pulvere,\nnec columbae tantum, sed et gallinae, perdices, pavones\n, anseres, chenalopeces. sunt autem sterilia et minora\nac minus iucundi saporis et magis umida. quidam et vento\nputant ea generari, qua de causa etiam zephyria appellant .\nurina autem vere tantum fiunt incubatione derelicta, quae\nalii cynosura dixere. ova aceto macerata in tantum emolliuntur\n, ut per anulos transeant. servari ea in lomento aut\nhieme in paleis, aestate in furfuribus utilissimum. sale\nexinaniri creduntur.\nVolucrum animal parit vespertilio tantum ,\ncui et membranaceae pinnae uni . eadem sola volucrum\nlacte nutrit ubera admovens . parit geminos; volitat amplexa\ninfantes secumque portat. eidem coxendix una traditur\nesse. in cibatu culices gratissimi.\nRursus in terrestribus ova pariunt serpentes,\nde quibus nondum dictum est . coeunt conplexu, adeo circumvolutae\nsibi ipsae, ut una existimari biceps possit. viperae\nmas caput inserit in os, quod illa abrodit voluptatis\ndulcedine. terrestrium eadem sola intra se part ova, unius\ncoloris et mollia, ut pisces. tertio die intra uterum catulos\nexcludit, dein singulis diebus singulos parity, XX fere numero\n. itaque ceteri tarditatis inpatientes perrumpunt latera\noccisa parente. ceterae serpentes contexta ova in terra incubant\net fetum sequenti excludunt anno. crocodili vicibus\nincubant, mas et femina. sed reliquorum quoque terrestrium\nreddatur generatio.\nBipedum solus homo animal gignit. homini\ntantum primi coitus paenitentia , augurium scilicet vitae a\npaenitenda origine. ceteris animalibus stati per tempora\nanni concubitus, homini, ut dictum est, omnibus horis dierum\nnoctiumque; ceteris satias in coitu, homini prope nulla.\nMessalina Claudi Caesaris coniunx, regalem hanc existimans\npalmam, elegit in id certamen nobilissimam e prostitutis\nancillam mercenariae stipis eamque nocte ac die superavit\nquinto atque vicensimo concubitu. in hominum genere\nmaribus deverticula veneris, excogitata omnia scelere naturae\n, feminis vero abortus. quantum in hac parte multo\nnocentiores quam ferae sumus! viros avidiores veneris\nhieme, feminas aestate Hesiodus prodidit.\nCoitus aversis elephantis, camelis, tigribus, lyncibus,\nrhinoceroti, leoni, dasypodi, cuniculis, quibus aversa genitalia\n. cameli etiam solitudines aut secreta certe petunt,\nneque intervenire datur sine pernicie; coitus toto die , et\nhis tantum ex omnibus. quibus solida ungula in quadripedum\ngenere, mares olfactus accendit . avertuntur et canes,\nphocae, lupi, in medioque coitu invitique etiam cohaerent.\nsupra dictorum dasypodum plerumque feminae priores\nsuperveniunt , in reliquis mares. ursi autem, ut dictum est,\nhumanitus strati , irenacei stantes ambo inter se conplexi,\nfeles mare stante, femina subiacente, vulpes in latera proiectae\nmaremque femina amplexa . taurorum cervorumque\nfeminae vim non tolerant; ea de causa ingrediuntur in\nconceptu . cervi vicissim ad alias transeunt et ad priores\nredeunt. lacertae ut ea, quae sine pedibus sunt, circumflexu\nvenerem novere.\nOmnia animalia quo maiora corpore , hoc minus fecunda .\nsingulos gignunt elephanti, cameli, equi; acanthis duodenos,\navis minima. ocissime pariunt quae plurimos gignunt. quo\nmaius est animal, tanto diutius formatur in utero. diutius\ngestantur quibus longiora sunt vitae spatia, neque crescentium\ntempestiva ad generandum aetas. quae solidas habent\n\n\n\nungulas, singulos; quae bisulcas, et geminos pariunt; quorum\nin digitos pedum fissura divisa est, et numerosiora in\nfetu. sed superiora omnia perfectos edunt partus, haec in-\nchoatos , in quo sunt genere leaenae, ursae; et vulpes informe\netiam magis quam supra dicta parit , rarumque est\nvidere parientem . postea lambendo calefaciunt fetus omnia\nea et figurant. pariunt plurimum quaternos. caecos autem\ngignunt canes, lupi, pantherae, thoes.\nCanum plura genera. Laconicae octavo mense utrimque\ngenerant; ferunt LX diebus et plurimum III. ceterae\ncanes et semenstres coitum patiuntur. inplentur omnes\nuno coitu. quae ante iustum tempus concepere, diutius\ncaecos habent catulos , et omnes totidem diebus. existimantur\nin urina attollere crus fere semenstres; id est\nsignum consummati virium roboris. feminae hoc idem sidentes\n. partus duodeni quibus numerosissimi, cetero quini,\nseni, aliquando singuli, quod prodigiosum putant, sicut omnes\nmares aut omnes feminas gigni. primos quosque mares\npariunt, in ceteris alternant. ineuntur a partu sexto mense.\noctonos Laconicae pariunt. propria in eo genere maribus\nlabore salacitas . vivunt Laconici annis denis, feminae duodenis\n, cetera genera XV annis , aliquando et XX , nec tota\nsua aetate generant, fere a duodecimo desinentes.\nFelium et ichneumonum reliqua ut canum. vivunt\n\n\n\nannis senis . dasypodes omni mense pariunt et superfetant,\nsicut lepores. a partu statim inplentur; concipiunt quamvis\nubera siccante fetu. pariunt vero caecos. elephanti, ut\ndiximus, pariunt singulos magnitudine vituli trimenstris.\ncameli XII mensibus ferunt; a trimatu pariunt vere iterumque\npost annum inplentur a partu. equas autem post ter- 180\ntium demum aut post unum ab enixu utiliter admitti putant\ncoguntque invitas. asinas et septimo die concipere facillime\ncreditur. equarum iubas tondere praecipiunt, ut asinorum\ncoitum patiantur humilitate; comantes enim gloria superbire\n. a coitu solae animalium currunt exadversus aquilonem\naustrumve , prout marem aut feminam concepere. colorem\nilico mutant, rubriore pilo vel quicumque sit pleniore: hoc\nargumento desinunt admittere, etiam volentes . nec inpedit\npartus quasdam ab opere falluntque gravidae. vicisse Olympia\npraegnantem Echecratidis Thessali invenimus. equos\net canes et sues initum matutinum adpetere, feminas autem\npost meridiem blandiri diligentiores tradunt. equas domitas\nLX diebus equire ante quam gregales, sues tantum coitu\nspumam ore fundere, verrem subantis audita voce, ni admittatur\n, cibum non capere usque in maciem, feminas autem\nin tantum efferari , ut hominem lancinent, candida maxime\nveste indutum. rabies ea aceto mitigatur naturae adsperso.\n\n\n\naviditas coitus putatur et cibis fieri, sicut viro eruca, pecori\ncaepa. quae ex feris mitigentur, non concipere, ut anseres,\napros vero tarde et cervos nec nisi ab infantia educatos\nmirum est. quadripedum praegnantes venerem arcent praeter\nequam et suem; sed superfetant dasypus et lepus tantum.\nQuaecumque animalpariunt, in capita gignunt\ncircumacto fetu sub enixum, alias in utero porrecto . quadripedes\ngestantur extentis ad longitudinem cruribus et ad\nalvum suam adplicatis; homo in semet conglobatus inter\nduo genua naribus sitis. molas, de quibus ante diximus,\ngigni putant, ubi mulier non ex mare, verum ex semet ipsa\ntantum conceperit. ideo nec animari, quia non sit ex duobus\n, altricemque habere per se vitam illam quae satis arboribusque\ncontingat.\nex omnibus, quae perfectos fetus,\nsues tantum et numerosos edunt, nam plures contra naturam\nsolidipedum aut bisulcorum.\nSuper cuncta est murium fetus, haut sine cunctatione\ndicendus, quamquam sub auctore Aristotele et\nAlexandri Magni militibus. generatio eorum lambendo\nconstare, non coitu, dicitur. ex una genitos CXX tradiderunt\n, apud Persas vero praegnantes in ventre parentis repertas\n. et salis gustatu fieri praegnantes opinantur. itaque\n\n\n\ndesinit mirum esse unde vis tanta messes populetur murium\nagrestium, in quibus illud quoque adhuc latet, quonam modo\nilla multitudo repente occidat. nam nec exanimes reperiuntur\nneque extat qui murem hieme in agro effoderit.\nplurimi ita ad Troada proveniunt et iam inde fugaverunt\nincolas . proventus eorum siccitatibus. tradunt etiam obituris\nvermiculum in capite gigni. Aegypti muribus durus\npilus sicut irenaceis . iidem bipedes ambulant ceu Alpini\nquoque. — Cum, diversi generis coiere animalia , ita demum\ngenerant, si tempus nascendi par habent.— Quadripedum\nova gignentium lacertas ore parere, ut creditur vulgo, Aristoteles\nnegat. neque incubant eaedem, oblitae quo sint\nin loco enixae, quoniam huic animal nulla memoria; itaque\nper se catuli erumpunt.\nAnguem ex medulla hominis spinae gigni accepimus\na multis. pleraque enim occulta et caeca origine\nproveniunt, etiam in quadripedum genere,\nsicut salamandrae\n, animal lacertae figura, stellatum, numquam nisi\nmagnis imbribus proveniens et serenitate desinens . huic\ntantus rigor, ut ignem tactu restinguat non alio modo quam\nglacies. eiusdem sanie, quae lactea ore vomitur, quacumque\nparte corporis humani contacta toti defluunt pili, idque,\nquod contactum est, colorem in vitiliginem mutat.\nQuaedam ergo gignuntur ex non genitis et\nsine ulla simili origine, ut supra dicta et quaecumque ver\nstatumque tempus anni generant. ex his quaedam nihil\ngignunt ut salamandrae, neque est iniis masculum femininumve\n, sicut neque in anguillis omnibusque quae nec animal\nnec ovum ex sese generant. neutrum est et ostreis\ngenus et ceteris adhaerentibus vado vel saxo. quae autem\nper se generantur, si in mares et feminas discripta sunt ,\ngenerant quidem aliquid coitu, sed inperfectum ac dissimile\net ex quo nihil amplius gignatur, ut vermiculos muscae.\nid magis declarabit natura eorum quae insecta dicuntur ,\narduae explanationis omnia et..privatim dicato opere narranda\n. quapropter ingenium praedictorum et reliqua subtexetur\nedissertatio .\nEx sensibus ante cetera homini tactus, dein\ngustatus; reliquis superatur a multis. aquilae clarius cernunt\n, vultures sagacius odorantur, liquidius audiunt talpae:\nobrutae terra, tam denso atque surdo naturae elemento,\npraeterea voce omni in sublime tendente, sermonem exaudiunt\net, si de iis loquare, intellegere etiam dicuntur et\nprofugere. auditus cui hominum primo negatus est, huic et\nsermonis usus ablatus, nec sunt naturaliter surdi, ut non\niidem sint et muti. in marinis ostreis auditum esse non\n\n\n\nest verisimile, sed ad sonum mergere se dicuntur solenes;\nideo et silentium in more piscantibus.\npisces\nquidem auditus nec membra habent nec foramina, audire\ntamen eos palam est , utpote cum plausu congregari feros\nad cibum adsuetudine in quibusdam vivariis spectetur et in\npiscinis Caesaris genera piscium ad nomen venire quosdamve\nsingulos. itaque produntur etiam clarissimeaudire\nmugil, lupus, salpa, chromis et ideo in vado vivere.\nOlfactum iis esse manifeste patet, quippe non\nomnes eadem esca capiuntur et prius quam adpetant odorantur\n. quosdam et speluncis latentes salsamento inlitis\nfaucibus scopuli piscator expellit velut sui cadaveris agnitionem\nfugientes, conveniuntque ex alto etiam ad quosdam\nodores, ut saepiam ustam et polypum, quae ideo coiciuntur\nin nassas. sentinae quidem navium odorem procul fugiunt,\nmaxime tamen piscium sanguinem. non potest petris avelli\npolypus; idem cunila admota ab odore protinus resilit. purpurae\nquoque faetidis capiuntur. nam de reliquo animalium\ngenere quis dubitet? cornus cervini odore serpentes\nfugantur, sed maxime styracis; origani aut calcis aut sulpuris\nformicae necantur. culices acida petunt, ad dulcia\nnon advolant.\nTactus sensus omnibus est, etiam quibus nullus\nalius; nam et ostreis et terestrium vermibus quoque.\nExistimaverim omnibus sensum et gustatus esse.\ncur enim alios alia sapores adpetant? in quo vel praecipua\nnaturae varietas et lusus: alia dentibus praedantur, alia unguibus\n, alia rostri aduncitate carpunt, alia latitudine eruunt,\nalia acumine excavant, alia sugunt, alia lambunt, sorbent,\nmandunt, vorant. nec minor varietas in pedum ministerio,\nut rapiant, distrahant, teneant, premant, pendeant, tellurem\nscabere non cessent.\nVenenis capreae et coturnices, ut diximus,\npinguescunt, placidissima animalia, at serpentes ovis, spectanda\nquidem draconum arte: aut enim solida hauriunt,\nsi iam fauces capiunt, quae deinde in semet convoluti frangunt\nintus atque ita putamina extussiunt, aut si tenerior\nest catulis adhuc aetas, orbe adprehensa spirae ita sensim\nvehementerque praestringunt, ut amputata parte ceu ferro\ne reliqua, quae amplexu tenetur, sorbeant. simili modo\navibus devoratis solidis contentione plumam excitam revomunt\n.\nScorpiones terra vivunt. serpentes, cum occasio\nest, vinum praecipue adpetunt, cum alioqui exiguo indigeant\n\n\n\npotu; eaedem minimo et paene nullo cibo, cum adservantur\ninclusae, sicuti aranei quoque, alioqui suctu viventes\n. ideo nullum interit fame aut siti venenatum. nam\nneque calor iis nec sanguis nec sudor , quae aviditatem naturali\nsale augent. in quo genere omnia magis exitialia, si\nsuum genus edere ante quam noceant. condit in thesauros\nmaxillarum cibum sphingiorum et satyrorum genus, mox\ninde sensim ad mandendum manibus expromit , et quod\nformicis in annum, sollemne est his in dies vel horas.\nunum animal digitos habentium herba alitur, lepus; ea et\nfruge solidipedes, et e bisulcis sues omni cibatu et radicibus.\nsolidipedum volutatio propria. serratorum dentium carnivora\nsunt omnia; ursi et fruge, fronde, vindemia, pomis\nvivunt et apibus, cancris etiam ac formicis; lupi, ut diximus,\net terra in fame. pecus potu pinguescit, ideo sal illis aptissimus\n; item veterina, quamquam et fruge et herba, scilicet\nut bibere , sic edunt. ruminant praeter iam dicta silvestrium\ncervi, cum a nobis aluntur, omnia autem iacentia potius\nquam stantia, et hieme magis quam aestate, septenis fere\nmensibus. Pontici quoque mures simili modo remandunt.\nIn potu autem, quibus serrati dentes, lambunt et\nmures hi vulgares, quamvis ex alio genere sint. quibus\ncontinui dentes, sorbent, ut equi, boves. neutrum ursi, sed\n\n\n\naquam quoque morsu vorant. in Africa maior pars ferarum\naestate non bibunt inopia imbrium, quam ob causam capti\nmures Libyci , si bibere, moriuntur. orygem perpetuo sitientia\nAfricae generant ex natura loci potu carentem et\nmirabili modo ad remedia sitientium: namque Gaetuli latrones\neo durant auxilio, repertis aperto corpore eorum saluberrimi\nliquoris vesicis.\nInsidunt in eadem Africa pardi condensam arborem\noccultatique ex ramis in praetereuntia desiliunt atque e\nvolucrum sede grassantur. feles quidem quo silentio, quam\nlevibus vestigiis obrepunt avibus! quam occulte speculatae\nin musculos exiliunt! excrementa sua effossa obruunt terra,\nintellegentes odorem ilium indicem sui esse.\nergo\net alios quosdam sensus esse quam supra dictos haut difficulter\napparet.\nSunt enim quaedam iis bella amicitiaeque, unde et adfectus\n, praeter illa quae de quibusque eorum suis diximus\nlocis. dissident olores et aquilae, corvus et chloreus noctu\ninvicem ova exquirentes, simili modo corvus et miluus, illo\npraeripiente huic cibos, cornices atque noctua, aquilae et\ntrochilus, si credimus, quoniam rex appellatur avium, noctuae\net ceterae minores aves, rursus cum trochilo mustela et\ncornix, turtur et pyrallis, ichneumones vespae et phalangia\n\naranei, aquaticaebrenthos et gavia et harpe, harpe et triorchis\naccipiter, sorices et ardiolae invicem fetibus insidiantes\n, — (aegithus avis minima cum asino; spinetis enim\nse scabendi causa atterens nidos eius dissipat, quod adeo\npavet, ut voce omnino rudentis audita ova eiciat, pulli ipsi\nmetu cadant; igitur advolans ulcera eius rostro excavat) —\nvolpes et milui, angues et mustelae et sues. aesalon vocatur\nparva avis ova corvi frangens, cuius pulli infestantur a\nvolpibus. invicem haec catulos eius ipsamque vellit; quod\nubi viderunt corvi, contra auxiliantur velut adversus communem\nhostem. et acanthis in spinis vivit; idcirco asinos\net ipsa odit flores spinae devorantes, aegithum vero in tantum\n, ut sanguinem eorum credant non coire multisque ideo\nveneficiis infament. dissident thoes et leones, et minima\naeque ac maxima. formicosam arborem urucae cavent.\nlibrat araneus se filo in caput serpentis porrectae sub umbra\narboris suae tantaque vi morsu cerebrum adprehendit,\nut stridens subinde et vertigine rotata ne filum quidem\n\n\n\npendentis rumpere, adeo non fugere queat. nec finis ante\nmortem est.\nRursus amici pavones et columbae, turtures et\npsittaci, merulae et turtures, cornix et ardiolae contra volpium\ngenus communibus inimicitiis, harpe et miluus contra\ntriorchin . quid, non et adfectus indicia sunt etiam in serpentibus\n, inmitissimo animalium genere? dicta sunt quae\nArcadia narrat de domino a dracone servato et agnito voce\n[draconis]. de aspide miraculum Phylarcho reddatur. is\nenim auctor est, cum ad mensam cuiusdam veniens in\nAegypto aleretur adsidue enixa catulos, quorum ab uno\nfilium hospitis interemptum, illam reversam ad consuetudinem\ncibi intellexisse culpam et necem intulisse catulo nec\npostea in tectum id reversam.\nSomni quaestio non obscuram coniectationem\nhabet. in terrestribus omnia quae coniveant dormire manifestum\nest. aquatilia quoque exiguum quidem, etiam qui\nde ceteris dubitant, dormire tamen existimant, non oculorum\nargumento, quia non habent genas, verum ipsa quiete\ncernuntur placida ceu soporata neque aliud quam caudas\nmoventia et ad tumultum aliquem expavescentia. de thynnis\nconfidentius adfirmatur; iuxta ripas enim aut petras dormiunt\n, plani autem piscium in vado, ut manu saepe tollantur.\nnam delphini ballaenaeque stertentes etiam audiuntur. insecta\nquoque dormire silentio apparet, quae ne luminibus\nquidem admotis excitentur.\nHomo genitus premitur somno per aliquot menses\n, dein longior in dies vigilia. somniat statim infans; nam\net pavore expergiscitur et suctum imitatur. quidam vero\nnumquam, quibus mortiferum fuisse signum contra consuetudinem\nsomnium invenimus exempla. magnus hic in vita\nlocus et diversis refertus documentis, utrumne sint aliqua\npraescita animi quiescentis, quae fiant ratione, an fortuita\nres sit ut pleraque. si exemplis agatur, profecto paria fiant.\na vino et a cibis proxima atque in redormitione vana esse\nvisa prope convenit. est autem somnus nihil aliud quam\nanimi in medium sese recessus. praeter hominem somniare\nequos, canes, boves, pecora, capras palam est: ob hoc creditur\net in omnibus quae animal pariant. de iis quae ova\ngignunt incertum est, sed dormire ea certum.\nVerum et ad insecta transeamus; haec namque restant\ninmensae subtilitatis animalia.\nRestant inmensae subtilitatis animalia, quando aliqui\nea neque spirare et sanguine etiam carere prodiderunt.\nmulta haec et multigenera, terrestrium volucrumque vita\n(alia... pinnata, ut apes, alia utroque modo, ut formicae,\naliqua et pinnis et pedibus carentia), et iure omnia insecta\nappellata ab incisuris, quae nunc cervicium loco, nunc pectorum\natque alvi, praecincta separant membra, tenui modo\nfistula cohaerentia, aliquis vero non tota incisurae ambiente\nruga, sed in alvo aut superne tantum imbricatis flexili vertebris\n, nusquam alibi spectatiore naturae rerum artificio.\nin magnis siquidem corporibus aut certe maioribus facilis\nofficina sequaci materia fuit: in his tam parvis atque tam\nnullis quae ratio, quanta vis, quam inextricabilis perfectio!\nubi tot sensus collocavit in culice? et sunt alia dictu minora:\nsed ubi visum in eo praetendit? ubi gustatum adplicavit?\nubi odoratum inseruit? ubi vero truculentam illam et portione\nmaximam vocem ingeneravit? qua subtilitate pinnas\nadnexuit, praelongavit pedum crura, disposuit ieiunam caveam\nuti alvum, avidam sanguinis et potissimum humani\nsitim accendit! telum vero perfodiendo tergori quo spiculavit\ningenio atque, ut in capaci, cum cerni non possit exilitas,\nreciproca generavit arte, ut fodiendo acuminatum pariter\nsorbendoque fistulosum esset! quos teredini ad perforanda\nrobora terebraum sono teste dentes adfixit potissimumque\ne ligno cibatum fecit! sed turrigeros elephantorum miramur\numeros taurorumque colla et truces in sublime iactus,\ntigrium rapinas, leonum iubas, cum rerum natura nusquam\n\n\n\nmagis quam in minimis tota sit. quapropter quaeso ne legentes\n, quoniam ex his spernunt multa, etiam relata fastidio\ndamnent, cum in contemplatione naturae nihil possit\nvideri supervacuum.\nInsecta multi negarunt spirare, idque ratione\npersuadentes, quoniam viscera interiora nexus spirabilis non\ninessent. itaque vivere ut fruges arboresque, sed plurimum\ninteresse, spiret aliquid an vivat. eadem de causa nec sanguinem\niis esse, qui sit nullis carentibus corde atque iecore.\nsic nec spirare ea quibus pulmo desit. unde numerosa\nquaestionum series exoritur.iidem enim et vocem esse iis\nnegant in tanto murmure apium, cicadarum sono, et alia\nquae suis aestimabuntur locis. nam mihi contuenti semper\nsuasit rerum natura nilil incredibile existimare de ea. nec\nvideo cur magis possint non trahere animam talia et vivere\nquam spirare sine visceribus, quod etiam in marinis docuimus\nquamvis arcente spiritum densitate et altitudine umoris.\nvolare quidem aliqua et animatu carere in ipso spiritu viventia\n, habere sensum victus, generationis, operis atque\netiam de futuro curam, et quamvis non sint membra quae\nvelut carina sensus invehant, esse tamen iis auditum, olfactum\n, gustatum, eximia praeterea naturae dona, sollertiam,\nanimum, artem, quis facile crediderit? sanguinem non esse\n\n\n\niis fateor sic ut terrestribus quidem, cunctis inter se similem:\nverum ut saepiae in mari sanguinis vires atramentum optineat\n, purpurarum generi infector ille sucus, sic et insectis\nquisquis est vitalis umor, hic erit sanguis. denique existimatio\nsua cuique sit: nobis propositum est naturas rerum\nmanifestas indicare, non causas indagare dubias.\nInsecta, ut intellegi possit, non videntur habere\nnervos nec ossa nec spinas nec cartilaginem nec pinguia\nnec carnes, ne crustam quidem fragilem ut quaedam marina\n, nec quae iure dicatur cutis, sed mediae cuiusdam inter\nomnia haec naturae corpus, arenti simile, nervo mollius, in\nreliquis partibus tutius vere quam durius. et hoc solum iis\nest, nec praeterea aliud. nihil intus nisi admodum paucis\nintestinum inplicatum. itaque divolsis praecipua vivacitas\net partium singularum palpitatio, quia quaecumque est ratio\nvitalis illa non certis inest membris, sed toto in corpore,\nminime tamen capite, solumque non movetur nisi cum pectore\navolsum. in nullo genere plures sunt pedes, et quibus\nex his plurimi, diutius vivunt divulsa, ut in scolopendris\nvidemus. habent autem oculos praeterque e sensibus et\ntactum atque gustatum, aliqua et odoratum, pauca et auditum\n.\nSed inter omnia ea principatus apibus et iure\npraecipua admiratio, solis ex eo genere hominum causa genitis\n. mella contrahunt sucumque dulcissimum atque subtilissimum\nac saluberrimum, favos confingunt et ceras mille\nad usus vitae, laborem tolerant, opera conficiunt, rem publi-\ncam habent, consilia privatim quoque, at duces gregatim et,\nquod maxime mirum sit, mores habent praeter cetera, cum\nsint neque mansueti generis neque feri. tanta est natura\nrerum, ut prope ex umbra minima animalis incomparabile\neffecerit quiddam. quos efficaciae industriaeque tantae comparemus\nnervos, quas vires? quos ratione medius fidius iis\nviros, hoe certe praestantioribus, quod nihil novere nisi\ncommune? non sit de anima quaestio, constet et de sanguine\n, quantulum tamen esse in tantulis potest? aestimemus\npost ea ingenium.\nHieme conduntur — unde enim firmae pruinas\nnivesque et aquilonum flatus perferre vires? — sane et insecta\nomnia, sed minus diu quae parietibus nostris occultata\nmature tepefiunt. circa apes aut temporum locorumve ratio\nmutata est, aut erraverunt priores. conduntur a vergiliarum\noccasu et latent ultra exortum — adeo non ad veris initium,\nut dixere, nec quisquam in Italia de alvis existimat ante\n\n\n\nfabas florentes —, exeunt ad opera et labores, nullusque,\ncum per caelum licuit, otio perit dies. primum favos construunt\n, ceram fingunt, hoc est domos cellasque faciunt,\ndein subolem, postea mella, ceram ex floribus, melliginem\ne lacrimis arborum quae glutinum pariunt, salicis, ulmi,\nharundinis suco , cummi, resina. his primum alvum ipsam\nintus in totum ut quodam tectorio inlinunt et aliis amarioribus\nsucis contra aliarum bestiolarum aviditates, id se facturas\nconsciae quod concupisci possit; isdem fores quoque\nlatiores circumstruunt.\nPrima fundamenta commosin vocant periti, secunda\npissoceron, tertia propolin, inter coria cerasque,\nmagni ad medicamina usus. commosis crusta est prima, saporis\namari. pissoceros super eam venit, picantium modo,\nceu dilutior cera. e vitium populorumque mitiore cummi\npropolis, crassioris iam materiae additis floribus, nondum\ntamen cera, sed favorum stabilimentum, qua omnes frigoris\naut iniuriae aditus obstruuntur, odore et ipsa etiamnum\ngravi, ut qua plerique pro galbano utantur.\nPraeter haec convehitur erithace, quam aliqui sandaracam\n, alii cerinthum vocant. hic erit apium dum operantur\ncibus, qui saepe invenitur in favorum inanitatibus\n\n\n\nsepositus, et ipse amari saporis. gignitur autem rore verno\net arborum suco cummium modo, capitur in ficis minor,\naustri flatu nigrior, aquilonibus melior et rubens, plurimus\nin Graecis nucibus. Menecrates florem esse dicit, sed\nnemo praeter eum.\nCeras ex omnium arborum satorumque floribus\nconfingunt excepta rumice et echinopode; herbarum haec\ngenera. falso excipitur et spartum, quippe cum in Hispania\nmulta in spartariis mella herbam eam sapiant. falso et\noleas excipi arbitror, quippe olivae proventu plurima examina\ngigni certum est. fructibus nullis nocetur. mortuis\nne floribus quidem, non modo corporibus, insidunt. operantur\nintra LX p. et subinde consumptis in proximo floribus\nspeculatores ad pabula ulteriora mittunt, noctu deprehensae\nin expeditione excubant supinae, ut alas a rore protegant\n,\nne quis miretur amore earum captos Aristomachum\nSolensem duodesexaginta annis nihil aliud egisse,\nPhiliscum vero Thasium in desertis apes colentem Agrium\ncognominatum, qui ambo scripsere de iis.\nRatio operismire divisi: statio ad portas more\n\ncastrorum, quies in matutinum, donec una excitet gemino\naut triplici bombo ut bucino aliquo. tune universae provolant\n, si dies mitis futurus est. praedivinant enim ventos\nimbresque, cum se continent tectis; itaque temperie caeli\notium hoc inter praescita habent. cum agmen ad opera\nprocessit, aliae flores adgerunt pedibus, aliae aquam ore\nguttasque lanugine totius corporis. quibus est earum adulescentia\n, ad opera exeunt et supra dicta convehunt, seniores\nintus operantur. quae flores comportant, prioribus pedibus\nfemina onerant propter id natura scabra, pedes priores\nrostro, totaeque onustae remeant sarcina pandatae. excipiunt\neas ternae quaternae, quae exonerant. sunt enim intus\nquoque officia divisa: aliae struunt, aliae poliunt, aliae\nsuggerunt, aliae cibum comparant ex eo quod adlatum est;\nneque enim separatim vescuntur, ne inaequalitas operis et\ncibi fiat et temporis. struunt orsae a concamaratione alvi\ntextumque velut a summa tela deducunt, limitibus binis\ncirca singulos actus, ut aliis intrent, aliis exeant. favi, superiore\nparte adfixi et paulum etiam lateribus, simul haerent\n\net pendent; ima alvum non contingunt, oblongiaut rotundi,\nqualiter poposcit alvus, aliquando et duorum generum, cum\nduo examina concordibus populis dissimiles habuere ritus.\nruentes ceras fulciunt, pilarum intergerivis a solo fornicatis,\nne desit aditus ad sarciendum. primi fere tres versus inanes\nstruuntur, ne promptum sit quod invitet furantem ; novissimi\nmaxime inplentur mille. ideo aversa alvo favi eximuntur\n. gerulae secundos flatus captant. si cooriatur procella\n, adprehensi pondusculo lapilli se librant; quidam in\numeros eum inponi tradunt. iuxta vero terram volant in\nadverso flatu vepribus evitatis. mira observatio operis:\ncessantium inertiam notant, castigant, mox et puniunt morte.\nmira munditia amoliuntur omnia e medio, nullaeque inter\nopera spurcitiae iacent; quin et excrementa operantium intus\n, ne longius recedant, unum congesta in locum turbidis\ndiebus et operis otio egerunt. cum advesperascit, in alvo\nstrepunt minus ac minus, donec una circumvolet eodem\nquo excitavit bombo ceu quietem capere imperans , et hoc\ncastrorum more. tunc repente omnes conticescunt.\nDomos primum plebei exaedificant, deinde regibus.\n\n\n\nsi speratur largior proventus, adiciuntur contubernia et fucis.\nhae cellarum minimae, sed ipsi maiores apibus. sunt\nautem fuci sine aculeo, velut inperfectae apes novissimaeque\na fessis aut iam emeritis inchoatae, serotinus fetus et\nquasi servitia verarum apium, quam ob rem imperant iis\nprimosque expellunt in opera, tardantes sine dementia puniunt\n. neque in opere tantum, sed in fetu quoque adiuvant\neas, multum ad calorem conferente turba. certe quo maior\neorum fuit multitudo, hoc maior fit et examinum proventus.\ncum mella coeperunt maturescere, abigunt eos multaeque\nsingulos adgressae trucidant. nec id genus nisi vere conspicitur\n. fucus ademptis alis in alvum reiectus ipse ceteris\nadimit. regias imperatoribus futuris in ima parte\nalvi exstruunt amplas, magnificas, separatas, tuberculo eminentes\n, quod si exprimatur, non gignuntur. sexangulae\nomnes cellae a singulorum pedum opere. nihil horum stato\ntempore, sed rapiunt diebus serenis munia. melle uno alterove\nsummum die cellas replent.\nVenit hoc ex aëre et maxime siderum exortu, praecipueque\nipso sirio explendescente, nec omnino prius vergiliarum\n\n\n\nexortu, sublucanis temporibus. itaque tum prima\naurora folia arborum melle roscida inveniuntur ac, si qui\nmatutino sub diu fuere, unctas liquore vestes capillumque\nconcretum sentiunt, sive ille est caeli sudor sive quaedam\nsiderum saliva sive purgantis se aëris sucus; utinamque\nesset purus ac liquidus et suae naturae, qualis defluit primo\n! nunc vero e tanta cadens altitudine multumque, dum\nvenit, sordescens et obvio terrae halitu infectus, praeterea\ne fronde ac pabulis potus et in utriculos congestus apium\n— ore enim eum vomunt —, ad hoc suco florum corruptus\net alvi vitiis maceratus totiensque mutatus, magnam\ntamen caelestis naturae voluptatem adfert.\nibi\noptimus semper, ubi optimorum doliolis florum conditur.\nfit Atticae regionis hoc et Siculae Hymetto et Hybla locis,\nmox Calydna insula. est autem initio mel ut aqua dilutum\net primis diebus fervet ut musta seque purgat, vicensimo\ndie crassescit, mox obducitur tenui membrana, quae fervoris\nipsius spuma concrescit. sorbetur optimum et minime\nfronde infectum e quercus, tiliae, harundinum foliis.\nSumma quidem bonitatis natione constat, ut\nsupra diximus, pluribus modis. aliubi enim favi cera spectabiles\n\ntabiles gignuntur, ut in Sicilia, Paelignis, aliubi copia mellis,\nut in Creta, Cypro, Africa, aliubi magnitudine, ut in septentrionalibus\n, viso iam in Germania octo pedum longitudinis\nfavo in cava parte nigro. in quocumque tamen tractu terna\nsunt genera mellis. vernum ex floribus constructo favo, quod\nideo vocatur anthinum. hoc quidam attingi vetant, ut largo\nalimento valida exeat suboles. alii ex nullo minus apibus\nrelinquunt, quoniam magna sequatur ubertas magnorum\nsiderum exortu, praeterea solstitio, cum thymum et uva\nflorere incipiunt, praecipua cellarum materia. est autem\nin eximendis favis necessaria dispensatio, quoniam inopia\ncibi desperant moriunturque aut diffugiunt, contra copia\nignaviam adfert, ac iam melle, non erithace, pascuntur. ergo\ndiligentiores ex hac vindemia XV partem apibus relinquunt.\ndies status inchoandae, ut quadam lege naturae, si scire aut\nobservare homines vellent, tricensimus ab educto examine,\nfereque Maio mense includitur haec vindemia.\nAlterum genus est mellis aestivi, quod ideo vocatur horaeon\na tempestivitate praecipua, ipso sirio exsplendescente\npost solstitium diebus XXX fere. inmensa circa hoc subtilitas\nnaturae mortalibus patefacta est, nisi fraus hominum\ncuncta pernicie corrumperet. namque ab exortu sideris\ncuiuscumque, sed nobilium maxime, aut caelestis arcus, si\nnon sequantur imbres, sed ros tepescat solis radiis, medicamenta\n, non mella, gignuntur, oculis, ulceribus internisque\nvisceribus dona caelestia. quod si servetur hoc sirio exoriente\n\n\n\ncasuque congruat in eundem diem, ut saepe, Veneris aut\nlovis Mercurive exortus, non alia suavitas visque mortalium\nmalis a morte revocandis quam divini nectaris fiat.\nMel plenilunio uberius capitur, sereno die\npinguius. in omni melle quod per se fluxit ut mustum oleumque\n, appellatur acetum . maxime laudabile est aestivum\nomne rutilum, ut siccioribus confectum diebus. album mel\nnon fit ubi thymum est, sed oculis et ulceribus aptissimum\nexistimatur. e thymo coloris aurei, saporis gratissimi, quo\nfit palam; .... doliolis pingue, e marino rore spissum. quod\nconcrescit autem, minime laudatur. thymosum non coit et\ntactu praetenuia fila mittit, quod primum bonitatis argumentum\nest; abrumpi statim et resilire guttas vilitatis indicium\nhabetur. sequens probatio ut sit odoratum etex\ndulci acre, glutinosum, perlucidum. aestiva mellatione X\npartem Cassio Dionysio apibus relinqui placet, si plenae\nfuerint alvi; si minus, pro rata portione aut, si inanes, omnino\n\n\n\nnon attingi. huic vindemiae Attici signum dedere initium\ncaprifici, alii diem Volcano sacrum.\nTertium genus mellis minime probatum silvestre,\nquod ericaeum vocant. convehitur post primos autumni imbres\n, cum erice sola floret in silvis, ob id harenoso simile.\ngignit id maxime arcturi exortus ex a. d. pr. id. Septembres.\nquidam aestivam mellationem ad arcturi exortum proferunt,\nquoniam ad aequinoctium autumni ab eo supersint dies\nXIIII, et ab aequinoctio ad vergiliarum occasum diebus\nXXXXVIII plurima sit erice. Athenienses eam tetralicen\nappellant, Euboea sisyrum, putantque apibus esse gratissimam\n, fortassis quia tune nulla alia sit copia. haec ergo\nmellatio fine vindemiae et vergiliarum occasu idibus Novembribus\nfere includitur. relinqui ex ea duas partes apibus\nratio persuadet, et semper eas partes favorum, quae habeant\nerithacen. a bruma ad arcturi exortum diebus LX\nsomno aluntur sine ullo cibo. ab arcturi exortu ad aequinoctium\nvernum tepidiore tractu iam vigilant, sed etiamnum\nalvo se continent servatosque in id tempus cibos repetunt.\n\n\n\nin Italia vero hoc idem a vergiliarum exortu faciunt et in\neum dormiunt. alvos quidam in eximendo melle expendunt,\nita diribentes quantum relinquant. aequitas quidem etiam\nin iis obstringitur, feruntque societate fraudata alvos mori.\nin primis ergo praecipitur, lauti ut purique eximant mella.\nfaetorem mulierumque menses odere. cum eximantur mella,\napes abigi fumo utilissimum, ne irascantur aut ipsae avide\nvorent. fumo crebriore et ignavia earum excitatur ad opera,\nnam nisi incubavere, favos lividos faciunt. rursus fumo nimio\ninficiuntur, quando iniuriam celerrime sentiunt mella,\nvel minimo contactu roris acescentia. et ob id inter genera\nservatur quod acapnum vocant.\nFetus quonam modo progenerarent, magna inter\neruditos et subtilis fuit quaestio. apium enim coitus visus\nest numquam. plures existimavere ore confingi floribus\ncompositas apte atque utiliter; aliqui coitu unius, qui rex\n\n\n\nin quoque appelletur examine: hunc esse solum marem,\npraecipua magnitudine, ne fatiscat; ideo fetum sine eo non\nedi, apesque reliquas tamquam marem feminas comitari, non\ntamquam ducem. quam probabilem alias sententiam fucorum\nproventus coarguit. quae enim ratio, ut idem coitus\ninperfectos generet alios? propior vero prior existimatio\nfieret, ni rursus alia difficultas occurreret. quippe nascuntur\naliquando in extremis favis apes grandiores, quae ceteras\nfugant. oestrus vocatur hoc malum, quonam modo nascens,\nsi ipsae fingunt? quod certum est, gallinarum modo incubant\n. id, quod exclusum est, primo vermiculus videtur\ncandidus, iacens transversus adhaerensque ita ut pars cerae\nvideatur. rex statim mellei coloris, ut electo flore ex omni\ncopia factus, neque vermiculus, sed statim pinniger. cetera\nturba cum formam capere coepit, nymphae vocantur, ut fuci\nserenes aut cephenes . si quis alterutris capita demat prius\nquam pinnas habeant, pro gratissimo sunt pabulo matribus.\ntempore procedente instillant cibos atque incubant, tum\nmaxime murmurantes, caloris, ut putant, faciendi gratia\nnecessarii excludendis pullis, donec ruptis membranis, quae\nsingulos cingunt, ovorum modo universum agmen emergat.\nspectatum hoc Romae consularis cuiusdam surburbano, alvis\ncornu lanternae tralucido factis. fetus intra XLV diem peragitur\n\n\n\n. fit in favis quibusdam qui vocatur clavus, amarae\nduritia cerae, cum fetum inde non eduxere morbo aut ignavia\naut infecunditate naturali; hic est abortus apium.\nprotinus autem educti operantur quadam disciplina cum\nmatribus, regemque iuvenem aequalis turba comitatur. reges\nplures inchoantur, ne desint. postea ex his suboles cum\nadulta esse coepit, concordi suffragio deterrimos necant, ne\ndistrahant agmina. duo autem genera eorum: melior rufus,\ndeterior niger variusque. omnibus forma semper egregia\net duplo quam ceteris maior, pinnae breviores, crura recta,\ningressus celsior, in fronte macula quodam diademate candicans\n. multum etiam nitore a volgo differunt.\nQuaerat nunc aliquis, unusne Hercules fuerit\net quot Liberi patres, et reliqua vetustatis situ obruta! ecce\nin re parva villisque nostris adnexa, cuius adsidue copia\nest, non constat inter auctores, rex nullumne solus habeat\naculeum, maiestate tantum armatus, an dederit quidem eum\nnatura, sed usum eius illi tantum negaverit. illud constat,\nimperatorem aculeo non uti. mira plebei circa eum obedientia\n. cum procedit, una est totum examen circaque eum\nglobatur, cingit, protegit, cerni non patitur. reliquo tempore\n\n\n\n, cum populus in labore est, ipse opera intus circumit,\nsimilis exhortanti, solus inmunis. circa eum satellites quidam\nlictoresque, adsidui custodes auctoritatis. procedit foris\nnon nisi migraturo examine. id multo intellegitur ante, aliquot\ndiebus murmure intus strepente, apparatus indice\ndiem tempestivum eligentium. si quis alam ei detruncet,\nnon fugiat examen. cum processere, se quaeque proximam\nilli cupit esse, in officio conspici gaudet. fessum umeris\nsublevant, validius fatigatum ex toto portant. si qua lassata\ndefecit aut forte aberravit, odore persequitur. ubicumque\nille consedit, ibi cunctarum castra sunt.\nTunc ostenta faciunt privata ac publica, uva dependente\nin domibus templisque, saepe expiata magnis\neventibus. sedere in ore infantis tum etiam Platonis, suavitatem\nillam praedulcis eloquii portendentes. sedere in\ncastris Drusi imperatoris, cum prosperrime pugnatum apud\nArbalonem est, hautquaquam perpetua haruspicum coniectura\n, qui dirum id ostentum existimant semper. duce\nprenso totum tenetur agmen, amisso dilabitur migratque\nad alios. esse utique sine rege non possunt. invitae autem\ninteremunt eos, cum plures fuere, potiusque nascentium\ndomos diruunt, si proventus desperatur. tunc et fucos abigunt\n. quamquam et de his video dubitari propriumque iis\ngenus esse aliquos existimare, sicut furibus, grandissimis\n\n\n\ninter illos, sed nigris lataque alvo, ita appellatis, quia furtim\ndevorent mella. certum est ab apibus fucos interfici.\nutique regem non habent. et quo modo sine aculeo nascantur\nin quaestione est.\nVmido vere melior fetus, sicco mel copiosius ; quod si\ndefecit aliquas alvos cibus, impetum in proximas faciunt\nrapinae proposito. at illae contra derigunt aciem et, si\ncustos adsit, alterutra pars, quae sibi favere sensit, non adpetit\neum. ex aliis quoque saepe dimicant causis duasque\nacies contrarias duosque imperatores instruunt, maxime rixa\nin convehendis floribus exserta et suos quibusque evocantibus\n, quae dimicatio iniectu pulveris aut fumo tota discutitur,\nreconciliatur vero lacte vel aqua mulsa.\nApes sunt et rusticae silvestresque, horridae\naspectu, multo iracundiores, sed opere ac labore praestantes.\nurbanarum duo genera: optimae breves variaeque et in rotunditatem\ncompactiles, deteriores longae et quibus similitudo\nvesparum, etiamnum deterrimae ex iis pilosae. in\nPonto sunt quaedam albae, quae bis in mense mella faciunt,\ncirca Thermodontem autem fluvium duo genera, aliarum\nquae in arboribus mellificant, aliarum quae sub terra, triplici\ncerarum ordine, uberrimi proventus. aculeum apibus\ndedit natura, ventri consertum ad unum ictum. hoc infixo\n\nquidam eas statim emori putant, aliqui non nisi in tantum\nadacto, ut intestini quippiam sequatur, sed fucos postea esse\nnec mella facere velut castratis viribus pariterque et nocere\net prodesse desinere. est in exemplis equus ab iis occisus.\nodere foedos odores proculque fugiunt, sed et fictos; itaque\nunguenta redolentes infestant. ipsae plurimorum animalium\niniuriis obnoxiae. inpugnant eas naturae eiusdem degeneres\nvespae atque crabrones, etiam e culicum genere qui vocantur\nmuliones. populantur hirundines et quaedam aliae aves.\ninsidiantur aquantibus ranae, quae maxima earum est operatio\ntum cum subolem faciunt; nec hae tantrum quae stagna\nrivosque obsident, verum et rubetae veniunt ultro adrepentesque\nforibus portas sufflant: ad hoc statio provolat confestimque\nabripitur . nec sentire ictus apium ranae traduntur\n. inimicae et oves difficile se e lanis earum explicantibus\n. cancrorum etiam odore, si quis iuxta coquat,\nexanimantur.\nQuin et morbos suapte natura sentiunt. index\neorum tristitia torpens et cum ante fores in teporem solis\npromotis aliae cibos ministrant, cum defunctas progerunt\nfunerantiumque more comitantur exequias. rege ea peste\n\nconsumpto maeret plebes ignavo dolore, non cibos convehens\n, non procedens; tristi tantum murmure glomeratur\ncirca corpus eius. subtrahitur itaque deductae multitudini.\nalias spectantes exanimem luctum non minuunt; tunc quoque\nni subveniatur, fame moriuntur. hilaritate igitur et\nnitore sanitas aestimatur.\nsunt et operis morbi: cum\nfavos non explent, claron vocant; item blapsigonian, si\nfetum non peragant .\nInimica et echo est resultanti sono, qui pavidas\nalterno pulset ictu; inimica et nebula. aranei quoque vel\nmaxime hostiles: cum praevaluere, ut intexant, enecant\nalvos. papilio etiam hic ignavus et inhonoratus, luminibus\naccensis advolitans, pestifer, nec uno modo: nam et ipse\nceras depascitur et relinquit excrementa, e quibus teredines\ngignuntur; fila etiam araneosa , quacumque incessit, alarum\nmaxime e lanugine obtexit. nascuntur et in ipso ligno teredines\n, quae ceras praecipue adpetunt. infestat et aviditas\npastus, nimia forum satietate verno maxime tempore alvo\ncita. oleo quidem non apes tantum, sed omnia insecta exanimantur\n, praecipue si capite uncto in sole ponantur. aliquando\net ipsae contrahunt mortis sibi causas, cum sensere\n\n\n\neximi mella,avide vorantes, cetero preaparce et quae alioqui\nprodigas atque edaces non secus ac pigras et ignavas\nproturbent. nocent et sua mella ipsis inlitaeque ab aversa\nparte moriuntur. tot hostibus, tot casibus — et quotam\nportionem eorum commemoro? — tam munificum animal\nexpositum est. remedia dicemus suis locis; nunc enim\nsermo de natura est.\nGaudent plausu atque tinnitu aeris eoque\nconvocantur. quo manifestum est auditus quoque inesse\nsensum. effecto opere, educto fetu functae munere omni\nexercitationem tamen sollemnem habent, spatiataeque in\naperto et in altum elatae, gyris volatu editis, tum demum\nad cibum redeunt. vita iis longissima, ut prospere inimica\nac fortuita cedant , septenis annis. universas alvos numquam\nultra decem annos durasse proditur. sunt qui mortuas\n, si intra tectum hieme serventur , dein sole verno torreantur\nac ficulneo cinere tepido foveantur, putent revivescere\n; in totum vero amissas reparari ventribus bubulis\n\n\n\nrecentibus cum fimo obrutis, Vergilius iuvencorum corpore\nexanimato, sicut equorum vespas atque crabrones,\nsicut asinorum scarabaeos , mutante natura ex aliis quaedam\nin alia. sed horum omnium coitus cernuntur, et tamen in\nfetu eadem prope natura quae apibus.\nVespae in sublimi e luto nidos faciunt, in iis\nceras, crabrones cavernis aut sub terra. et horum omnium\nsexangulae cellae, cerae autem e cortice, araneosae. fetus\nipse inaequalis ut barbaris : alius evolat, alius in nympha\nest, alius in vermiculo , et autumno, non vere, omnia ea.\nplenilunio maxime crescunt. vespae quae ichneumones vocantur\n— sunt autem minores quam aliae — unum genus\nex araneis peremunt , phalangium appellatum, et in nidos\nsuos ferunt, deinde inlinunt et ex iis incubando suum genus\nprocreant. praeterea omnes care vescuntur contra quam\napes, quae nullum corpus attingunt. sed vespae muscas\ngrandiores venantur amputatoque iis capite reliquum corpus\nauferunt. crabronum silvestres in arborum cavernis degunt\n; hieme ut cetera insecta conduntur; vita bimatum\nnon transit. ictus eorum haut temere sine febri est. auctores\nsunt ter novenis punctis interfici hominem. aliorum,\nqui mitiores videntur, duo genera: opifices, minores corpore,\n\n\n\nqui moriuntur hieme, matres, quae biennio durant; hi et\nclementes. nidos vere faciunt fere quadrifores, in quibus\nopifices generentur. his eductis alios deinde maiores nidos\nfingunt, in quibus matres futuras producant iam: tum opifices\nfunguntur munere et pascunt eas. latior matrum species\n, dubiumque an habeant aculeos, quia non egrediuntur.\net iis sui fuci. quidam opinantur omnibus his ad hiemem\ndecidere aculeos. nec crabronum autem nec vesparum generi\nreges aut examina, sed subinde renovatur multitudo\nsubole.\nQuartum inter haec genus est bombycum, in\nAssyria proveniens, mains quam supra dicta. nidos luto\nfingunt salis specie, adplicatos lapidi, tanta duritia, ut spiculis\nperforari vix possint. in iis ceras largius quam apes\nfaciunt, dein maiorem vermiculum.\nEt alia horum origo. ex grandiore vermiculo gemina\nprotendens sui generis cornuum urica fit, dein quod\nvocatur bombylis, ex ea necydallus, ex hoc in sex mensibus\nbombyx. telas araneorum modo texunt ad vestem luxumque\nfeminarum, quae bombycina appellatur. prima eas re-\n\n\n\ndordiri rursusque texere invenit in Coo mulier Pamphile,\nPlateae filia, non fraudanda gloria excogitatae rationis, ut\ndenudet feminas vestis.\nBombycas et in Coo insula nasci tradunt cupressi\n, terebinthi, fraxini, quercus florem imbribus decussum\nterrae halitu animante. fieri autem primo papiliones\nparvos nudosque, mox frigorum inpatientia villis inhorrescere\net adversus hiemem tunicas sibi instaurare densas,\npedum asperitate radentes foliorum lanuginem. in vellera\nhanc ab iis cogi subigique unguium carminatione, mox trahi\nin tramas, tenuari ceu pectine, postea adprehensam corpori\ninvolvi nido volubili; tum ab homine tolli fictilibusque vasis\ntepore et furfurum esca nutiri, atque ita subnasci sui generis\nplumas, quibus vestitos ad alia pensa dimitti. quae\nvero capta sint lanitica, umore lentescere, mox in fila tenuari\niunceo fuso. nec puduit has vestes usurpare etiam viros\nlevitatem propter aestivam: in tantum a lorica gerenda\ndiscessere mores, ut oneri sit etiam vestis. Assyria tamen\nbombyce adhuc feminis cedimus.\nAraneorum his non absurde iungatur natura,\ndigna vel praecipua admiratione. plura autem sunt genera\nnec dictu necessaria in tanta notitia. phalangia ex iis appellantur\nquorum noxii morsus, corpus exiguum, varium,\nacuminatum, adsultim ingredientium. altera eorum species\nnigri, prioribus cruribus longissimis. omnibus internodia\nterna in cruribus. luporum minimi non texunt, maiores in\nterra, et cavernis exigua vestibula praepandunt. tertium eorundem\ngenus erudita operatione conspicuum. orditur telas\ntantique operis materiae uterus ipsius sufficit, sive ita corrupta\nalvi natura stato tempore, ut Democrito placet, sive\nest quaedam intus lanigera fertilitas: tam moderato ungue,\ntam tereti filo et tam aequali deducit stamina, ipso se pondere\nusus. texere a medio incipit, circinato orbe subtemina\nadnectens, maculasque paribus semper intervallis, sed subinde\ncrescentibus ex angusto dilatans indissolubili nodo\ninplicat. quanta arte celat pedicas a scutulato rete grassantes\n! quam non ad hoc videtur pertinere crebratae pexitas\ntelae et quadam politurae arte ipsa per se tenax ratio\ntramae! quam laxus ad flatus ac non respuenda quae veniant\nsinus! derelicta lasso praetendi summa parte arbitrere\nlicia: at illa difficile cernuntur atque, ut in plagis,\nlineae offensae praecipitant in sinum. specus ipse qua concamaratur\n\n\n\narchitectura! et contra frigora quanto villosior!\nquam remotus a medio aliudque agenti similis, inclusus\nvero sic, ut sit necne intus aliquis cerni non possit! age\nfirmitas, quando rumpentibus ventis, qua pulverum mole\ndegravante! latitudo telae saepe inter duas arbores, cum\nexercet artem et discit texere, longitudo fili a cacumine\nac rursus a terra per illud ipsum velox reciprocatio, subitque\npariter ac fila deducit. cum vero captura incidit, quam\nvigilans et paratus accursus! licet extrema haereat plaga,\nsemper in medium currit, quia sic maxime totum concutiendo\ninplicat. scissa protinus reficit ad polituram sarciens.\nnamque et lacertarum catulos venantur, os primum tela involventes\net tunc demum labra utraque morsu adprehendentes\n, amphitheatrali spectaculo, cum contigit. sunt ex eo\net auguria. quippe incremento amnium futuro telas suas\naltius tollunt. iidem sereno texunt, nubilo retexunt, ideoque\nmulta aranea imbrium signa sunt. feminam putant\nesse quae texat, marem qui venetur; ita paria fieri merita\nconiugio.\nAranei conveniunt clunibus, pariunt vermiculos\novis similes: nam nec horum differri potest genitura, quoniam\n\n\n\ninsectorum vix ulla alia ratio est. pariunt autem om\nnia in tela, set sparsa, quia saliunt atque ita emittunt. phalangia\ntantum in ipso specu incubant magnum numerum,\nqui, ut emersit, matrem consumit, saepe et patrem; adiuvat\nenim incubare. pariunt autem et trecenos — ceterae pauciores\n—et incubant triduo. consummantur aranei quater septenis\ndiebus.\nSimiliter his et scorpiones terrestres vermiculos\novorum specie pariunt similiterque pereunt, pestis\ninportuna , veneni serpentium, nisi quod graviore supplicio\nlenta per triduum morte conficiunt, virginibus letali semper\nictu et feminis fere in totum, viris autem matutino, exeuntes\ncavernis prius quam aliquo fortuito ictu ieiunum egerant\nvenenum. semper cauda in ictu est nulloque momento\nmeditari cessat, ne quando desit occasioni; ferit et obliquo\nictu et inflexo. venenum ab iis candidum fundi Apollodorus\nauctor est, in novem genera discriptis per colores\nmaxime supervacuos, quoniam non est scire quos minime\nexitiales praedixerit. geminos quibusdanm aculeos esse,\nmaresque saevissimos — nam coitum iis tribuit —, intellegi\n\n\n\nautem gracilitate et longitudine. venenum omnibus\nmedio die, cum incanduere solis ardoribus, itemque, cum\nsitiunt, inexplebiles potus. constat et septena caudae internodia\nsaeviora esse; pluribus enim sena sunt. hoc malum\nAfricae volucre etiam austri faciunt pandentibus bracchia\nut remigia sublevantes; Apollodorus idem plane quibusdam\ninesse pinnas tradit. saepe Psylli, qui reliquarum\nvenena terrarum invehentes quaestus sui causa peregrinis\nmalis implevere Italiam, hos quoque importare conati sunt,\nsed vivere intra Siculi caeli regionem non potuere. visuntur\ntamen aliquando in Italia, sed innocui, multisque aliis in\nlocis, ut circa Pharum in Aegypto. in Scythia interemunt\netiam sues, alioqui vivaciores contra venena talia, nigras\nquidem celerius, si in aquam se inmerserint. homini icto\nputatur esse remedio ipsorum cinis potus in vino. magnam\nadversitatem oleo mersis et stellionibus putant esse, innocuis\ndumtaxat iis qui et ipsi carent sanguine, lacertarum\nfigura; aeque scorpiones in totum nullis nocere quibus non\nsit sanguis. quidam et ab ipsis fetum devorari arbitrantur;\nunum modo relinqui sollertissimum et qui se ipsius matris\nclunibus inponendo tutus et a cauda et a morsu loco fiat;\nhunc esse reliquorum ultorem, qui postremo genitores superne\nconficiat. pariuntur autem undeni.\nChamaeleonum stelliones hi quodam modo naturam\nhabent, rore tantum viventes praeterque araneis.\nSimilis cicadis vita, quarum duo genera: minores\nquae primae proveniunt et novissimae pereunt; sunt autem\nmutae. sequens est volatura earum quae canunt ; vocantur\nachetae et, quae minores ex his sunt, tettigonia. sed illae\nmagis canorae. mares canunt in utroque genere, feminae\nsilent. gentes vescuntur iis ad orientem, etiam Parthi opibus\nabundantibus. ante coitum mares praeferunt, a coitu\nfeminas , ovis earum corrupti, quae sunt candida. coitus\nsupinis. asperitas praeacuta in dorso, qua excavant feturae\nlocum in terra. fit primo vermiculus, deinde ex eo quae\nvocatur tettigometra, cuius cortice rupto circa solstitia evolant\n, noctu semper, primo nigrae atque durae. unum hoc ex\niis, quae vivunt, et sine ore est; pro eo quiddam aculeat\norum linguis simile, et hoc in pectore, quo rorem lambunt.\npectus ipsum fistulosum. hoc canunt achetae, ut dicemus.\nde cetero in ventre nihil est. excitatae cum subvolant,\numorem reddunt, quod solum argumentum est rore eas ali.\nisdem solis nullum ad excrementa corporis foramen. oculis\ntam hebetes, ut, si quis digitum contrahens ac remittens\n\nadpropinquetiis, transeant velut folioludente. quidam duo\nalia genera faciunt earum: surculariam, quae sit grandior;\nfrumentariam, quam alii avenariam vocant, apparet enim simul\ncum frumentis arescentibus.\ncicadae non nascuntur\nin raritate arborum — idcirco non sunt Cyrenis nisi\ncirca oppidum — nec in campis nec in frigidis aut umbrosis\nnemoribus. est quaedam et his locorum differentia.\nin Milesia regione paucis sunt locis, sed in Cephallania amnis\nquidam paenuriam earum et copiam dirimit. at in Regino\nagro silent omnes, ultra flumen in Locrensi canunt. pinnarum\nillis natura quae apibus, sed pro corpore amplior.\nInsectorum autem quaedam binas gerunt pinnas\n, ut muscae, quaedam quaternas, ut apes. membranis et\ncicadae volant. quaternas habent quae aculeis in alvo armantur\n. nullum, cui telum in ore, pluribus quam binis advolat\npinnis. illis enim ultionis causa datum est, his aviditatis\n. nullis eorum pinnae revivescunt avulsae. nullum,\ncui aculeus in alvo, bipinne est.\nQuibusdam pinnarum tutelae crusta supervenit, ut\nscarabaeis , quorum tenuior fragiliorque pinna. his negatus\n\naculeus, sed in quodam genere eorum grandi cornua praelonga\n, bisulca dentatis forcipibus in cacumine , cum libuit,\nad morsum coeuntibus, infantium etiam remediis ex cervice\nsuspenduntur; lucavos vocat hos Nigidius. aliud rursus\neorum genus, qui e fimo ingentes pilas aversi pedibus volutant\nparvosque in iis contra rigorem hiemis vermiculos\nfetus sui nidulantur. volitant alii magno cum murmure aut\nmugitu, alii focos et prata crebris foraminibus excavant, nocturno\nstridore vocales. lucent ignium modo noctu laterum\net clunium colore lampyrides, nunc pinnarum hiatu refulgentes\n, nunc vero conpressu obumbratae, non ante matura\npabula aut post desecta conspicuae. e contrario tenebrarum\nalumna blattis vita, lucemque fugiunt in balinearum maxime\numido vapore prognatae. fodiunt ex eodem genere rutili\natque praegrandes scarabaei tellurem aridam favosque parvae\net fistulosae modo spongiae medicate melle fingunt. in\nThrecia iuxta Olynthum locus est parvus, in quo unum hoc\nanimal exanimatur, ob hoc Cantharolethrus appellatus. pinnae\ninsectis omnibus sine scissura. nulli cauda nisi scorspion\ni. hic eorum solus et bracchia habet et in cauda spiculum\n\n\n\n; reliquorum quibusdam aculeus in ore, ut asilo, sive\ntabanum dici placet, item culici et quibusdam muscis, omnibus\nautem his in ore et pro lingua. sunt hi aculei quibusdam\nhebetes neque ad punctum, sed ad suctum, ut muscarum\ngeneri, in quo lingua evidens fistula est. nec sunt\ntalibus dentes. aliis cornicula ante oculos praetenduntur\nignava, ut papilionibus. quaedam insecta carent pinnis, ut\nscolopendra.\nInsectorum pedes quibus sunt, in obliquum\nmoventur. quorundam extremi longiores foris curvantur,\nut locustis.\nHae pariunt, in terram demisso spinae caule, ova condensa\nautumni tempore. ea durant hieme; e terra subsequenti\nanno exitu veris emittunt parvas, nigrantes et sine\ncruribus pinnisque reptantes. itaque vernis aquis intereunt\nova, sicco vere maior proventus. alii duplicem earum fetum\ngeminumque exitium tradunt: vergiliarum exortu parere,\ndeinde ad canis ortum obire et alias renasci; quidam arcturi\noccasu renasci. mori matres, cum pepererint , certum\nest, vermiculo statim circa fauces innascente qui eas strangulat\n. eodem tempore mares obeunt. et tam frivola ratione\nmorientes serpentem, cum libuit, necant singulae, faucibus\n\n\n\neius adprehensis mordicus. non nascuntur nisi rimosis locis\n. in India ternum pedum longitudinis esse traduntur,\ncruribus et feminibus serrarum usum praebere, cum inaruerint\n. est et alius earum obitus: gregatim sublatae vento\nin maria aut stagna decidunt. forte hoc casuque evenit,\nnon, ut prisci existimavere, madefactis nocturno umore alis.\niidem quippe nec volare eas noctibus propter frigora tradiderunt\n, ignari etiam longinqua maria ab iis transiri , continuata\nplurium dierum — quod maxime miremur — fame\nquoque, quam propter externa pabula petere sciunt. deorum\nirae pestis ea intellegitur. namque et grandiores cernuntur\net tanto volant pinnarum stridore, ut [aliae] alites credantur ,\nsolemque obumbrant sollicitis suspectantibus populis, ne\nsuas operiant terras. sufficiunt quippe vires et, tamquam\nparum sit maria transisse, inmensos tractus permeant diraque\nmessibus nube contegunt, multa contactu adurentes,\nomnia vero morsu erodentes et fores quoque tectorum.\nItaliam ex Africa maxime coortae infestant, saepe populo\nRomano ad Sibyllina coacto remedia confugere inopiae\nmetu. in Cyrenaica regione lex etiam est ter anno debellandi\neas, primo ova obterendo, dein fetum, postremo adultas\n, desertoris poena in eum qui cessaverit. et in Lemno\n\n\n\ninsula certa mensura praefinita est, quam singuli enecatarum\nad magistratus referant. graculos quoque ob id colunt\nadverso volatu occurrentes earum exitio. necare et in Syria\nmilitari imperio coguntur. tot orbis partibus vagatur id\nmalum. Parthis et hae in cibo gratae.\nVox earum proficisci ab occipitio videtur. eo loco in\ncommissura scapularum habere quasi dentes existimantur\neosque inter se terendo stridorem edere, circa duo maxime\naequinoctia, sicut cicadae circa solstitium. coitus locustarum\nqui et insectorum omnium quae coeunt, marem portante\nfemina, in eum feminarum ultimo caudae reflexo tardoque\ndigressu. minores autem in omni hoc genere feminis\nmares.\n30. Plurima insectorum vermiculum gignunt, nam\net formicae similem ovis vere , .... et hae communicantes\nlaborem ut apes, sed illae faciunt cibos, hae condunt. ac\nsi quis conparet onera corporibus earum, fateatur nullis\nportione vires esse maiores. gerunt ea morsu; maiora\naversae postremis pedibus moliuntur umeris obnixae. et\nhis reipublicae ratio, memoria, cura. semina adrosa condunt\n, ne rursus in frugem exeant e terra, maiora ad introitum\ndividunt, madefacta imbre proferunt atque siccant.\noperantur et noctu plena luna, eaedem interlunio cessant.\niam in opere qui labor, quae sedulitas! et quoniam ex diverso\n\n\n\nconvehunt altera alterius ignara, certi dies ad recognitionem\nmutuam nundinis dantur. quae tune earum concursatio\n, quam diligens cum obviis quaedam conlocutio\natque percunctatio! silices itinere earum adtritos videmus\net opere semitam factam, ne quis dubitet , qualibet in re\nquid possit quantulacumque adsiduitas. sepeliunt inter se\nviventium solae praeter hominem. non sunt in Sicilia pinnatae\n.\nIndicae formicae cornua Erythris in aede Herculis\nfixa miraculo fuere. aurum hae cavernis egerunt terra in\nregione septentrionalium Indorum qui Dardae vocantur.\nipsis color felium , magnitudo Aegypti luporum. erutum hoc\nab iis tempore hiberno Indi furantur aestivo fervore, conditis\npropter vaporem in cuniculos formicis, quae tamen\nodore sollicitatae provolant crebroque lacerant quamvis praevelocibus\ncamelis fugientes. tanta pernicitas feritasque est\ncum amore auri.\nMulta autem insecta et aliter nascuntur, atque\nin primis e rore. insidet hic raphani folio primo vere\net spissatus sole in magnitudinem milii cogitur. inde porrigitur\nvermiculus parvus et triduo mox uruca, quae adiectis\n\n\n\ndiebus accrescit, inmobilis, duro cortice. ad tactum tantum\nmovetur, araneo accreta , quam chrysallidem appellant. rupto\ndeinde cortice volat papilio.\nSic quaedam ex imbri generantur in terra,\nquaedam et in ligno. nec enim cossi tantum in eo, sed etiam\ntabani ex eo nascuntur et alias, ubicumque umor est\nnimius, sicut intra hominem taeniae tricenum pedum,\naliquando et plurium longitudine. iam in carne exanima\net viventium quoque hominum et capillo, qua foeditate et\nSulla dictator et Alcman ex clarissimis Graeciae poetis\nobiere. hoc quidem et aves infestat, phasianas vero interemit\nnisi pulverantes sese; pilos habentium asinum tantum\ninmunem hoc malo credunt et oves. gignuntur autem et\nvestis genere, praecipue lanicio interemptarum a lupis ovium\n. aquas quoque quasdam, quibus lavemur, fertiliores\neius generis invenio apud auctores, quippe cum etiam cerae\nid gignant quod animalium minimum existimatur. alia\nrursus generantur sordibus aridi soli, posteriorum lascivia\ncrurum petauristae, alia pulvere umido in cavernis volucria.\nEst animal eiusdem temporis, infixo semper\n\n\n\nsanguini capite vivens atque ita intumescens. unum animalium\n, cui cibi non sit exitus, dehiscit in nimia satietate,\nalimento ipso moriens. numquam hoc in iumentis gignitur,\nin bubus frequens, in canibus aliquando, in quibus omnia;\nin ovibus et in capris hoc solum. aeque mira sanguinis et\nhirudinum in palustri aqua sitis; namque et hae toto\ncapite conduntur. est volucre canibus peculiare suum malum\n, aures maxime lancinans , quae defendi morsu non\nqueunt.\nIdem pulvis in lanis et veste tineas creat,\npraecipue si araneus una includatur. sitiens enim et omnem\numorem absorbens ariditatem ampliat. hoc et in chartis\nnascitur. est earum genus tunicas suas trahientium quo\ncocleae modo; sed harum pedes cernuntur. spoliatae ex-\nspirant. si aderevere, faciunt chrysallidem. ficarios culices\ncaprificus generat, cantharidas vermiculi ficorum et piri et\npeuces et cynacanthae et rosae. venenum hoc remedia secum\nhabet: alae medentur, quibus demptis letale est. rursus\nalia genera culicum acescens natura gignit, quippe cum\net in nive* inveniantur vetustiore vermiculi* rutili — nam\n\n\n\net ipsa nix vetustate rufescit — hirti pilis, in Media quidem\ncandidi*, grandiores torpentesque.\nGignit aliqua et contrarium naturae elementum\n. siquidem in Cypri aerariis fornacibus et medio igni\nmaioris muscae magnitudinis volat pinnatum quadrupes;\nappellatur pyrallis, a quibusdam pyrotocon . quamdiu est in\nigni, vivit; cum evasit longiore paulo volatu, emoritur.\nHypanis fluvius in Ponto circa solstitium defert\nacinorum effigie tenues membranas, quibus erumpit volucre\nquadrupes supra dicti modo, nec ultra unum diem vivit,\nunde hemerobion vocatur. reliquis talium ab initio ad finem\nseptenarii sunt numeri, culici et vermiculis ter septeni,\ncorpus parientibus quater septeni; mutationes et in alias\nfiguras transitus trinis aut quadrinis diebus. cetera ex his\npinnata autumno fere moriuntur tabe alarum,tabani quidem\netiam caecitate. muscis umore exanimatis, si cinere\ncondantur, redit vita.\nNunc per singulas corporum partes praeter\niam dicta membratim tractetur historia.\nCaput habent cuncta quae sanguinem. in capite paucis\nanimalium nec nisi volucribus apices, diversi quidem generis\n\n\n\n, phoenici plumarum serie e medio eo exeunte alia,\npavonibus crinitis arbusculis, stymphalidi cirro, phasianae\ncorniculis, praeterea parvae avi , quae, ab illo galerita appellata\nquondam, postea Gallico vocabulo etiam legioni nomen\ndederat alaudae. diximus et cui plicatilem cristam dedisset\nnatura. per medium caput a rostro residentem et fulicarum\ngeneri dedit, cirros pico quoque Martio et grui Balearicae ,\nsed spectatissimum insigne gallinaceis, corporeum, serratum;\nnec carnem ita esse nec cartilaginem nec callum iure dixerimus\n, verum peculiare datum. draconum enim cristas qui io\nviderit, non reperitur.\nCornua multis quidem et aquatilium et marinorum\net serpentium variis data sunt modis, sed quae iure cornua\nintellegantur, quadripedum tantum generi; Actaeonem enim\net Cipum etiam in Latia historia fabulosos reor. nec alibi\nmaior naturae lascivia. lusit animalium armis, sparsit haec\nin ramos, ut cervorum, aliis simplicia tribuit, ut in eodem\ngenere subulonibus ex argumento dictis, aliorum fudit in\npalmas digitosque emisit ex iis, unde platycerotas vocant.\n\npb n=323\n\ndedit ramosa capreis, sed parva nec fecit decidua, convoluta\nin anfractum arietum generi, ceu caestus daret, infesta tauris\n— in hoc quidem genere et feminis tribuit, in multis\ntantum maribus —, rupicapris in dorsum adunca, dammis\nin adversum; erecta autem rugarumque ambitu contorta et\nin leve fastigium exacuta, ut lyras decerent, strepsiceroti,\nquem addacem Africa appellat; mobilia eadem, ut aures,\nPhrygiae armentis, Trogodytarumn in terram derecta, qua de\ncausa obliqua cervice pascuntur, aliis singula, et haec medio\ncapite aut naribus, ut diximus. iam quidem aliis ad incursum\nrobusta, aliis ad ictum, aliis adunca, aliis redunca,\naliis ad iactum pluribus modis, supina, convexa, conversa,\nomnia in mucronem nigrantia. in quodam genere pro manibus\nad scabendum corpus, cocleis ad praetemptandum\niter, corporea haec, sicut cerastis; his aliquando singula,\ncocleis semper bina et ut protendantur ac resiliant.\nVrorum corlibus barbari septentrionales potant urnisque\nbina capitis unius cornua inplent; alii praefixa hastilia\ncuspidant. apud nos in lamnas secta tralucent atque etiam\nlumen inclusum latius fundunt multasque alias ad delicias\n\n\n\nconferuntur, nunc tincta, nunc sublita, nunc quae cestrotaa picturae genere dicuntur.— (Omnibus autem cava et in\nmucrone demum concreta sunt, cervis tantum tota solida et\nomnibus annis decidua) — boum attritis ungulis cornua\nunguendo arvina medentur agricolae, adeoque sequax natura\nest, ut in ipsis viventium corporibus ferventi cera flectantur\natque nascentium in diversas partes torqueantur, ut singulis\ncapitibus quaterna fiant.\nTenuiora feminis plerumque sunt, ut in pecore multis,\novium nulla nec cervorum; nec quibus multifidi pedes, nec\nsolidipedum ulli excepto asino Indico, qui uno armatus est\ncornu. bisulcis bina natura tribuit, nulli superne primores\nhabenti dentes. qui putant eos in cornua absumi, facile\ncorguuntur cervarum natura, quae nec dentes habent (ut\nneque mares) nec tamen cornua. ceterorum ossibus adhaerent\n, cervorum tantum cutibus enascuntur.\nCapita piscibus portione corporum maxima, fortassis\nut mergantur. ostrearum generi nulla nec spongeis\nnec aliis fere, quibus solus ex sensibus tactus est. quibusdam\nindiscretum caput, ut cancris.\nIn capite animalium cunctorum homini plurimus\npilus, iam quidem promiscue maribus ac feminis, apud intonsas\nutique gentes. atque etiam nomina ex eo Capillatis\nAlpium incolis, Galliae Comatae, ut tamen sit aliqua in hoc\nterrarum differentia. quippe Myconii carentes eo gignuntur,\nsicut in Cauno lienosi. et quaedam animalium naturaliter\ncalvent, sicut struthocameli et corvi aquatici, quibus apud\nGraecos nomen inde. defluvium eorum in muliere rarum,\nin spadonibus non visum,nec in ullo ante veneris usum\nnec infra cerebrum aut infra verticem ant circa tempora\natque aures. calvitium un tantum animalium homini praeterquam\ninnatum. canities homini tantum et equo, sed homini\nsemper a priore parte capitis, tum deinde ab aversa. vertices\nbini hominum tantum aliquis.\nCapitis ossa plana, tenuia, sine medullis, serratis\npectinatim structa conpagibus. perfracta non queunt solidari\n, sed exempta modice non sunt letalia, in vicem eorum\nsuccedente corporea cicatrice. infirmissima esse ursis, durissima\npsittacis suo diximus loco.\nCerebrum omni habent animalia quae sanguinem,\netiam in maria quae mollia appellavimus, quamvis careant\nsanguine, ut polypus. sed homo portione maximum et umidissimum\nomniumque viscerum frigidissimum, duabus supra\nsubterque membranis velatum, quarum alterutram rumpi\n\nmortiferum est. cetero viri quam feminae mains, omnibus\nhoc sine sanguine, sine venis, et sebosis sine pingui. aliud\nesse quam medullam eruditi docent, quoniam coquendo\ndurescat. omnium cerebro medio insunt ossicula parva.\nuni hominiin infantia palpitat nec corroboratur ante primum\nsermonis exordium. hoc est viscerum excelsissimum\n.... que caelo capitis, sine carne, sine cruore, sine sordibus.\nhanc habent sensus arcem, huc venarum omnis a corde vis\ntendit, hic desinit, hoc columen altissimum, hic mentis est\nregimen. omnium autem animalium in priora pronum, quia\net sensus ante nos tendunt . ab eo proficiscitur somnus,\nhinc capitis nutatio. quae cerebrum non habent, non dormiunt\n. —Cervis in capite inesse vermiculi sub linguae inanitate\net circa articulum, qua caput iungitur, numero XX\nproduntur.—\nAures homini tantum inmobiles. ab his Flaccorum\n\n\n\ncognomina. nec in alia parte feminis maius inpendium\nmargaritis dependentibus; in Oriente quidem et viris aurum\neo loci gestare decus existimatur. animalium aliis maiores,\naliis minores; cervis tanlim scissae ac velut divisae, sorici\npilosae, sed aliquae omnibus animal dumtaxat generantibus,\nexcepto vitulo marino atque delphino et quae cartilaginea\nappellavimus et viperis: haec cavernas tantum habent aurium\nloco praeter cartilaginea et delphinum, quem tamen\naudire manifestum est. nam et cantu mulcentur et capiuntur\nattoniti sono. quanam audiant mirum. iidem nec\nolfactus vestigia habent, cum olfaciant sagacissime. pinnatorum\nanimaliumn buboni tantum et oto plumae velut aures ,\nceteris cavernae ad audit m; simili modo squamigeris atque\nserpentibus. in equis et omni iumentorum genere indicia\nanimi praeferunt, marcidae fessis, micantes pavidis, subrectae\nfurentibus, resolutae aegris.\nFacies homini tantum, ceteris os aut rostra. frons\net aliis, sed homini tantui tristitiae, hilaritatis, clementiae,\nseveritatis index. in assiisu eius supercilia homini et pariter\net alterna mobilia. et in his pars animi: negamus\niis, annuimus . haec maxime indicant fastum , superbiam.\n\n\n\naliubi conceptaculum, sed hic sedem habet; in corde nascitur\n, huc subit, hic pendet. nihil altius simul abruptiusque\ninvenit in corpore, ubi solitaria esset.\nSubiacent oculi, pars corporis pretiosissima et\nquae lucis usu vitam distinguat a morte. non omnibus\nanimalium hi; ostreis nulli, quibusdam concharum dubii.\npectines enim, si quis digitos adversum hiantes eos moveat,\ncontrahunturut videntes, et solenes fugiunt admota ferramenta\n. quadripedum talpis visus non est; oculorum effigies\ninest, si quis praetentam detrahat membranam. et inter\naves ardiolarumin geniere quos leucos vocant, altero oculo\ncarere tradunt, optimi augurii, cum ad austrum volent septentrionemve\n: solvi enim pericula et metus narrant . Nigidius\nnec locustis, cicadis esse dicit. cocleis oculorum vicem\ncornicula bina praetemptatu inplent. nec lumbricis\nulli sunt vermiumve generi.\nOculi homini tantum diverso colore, ceteris in suo\ncuique genere similes. et equorum quibusdam glauci, sed\nin homine numerosissimae varietatis atque differentiae:\ngrandiores, modici, parvi; prominentes quos hebetiores putant\n, conditi quos clarissime cernere, sicuti colore caprinos.\nPraeterea alii contuentur longinqua, alii nisi prope\nadmota non cernunt. multorum visus fulgore solis constat,\n\n\n\nnubilo die non cernentiun nec post occasus. alii interdiu\nhebetiores, noctu praeter ceteros cernunt. de geminis pupillis\naut quibus noxii visus essent satis diximus. caesii in\ntenebris clariores. ferunt Ti. Caesari, nec alii genitorum\nmortalium, fuisse naturam ut expergefactus noctu paulisper\nhaut alio modo quam luce clara contueretur omnia, paulatim\ntenebris sese obducentibus. Divo Augusto equorum modo\nglauci fuere superque hominem albicantis magnitudinis,\nquam ob causam diligentius spectari eos iracunde ferebat;\nClaudio Caesari ab angulis candore carnoso sanguineis venis\nsubinde suffusi, Gaio principi rigentes, Neroni... at, nisi\ncum coniveret ad prope admota, hebetes. XX gladiatorum\nin Gai principis ludo fuere, in iis duo omnino qui contra\ncomminationem aliquam non coniverent, et ob id invicti.\ntantae hoc difficultatis est homini. plerisque vero naturale\nut nictari non cessent, quos pavidiores accepimus. oculus\nunicolor nulli; communi candore omnibus medius colos\ndifferens. neque ulla ex parte maiora animi indicia cunctis\nanimalibus, sed homini maxime, id est moderationis, clementiae\n, misericordiae, odii, amoris, tristitiae, laetitiae. contuitu\nquoque multiformes, truces, torvi, flagrantes, graves\ntransversi, limi, summissi, blandi. profecto in oculis animus\n\n\n\nhabitat. ardent, intenduntur, umectant, conivent. hinc illa\nmisericordiae lacrima, hos cum exosculamur, animum ipsum\nvidemur attingere, hinc fetus et rigantes ora rivi. quis ille\nest umor in dolore tam fecundus et paratus ant ubi reliquo\ntempore? animo autem videmus, animo cernimus: oculi ceu\nvasa quaedam visibilem eius partem accipiunt atque tramittunt\n. sic magna cogitatio obcaecat abducto intus visu. sic\nin morbo comitiali animo caligante aperti nihil cernunt.\nquin et patentibus dormiunt lepores multique hominum,\nquosκορυβαντιᾶν Graeci dicunt. tenuibus multisque membranis\neos natura composuit, callosis contra frigora caloresque\nin extumo tunicis. quas subinde purificat lacrimationum\nsalivis, lubricos propter incursantia et mobiles.\nMedia eorum cornua fenestravit pupilla, cuius\nangustiae non sinunt vagari incertam aciem ac velut canali\ndirigunt obiterque incidentia facile declinant, aliis nigri,\naliis ravi, aliis glauci coloris orbibus circumdatis, ut habili\nmixtura et accipiatur circumiecto candore lux et temperato\nrepercussu non obstrepat. adeoque his absoluta vis speculi,\nut tam parva illa pupilla totam imaginem reddat hominis.\nea causa est, ut pleraeque alitum e manibus hominum oculos\npotissimum adpetant, quod effigiem suam in iis cernentes\n\n\n\nvelut ad cognata desideria sua tendunt. veterina tantum\nquaedam ad incrementa lunae morbos sentiunt. sed homo\nsolus emisso umore caecitate liberatur. post vicensimum\nannum multis restitutus est visus, quibusdam statim nascentibus\nnegatus nullo oculorum vitio, multis repente ablatus\nsimili modo nulla praecedente iniuria. venas ab iis pertinere\nad cerebrum peritissimi auctores tradunt; ego et ad\nstomachum crediderim: certe nulli sine redundatione eius\neruitur oculus. morientibus illos operire rursusque in rogo\npatefacere Quiritium magno ritu sacrufn est, ita more condito\n, ut neque ab homine supremum eos spectari fas sit et\ncaelo non ostendi nefas. uni animalium homini depravantur,\nunde cognomina Strabonum et Paetorum. ab isdem qui\naltero lumine orbi nascerentur Coclites vocabantur; qui\nparvis utrisque, Ocellae; Iuscini iniuriae cognomen habuerunt\n. nocturnorum animalium veluti felium in tenebris fulgent\nradiantque oculi, ut contueri non sit; et caprae lupoque\nsplendent lucemque iaculantur. vituli marini et hyaenae\nin mille colores transeunt subinde. quin et in tenebris\nmultorum piscium refulgent, aridi sicut robusti caudices\nputresque vetustate. non, conivere diximus quae non obliquis\noculis, sed circumacto capite cernerent. chamaeleonis\noculos ipsos circumagi totos tradunt. cancri in oblicum\naspiciunt crusta fragili inclusos gerentes. locustis, squillis\n\nmagna ex parte sub eodem munimento praeduri eminent.\nquorum duri sunt, minus cernunt quam quorum umidi.\nserpentium catulis et hirundinum pullis, si quis eruat, renasci\ntradunt. insectorum omnium et testacei operimenti\noculi moventur sicut quadripedum aures. quibus fragilia\noperimenta, his oculi duri. omnia talia et pisces et insecta\nnon habent genas nec integunt oculos. omnibus membrana\nvitri modo tralucida obtenditur.\nPalpebrae in genis homini utrimque, mulieribus\nfuco etiam infectae cotidiano: tanta est decoris adfectatio,\nut tinguantur oculi quoque. alia de causa hoc natura dederat\nceu vallum quoddam visus et prominens munimentum\ncontra occursantia animalia ant alia fortuito incidentia. defluere\neas haut inmerito venere abundantibus tradunt. ex\nceteris nulli sunt nisi quibus et in reliquo corpore pili, sed\nquadripedibus in superiore tantum gena, volucribus in inferiore\net quibus molle tergus, ut serpentibus, et quadripedum\nquae ova pariunt, ut lacertae. struthocamelus alitum\nsola ut homo utrimque palpebras habet.\nNe genae quidem omnibus. ideo neque nictatio nisi\niis quae animal generant, graviores alitum inferiore gena\nconivent, eaedem nictantur ab angulis membrana obeunte.\n\n\n\ncolumbae et similia utraque conivent; at quadripedes quae\nova pariunt, ut testudines, crocodili, inferiore tantum sine\nulla nictatione propter praeduros oculos. extremum ambitum\ngenae superioris antiqui cilium vocavere, unde et supercilia\n. hoc vulnere aliquo diductum non coalescit, ut in\npaucis humani corporis membris.\nInfra oculos malae homini tantum, quas prisci\ngenas vocabant, XII tabularum interdicto radi a feminis vetantes\n. pudoris haec sedes: ibi maxime ostenditur rubor.\nInfra eas hilaritatem risumque indicantes buccae\net altior homini tantum, quem novi mores subdolae inrisioni\ndicavere, nasus . non alii animalium nares eminent:\navibus, serpentibus, piscibus foramina tantum ad olfactus\nsine naribus, et hinc cognomina Simorum, Silonum. septimo\nmense genitis saepenumero foramina aurium et narium\ndefuere.\nLabra, a quibus Brocchi, Labeones dicti, et os\nprobum duriusve animal generantibus. pro his cornea et\nacuta volucribus rostra, eadem rapto viventibus adunca,\ncollecto recta, herbas eruentibus limumque lata, ut et suum\n\n\n\ngeneri; iumentis vice manus ad colligenda pabula. ora\napertiora laniatu viventibus.\nMentum nulli praeter hominem, nec malae. maxillas\ncrocodilus tantum superiores movet, terrestres quadrupedes\neodem quo cetera more praeterque in oblicum.\nDentium tria genera, serrati aut continui aut exerti\n: serrati pectinatim coeuntes, ne contrario occursu atterantur\n, ut serpentibus, piscibus, canibus; continui, ut\nhomini, equo; exerti, ut apro, hippopotamio, elephanto.\ncontinuorum qui digerunt cibum lati et acuti, qui conficiunt\nduplices; qui discriminant eos canini appellantur: hi sunt\nserratis longissimi. continui aut utraque parte oris sunt, ut\nequo, ant superiore prifmores non sunt, ut bubus, ovibus\nomnibusque quae ruminant. caprae superiores non sunt\npraeter primores geminos. nulli exerti quibus serrati, raro\nfeminae, et tamen sine usu. itaque cum apri percutiant,\nfeminae sues mordent. nulli, cui cornua, exerti, sed omnibus\nconcavi; ceteris dentes solidi. piscium omnibus serrati\npraeter scarum; huic uni aquatilium plani. cetero multis\neorum in lingua et toto ore, ut turba vulnerum molliant\nquae attritu subigere non queunt, multis et in palato [atque\n\n\n\netiam in cauda], praeterea in os vergentes, ne excidant\ncibi nullum habentibus retinendi adminiculum.\nSimiles aspidi et serpentibus, sed duo in supera\nparte dextra laevaque longissimi, tenui fistula perforati, ut\nscorpioni aculei, venenum infundentes. non aliud hoc esse\nquam fel serpentiumn et inde venas sub spina ad os pervenire\ndiligentissimi auctores scribunt; quidam unum esse\neum et, quia sit aduncus, resupinari, cum momorderit;\naliqui tum decidere eum rursusque recrescere facilem decussu\n, et sine eo esse quas tractari cernamus. scorpionis\ncaudae inesse eum et plerisque ternos. viperis dentes gingivis\nconduntur. haec, eodem praegnans veneno, inpressum\ndentium repulsu virus fundit in morsus. volucrum nulli\ndentes praeter vespertilionem. camelus una ex iis, quae\nnon sunt cornigera, in superiore maxilla primores non habet.\ncornua habentium nulli serrati. et cocleae dentes habent.\nindicio est et a minimis earum derosa vicia. at in marinis\ncrustata et cartilaginea primores habere, item echinis quinos\nesse unde intellegi potuerit miror. dentium vice aculeus\n\n\n\n- insectis. simiae dentes ut homini. elephanto intus ad\nmandendum IIII, praeterque eos prominent masculis reflexi,\nfeminis recti atque proni. musculus marinus, qui ballaenam\nantecedit, nullos habet, sed pro iis saetis intus os hirtum\net linguam etiam ac palatum . terrestrium minutis\nquadripedibus primores bini utrimque longissimi.\nCeteris cum ipsis nascuntur, homini post quam\nnatus est septimo mense. reliquis perpetui manent, mutantur\nhomini, leoni, iumento, cani et ruminantibus, sed leoni\net cani non nisi canini appellati. lupi dexter caninus in\nmagnis habetur operibus . maxillares, qui sunt a caninis,\nnullum animal mutat. homini novissimi, qui genuini vocantur\n, circiter vicensimum annum gignuntur, multis et octogensimo\n, feminis quoque, sed quibus in iuventa non fuere\nnati. decidere in senecta et mox renasci certum est. Zoclen\nSamothracen , cui renati essent post CIII annos, Mucianus\nvisum a se prodidit. cetero maribus plures quam feminis\nin homine, pecude, capra, sue. Timarchus Nicoclis filius\nPaphi duos ordines habuit maxillarium; frater eius non\n\n\n\nmutavit primores ideoque praetrivit. est exemplum dentis\nhomini et in palato geniti. a caninis amissi casu aliquo\nnumquam renascuntur. ceteris senecta rufescunt, equo tantum\ncandidiores fiunt.\nAetas veterinorum dentibus iudicatur. equo sunt\nnumero XL. amittit tricensimo mense primores utrimque\nbinos, sequenti anno totidem proximos, cum subeunt dicti\ncolumellares; quinto anno incipiente amittit binos, qui sexto\nanno renascuntur; septimo omnes habet et renatos et inmutabiles\n. equo castrato prius non decidunt dentes. asinorum\ngenus tricensimo mense similiter amittit, dein senis\nmensibus. quod si non prius peperere quam decidant postremi\n, sterilitas certa. boves bimi mutant. subus non decidunt\numquam. absumpta hac observatione senectus in\nequis et ceteris veterinis intellegitur dentium brocchitate,\nsuperciliorum canitia et circa ea lacunis, cumn fere XVI annorum\nexistimantur. hominum dentibus quoddam inest virus;\nnamque et speculi nitorem ex adverso nudati hebetant et\net columbarum fetus inplumes necant. reliqua de iis in\ngeneratione hominum dicta sunt. erumpentibus morbi corpora\ninfantium accipiunt reliqua animalia quae serratos\nhabent saevissime dentiunt.\nLinguae non omnibus eodem modo. tenuissima\nserpentibus et trisulca, vibrans, atri coloris et, si extrahas,\npraelonga; lacertis bifida et pilosa, vitulis quoque marinis\nduplex, sed supra dictis capillamenti tenuitate. ceteris ad\ncircumlambenda ora, piscibus paulo minus quam tota adhaerens\n, crocodilis tota; sed in gustatu linguae vice carnosum\naquatilibus palatum. leonibus, pardis omnibusque generis\neius, etiam felibus, imbricatae asperitatis ac limae\nsimilis attenuansque lambendo cutem hominis, quae causa\netiam mansuefacta, ubi ad vicinum sanguinem pervenit saliva\n, invitat ad raliiem. de purpurarum linguis diximus.ranis prima cohaeret, intima absoluta a gutture, qua vocem\nemittunt mares, cum vocantur ololygones. stato id tempore\nevenit, cientibus ad coitum feminas. tum siquidem inferiore\nlabro demisso ad libramentum aquae modice receptae in\nfauces palpitante ibi lingua ululatus eliditur. tunc et extenti\nbuccarum sinus perlucent, oculi flagrant labore perpulsi\n. quibus in posteriore parte aculei, his et dentes et\nlingua, apibus etiam praelonga, eminens et cicadis. quibus\naculeus in ore fistulosus, his nec lingua nec dentes. quibusdam\n\n\n\ninsectis intus lingua, ut formicis; ceterum latete\nelephanto praecipue. reliquis in suo genere semper absoluta\n, homini tantum ita saepe constricta venis, ut intercidi\neas necesse sit. Metellum pontificem adeo inexplanatae\nfuisse accipimus, ut multis mensibus tortus credatur, dum\nmeditatur in dedicanda aede Opi opiferae dicere. ceteris\nseptimo ferme anno sermonem exprimit. multis vero talis\nars eius contingit, ut avium et animalium vocis indiscreta\nedatur imitatio. intellectus saporum ceteris in prima lingua,\nhomini et in palato.\nTonsillae in homine, in sue glandulae. quod inter\neas uvae nomine ultimo dependet palato, homini tantum est.\nsub ea minor lingua nulli ova generantium. opera eius\ngemina duabus interpositae fistulis. interior earum appellatur\narteria, ad pulmonem atque cor pertinens; hanc operit\nin epulando, spiritu et vocein illa meante, ne, si potus cibusve\nin alienum deerraverit tramitem, torqueat. altera exterior\nappelletur sane gula, qua cibus atque potus devolant.\ntendit haec ad stomachum, is ad ventrem. hanc per vices\n\n\n\noperit, cum spiritus tantum aut vox commeat, ne restagnatio\nintempestiva alvi obstrepat. ex cartilagine et carne\narteria, gula e nervo et carne constat.\nCervix nulli nisi quibus utraque haec; ceteris\ncollum, quibus tantum gula. sed quibus cervix, e multis\nvertebratisque orbiculatim ossibus flexilis ad circumspectum\narticulorum nodis iungitur, leoni tantum et lupo et hyaenae\nsingulis rectisque ossibus rigens. cetero spinae adnectitur,\nspina lumbis, ossea, sed tereti structura, per mediae foramina\na cerebro medulla descendente. eandem esse ei naturam\nquam cerebro colligunt, quoniam praetenui eius membrana\nmodo incisa statim expiretur. quibus longa crura,\nhis longa et colla, item aquaticis quamvis brevia crura habentibus\n, simili modo uncos ungues.\nGuttur homini tantum et subus intumescit, aqua- 15\nrum quae potantur plerumque vitio. summum gulae fauces\nvocantur, extremum stomachus. hoc nomine est sub arteria\niam carnosa inanitas adnexa spinae, ad latitudinem ac longitudinem\nlagonae modo fusa. quibus fauces non sunt, ne\nstomachus quidem est nec colla nec guttur, ut piscibus, et\nora ventribus iunguntur. testudini marinae lingua nulla\nnec dentes: rostri acie comminuit omnia. postea arteria\net stomachus denticulatus callo in modum rubi ad confi\n\n\n\nciendos- cibos, decrescentibus crenis quicquid adpropinquent\nventri; novissima asperitas ut scobinae fabrilis.\nCor animalibus ceteris medio pectore est, homini\ntantum infra laevam papillam turbinato mucrone in priora\neminens. piscibus solis ad os spectat. hoc primum nascentibus\nformari in utero tradunt, deinde cerebrum, sicut\ntardissime oculos, sed hos primum emori, cor novissime.\nhuic praecipuus calor. palpitat certe et quasi alterum movetur\nintra animal praemolli firmoque opertum membranae\ninvolucro, munitum costarum et pectoris muro, ut pariat\npraecipuam vitae causam et originem. prima domicilia\nintra se animo et sanguini praebet sinuoso specu et in\nmagnis animalibus triplici, in nullo non gemino. ibi mens\nhabitat. ex hoc fonte duae grandes venae in priora et terga\ndiscurrunt sparsaque ramorum serie per alias minores omnibus\nmembris vitalem sanguinem rigant. solum hoc viscerum\nvitiis non maceratur nec supplicia vitae trahit laesumque\nmortem ilico adfert. ceteris corruptis vitalitas in\ncorde durat.\nBruta existimantur animalium quibus durum riget,\naudacia quibus parvum est, pavida quibus praegrande. maximum\nautem est portione muribus, lepori, asino, cervo, pantherae\n, mustelis, hyaenis et omnibus timidis aut propter\nmetum maleficis. in Paphlagonia bina perdicibus corda.\nin equorum corde et boum ossa reperiuntur interdum. augeri\nid per singulos annos in homine et binas drachmas\nponderi ad quinquagensimum annum accedere, ah eo detrahi\ntantundem, et ideo non vivere hominem ultra centensimum\nannum defectu cordis Aegyptii existimant, quibus\nmos est cadavera adservare medicata. hirto corde gigni\nquosdam homines proditur neque alios fortioris esse industriae\n, sicut Aristomenen Messenium, qui trecentos occidit\nLacedaemonios. ipse convolneratus captus semel per cavernam\nlautumiarum evasit angustias, volpium aditus secutus\n. iterum captus sopitis custodibus somno ad ignem advolutus\nlora cum corpore exussit. tertium capto Lacedaemonii\npectus dissecuere viventi, hirsutumque cor repertum\nest.\nIn corde summo pinguitudo quaedam est laetis\nextis. non semper autem in parte extorum habitum est.\nL. Postumio L. F. Albino rege sacrorum post CXXVI Olympiadem\n\n\n\n, cum rex Pyrrhus ex Italia decessisset, cor in extis\nharuspices inspicere coeperunt. Caesari dictatori, quo die\nprimum veste purpurea processit atque in sella aurea sedit,\nsacrificanti in extis defuit. unde quaestio magna de divinatione\nargumentantibus, potueritne sine illo viscere hostia\nvivere an ad tempus amiserit . negatur cremari posse in iis\nqui cardiaco morbo obierint, negatur et veneno interemptis.\ncerte exstat oratio Vitelli, qua Gnaeum Pisonem eius sceleris\ncoarguit, hoc usus argumento palamque testatus non potuisse\nob venenum cor Germanici Caesaris cremari. contra\ngenere morbi defensus est Piso.\nSub eo pulmo est spirandique officina attrahens\nac reddens animam, idcirco spongeosus ac fistulis inanibus\ncavus. pauca eum, ut dictum est, habent aquatilia, cetera\nova parientia exiguum spumosumque nec sanguineum. ideo\nnon sitiunt. eadem est causa, quare sub aqua diu ranae\net phocae urinentur. testudo quoque, quamvis praegrandem\net sub toto tegumento habeat, sine sanguine tamen habet.\nquanto minor hic corporibus, tanto velocitas maior. chamaeleonti\nportione maximus et nihil aliud intus.\nIecur in dextera parte est, in eo quod caput extorum\nvocant magnae varietatis. M. Marcello circa mortem,\n\n\n\ncum periit ab Hannibale, defuit in extis; sequenti deinde\ndie geminum repertum est. defuit et C. Mario, cum immolaret\nVticae, item Gaio principi kal. Ian., cum iniret consulatum\nquo anno interfectus est, Claudio successori eius quo\nmense interemptus est veneno. Divo Augusto Spoleti sacrificanti\nprimo potestatis suae die sex victimarum iocinera\nreplicata intrinsecus ab ima fibra reperta sunt responsumque\nduplicaturum intra annum imperium. caput extorum\ntristis ostenti caesum quoque est, praeterquam in sollicitudine\nac metu; tunc enim peremit curas. bina iocinera leporibus\ncirca Briletum et Tharnen et in Cherroneso ad\nPropontidem, mirumque, tralatis alio interit alterum.\nIn eodem est fel, non omnibus datum animalibus.\nin Euboeae Chalcide nullum pecori, in Naxo praegrande\ngeminumque, ut sit prodigii loco utrumque advenae. equi,\nmuli, asini, cervi, capreae, apri, cameli, delphini non habent.\nmurium aliqui habent. hominum paucis non est, quorum\nvalitudo firma et vita longior. sunt qui equo non quidem\nin iecore esse, sed in alvo putent et cervo in cauda aut\n\n\n\nintestinis; ideo tantam an amaritudinem, ut a canibus non\nattingantur. est autem nihil aliud quam purgamentum, pessimumque\nsanguinis ideo et in materia eius. certe iecur\nnulli est nisi sanguinem habentibus. accipit hoc a corde,\ncui iungitur, funditque in venas.\nSed in felle nigro insaniae causa homini morsque\ntoto reddito. hinc et in mores crimen bilis nomine: adeo\nmagnum est in hac parte virus, cum se fundit in animum.\nquin et toto vagum corpore colorem oculis quoque aufert,\nillud quidem redditum etiam aënis, nigrescuntque contacta\neo, ne quis miretur id venenum esse serpentium.— (Carent\neo quae apsinthio vescuntur in Ponto) — Sed avibus et\nparte tamen altera intestino iungitur in corvis, coturnicibus\n, phasianis, quibusdam intestimo tantum, ut in columbis\n, accipitre, murenis; paucis avium in iecore. serpentibus\nportione maxime copiosum. et piscibus autem est\n\ntoto plerisque intestino, sicut accipitri, miluo; praeterea et\nin iecore est, ut cetis omnibus. — Vitulis quidem marinis\nad multa quoque nobile. taurosum felle aureus ducitur\ncolor. haruspices id Neptuno et umoris potentiae dicavere,\ngeminumque fuit Divo Augusto quo die apud Actium vicit.\nMurium iocusculis fibrae ad numerum lunae in\nmense congruere dicuntur totidemque inveniri, quotum lumen\neius sit, praeterea bruma increscere. culiculorum\nexta in Baetica gemina saepe reperiuntur. ranarum rubetarum\naltera fibra a formicis non attingitur propter venenum\n, ut arbitrantur. iecur maxime vetustatis patiens centenis\ndurare annis obsidionum exempla prodidere.\nExta serpentibus et lacertis longa. Caecinae Volaterrano\ndracones emicuisse de extis laeto prodigio traditur,\net profecto nihil incredibile sit aestimantibus Pyrrho regi\nquo die periit praecisa hostiarum capita repsisse sanguinem\nsuum lambentia. exta homini ab inferiore viscerum\nparte separantur membrana, quam praecordia appellant, quia\na corde praetenditur quod Graeci appellaverunt φρένας..\n\nomnia quidem principalia viscera membranis propriis ac\nvelut vaginis inclusit providens natura; in hac fuit et peculiaris\ncausa vicinitas alvi, ne cibo supprimeretur animus.\nhuic certe refertur accepta subtilitas mentis; ideo nulla est\nei caro, sed nervosa exilitas. in eadem praecipua hilaritatis\nsedes, quod titillatu maxime intellegitur alarum, ad\nquas subit, non aliubi tenuiore humana cute ideoque scabendi\ndulcedine ibi proxima. ob hoc in proeliis gladiatorumque\nspectaculis mortem cum risu traiecta praecordia\nattulerunt.\nSubest venter stomachum habentibus, ceteris sim- 199\nplex, ruminantibus geminus, sanguine carentibus nullus.\nintestinum enim ab ore incipiens quibusdam eodem reflectitur\n, ut saepiae et polypo. in homine adnexus infimo stomacho\nsimilis canino. his solis animalium inferiore parte\nangustior; itaque et sola vomunt, quia repleto propter angustias\nsupprimitur cibus, quod accidere non potest iis\nquorum spatiosa laxitas eum in inferiora transmittit.\nAb hoc ventriculo lactes in ove et homine, per\nquas labitur cibus, in ceteris hillae, a quibus capaciora intestina\nad alvum, hominique flexuosissimis orbibus. idcirco\nmagis avidi ciborum quibus ab alvo longius spatium. item\n\nminus sollertes quibus obesissimus venter. aves quoque\ngeminos sinus habent quaedam: unum quo mergunt recentia\nut guttur, alterum in quem ex eo dimittunt concoctione\nmaturata, ut gallinae, palumbes, columbae, perdices. ceterae\nfere carent eo, sed gula patentiore utuntur, ut graculi,\ncorvi, cornices. quaedam neutro modo, sed ventrem proximum\nhabent, quibus praelonga colla et angusta, ut porphyrioni\n. venter solidipedum asper et durus; terrestrium\naliis denticulatae asperitatis, aliis cancellatim mordacis, quibus\nneque dentes utrimque nec ruminatio. hic conficiuntur 01\ncibi, hinc in alvum delabuntur. media haec umbilico adnexa\nomnibus, in homine suillae infima parte similis, a Graecis\nappellatur colon, ubi dolorum magna causa. angustissima\ncanibus, qua de causa vehementi nisu nec sine cruciatu\nlevant eam. insatiabilia animalium quibus a ventre protinus\nrecto intestine transeunt cibi, ut lupis cervariis et inter\naves mergis. ventres elephanto quattuor, cetera subus similia\n, pulmo quadruplo maior bubulo. avibus venter carnosus\ncallosusque. in ventre hirundinum pullis lapilli candido\naut rubenti colore, qui chelidonii vocantur, magicis narrati\nartibus, reperiuntur; et in iuvencarum secundo ventre pilae\nrotunditate nigricans tophus, nullo pondere, singulare, ut\nputant, remedium aegre parientibus, si tellurem non attigerit.\nVentriculus atque. intestina pingui ac tenui omento\ninteguntur praeterquam ova gignentibus. huic adnectitur\nlien in sinistra parte adversus iecori, cum quo locum aliquando\npermutat, sed prodigiose. quidam eum putant inesse\nova parientibus, item serpentibus admodum exiguum. ita\ncerte apparet in testudine et crocodilo et lacertis et ranis.\naegocephalo avi non inesse constat neque iis quae careant\nsanguine. peculiare cursus inpedimentum aliquando in eo,\nquam ob rem minuitur cursorum laborantibus. et per vulnus\netiam exempto vivere animalia tradunt. sunt qui putent\nadimi simul risum homini intemperantiamque eius constare\nlienis magnitudine. Asiae regio Scepsis appellatur, in\nqua minimos esse pecori tradunt, et inde ad lienem invecta\nremedia.\nAt in Brileto et Tharne quaterni renes cervis,\ncontra pinnatis squamosisqiue nulli. de cetero summis adhaerent\nlumbis. dexter omnibus elatior et minus pinguis\nsicciorque. utrique autem pinguitudo e medio exit praeterquam\nin vitulo marino. animalia in renibus pinguissima,\noves quidem letaliter circum eos concrete pingui. aliquando\n\n\n\nin iis inveniuntur lapilli.— Renes habent omnia quadripedum\nquae animal generant, ova parientium testudo sola,\nquae et alia omnia viscera, sed ut homo bubulis similes\nvelut e multis renibus compositos.\nPectus, hoc est ossa., praecordiis et vitalibus natura\ncircumdedit, at ventri, quem necesse erat increscere,\nademit: nulli animalium circa ventrem ossa pectus homini\ntantum latum, reliquis carinatum, volucribus magis et inter\neas aquaticis maxime. costae homini octonae, subus denae,\ncornigeris XIII, serpentibus XXX.\nInfra alvum est a priore parte vesica, quae nulli\nova gignentium praeter testudinem, nulli nisi sanguineum\npulmonem habenti, nulli pedibus carentium. inter eam et\nalvum arteriae ad pubem tendentes, quae ilia appellantur. in\nvesica lupi lapillus, qui syrites vocatur, sed in hominum\nquibusdam diro cruciatu subinde nascentes calculi et saetarum\ncapillamenta. vesica membrana constat, quae volnerata\ncicatrice non solidescit nec qua cerebrum aut cor involvitur\n; plura enim membranarum genera.\nFeminis eadem omnia praeterque vesicae iunctus\nutriculus, unde dictus uterus. quod alio nomine locos appellant\n\n\n\n, hoc in reliquis animalibus volvam haec viperae et\nintra se parientibus duplex, ova generantium adnexa praecordiis\n, et in mulnere geminos sinus an utraque parte laterum\nhabet, funebris quotiens versa spiritum inclusit. boves\ngravidas negant praeterquam dextero volvae sinu ferre, etiam\ncum geminos ferant. volva eiecto partu melior quam edito:\neiecticia vocatur illa, haec pprcaria. primiparae suis optima,\ncontra effetis. a partu, praeterquam eodem die suis occisae,\nlivida ac macra. nec novellarum suum praeter primiparas\nprobatur potiusque veterum, dum ne effetarum, nec biduo\nante partum aut post partum aut quo eiecerint die. proxima\nabeiecticia est occisae uno die post partum. huius et\nsumen optimum, si modo fetus non hauserit; eiecticiae deterrimum\n. antiqui abdomen vocabant prius quam calleret,\nincientes occidere non adsueti.\nCornigera una parte dentata et quae in pedibus\ntalos habent sebo pinguescunt, bisulca scissisve in digitos\npedibus et non cornigera adipe. concretus hic et, cum refrixit\n, fragilis semperque in fine carnis; contra pingue inter\ncarnem cutemque suco liquidum. quaedam non pinguescunt\n, ut lepus, perdix. steriliora cuncta pinguia et in maribus\net in feminis; senescunt quoque celerius praepinguia.\n\n\n\nomnibus animalibus est quoddam in oculis pingue. adips\ncunctis sine sensu, quia nec arterias habet nec venas. plerisque\nanimalium et pinguitudo sine sensu; quam ob causam\nsues spirantes a muribus tradunt adrosos, quin et L. Aproni\nconsularis viri filio detractos adipes levatumque corpus inmobili\nonere.\nMedulla ex eodem videtur esse, iuventae rubens,\nin senecta albescens. non nisi cavis haec ossibus nec cruribus\niumentorum aut canum; quare fracta non feruminantur,\nquod defluente evenit medulla. est autem pinguis iis quibus\nadips, sebosa cornigeris, nervosa et in spina tantum\ndorsi ossa non habentibus, ut piscium generi, ursis nulla,\nleoni in feminum et bracchiorum ossibus paucis exigua admodum\n; cetera sunt tanta duritia, ut ignis elidatur velut e\nsilice. et iis dura quae non pinguescunt, asinorum\nad tibias canora. delphinis ossa, non spinae, animal enim\npariunt; serpentibus spinae. aquatilium mollibus nulla, sed\ncorpus circulis carnis vinctum, ut saepiae atque lolligini.\net insectis negatur aeque esse ulla. cartilaginea aquatilium\n\n\n\nhabent medullam in spina, vituli marini cartilaginem, non\nossa. item omnium auriculae ac nares, quae modo eminent,\nflexili mollitia, naturae providentia ne frangerentur. cartilago\nrupta non solidescit nec praecisa ossa recrescunt praeterquam\nveterinis ab ungula ad suffraginem. . . . . homo in longitudinem\nusque ad ter septenos annos, tum deinde ad plenitudinem\n. maxime autem pubescens nodum quendam solvere\n, et praecipue aegritudine, sentitur.\nNervi, orsi a corde bubuloque etiam circumvoluti,\nsimilem naturam et causam habent, in omnibus lubricis\napplicati ossibus nodosque corporum, qui vocantur articuli,\naliubi interventu, aliubi ambitu, aliubi transitu ligantes, hic\nteretes, illic lati, ut quaeque poscit figuratio. nec hi solidantur\nincisi, mirumque, vulneratis summus dolor, praesectis\nnullus. sine nervis sunt quaedam animalia, ut pisces,\narteriis enim constant; sed neque his molles piscium generis.\nubi sunt nervi, interiores conducunt membra, superiores\nrevocant.\nInter hos latent arteriae, id est spiritus semitae;\nhis innatant venae, id est sanguinis rivi. arteriarum pulsus\nin cacumine maxime membrorum evidens, index fere morborum\n\n\n\n, in modulos certos legesque metricas per aetates—\nstabilis aut citatus aut tardus —discriptusab Herophilo\nmedicinae vate miranda arte; nimiam propter suptilitatem\ndesertus, observatione tamen crebri aut languidi ictus gubernacula\nvitae temperat. arteriae carent sensu, nam et sanguine\n. nec omnes vitalem continent spiritum, praecisisque\ntorpescit tantum pars ea corporis. aves nec venas nec arterias\nhabent, item serpentes, testudines, lacertae, minimumque\nsanguinis.\nVenae in praetenues postremo fimbrias supter totam\ncutem dispersae adeo in angustam suptilitatem tenuantur,\nut penetrare sanguis non possit aliudve quam excitus umor\nab illo, qui cacuminibus innumeris sudor appellatur. venarum\nin umbilico nodus ac coitus.\nSanguis quibus multus et pinguis, iracundi.\nmaribus quam feminis nigrior et iuventae quam senio, et\ninferiore parte pinguior. magna et in eo vitalitatis portio.\nemissus spiritum secum trahit, tactum tamen non sentit.\n\n\n\nanimalium fortiora quibus crassior sanguis, sapientiora quibus\ntenuior, timidiora quibus minimus aut nullus. taurorum\ncelerrime coit atque durescit—ideo pestifer potu—, proxime\naprorum, at cervorum caprearumque et bubalorum omni\nno non spissatur. pinguissimus asinis, homini tenuissimus.\niis, quibus plus quaterni pedes, nullus. obesis minus copiosus\n, quoniam absumitur pingui. profluvium eius uni fit\nin maribus homini, aliis nare alterutra vel utraque, quibusdam\nper inferna, multis per ora stato tempore, ut nuper\nMacrino Visco praetorio viro et omnibus annis Volusio Saturnino\nurbis praefecto, qui nonagensimum etiam excessit\nannum. solum hoc in corpore temporarium sentit incrementum\n, si quidem hostiae abundantiorem fundunt, si prius\nbibere.\nQuae animalium latere certis temporibus diximus,\nnon habent tunc sanguinem praeter exiguas admodum circa\ncorda guttas, miro opere naturae, sicut in homine vim eius\nad minima momenta mutari, non somno tantum minore\nmateria suffusi, verum ad singulos animi habitus, pudore,\nira, metu, palloris pluribus modis, item ruboris: alius enim\n\n\n\nirae et alius verecundiae. nam in metu refugere et nusquam\nesse certum est multisque non profluere transfossis,\nquod hominid tantum evenit. nam quae mutare diximus\ncolorem, alienum accipiunt quodam repercussu; homo solus\nin se mutat. morbi omnes morsque sanguinem absumunt.\nSunt qui suptilitatem animi constare non\ntenuitate sanguinis putent, sed cute operimentisque corporum\nmagis aut minus bruta esse, ut ostreas et testudines;\nboum ferga, saetas suum obstare tenuitati immeantis spiritus\n, nec purum liquidumque tramitti; sic et in homine,\ncum crassior callosiorve excludat cutis: ceu vero non crocodilis\net duritia tergoris tribuatur et sollertia. hippopotami\ncorio crassitudo talis, ut inde tornentur hastae, et\ntamen quaedam ingenio medica diligentia. elephantorum\nquoque tergora inpenetrabiles caetras habent, cum tamen\nomnium quadripedum suptilitas animi praecipua perhibetur\nillis. ergo cutis ipsa sensu caret, maxime in capite. ubicumque\nper se ac sine carne est, volnerata non coit, ut in\nbucca cilioque.\nQuae animal pariunt, pilos habent; quae ova, pinnas\naut squamas aut corticem , ut testudines, aut cutem puram\n\n\n\n, ut serpentes. pinnarum caules omnium cavi. praecisae\nnon crescunt, evulsae renascuntur. membranis volant\nfragilibus insecta, umentibus hirundines in mari, siccis\ninter tecta. vespertilionum alae quoque articulos habent.\nPili e cute exeunt crassa hirti, feminis tenuiores; equis\nin iuba largi, in armis leoni, dasypodi et in buccis intus et\nsub pedibus, quae utraque Trogus et in lepore tradidit,\nhoc exemplo libidinosiores hominum quoque hirtos colligens.\nvillosissimum animalium lepus. pubescit homo solus, quod\nnisi contigit , sterilis in gignendo est, seu mas seu femina.\npili in homine partim simul, partim postea gignuntur. hi\ncastratis non nascuntur, congeniti autem non desinunt, sicut\nnec feminis magno opere; inventae tamen quaedam defluvio\ncapitis invalidae, ut et lanugine oris, cum menstrui cursus\nstetere. quibusdam post genituri sponte non gignuntur.\nquadripedibus pilum cadere atque subnasci annuum est. viris\n\n\n\ncrescunt maxime in capillo, mox in barba. recisi non,\nut herbae ac cetera, ab incisura augentur, sed ab radice\nexeunt. crescunt et in quibusdam morbis, maxime phthisi,\net in senecta, defunctis quoque corporibus. libidinosis congeniti\nmaturius defluunt, agnati celerius crescunt. quadripedibus\nsenectute crassescunt lanaeque rarescunt. quadripedum\ndorsa pilosa, ventres glabri.— Boum coriis glutinum\nexcoquitur, taurorumque praecipuum.—\nMammas homo solus e maribus habet, cetera animalia\nmammarum notas tantum. sed ne feminae quidem\nin pectore nisi quae possunt partus suos attollere. ova\ngignentium nulli; nec lact nisi animal parienti. volucrum\nvespertilioni tantum: fabulosum enim arbitror de strigibus,\nubera eas infantium labris inmulgere. esse in maledictis\niam antiquis strigem convenit, sed quae sit avium, constare\nnon arbitror.\nasinis a fetu dolent, ideo sexto mense\narcent partus, cum equae anno prope toto praebeant. quibus\nsolida ungula nec supra geminos fetus, haec omnia binas\nhabent mammas, nec aliubi quam in feminibus. eodem loci\nbisulca et cornigera, boves quaternas, oves et caprae binas.\nquae numeroso fecunda partu et quibus digiti in pedibus,\n\n\n\nhaec plures habent et toto ventre duplici ordine, ut sues,\ngenerosae duodenas, volgares binis minus; similiter canes.\nalia ventre medio quaternas, ut pantherae, alia binas, ut\nleaenae . elephans tantum sub armis duas nec in pectore,\nsed citra in alis occultas. nulli in feminibus digitos habentium\n. primis genitis in quoque partu sues primas praebent\n—eae sunt faucibus proximae—, et suam quisque novit\nin fetu quo genitus est ordine, eaque alitur nec alia. detracto\nilla alumno suo sterilescit ilico ac resilit, uno vero ex\nomni turba relicto sola munifex, quae genito fuerat attributa,\ndependet. ursae mammas quaternas gerunt, delphini binas\nin ima alvo papillas tantum nec evidentes et paulum in oblicum\nporrectas. neque aliud animal in cursu lambitur. et\nballaenae autem vitulique marinimammis nutriunt fetus.\nMulieri ante septimum mensem profusum lact\ninutile, ab eo mense, quo vitales partus, salubre. plerisque\nautem totis mammis atque etiam alarum sinu fluit. cameli\n\n\n\nlact habent, donec iterum gravescant. suavissimum id existimatur\nad unam mensuram tribus aquae additis. bos ante\npartum non habet, et primo semper a partu colostrae fiunt,\nni admisceatur aqua, in pumicis modum coeunte duritia.\nasinae praegnates continuo lactescunt. pullos earum, ubi\npingue pabulum, biduo a partu maternum lact gustasse letale\nest. genus mali vocatur colostratio. caseus non fit ex\nutrimque dentatis, quoniam eorum lact non coit. tenuissimum\ncamelis, mox equis, crassissimum asinae, ut quo coaguli\nvice utantur. conferre aliquid et candori in mulierum\ncute existimatur. Poppaea certe, Domiti Neronis coniunx,\nquingentas per omnia secum fetas trahens, balnearum etiam\nsolio totum corpus illo lacte macerabat, extendi quoque cutem\ncredens. omne autem igne spissatur, umore fervescit.\nbubulum caseo fertilius quam caprinum, ex eadem mensura\npaene altero tanto. quae plures quaternis mammas habent,\ncaseo inutilia, et meliora quae binas.\nCoagulum hinnulei, leporis, haedi laudatum, praecipuum\n\n\n\ntamen dasypodis, quod et profluvio alvi medetur, unius\nutrimque dentatorum. mirum barbaras gentes, quae lacte\nvivant, ignorare aut spernere tot saeculis casei dotem, densantes\nid alioqui in acorem iucundum et pingue butyrum.\nspuma id est, lacte concretior lentiorque quam quod serum\nvocatur. non omittendum in eo olei vim esse et barbaros\nomnes infantesque nostros ita ungui.\nLaus caseo Romae, ubi omnium gentium bona\ncomminus iudicantur, e provinciis Nemausensi praecipua,\nLesurae Gabalicoque pagis, sed brevis ac musteo tantum\ncommendatio. duobus Alpes generibus pabula sua adprobant\n: Delmaticae Docleatem mittunt, Ceutronicae Vatusicum.\nnumerosior Appennino: Cebanum hic e Liguria mittit ovium\nmaxime lacte, Sassinatem ex Vmbria mixtoque Etruriae atque\nLiguriae confinio Luniensem magnitudine conspicuum,\nquippe et ad singula milia pondo premitur, proximum autem\nurbi Vestinum eumque e Caedicio campo laudatissimum.\n\n\n\net caprarum gregibus sua laus est, in recenti maxime\naugente gratiam fumo, qualis in ipsa urbe conficitur cunctis\npraeferendus; nam Galliarum sapor medicamenti vim optinet.\ntrans maria vero Bithynus fere in gloria est. inesse pabulis\nsalem, etiam ubi non detur , ita maxime intellegitur, omni\nin salem caseo senescente, quales redire in musteum saporem\naceto et thymo maceratos certum est. tradunt Zoroastren\nin desertis caseo vixisse annis XX ita temperato, ut\nvetustatem non sentiret.\nTerrestrium solus homo bipes. uni iuguli,\numeri, ceteris armi; uni ulnae. quibus animalium manus\nsunt, intus tantum carnosae, extra nervis et cute constant.\nDigiti quibusdam in manibus seni. M. Corani ex\npatricia gente filias duas ob id Sedigitas accipimus appellatas\net Volcacium Sedigitum, inlustrem in poetica. hominis digiti\nternos articulos habent, pollex binos; et digitis adversus\nuniversis flectitur, per se vero in oblicum porrigitur, crassior\nceteris. huic minimus mensura par, ac duo reliqui sibi,\n\n\n\ninter quos medius longissime protenditur. quibus ex rapina\nvictus quadripedum, quini digiti in prioribus pedibus,\nin reliquis quaterni. leones, lupi, canes, panthera in posterioribus\nquoque quinos ungues habent uno iuxta cruris articulum\ndependente; reliqua, quae sunt minora; et digitos\nquinos.\nBracchia non omnibus paria secum. Studioso Threci\nin C. Caesaris ludo notum est dexteram fuisse proceriorem.\nAnimalium quaedam ut manibus utuntur priorum ministerio\npedum sedentque ad os illis admoventia cibos, ut\nsciuri. nam simiarum genera perfectam hominis\nimitationem continent facie, naribus, auribus, palpebris, quas\nsolae quadripedum et in inferiore habent gena, iam mammas\nin pectore et bracchia et crura in contrarium similiter\nflexa, in manibus ungues, digitos longioremque medium.\npedibus paulum differunt; sunt enim ut manus praelongae,\nsed vestigium palmae simile faciunt. pollex quoque iis et\narticuli ut homini, ac praeter genitale — et hoc in maribus\ntantum — viscera etiam interiora omnia ad exemplar.\nVngues clausulae nervorum summae existimantur\n. omnibus hi quibus et digiti. sed simiae imbricati,\nhominibus lati — et defuncto crescunt —, rapacibus unci,\n\n\n\nceteris recti, ut canibus, praeter eum qui a crure plerisque\ndependet. omnia digitos habent quae pedes, excepto elephanto\n; huic enim informes, numero quidem V, sed indivisi\nac leviter discreti ungulisque, non unguibus, similes, et pedes\nmaiores priores, in posterioribus articuli breves. idem poplites\nintus flectit hominis modo, cetera animalia in diversum\nposterioribus pedibus quam prioribus. nam quae animal generant\n, genua ante se flectunt et suffraginum artus in aversum.\nHomini genua et cubita contraria, item ursis et\nsimiarum generi, ob id minime pernicibus. ova parientibus\nquadripedum, crocodilo, lacertis, priora genua post curvantur,\nposteriora in priorem partem. sunt autem crura his obliqua\n, humani pollicis modo. sic et multipedibus praeterquam\nnovissima salientibus. aves, ut quadripedes, alas in\npriora curvant, suffraginem in posteriora.\nHominis genibus quaedam et religio inest observatione\ngentium. haec supplices attingunt, ad haec manus\ntendunt, haec ut aras adorant, fortassis quia inest iis vitalitas\n. namque in ipsa genus utriusque commissura, dextra\nlaevaque, a priore parte gemina quaedam buccarum inanitas\ninest, qua perfossa ceu iugulo spiritus fluit. inest et aliis\npartibus quaedam religio, sicut in dextera: osculis aversa\nadpetitur, in fide porrigitur. antiquis Graeciae in supplicando\n\n\n\nmentum attingere mos erat. est in aure ima memoriae\nlocus, quem tangentes antestamur; est post aurem\naeque dexteram Nemeseos, quae dea Latinum nomen ne in\nCapitolio quidem invenit, quo referimus tactum ore proximum\na minimo digitum, veniam sermonis a diis ibi recondentes\n.\nVarices in cruribus viro tantum, mulieri raro.\nC. Marium, qui VII consul fuit, stanti sibi extrahi passum\nunum hominum Oppius auctor est.\nOmnia animalia a dextris partibus incedunt, sinistris\nincubant. reliqua ut libitum est gradiuntur, leo\ntantum et camelus pedatim, hoc est, ut sinister pes non\ntranseat dextrum, sed subsequatur. pedes homini maximi,\nfeminis tenuiores in omni genere. surae homini tantum et\ncrura carnosa. reperitur apud auctores quendam in Aegypto\nnon habuisse suras. vola homini tantum exceptis quibusdam\n. namque et hinc cognomina inventa Planci, Plauti,\nPansae, Scauri, sicut a cruribus Vari, Vatiae, Vatini, quae\n\n\n\nvitia et in quadripedibus. solidas habent ungulas quae non\nsunt cornigera; igitur pro iis telum ungulae ictus est illis.\nnec talos habent eadem, at quae bisulca sunt, habent. iidem\ndigitos habentibus non sunt, neque in prioribus omnino\npedibus ulli. camelo tali similes bubulis, sed minores paulo;\nest enim bisulcum discrimine exiguo; pes in vestigio carnosus\nut ursi, qua de causa in longiore itinere sine calceatu\nfatiscunt.\nVngulae veterino tantum generi renascuntur.\nsues in Illyrico quibusdam locis solidas habent ungulas.\ncornigera fere bisulca; solida ungula et bicorne nullum,\nunicorne asinus tantum Indicus; unicorne et bisulcum oryx.\ntalos asinus Indicus unus solidipedum habet, nam sues ex\nutroque genere existimantur, ideo foedi earum. hominem\nqui existimarunt habere, facile convicti. lynx tantum digitos\nhabentium simile quiddam talo habet; leo etiamnum tortuosius\n. talus autem rectus est in articulo pedis, ventre eminens\nconcavo, in vertebra ligatus.\nAvium aliae digitatae, aliae palmipedes, aliae\ninter utrumque, divisis digitis adiecta latitudine. sed omnibus\nquaterni digiti, tres in priore parte, unus a calce.\n\n\n\nhic deest quibusdam longa crura habentibus. iynx sola\nutrimque binos habet; eadem linguam serpentium similem\nin magnam longitudinem porrigit; collum circumagit in\naversam se; ungues ei grandes ceu graculis. avium quibusdam\ngravioribus in cruribus additi radii, nulli uncos habentium\nungues. longipedes porrectis ad caudam cruribus\nvolant; quibus breves, contractis ad medium. qui negant\nvolucrem ullam sine pedibus esse, confirmant et apodas\nhabere, docent et drepanin, quae ex his rarissime apparet.\n— Visae iam et serpentes anserinis pedibus.—\nInsectorum pedes primi longiores duros habentibus\noculos, ut subinde pedibus eos tergeant, ceu notamus\nin muscis. quae ex iis novissimos habent longos,\nsaliunt, ut locustae. omnibus autem his seni pedes. araneis\nquibusdam praelongi accedunt bini. internodia singulis\nterna. octonos et marinis esse diximus, polypis, saepiis,\nlolligini, cancris, qui bracchia in contrarium movent, pedes\nin orbem aut in oblicum; iidem solis animalium rotundi.\ncetera binos pedes duces habent, cancri tantum quaternos.\n\n\n\nquae vermes, non infra duodenos habent, aliqua vero et centenos\n. numerus pedum inpar nulli est.\nSolidipedum crura statim iusta nascuntur mensura, postea\nexporrigentia se verius quam crescentia. itaque in infantia\nscabunt aures posterioribus pedibus, quod addita aetate non\nqueunt, quia longitudo superficiem corporum solam ampliat.\nhac de causa inter initia pasci nisi summissis genibus non\npossunt nec usque dum cervix ad iusta incrementa perveniat\n.\npumilionum genus in omnibus animalibus est,\natque etiam inter volucres.\nGenitalia maribus quibus essent retrorsa diximus.\nossea sunt lupis, vulpibus, mustelis, viverris, unde etiam\ncalculo humano remedia praecipua. urso quoque, simul atque\nexpiraverit, cornescere aiunt. camelino arcus intendere\norientis populis fidissimum. nec non aliqua gentium quoque\nin hoc discrimina et sacrorum etiam, citra perniciem\namputantibus Matris deum Gallis. contra mulierum paucis\nprodigiosa adsimulatio, sicut hermaphroditis utriusque sexus,\nquod etiam quadripedum generi accidisse Neronis principatu\nprimum arbitror. ostentabat certe hermaphroditas\nsubiunctas carpento suo equas, in Treverico Galliae agro\n\nrepertas: ceu plane visenda res esset principem terrarum\ninsidere portentis.\nTestes pecori armentoque ad crura decidui, subus\nadnexi. delphino praelongi ultima conduntur alvo; et\nelephanto occulti. ova parientium lumbis intus adhaerent,\nqualia ocissima in venere. piscibus serpentibusque nulli,\nsed eorum vice binae ad genitalia a renibus venae. buteonibus\nterni. homini tantum iniuria aut sponte naturae\nfranguntur, idque tertium ab hermaphroditis et spadonibus\nsemiviri genus habent.— Mares in omni genere fortiores\nsunt praeterquam pantheris et ursis.\nCaudae praeter hominem ac simias omnibus\nfere et animal et ova gignentibus, pro desiderio corporum\nnudae hirtis, ut apris, parvae villosis, ut ursis, praelongae\nsaetosis, ut equis. amputatae lacertis et serpentibus renascuntur\n. piscium meatus gubernaculi modo regunt atque\netiam in dexteram ac laevam motae ut remigio quodam inpellunt\n. lacertis inveniuntur et geminae. boum caudis\nlongissimus caulis atque in ima parte hirtus; idem asinis\nlongior quam equis, sed saetosus veterinis. leoni in prima\n\nparte ut bubus et sorici, pantheris non item; vulpibus et\nlupis villosus ut ovibus, quibus procerior. sues intorquent,\ncanum degeneres sub alvum reflectunt.\nVocem non habere nisi quae pulmonem et\narterias habeant, hoc est nisi quae spirent, Aristoteles\nputat. idcirco et insectis sonum esse, non vocem, intus inmeante\nspiritu et incluso sonante; alia murmur edere, ut\napes, alia contractum stridorem, ut cicadas, receptum enim\nduobus sub pectore cavis spiritum, mobili occursante membrana\nintus, attritu eius sonare. muscas, apes, cetera similia\ncum volatu et incipere audiri et desinere, sonum enim\nattritu et interiore aura, non anima, reddi; locustas pinnarum\net feminum attritu sonare. credatur sane item\naquatilium pectines stridere, cum volant, mollia et crusta\nintecta nec vocem nec sonum ullum habere: sed ceteri\npisces, quamvis pulmone et arteria careant, non in totum\nsine ullo sunt sono — stridorem eum dentibus fieri cavillantur\n—, et is, qui caper vocatur in Acheloo amne, grunnitum\nhabet et alii, de quibus diximus. ova parientibus si-\n\nbilus, serpentibus longus, testudini abruptus. ranis sui\ngeneris, ut dictum est, nisi si et in his ferenda dubitatio\nest, quia vox in ore concipitur, non in pectore. multum\ntamen in his refert et locorum natura: mutae in Macedonia\ntraduntur, muti et apri. avium loquaciores quae minores,\net circa coitus maxime: aliis in pugna vox, ut coturnicibus,\naliis ante pugnam, ut perdicibus, aliis cum vicere, ut gallinaceis\n. isdem sua maribus, aliis eadem et feminis, ut lusciniarum\ngeneri. quaedam toto anno canunt, quaedam certis\ntemporibus, ut in singulis dictum est. elephans citra nares\nore ipso sternumento similem elidit sonum, per nares autem\nturbarum raucitati. bubus tantum feminis vox gravior, in\nalio omni genere exilior quam maribus, in homine etiam\ncastratis. infantis in nascendo nulla auditur ante quam totus\nemergat utero. primus sermo anniculo; set semenstris\nlocutus est Croesi filius et in crepundiis prodigio, quo totum\nid concidit regnum. qui celerius fari coepere, tardius\ningredi incipiunt. vox roboratur a XIIII annis; eadem in\nsenecta exilior, neque in alio animalium saepius mutatur.\nMira praeterea sunt de voce digna dictu: theatrorum in\n\n\n\norchestris scobe aut harena superiacta devoratur, item rudi\nparietum circumiectu, doliis etiam inanibus. currit eadem\nrecto vel conchato parietum spatio, quamvis levi sono dicta\nverba ad alterum caput perferens, si nulla inaequalitas impediat\n. vox in homine magnam voltus habet partem. adgnoscimus\nea prius qua cernamus non aliter quam oculis,\ntotidemque sunt hae, quot in rerum natura mortales, et sua\ncuique sicut facies. hinc illa gentium totque linguarum\ntoto orbe diversitas, hinc tot cantus et moduli flexionesque,\nsed ante omnia explanatio animi, quae nos distinxit a feris\net inter ipsos quoque homines discrimen alterum, aeque\nquam a beluis, fecit.\nMembra animalibus adgnata inutilia sunt,\nsicut sextus homini semper digitus. placuit in Aegypto\nnutrire portentum, binis et in aversa capitis parte oculis\nhominem, sed iis non cernentem.\nMiror equidem Aristotelem non modo credidisse\npraescita vitae esse aliqua in corporibus ipsis, verum\netiam prodidisse. quae quamquam vana existimo nec sine\ncunctatione proferenda, ne in se quisque ea auguria anxie\nquaerat, attingam tamen, quia tantus vir in doctrinis non\nsprevit. igitur vitae brevis signa ponit raros dentes, praelongos\n\n\n\ndigitos, plumbeum colorem pluresque in manu incisuras\nnec perpetuas. contra longae esse vitae incurvos\numeris et in manu unam aut duas incisuras longas habentes\net plures quam XXXII dentes, auribus amplis. nec universa\nhaec, ut arbitror, sed singula observat, frivola, ut reor, et\nvolgo tamen narrata. addidit morum quoque spectus simili\nmodo apud nos Trogus, et ipse auctor e severissimis, quos\nverbis eius subiciam: Fronsquibus est magna subesse significat; quibus parva,\nmobilem; quibus rotunda, iracundum, velut hoc\nvestigio tumoris apparente. supercilia quibus\nporriguntur in rectum, molles significant; quibus\niuxta nasum flexa sunt, austeros; quibus iuxta\ntempora inflexa, derisores; quibus in totum demissa\n, malivolos et invidos. oculi quibus utrimque\nsunt longi, malificos moribus esse indicant;\nqui carnosos a naribus angulos habent, malitiae\nnotam praebent: candida pars extenta notam inpudentiae\nhabet; qui identidem operiri solent, inconstantiae\n. oricularum magnitudo loquacitatis\net stultitiae nota est. hactenus Trogus.\nAnimae leonis virus grave, ursi pestilens.\ncontacta halitu eius nulla fera attingit, ociusque putrescunt\nadflata. e reliquis homini tantum infici natura voluit pluribus\nmodis, et ciborum ac dentium vitiis, sed maxime senio.\ndolorem sentire non poterat, tactu sensuque omni carebat\nsine qua nihil sentitur; eadem commeabat recens assidue,\nexitura supremo et sola ex homine superfutura, denique\nhaec trahebatur e caelo: huius quoque tamen reperta poena\nest, ut neque id ipsum, quo vivitur, in vita iuvaret. Parthorum\npopulis haec praecipue et a iuventa propter indiscretos\ncibos, namque et vino faetent ora nimio; sed sibi\nproceres medentur grano Assyrii mali, cuius et suavitas\npraecipua, in esculenta addito.\nElephantorum anima serpentes extrahit, cervorum urit.\ndiximus hominum genera qui venena serpentium suctu corporibus\neximerent. quin et subus serpentes in pabulo sunt,\net aliis venenum est. quae insecta appellavimus, omnia olei\n\naspersu necantur, vultures unguenti—qui fugat alios appetunt\nodorem —, scarabaei rosa. quasdam serpentes\nscorpio occidit. Scythae sagittas tingunt viperina sanie et\nhumano sanguine; inremediabile id scelus: mortem ilico\nadfert levi tactu.\nQuae animalium pascerentur veneno diximus.\nquaedam, innocua alioqui, venenatis pasta noxia fiunt et ipsa.\napros in Pamphylia et Ciliciae montuosis salamandra ab iis\ndevorata qui edere, moriuntur: neque enim est intellectus\nullus in odore vel sapore; et aqua vinumque interemit salamandra\nibi inmortua vel si omnino biberit unde potetur,\nitem rana quam rubetam vocant. tantum insidiarum est\nvitae! vespae serpente avide vescuntur, quo alimento mortiferos\nictus faciunt. adeoque magna differentia est victus,\nut in tractu pisce viventium Theophrastus prodat boves\nquoque pisce vesci, sed non nisi vivente.\nHomini cibus utilissimus simplex, acervatio saporum\npestifera et condimento perniciosior. difficulter autem\nperficiuntur omnia in cibis acria, aspera, inconsueta,\nvaria, nimia et avide hausta, et aestate quam hieme difficilius\n\n\n\net in senecta quam in iuventa. vomitiones homini ad\nhaec in remedium excogitatae frigidiora corpora faciunt, inimicae\noculis maxime ac dentibus.\nSomno concoquere corpulentiae quam firmitati\nutilius; ideo athletas ambulatione malunt cibos perficere.\npervigilio quidem praecipue vincuntur cibi.\naugescunt\ncorpora dulcibus atque pinguibus et potu, minuuntur siccis\net aridis fridigisque ac siti. quaedam animalia et pecudes\nquoque in Africa quarto die bibunt. homini non utique\nseptimo letalis inedia; durasse et ultra undecimum plerosque\ncertum est. morbus esuriendi semper inexplebili aviditate\nuni animalium homini.\nQuaedam rursus exiguo gustu famem ac sitim\nsedant conservantque vires, ut butyrum, hippace, glycyrrhiza.\nperniciosissimum autem et in omni quidem vita quod nimium\n, praecipue tamen corpori, minuique quod gravet quolibet\nmodo utilius.\nVerum ad reliqua naturae transeamus.\nAnimalium omnium quae nosci potuere naturae generatim\nmembratimque ita se habent. restat ut neque ipsa\nanima carentia — quandoquidem nihil sine ea vivit —,\nterra edita et inde eruta, dicantur ac nullum sileatur rerum\nnaturae opus. diu fuere occulta eius beneficia, summumque\nmunus homini datum arbores silvaeque intellegebantur.\nhinc primum alimenta, harum fronde mollior specus, libro\nvestis. etiam nunc gentes sic degunt. quo magis ac magis\nadmirari subit his a principiis caedi montes in marmora,\nvestes ad Seras peti, unionem in Rubri maris profunda,\nzmaragdum in ima tellure quaeri. ad hoc excogitata sunt\naurium vulnera, nimirum quoniam parum erat collo, crinibus\n, manibus gestari, nisi infoderentur etiam corpori.\nquam ob rem sequi par est ordinem vitae et arbores ante\nalia dicere ac moribus primordia ingerere nostris.\nHaec fuere numinum templa, priscoque ritu simplicia\nrura etiam nunc deo praecellentem arborem dicant.\n\n\n\nnec magis auro fulgentia atque ebore simulacra quam lucos\net in iis silentia ipsa adoramus. arborum genera numinibus\nsuis dicata perpetuo servantur, ut Iovi aesculus, Apollini\nlaurus, Minervae olea, Veneri myrtus, Herculi populus. quin\net Silvanos Faunosque et dearum genera silvis ac sua numina\ntamquam e caelo attributa credimus. arbores postea\nblandioribus fruge sucis hominem mitigavere. ex his recreans\nmembra olei liquor viresque potus vini, tot denique\nsapores anni sponte venientes et mensae, depugnetur licet\nearum causa cum feris et pasti naufragorum corporibus pisces\nexpetantur, etiam nunc tamen secundae. mille praeterea\nsunt usus earum, sine quis vita degi non possit. arbore\nsulcamus maria terrasque admovemus, arbore exaedificamus\ntecta. arborea et simulacra numinum fuere nondum pretio\nexcogitato beluarum cadaveri atque ut, a diis nato iure\nluxuriae, eodem ebore numinum ora spectarentur et mensarum\npedes. produnt Alpibus coercitas ut tum inexsuperabili\nmunimento Gallias hanc primum habuisse causam superfundendi\nse Italiae, quod Helico ex Helvetiis civis earum\nfabrilem ob artem Romae commoratus ficum siccam et uvam\noleique ac vini promissa remeans secum tulisset. quapropter\nhaec vel bello quaesisse venia sit.\nSed quis non iure miretur arborem umbrae gratia\ntantum ex alieno petitam orbe? platanus haec est, in mare\n\n\n\nIonium Diomedis insula tenus eiusdem tumuli gratia primum\ninvecta, inde in Siciliam transgressa atque inter primas\ndonata Italiae et iam ad Morinos usque pervecta ac tributarium\netiam detinens solum, ut gentes vectigal et pro umbra\npendant. Dionysius prior Siciliae tyrannus Regium in\nurbem transtulit eas domus suae miraculum, ubi postea\nfactum gymnasium; nec potuisse in amplitudinem augescere\naut alias fuisse in Italia ac nominatim Hispania apud auctores\ninvenitur.\nHoc actum circa captae urbis aetatem, tantumque\npostea honoris increvit, ut mero infuso enutriantur. conpertum\nid maxime prodesse radicibus, docuimusque etiam\narbores vina potare.\nCelebratae sunt primum in ambulatione Academiae\nAthenis cubitorum XXXIII radice ramos antecedente. nunc\nest clara in Lycia fontis gelidi socia amoenitate, itineri adposita\n, domicilii modo cava octoginta atque unius pedum\nspecu, nemorosa vertice et se vastis protegens ramis arbor\num instar, agros longis obtinens umbris ac, ne quid desit\nspeluncae imagini, saxea intus crepidinis corona muscosos\nconplexa pumices, tam digna miraculo, ut Licinius Mu-\n\n\n\ncianus ter consul et nuper provinciae eius legatus prodendum\netiam posteris putaverit, epulatum intra eam se cum\nduodevicensimo comite, large ipsa toros praebente frondis,\nab omni adflatu securum, optantem imbrium per folia crepitus\n, laetiorem quam marmorum nitore, picturae varietate,\nlaquearium auro cubuisse in eadem. aliud exemplum Gai\nprincipis in Veliterno rure mirati unius tabulata laxeque\nramorum trabibus scamna patula et in ea epulati, cum ipse\npars esset umbrae, quindecim convivarum ac ministerii capaci\ntriclinio, quam cenam appellavit ille nidum. est Gortynae\nin insula Creta iuxta fontem platanus una insignis utriusque\nlinguae monimentis, numquam folia dimittens, statimque\nei Graeciae fabulositas superfuit Iovem sub ea cum Europa\nconcubuisse, ceu vero non alia eiusdem generis esset in\nCypro. sed ex ea primum in ipsa Creta, ut est natura hominum\nnovitatis avida, platani satae regeneravere vitium,\nquandoquidem commendatio arboris eius non alia maior est\nquam soles aestate arcere, hieme admittere. inde in Italiam\nquoque ad surburbana sua Claudio principe Marcelli Aesernini\nlibertus, sed qui se potentiae causa Caesaris libertis\nadoptasset, spado Thessalicus praedives, ut merito dici possit\nis quoque Dionysius, transtulit id genus. durantque et in\nItalia portenta terrarum praeter illa scilicet quae ipsa excogitavit\nItalia.\nNamque et chamaeplatani vocantur coactae brevitatis\n\n\n\n, quoniam arborum etiam abortus invenimus. hoc\nquoque ergo in genere pumilionum infelicitas dicta erit.\nfit autem et serendi genere et recidendi. primus C. Matius\nex equestri ordine, Divi Augusti amicus, invenit nemora\ntonsilia intra hos LXXX annos.\nPeregrinae et cerasi Persicaeque et omnes quarum\nGraeca nomina aut aliena, sed quae ex iis incolarum\nnumero esse coepere, dicentur inter frugiferas. in praesentia\nexternas persequemur a salutari maxime orsi.\nMalus Assyria, quam alii Medicam vocant, venenis medetur\n. folium eius est unedonis intercurrentibus spinis.\npomum ipsum alias non manditur, odore praecellit foliorum\nquoque, qui transit in vestes una conditus arcetque animalium\nnoxia. arbor ipsa omnibus horis pomifera est, aliis\ncadentibus, aliis maturescentibus, aliis vero subnascentibus.\ntemptavere gentes transferre ad sese propter remedii praestantiam\nfictilibus in vasis, dato per cavernas radicibus\nspiramento, qualiter omnia transitura longius seri aptissime\ntransferrique meminisse conveniet, ut semel quaeque dicantur\n. sed nisi apud Medos et in Perside nasci noluit. haec\nest cuius grana Parthorum proceres incoquere diximus esculentis\n\ncommendandi halitus gratia. nec alia arbor laudatur\nin Medis.\nLanigeras Serum in mentione gentis eius narravimus\n, item Indiae arborum magnitudinem. unam e peculiaribus\nIndiae Vergilius celebravit hebenum, nusquam\nalibi nasci professus. Herodotus eam Aethiopiae intellegi\nmaluit in tributi vicem regibus Persidis e materia eius centenas\nphalangas tertio quoque anno pensitasse Aethiopas\ncum auro et ebore prodendo. non omittendum id quoque,\nvicenos dentes elephantorum grandes, quoniam ita significavit\n, Aethiopas ea de causa pendere solitos. tanta ebori\nauctoritas erat urbis nostrae CCCX anno; tune enim auctor\nille historiarum condidit Thuriis in Italia, quo magis mirum\nest quod eidem credimus, qui Padum amnem vidisset neminem\nad id tempus Asiae Graeciaeque visum. cognita\nAethiopiae forma — ut diximus, nuper allata Neroni principi\n—raram arborem Meroen usque a Syene fine imperii perDCCCCLXXXXVI p. nullamque nisi palmarum generis esse\ndocuit. ideo fortassis in tributi auctoritate tertia res fuerit\nhebenus.\nRomae eam Magnus Pompeius triumpho Mithridatico\nostendit. accendi Fabianus negat, uritur tamen odore iucundo\n. duo genera eius: rarum id quod melius, arboreum,\npurae et enodis materiae nigri splendoris ac vel sine arte\nprotinus iucundi, alterum fruticosum cytisi modo et tota\nIndia dispersum.\nEst ibi et spina similis, sed deprehensa vel lucernis\nigni protinus transiliente.\nNunc eas exponemus, quas mirata est Alexandri Magni\nvictoria orbe eo patefacto.\nFicus ibi eximia pomo, se ipsa semper serens.\nvastis diffunditur ramis, quorum imi in terram adeo curvantur\n, ut annuo spatio infigantur novamque sibi progeniem\nfaciant circa parentem in orbem quodam opere topiario. intra\nsaepem eam aestivant pastores, opacam pariter et munitam\nvallo arboris, decora specie subter intuenti proculve\nfornicato ambitu. superiores eiusdem rami in excelsum\nemicant silvosa multitudine, vasto matris corpore, ut LX\npassus pleraeque orbe colligant, umbra vero bina stadia\noperiant. foliorum latitudo peltae effigiem Amazonicae habet;\n\n\n\nea causa fructum integens crescere prohibet. rarus. . . que\nnec fabae magnitudinem excedens, sed per folia solibus\ncoctus praedulcis sapore et dignus miraculo arboris. gignitur\ncirca Acesinen maxime amnem.\nMaior alia pomo et suavitate praecellentior, 5\nquo sapientes Indorum vivunt. folium alas avium imitatur,\nlongitudine triun cubitorum, latitudine duum. fructum\ncortice emittit admirabilem suci dulcedine, ut uno quaternos\nsatiet. arbori nomen palae, pomo arierae. plurima est in\nSydracis, expeditionum Alexandri termino. est et alia simi- 10\nlis huic, dulcior pomo , sed interaneorum valetudini infesta.\nedixerat Alexander ne quis agminis sui id pomum attingeret.\nGenera arborum Macedones narravere maiore ex\nparte sine nominibus. est et terebintho similis cetera, pomo\namygdalis, minore tantum magnitudine, praecipuae suavitatis, 15\nin Bactris utique. hanc aliqui terebinthon esse proprii\ngeneris potius quam similem ei putaverunt. sed unde vestes\nlineas faciunt, foliis moro similis, calyce pomi cynorrhodo .\nserunt eam in campis, neque est gratior vinearum prospectus\n. 20\nOliva Indiae sterilis praeterquam oleastri fructus\n\n\n\n. passim vero quae piper gignunt iunipiris nostris similes\n, quamquam in fronte Caucasi solibus opposita gigni\ntantum eas aliqui tradidere. semina a iunipiro distant parvulis\nsiliquis, quales in phasiolis videmus. hae prius quam\n5 dehiscant decerptae tostaeque sole faciunt quod vocatur\npiper longum, paulatim vero dehiscentes maturitate ostendunt\ncandidum piper, quod deinde tostum solibus colore\nrugisque mutatur. verum et his sua iniuria est, atque caeli\nintemperie carbunculant fiuntque semina cassa et inania,\nquod vocant bregma, sic Indorum lingua significante mortuum\n. hoc ex omni genere asperrimum est levissimumque et\npallidum, gratius nigrum, lenius utroque candidum. non est\nhuius arboris radix, ut aliqui existimavere, quod vocant\nzingiberi, alii vero zimpiberi, quamquam sapore simili. id\n15 enim in Arabia atque Trogodytica in villis nascitur, parva\nherba, radice candida. celeriter ea cariem sentit, quamvis\nin tanta amaritudine. pretium eius in libras $X$ VI. piper\nlongum facillime adulteratur Alexandrino sinapi. emitur in\nlibras $X$ XV, album $X$ VII, nigrum $X$ III. usum eius adeo\nplacuisse mirum est; in aliis quippe suavitas cepit, in\n\n\n\naliis species invitavit: huic nec pomi nec bacae commendatio\nest aliqua. sola placere amaritudine, et hanc in Indos\npeti! quis ille primus experiri cibis voluit aut cui in appetenda\naviditate esurire non fuit satis? utrumque silvestre\ngentibus suis est et tamen pondere emitur ut aurum vel\nargentum.\nPiperis arborem iam et Italia habet, maiorem myrto nec\nabsimilem. amaritudo grano eadem quae piperi musteo\ncredatur esse: deest tosta illa maturitas ideoque et rugarum\ncolorisque similitudo. adulteratur iunipiri bacis mire\nvim trahentibus; in pondere quidem multis modis.\nEst etiamnum in India piperis granis simile quod\nvocatur caryophyllon, grandius fragiliusque. tradunt in Indica\nloto id gigni. advehitur odoris gratia. fert et spina\npiperis similitudinem praecipua amaritudine, foliis parvis\ndensisque cypri modo, ramis trium cubitorum, cortice pallido\n, radice lata lignosaque, buxei coloris. hac in aqua cum\nsemine excocta in aereo -vase medicamentum fit, quod vocatur\nlycion. ea spina et in Pelio monte nascitur adulteratque\nmedicamentum, item asphodeli radix aut fel bubulum\naut apsinthium vel rhus vel amurca. aptissimum medicinae\n\n\n\nquod est spumosum. Indi in utribus camelorum aut rhinocerotum\nid mittunt. spinam ipsam in Graecia quidam\npyxacanthum Chironium vocant.\nEt macir ex India advehitur, cortex rubens\nradicis magnae, nomine arboris suae. qualis sit ea incompertum\nhabeo. corticis melle decocti usus in medicina ad\ndysintericos praecipuus habetur.\nSaccaron et Arabia fert, sed laudatius India. est\nautem mel in harundinibus collectum, cummium modo candidum\n, dentibus fragile, amplissimum nucis abellanae magnitudine\n, ad medicinae tantum usum.\nContermina Indis gens Ariana appellatur, cui spina\nlacrima pretiosa murrae simili, difficili accessu propter aculeos\nadnexos. ibi et frutex pestilens, . . . raphani, folio lauri,\nodore equos invitans, qui paene equitatu orbavit Alexandrum\nprimo introitu. quod et in Gedrosis accidit item laureo\nfolio. et ibi spina tradita est, cuius liquor adspersus oculis\ncaecitatem inferret omnibus animalibus, nec non et herba\npraecipui odoris, referta minutis serpentibus, quarum ictu\n\n\n\nprotinus moriendum esset. Onesicritus tradit in Hyrcaniae\nconvallibus fico similes esse arbores quae vocentur\nocchi, ex quibus defluat mel horis matutinis duabus.\nVicina est Bactriana, in qua bdellium laudatissimum\n. arbor nigra, magnitudine oleae, folio roboris,\nfructu caprifici. ipsi natura quae cummi. alii brochon\nappellant, alii malacham , alii maldacon, nigrum vero et in offas\nconvolutum hadrobolon. esse autem debet tralucidae simile\ncerae, odoratum et, cum frietur, pingue, gustu amarum citra\nacorem. in sacris vino perfusum odoratius. nascitur et in Arabia\nIndiaque et Media ac Babylone. aliqui peraticum vocant ex\nMedia advectum. fragilius hoc et crustosius amariusque, at\nIndicum umidius et cumminosum. adulteratur amygdala nuce,\ncetera eius genera cortice et scordasti—ita vocatur arbor\naemulo cummi —, sed deprehenduntur semel quod dixisse\net in ceteros odores satis sit, odore, colore, pondere, gustu,\nigne. Bactrio nitor siccus multique candidi ungues, praeterea\n\n\n\nsuum pondus, quo gravius esse aut levius non debeat.\npretium sincero in libras $X$ III.\nGentes supra dictas Persis attingit. Rubro mari,\nquod ibi Persicum vocavimus, longe in terrain aestus agente,\nmira arborum natura. namque erosae sale, invectis derelictisque\nsimiles, sicco litore radicibus nudis polyporum\nmodo amplexae steriles arenas spectantur. eaedem mari\nadveniente fluctibus pulsatae resistunt inmobiles; quin et\npleno aestu operiuntur totae, adparetque rerum argumentis\nasperitate aquarum illas ali. magnitudo miranda est, species\nsimilis unedoni, pomum amygdalis extra, intus contortis\nnucleis.\nTylos insula in eodem sinu est, repleta silvis\nqua spectat orientem quaque et ipsa aestu maris perfunditur\n. magnitudo singulis arboribus fici, flos suavitate inenarrabili\n, pomum lupino simile, propter asperitatem intactum\nomnibus animalibus, eiusdem insulae excelsiore suggestu\nlanigerae arbores, alio modo quam Serum: his folia\ninfecunda, quae ni minora essent, vitium poterant videri.\nferunt mali cotonei amplitudine cucurbitas, quae maturitate\nruptae ostendunt lanuginis pilas, ex quibus vestes pretioso\nlinteo faciunt.\narborem vocant gossypinum, fertiliore\n\netiam Tylo minore, quae distat X p. Iuba circa fruticem\nlanugines esse tradit linteaque ea Indicis praestantiora,\nArabiae autem arborem, ex qua vestes faciant, cynas vocari,\nfolio palmae simili. sic Indos suae arbores vestiunt. in\nTylis autem et alia arbor floret albae violae specie, sed\nmagnitudine quadriplici, sine odore, quod miremur in eo\ntractu. est et alia similis, foliosior tamen roseique\nfloris, quem noctu conprimens aperire incipit solis exortu,\nmeridie expandit; incolae dormire eum dicunt. fert eadem\ninsula et palmas oleasque ac vites et cum reliquo pomorum\ngenere ficos. nulli arborum folia ibi decidunt, rigaturque\ngelidis fontibus et imbres accipit.\nVicinaiis Arabia flagitat quandam generum distinctionem\n, quoniam fructus constant radice, frutice, cortice,\nsuco, lacrima, ligno, surculo, flore, folio, pomo.\nradix et folium Indis in maximo pretio.\nRadix costi gustu fervens, odore eximia, frutice alias\ninutili. primo statim introitu amnis Indi in Patale insula\nduo eius genera: nigrum et, quod melius, candicans. pretium\nin libras $X$ VS.\nDe folio nardi plura dici par est ut principali in\nunguentis. frutex est gravi et crassa radice, sed brevi ac\n\n\n\nnigra fragilique, quamvis pingui, situm redolente, ut cypiros,\naspero sapore, folio parvo densoque. cacumina in aristas\nse spargunt; ideo gemina dote nardi spicas ac folia celebrant.\nalterum eius genus apud Gangen nascens damnatur in totum\nozaenitidos nomine, virus redolens. adulteratur et\npseudonardo herba, quae ubique nascitur crassiore atque\nlatiore folio et colore languido in candidum vergente, item\nsua radice permixta ponderis causa et cummi spumaque\nargenti aut stibi ac cypiro cypirive cortice. sincerum quidem\nlevitate deprehenditur et colore rufo odorisque suavitate\net gustu maxime siccante os, sapore iucundo. pretium\nspicae in libras $X$ C. folii divisere annonam amplitudine.\nhadrosphaerum vocatur maioribus pilulis $X$ XXXX. quod\nminore folio est, mesosphaerum appellatur; emitur $X$ LX.\nlaudatissimum microsphaerum e minimis foliis; pretium\neius $X$ LXXV. odoris gratia omnibus, maior recentibus. nardo\ncolos, si inveteravit, nigriori melior. in nostro orbe proxime\nlaudatur Syriacum, mox Gallicum, tertio loco Creticum, quod\naliqui agrion vocant, alii phun, folio olusatri, caule cubitali,\n\n\n\ngeniculato, in purpuram albicante, radice obliqua villosaque\net imitante avium pedes. baccaris vocatur nardum rusticum,\nde quo dicemus inter flores. sunt autem omnia ea herbae\npraeter Indicum. ex iis Gallicum et cum radice vellitur\nabluiturque vino. siccatur in umbra, alligatur fasciculis in\ncharta, non multum ab Indico differens, Syriaco tamen\nlevius. pretium $X$ III. in his probatio una, ne sint fragilia\net arida potius quam sicca folia. cum Gallico nardo semper\nnascitur herba quae hirculus vocatur a gravitate odoris et\nsimilitudine, qua maxime adulteratur. distat quod sine\ncauliculo est et quod minoribus foliis quodque radicis neque\namarae neque odoratae.\nNardi vim habet et asarum, quod et ipsum\naliqui silvestre nardum appellant. est autem hederae foliis,\nrotundioribus tantum mollioribusque, flore purpureo, radice\nGallici nardi, semine acinosum, saporis calidi ac vinosi, in\nmontibus umbrosis bis anno florens. optimum in Ponto,\nproximum in Phrygia, tertium in Illyrico. foditur, cum\nfolia amittere incipit, et in sole siccatur, celeriter situm\ntrahens ac senescens. inventa nuper et in Threcia herba\nest cuius folia nihil ab Indico nardo distant.\nAmomi uva in usu est ex Indica vite labrusca, ut\n\nalii existimavere, frutice fortuoso, palmi altitudine, carpiturque\ncum radice, manipulatim leniter componitur, protinus\nfragile. laudatur quam maxime Punici mali foliis simile\nnec rugosis, colore rufo. secunda bonitas pallido; herbaceum\npeius, pessimumqucandidum, quod et vetustate evenit\n. pretium uvae in libras $X$ LX, friato vero amomo $X$\nXLIIX. nascitur et in Armeniae parte quae vocatur Otene\net in Media et in Ponto. adulteratur foliis Punici et cummi\nliquido, ut cohaereat convolvatque se in uvae modum.\nest et quae vocatur amornis, minus venosa atque durior ac\nminus odorata, quo apparet aut aliud esse aut colligi inmaturum\n.\nSimile his et nomine et frutice cardamomum, semine\noblongo. metitur, eodem modo in Arabia. quattuor\neius genera: viridissimum ac pingue, acutis angulis contumax\nfrianti—hoc maxime laudatur—, proximum e rufo\ncandicans, tertium brevius atque nigrius, peius tamen varium\net facile tritu odorique parvi, qui vero costo vicinus\nesse debet. hoc et apud Medos nascitur. pretium optimi\nin libras $X$ III.\nCinnamomo proxima gentilitas erat, ni prius Arabiae\n\n\n\ndivitias indicari conveniret causasque quae cognomen\nilli felicis ac beatae dedere.\nPrincipalia ergo in illa tus atque murra, haec et cum\nTrogodytis communis, tura praeter Arabiam nullis ac\nne Arabiae quidem universae. in medio eius fere sunt Atramitae\n, pagus Sabaeorum capite regni Sabota in monte excelso\n, a quo octo mansionibus distat regio eorum turifera\nSariba appellata; hoc significare Graeci mysterium dicunt.\nspectat ortus solis aestivi, undique rupibus invia et a dextera\nmari scopulis inaccesso. id solum e rubro lacteum\ntraditur. silvarum longitude est schoeniXX, latitudo dimidium\neius. schoenus patet Eratosthenis ratione stadia\nXL, hoc est p. V???, aliqui XXXII stadia singulis schoenis dedere\n. attolluntur colles alti, decurruntque et in plana arbores\nsponte natae. terram argillosam esse convenit, raris\nfontibus ac nitrosis. attingunt et Minaei, pagus alius, per\nquos evehitur uno tramite angusto. hi primi commercium\nturis fecere maximeque exercent, a quibus et Minaeum\ndictum est. nec praeterea Arabum alii turis arborem vident\n, ac ne horum quidem omnes, feruntqueIII non amplius\nesse familiarum quae ius per successiones id sibi vindicent\n; sacros vocari ob id nec ullo congressu feminarum\n\n\n\nfunerumque, cum incidant eas arbores aut metant, pollui\natque ita religionem mercis augeri. quidam promiscuum\ntus iis populis esse tradunt in silvis, alii per vices annorum\ndividi.\nNec arboris ipsius quae sit facies constat. res in\nArabia gessimus et Romana arma in magnam partem eius\npenetravere, Gaius etiam Caesar Augusti filius inde gloriam\npetiit, nec tamen ab ullo, quod equidem sciam, Latino arborum\nearum tradita est facies. Graecorum exempla variant\n: alii folio piri, minore dumtaxat et herbidi coloris, prodidere\n, alii lentisco similem subrutilo folio, quidam terebinthum\nesse, et hoc visum Antigono regi allato frutice.\nIuba rex iis voluminibus, quae scripsit ad C. Caesarem\nAugusti filium ardentem fama Arabiae, tradit contorti esse\ncaudicis, ramis aceris maxime Pontici, sucum amygdalae\nmodo emittere, talesque in Carmania apparere et in Aegypto\nsatas studio Ptolemaeorum regnantium. cortice lauri esse\nconstat; quidam et folium simile dixere: talis certe fuit\narbor Sardibus, nam et Aiae reges serendi curam habuerunt.\nqui mea aetate legati ex Arabia venerant, omnia incertiora\nfecerunt, quod iure miremur, virgis etiam turis ad nos\ncommeantibus, quibus credi potest matrem quoque teretem\nenodi fruticare trunco.\nMeti semel anno solebat minore occasione vendendi\n; iam quaestus alteram vindemiam adfert. prior atque\n\n\n\nnaturalis vindemia circa canis ortum flagrantissimo aestu,\nincidentibus qua maxime videatur esse praegnas tenuissimusque\ntendi cortex. laxatur hic plaga, non adimitur; inde\nprosilit spuma pinguis. haec concreta densatur, ubi loci\nnatura poscat, tegete palmea excipiente, aliubi area circumpavita\n. purius illo modo, sed hoc ponderosius. quod in\narbore haesit, ferro depectitur, ideo corticosum. silva divisa\ncertis portionibus mutua innocentia tuta est: nemo saucias\narbores custodit, nemo furatur alteri. at Hercules Alexandriae\n, ubi tura interpolantur, nulla satis custodit diligentia\nofficinas. subligaria signantur opifici; persona additur capiti\ndensusve reticulus; nudi emittuntur: tanto minus fidei apud\nnos poena quam apud illos silvae habent! autumno legitur\nex aestivo partu; hoc purissimum, candidum. secunda vindemia\nest vere, ad eam hieme corticibus incisis. rufum hoc\nexit nec conparandum priori. illud carfiathum, hoc dathiathum\nvocant. creditur et novellae arboris candidius esse,\nsed veteris odoratius. quidam et in insulis melius putant,\ngigni, Iuba in insulis negat nasci. quod ex eo rotunditate\nguttae pependit, masculum vocamus, cum alias non fere\nmas vocetur ubi non sit femina; religioni tributum, ne\nsexus alter usurparetur. masculum aliqui putant a specie\ntestium dictum. praecipua autem gratia mammoso, cum\nhaerente lacrima priore consecuta alia miscuit se. singula\n\n\n\nhaec manum inplere solita invenio, cum minore deripiendi\naviditate lentius nasci liceret. Graeci stagonian et atomum\ntali modo appellant, minorem autem orobian. micas concussu\nelisas mannam vocamus. etiamnum tamen inveniuntur\nguttae quae tertiam partem mnae, hoc est XXVIII denariorum\npondus, aequent. Alexandro Magno in pueritia\nsine parsimonia tura inerenti aris paedagogus Leonides\ndixerat, ut illo modo, cum devicisset turiferas gentes, supplicaret\n. at ille Arabiae potitus ture onustam navem misit\net exhortatus est, ut large deos adoraret. tus collectum\nSabotam camelis convehitur, porta ad id una patente. degredi\nvia capital reges fecere. ibi decumas deo quem vocant\nSabin mensura, non pondere, sacerdotes capiunt, nec\nante mercari licet: inde inpensae publicae tolerantur; nam\net benigne certo dierum numero deus hospites pascit. evehi\nnon potest nisi per Gebbanitas, itaque et horum regi penditur\nvectigal. caput eorum Thomna abest a Gaza, nostri\nlitoris in Iudaea oppido, |XXIIIII|.XXXVII . D p., quod dividitur\nin mansiones camelorum LXV. sunt et quae sacerdotibus\n\n\n\ndantur portiones scribisque regum certae. sed\npraeter hos et custodes satellitesque et ostiarii et ministri\npopulantur. iam quacumque iter est aliubi pro aqua, aliubi\npro pabulo aut pro mansionibus variisque portoriis pendunt,\nut sumptus in singulas camelos $X$ DCLXXXVIII ad nostrum\nlitus colligat, iterumque imperii nostri publicanis penditur.\nitaque optimi turis libra $X$ VI pretium habet, secundi $X$ V,\ntertii $X$ III. adulteratur apud nos resinae candidae gemma\nperquam simili, sed deprehenditur quibus dictum est modis.\nprobatur candore, amplitudine, fragilitate, carbone, ut statim\nardeat, item ne dentem recipiat potiusque in micas\nfrietur.\nMurram in isdem silvis permixta arbore nasci\ntradidere aliqui, plures separatim, quippe multis locis Arabiae\ngignitur, ut apparebit in generibus. convehitur et ex\ninsulis laudata, petuntque eam etiam ad Trogodytas Sabaei\ntransitu maris. sativa quoque provenit, multum silvestri\npraelata. gaudet rastris atque ablaqueationibus, melior radice\nrefrigerata.\nArbori altitudo ad quinque cubita, nec sine spina,\ncaudice duro et intorto, crassiore quam turis, et ab radice\netiam quam reliqua sui parte. corticem levem similemque\n\n\n\nunedoni scabrum alii spinosumque dixere, folium olivae,\nverum crispius et aculeatum, Iuba olusatri. aliqui similem\niunipero, scabriorem tantum spinisque horridam, folio rotundiore\n, sed sapore iuniperi. nec non fuere qui e turis\narbore utrumque nasci mentirentur.\nInciduntur bis et ipsae isdemque temporibus, sed\na radice usque ad ramos qui valent. sudant autem sponte\nprius quam incidantur sta;cte dicta, cui nulla praefertur. ab\nhac sativa et in silvestri quoque melior aestiva. non dant\nex murra portiones deo, quoniam et apud alios nascitur;\nregi tamen Gebbanitarum quartas partes eius pendunt. cetero\npassim a vulgo coemptam in folles conferciunt, nostrique\nunguentarii digerunt haud difficulter odoris atque pinguedinis\nargumentis.\nGenera complura: Trogodytica silvestrium prima,\nsequens Minaea, in qua et Atramitica est et Gebbanitica et\nAusaritis Gebbanitarum regno, tertia Dianitis, quarta collaticia\n, quinta Sambracena a civitate regni Sabaeorum mari\nproxinia, sexta quam Dusaritim vocant. est et candida uno\n\n\n\ntantum loco, quae in Mesalum oppidum confertur. probatur\nTrogodytica pinguedine et quod aspectu aridior est sordidaque\nac barbara, sed acrior ceteris. Sambracena praedicta\nante alias hilaris, sed viribus tenuis. in plenum autem probatio\nest minutis glaebis nec rotundis, in concretu albicantis\nsuci et tabescentis utque fracta candidos ungues habeat,\ngustu leniter amara. secunda bonitas intus variae; pessima\nquae intus nigra, peior, si etiam foris. pretia ex occasione\nementium varia: stactae a $X$ III ad $X$ L, sativae summum\n$X$ XI, Erythraeae XVI—hanc volunt Arabicam intellegi\n—, Trogodyticae nucleo XVI S, ei vero quam odorariam\nvocant XII. adulteratur lentisci glaebis et cummi, item cucumeris\nsuco amaritudinis causa, sicut ponderis spuma argenti\n. reliqua vitia deprehenduntur sapore, cummis dente\nlentescens. fallacissime autem adulteratur Indica murra,\nquae ibi de quadam spina colligitur. hoc solum peius India\nadfert, facili distinctione: tanto deterior est.\nErgo transit in mastichen, quae et ex alia\nspina fit in India itemque in Arabia; lainam vocant. sed\nmastiche quoque gemina est, quoniam et in Asia Graeciaque\n\n\n\nreperitur herba a radice folia emittens et carduum similem\nmalo , seminis plenum ac lacrimae, quae erumpit incisa\nparte summa, vix ut dinosci possit a mastiche vera.\nnec non et tertia in Ponto est, bitumini similior, laudatissima\nautem Chia candida, cuius pretium in libras $X$ X, nigrae\nvero $X$ II. Chia e lentisco traditur gigni cummium modo.\nadulteratur ut tura resina.\nArabia etiamnum et ladano gloriatur. forte casuque\nhoc et iniuria odorum fieri plures tradidere, caprasque\nmaleficum alias frondibus animal, odoratorum vero fruticum\nadpetentius, tamquam intellegant pretia, carpere germinum\ncaules praedulci liquor turgentes destillantemque ab iis\ncasus mixtura sucum inprobo barbarum villo abstergere.\nhunc glomerari pulvere, incoqui sole, et ideo in ladano caprarum\npilos esse. sed hoc non alibi fieri quam in Nabataeis\n, qui sunt ex Arabia contermini Syriae. recentiores ex\nauctoribus storbon hoc vocant traduntque silvas Arabum\npastu caprarum infringi atque ita sucum villis inhaerescere,\nverum autem ladanum Cypri insulae esse, ut obiter quaeque\ngenera odorum dicantur, quamvis non terrarum ordine. similiter\n\n\n\nhoc et ibi fieri tradunt et esse oesypum hircorum\nbarbis genibusque villosis inhaerens, sed hederae flore deroso\n, pastibus matutinis, cum est rorulenta Cypros. dein\nnebula sole discussa pulverem madentibus villis adhaerescere\natque ita ladanum depecti. sunt qui herbam in Cypro,\nex qua id fiat, ledam appellent; etenim illi ledanum vocant.\nhuius pinguia insidere ; itaque et tractis funiculis herbam\neam convolvi atque ita offas fieri. ergo in utraque gente\nbina genera, terrenum et facticium. id quod terrenum est\nfriabile, facticium lentum. nec non fruticem esse dicunt in\nCarmania et super Aegyptum per Ptolemaeos tralatis plantis\naut, ut alii, degenerante in id turis arbore, colligique ut\ncummim inciso cortice et caprinis pellibus excipi. pretia\nsunt laudatissimo in libras asses XXXX. adulteratur myrti\nbacis et aliis animalium sordibus. sinceri odor esse debet\nferus et quodam modo solitudinem redolens, ipsum visu\naridum tactu statim mollescere, accensum fulgere odore\niucundo; gravi myrtatum deprehenditur crepitatque igni.\npraeterea sincero calculi potius e rupibus inhaerent quam\npulvis.\nIn Arabia et olea dotatur lacrima, qua medicamentum\nconficitur Graecis cnhaemon dictum, singulari effectu\ncontrahendis vulnerum cicatricibus. in maritimis hae fluctibus\naestuque operiuntur, nec bacae nocetur, cum constet\nin foliis salem relinqui.\nHaec sunt peculiaria Arabiae, et pauca praeterea communia\nalibi dicenda, quoniam in iis vincitur. peregrinos\nipsa mire odores et ad cxteros petit: tanta mortalibus suarum\nrerum satias est alienarumque aviditas. petunt\nigitur in Elymaeos arborem bratum, cupresso fusae similem,\nexalbidis ramis, iucundi odoris accensam et cum miraculo\nhistoriis Claudi Caesaris praedicatam. folia eius inspergere\npotionibus Parthos tradit; odorem esse proximum\ncedro fumumque eius contra ligna alia remedio. nascitur\nultra Pasitigrim finibus oppidi Sostratae in monte Scanchro.\npetunt et in Carmanos arborem stobrum ad suffitus,\nperfusam vino palmeo accendentes. huius odor redit a camaris\nad solum, iucundus, sed adgravans capita, citra dolorem\ntamen; hoc somnum aegris quaerunt. his commerciis\n\n\n\nCarra oppidum aperuere, quod est ibi nundinarium. inde\nGabbam omnes petere solebant dierum viginti itinere et\nPalaestinen Syriam. postea Characem peti coeptum ac regna\nParthorum ex ea causa, auctor est Iuba. mihi ad Persas\netiam prius ista portasse quam in Syriam aut Aegyptum\nvidentur Herodoto teste, qui tradit singula milia talentum\nannua turis pensitasse Arabas regibus Persarum. ex Syria\nrevehunt styracem, acri odore eius in focis abigentes suorum\nfastidium. cetero non alia sunt ligni genera in usu\nquam odorata, cibosque Sabaei coquunt turis ligno, alii\nmurrae, oppidorum vicorumque non alio quam ex aris fumo\natque nidore. ad hunc ergo sanandum styracem in follibus\npetunt hircinis suffiuntque tecta: adeo nulla est voluptas\nquae non adsiduitate fastidium pariat. eundem et ad serpentes\nfugandas urunt in odoriferis silvis frequentissimas.\nNon sunt eorum cinnamomum aut casia, et\ntamen felix appellatur Arabia, falsi et ingrati cognominis,\nquae hoc acceptum superis ferat, cum plus ex eo inferis\ndebeat. beatam illam fecit hominum etiam in morte luxuria\nquae dis intellexerant genita inurentium defunctis. periti\nrerum adseverant non ferre tantum annuo fetu, quantum\nNero princeps novissimo Poppaeae suae die concremaverit.\naestimentur post ea toto orbe singulis annis tot funera\nacervatimque congesta honori cadaverum quae dis per singulas\n\n\n\nmicas dantur. nec minus propitii erant mola salsa\nsupplicantibus, immo vero, ut palam est, placatiores. verum\nArabiae etiamnum felicius mare est; ex illo namque margaritas\nmittit. minimaque computatione miliens centena\nmilia sestertium annis omnibus India et Seres et paeninsula\nilla imperio nostro adimunt: tanti nobis deliciae et feminae\nconstant. quota enim partio ex illis ad deos, quaeso, iam\nvel ad inferos pertinet?\nCinnamonum et casias fabulose narravit antiquitas\nprincepsque Herodotus avium nidis et privatim\nphoenicis, in quo situ Liber pater educatus esset, ex inviis\nrupibus arboribusque decuti carnis quam ipsae inferrent\npondere aut plumbatis;agittis, item casiam circa paludes,\npropugnante unguibus ciro vespertilionum genere aligerisque\nserpentibus, his commentis augentes rerum pretia. comitata\nvero fabula est ad meridiani solis repercussus inenarrabilem\nquendam unversitatis halitum e tota paeninsula\nexistere tot generum aurae spirante concentu, Magnique\nAlexandri classibus Arabiam primum odoribus nuntiatam in\naltum. omnia falsa, si quidem cinnamomum idemque cinnamum\nnascitur in Aethiopia Trogodytis conubio permixta.\nhi mercantes id a conterminis vehunt per maria vasta ratibus\n, quas neque gubernacula regant neque remi trahant vel\n\n\n\ninpellant vela, non ratio ulla adiuvet: omnium instar ibi\nsunt homo tantum et audacia. praeterea hibernum mare\nexigunt circa brumam, euris tum maxime flantibus. hi recto\ncursu per sinus inpellunt, atque a promunturii ambitu argestae\ndeferunt in portum Gebbanitarum qui vocatur Ocilia.\nquam ob rem illi maxime id petunt, produntque vix quinto\nanno reverti negotiatores et multos interire. contra revehunt\nvitrea et aëna, vestes, fibulas cum armillis ac monilibus\n. ergo negotiatio illa feminarum maxime fide constat.\nIpse frutex duum cubitorum altitudine amplissimus palmique\nminimus, quattuor digitorum crassitudinis, station a\nterra VI digitis surculosus, arido similis, cum viret, non\nodoratus, folio origani, siccitate gaudens, sterilior imbre,\ncaeduae naturae. gignitur in planis quidem, sed densissimis\nin vepribus rubisque, difficilis collectu. metitur non\nnisi permiserit deus. lovem hunc intellegunt aliqui, Assabinum\nilli vocant. XLIIII boum caprarumque et arietum\nextis impetratur venia caedendi, non tamen ut ante ortum\nsolis aut post occasum liceat. sarmenta hasta dividit sacer-\ndos deoque partem ponit, reliquum mercator in massas condit\n. est et alia fama cum Sole dividi ternasque partes fieri,\ndein sorte gemina discerni quodque Soli cesserit relinqui\nac sponte conflagrare. praecipua bonitas virgultorum tenuissimis\n\n\n\npartibus ad longitudinem palmi, secunda proximis\nbreviore mensura, atque ita ordine. vilissimum quod radicibus\nproximum, quoniam ibi minimum corticis, in quo\nsumma gratia, eaque de causa praeferuntur cacumina, ubi\nplurimus torpet . ipsum vero lignum in fastidio propter\norigani acrimoniam, xylocinnamomum vocatur. pretium ei\nin libras $X$ X. quidam cinnami duo genera tradidere, candidius\nnigriusque, et quondam praeferebatur candidum,\n>nunc contra nigrum laudatur atque etiam varium praeferunt\ncandido. certissima tamen aestimatio, ne sit scabrum atque\nut inter sese tritum tarde frietur; damnatur in primis molle\naut cui labet cortex. ius eius a Gebbanitarum rege solo\nproficiscitur; is edicto mercatu vendit. pretia quondam fuere\nin libras denarium nilia. auctum id parte dimidia est\nincensis, ut ferunt, silvis ira barbarorum. id acciderit ob\niniquitatem praepotentium an forte, non satis constat. austros\nibi tam ardentes flare, ut aestatibus silvas accendant, invenimus\napud auctores coronas ex cinnamo interrasili\nauro inclusas primus omnium in templis Capitolii atque\nPacis dicavit Imperator Vespasianus Augustus. radicem eius\nmagni ponderis vidimus in Palatii templo, quod fecerat\nDivo Augusto coniunx Augusta, aureae paterae inpositam,\nex qua guttae editae annis omnibus in grana durabantur,\ndonec id delubrum incendio consumptum est.\nFrutex et casia est iuxtaque cinnami campos nascitur\n, sed in montibus crassiore sarmento, tenui cute verius\nquam cortice, quem contra atque in cinnamo diximus labare\net exinaniri pretium est. amplitudo frutici trium cubitorum,\ncolos triplex: cum primum emicat, candidus pedali mensura,\ndein rufescit addito semipede, ultra nigricans. haec pars\nmaxime laudatur ac deinde proxima, damnatur vero candida.\nconsecant surculos longitudine binum digitorum, mox praesuunt\nrecentibus coriis quadripedum ob id interemptarum,\nut putrescentibus vermiculi lignum erodant et excavent corticem\n, tutum amaritudine. probatur recens maxime et quae\nsit odoris longissimi gustuque quam minime fervens potiusque\nlento tepore leniter mordens, colore purpurae, quaeque\nplurima minimum ponderis faciat, brevi tunicarum fistula\natque non fragili. ladam vocant talem barbaro nomine. alia\nest balsamodes, ab odore simili appellata, sed amara ideoque\nutilior medicis, sicut nigra unguentis. pretia nulli diversiora\n, optimae in libras $X$ L, ceteris $X$ V.\nHis adiecere mangones quam Daphnidis vocant,\ncognominatam isocinnamon , pretiumque ei faciunt $X$ CCC.\nadulteratur styrace et propter similitudinem corticum laurus\n\n\n\ntenuissimis surculis. quin et in nostro orbe seritur, extremoque\nin margine imperii, qua Rhenus adluit, vidi in alvariis\napium satam. color abest ille torridus sole et ob id simul\nidem odor.\nEx confinio casiae cinnamique et cancamum ac\ntarum invehitur, sed per Nabataeos Trogodytas, qui consedere\nex Nabataeis.\nEo comportatur et serichatum et gabalium,\nquae intra se consumunt Arabes, nostro orbi tantum nominibus\ncognita, sed cum cinnamo casiaque nascentia. pervenit\ntamen aliquando serichatum et in unguenta additur\nab aliquis. permutatur in libras $X$ VI.\nMyrobalanum Trogodytis et Thebaidi et Arabiae,\nquae Iudaeam ab Aegypto disterminat, commune est, nascen\ns id unguento, ut ipso nomine apparet, quo item indicatur\net glandem esse. arbor est heliotropio, quam dicemus\ninter herbas, simili folio, fructus magnitudine abellanae\nnucis. ex his in Arabia nascens Syriaca appellatur et est\ncandida, contra in Thebaide nigra. praefertur illa bonitate\nolei quod exprimitur, sd copia Thebaica. inter haec Trogodytica\nvilissima est. Sunt qui Aethiopicam his praeferant,\nglandem nigram nec pinguem, nucleoque gracili, sed liquore\nqui exprimitur odoratiore, nascentem in campestribus. Aegyp-\n\ntiam piuguiorem esse et crassiore cortice rubentem et,\nquamvis in palustribus nascatur, breviorem siccioremque; e\ndiverso Arabicam viridem ac tenuiorem et, quoniam sit\nmontuosa, spissiorem; longe autem optimam Petraeam ex\nquo diximus oppido, nigro cortice, nucleo candido. Unguentarii\nautem tantum cortices premunt, medici et nucleos,\ntundentes adfusa paulatim calida aqua.\nMyrobalano in unguentis similem proximumque\nusum habet palma in Aegypto quae vocatur adipsos,\nviridis, odore mali cotonei, nullo intus ligno. colligitur aut\numno paulo ante quam incipiat maturescere. quod si relinquatur\n, phoenicobalanus vocatur et nigrescit vescentesque\ninebriat. myrobalano pretium in libras $X$ II. institores et\nfaecem unguenti hoc nomine appellant.\nCalamus quoque odoratus in Arabia nascens\ncommunis Indis atque Syriae est, in qua vincit omnes. a\nnostro maria CL stadiis inter Libanum montem aliumque\nignobilem (non, ut quidam existimavere, Antilibanum ) in\nconvalle modica iuxta lacum, cuius palustria aestate siccantur\n, tricenis ab eo stadiis calamus et iuncus odorati gignuntur\n. saneenim dicamus et de iunco, quamvis alio herbis\ndicato volumine, quoniam tamen hic unguentorum materia\ntractatur. nihil ergo a ceteris sui generis differunt aspectu,\nsed calamus praestanti odore statim e longinquo invitat,\n\n\n\n\n\nmollior tactu, meliorque qui minus fragilis et qui assulose\npotius quam qui raphani modo frangitur. inest fistulae araneum\n, quod vocant florem, praestantiore cui numerosius.\nreliqua probatio ut nige??? sit — damnantur albi —, melior,\nquo brevior crassiorque, et lentus in frangendo. calamo\npretium in libras singulas $X$ I, iunco $X$ V. traduntque iuncum\nodoratum et in Campania inveniri.\nDiscessimus a terris oceanum spectantibus ad convexas\nin nostra maria. ergo Aethiopiae subiecta Africa\nhammoniaci lacrima stillat in harenis suis; inde nomen\netiam Hammonis oraculo, iuxta quod gignitur arbore quam\nmetopon appellant, resinae modo aut cummium. genera\neius duo: thrauston masculi turis similitudine, quod maxime\nprobatur, alterum pingue et resinosum, quod phyrama appellant\n. adulteratur harenis velut nascendo adprehensis; igitur\nquam minimis glaebis probatur et quam purissimis. pretium\noptimo in libras asses XXXX.\nSphagnos infra eos situs in Cyrenaica provincia\n\n\n\nmaxime probatur; alii bryon vocant. secundum locum optinet\nCyprius, tertium Phoenicius. fertur et in Aegypto nasci,\nquin et in Gallia; nec dubitaverim: sunt enim hoc nomine\ncani arborum villi, quales in quercu maxime videmus, sed\nodore praestantes. laus prima candidissimis atque latissimis\n, secunda rutilis, nulla nigris. et in insulis petrisque\nnati improbantur omnesque quibus palmarum atque non\nsuus odor sit.\nCypros in Aegypto est arbor, ziziphi foliis,\nsemine coriandri, candido, odorato. coquitur hoc in oleo\npremiturque postea, quod cypros vocatur. pretium ei in\nlibras $X$ V. optimum e Canopica in ripis Nili nata, secundum\nAscalone Iudaeae, tertium in Cypro insula. odoris suavitas\nquaedam . hanc esse dicunt arborem quae in Italia\nligustrum vocetur. in eodem tractu aspalathos nascitur\n, spina candida magnitudine arboris modicae, flore rosae.\nradix unguentis expetitur. tradunt in quocumque frutice\ncurvetur arcus caelestis, eandem quae sit aspalathi suavitatem\nodoris exsistere; sed si in aspalatho, inenarrabilem\nquandam. quam quidam erysisceptrum vocant, alii sceptrum.\nprobatio eius in colore rufo vel igneo tactuque spisso et\n\n\n\nodore castorei. permutatur in libras $X$ V. in Aegypto\nnascitur et maron, peius quam Lydium, maioribus foliis ac\nvariis; illa brevia ac minuta et odorata.\nSed omnibus odoribus praefertur balsamum,\nuni terrarum Iudaeae concessum, quondam in duobus tantum\nhortis, utroque regio, altero iugerum viginti non amplius\n, altero pauciorum. ostendere arborum bane urbi Imperatores\nVespasiani, clarumque dictu, a Pompeio Magno in\ntriumpho arbores quoque duximus . servit nunc haec ac\ntributa pendit cum sua gente, in totum alia natura quam\nnostri externique prodiderant. quippe viti similior est quam\nmyrto. malleolis seri didicit nuper, vincta ut vitis, et inplet\ncolles vinearum modo. quae sine adminiculis se ipsa\nsustinet, tondetur simili???er fruticans ac rastris nitescit properatque\nnasci, intra tertium annum fructifera. folium\nproximum tuburi, perpetua coma. saeviere in eam udaei\nsicut in vitam quoque suam; contra defendere Romani, et\ndimicatum pro frutice est; seritque nunc eum fiscus, nec\numquam fuit numerosior. proceritas intra bina cubita subsistit\n. arbori tria genera: tenue et capillacea coma quod vocatur\n\n\n\neutheriston; alterum scabro aspectu, incurvum, fruticosum\n, odoratius; hoc trachy appellant, tertium eumeces,\nquia est reliquis procerius, levi cortice. huic secunda bonitas\n, novissima eutheristo. semen eius vino proximum gustu,\ncolore rufum, nec sine pingui. peius in grano quod levius\natque viridius. ramus crassior quam myrto. inciditur vitro,\nlapide osseisve cultellis; ferro laedi vitalia odit, emoritur\nprotinus, eodem amputari supervacua patiens. incidentis\nmanus libratur artifici temperamento, ne quid ultra corticem\nviolet. sucus e plaga manat quem opobalsamum vocant,\nsuavitatis eximiae. sed tenui gutta ploratu: lanis parva\ncolligitur in cornua, ex iis novo fictili conditur, crassiori\nsimilis oleo et in musto candida ; rufescit deinde simulque\ndurescit e tralucido. Alexandro Magno res ibi gerente toto\ndie aestivo unam concham impleri iustum erat, omni vero\nfecunditate e maiore horto congios senos, e minore singulos,\ncum et duplo rependebatur argento, nunc etiam singularum\narborum largior vena. ter omnibus percutitur aestatibus,\npostea deputatur. et sarmenta quoque in merce sunt. DCCC\n\nHS amputatio ipsa surcalusque veniere intra quintum devictae\nIudaeae annum; xylobalsamum vocatur et coquitur\nin unguentis. pro suco ipso substituere officinae. corticis\netiam ad medicamenta pretium est. praecipua autem gratia\nlacrimae, secunda semini, tertia cortici, minima ligno. ex\nhoc buxosum optimum, quod et odoratissimum, e semine\nautem maximum et ponderosissimum, mordens gustu fervensque\nin ore. adulteratur Petraeo hyperico, quod coarguitur\nmagnitudine, inanitate, longitudine, odoris ignavia,\nsapore piperis. lacrimac probatio ut sit e pingui tenuis ac\nmodice rufa et in fricando odorata. secundus candidi\ncoloris, peior viridis crassusque, pessimus niger, quippe ut oleum\nsenescit. ex omni incisura maxime probatur quod ante\nsemen fluxit. et alias adulteratur seminis suco, vixque\nmaleficium deprehenditur gustu amariore; esse enim debet\nlenis, non subacidus, odore tantum austerus. vitiatur et\noleo rosae, cypri, lentisci, balani, terebinthi, myrti, resina,\ngalbano, cera Cypria, prout quaeque res fuit, nequissime\nautem cummi: quoniam arescit, in manu inversa et in aqua\nsidit, quae probatio eius gemina est. debet et sincerum\n\narescere, sed hoc cummi addita fragili crusta evenit. et\ngustu deprehenditur, carbone vero quod cera resinaque\nadulteratum est, nigriore flamma. nam melle mutatum statim\nin manu contrahit muscas. praeterea sinceri densatur\nin tepida aqua gutta sidens ad ima vasa, adulterata olei\nmodo innatat et, si metopio vitiata est, circulo candido\ncingitur. summa est probatio ut lac coagulet, in veste maculas\nnon faciat. nec manifestior alibi fraus, quippe milibus\ndenarium sextarii, empti vendente fisco trecenis denariis,\nveneunt: in tantum expedit augere liquorem. xylobalsamo\npretium in libras $X$ VI.\nProxima Iudaeae Syria supra Phoenicen styracem\ngignit circa Gabala et Marathunta et Casium Seleuciae montem\n. arbor est eodem nomine, cotoneo malo similis, lacrimae\nex austero iucundi odoris; intus similitudo harundinis,\nsuco praegnans. in hanc circa canis ortus advolant pinnati\nvermiculi erodentes, ob id scobe sordescit. styrax laudatur\npost supra dicta ex Pisidia [Side], Cypro, Cilicia, Creta, minime\nex Amano Syriae medicis, sed unguentariis magis.\n\n\n\ncolos in quacumque natione praefertur rufus et pinguiter\nlentus, deterior furfurosus et cano situ obductus. adulteratur\ncedri resina vel cummi, alias melle aut amygdalis amaris.\nomnia ea deprehenduntur gustu. pretium optimo $X$ XVII.\nexit et in Pamphylia, sed aridior minusque sucosus.\ndat et galbanum Syria in eodem Amano monte e ferula,\nquae eiusdem nominis, resinae modo; stagonitim appellant.\nquod maxime laudant, cartilaginosum, purum ad similitudinem\nhammoniaci minimeque lignosum. sic quoque adulteratur\nfaba aut sacopenio. sincerum, si uratur, fugat nidore\nserpentes. permutatur iu libras $X$ V.\nmedicinae\nhoc tantum, panacen et unguentis eadem gignit, nascentem\net in Psophide Arcadiae circaque Erymanthi fontem et in\nAfrica et in Macedonia, ferula sui generis quinque cubitorum,\nfoliis primo quaternis, mox senis in terra iacentibus, ampla\nmagnitudine rotundis, in cacumine vero oleagineis, semine\nmuscariis dependente ut ferulae. excipitur sucus inciso\ncaule messibus, radice autumno. laudatur candor eius coacti\n; sequens pallido statera, niger colos inprobatur. pretium\noptimo in libras $X$ II. ab hac ferula differt quae\n\n\n\nvocatur spondylion foliis tantum, quia sunt minora et platani\ndivisura. non nisi in opacis gignitur. semen eodem nomine\nsills speciem habet, medicinae tantum utile. dat et\nmalobathrum Syria, arborem folio convoluto, colore aridi\nfolii, ex quo premitur oleum ad unguenta, fertiliore eiusdem\nAegypto. laudatius tamen ex India venit. in paludibus\nibi gigni tradunt lentis modo, odoratius croco, nigricans\nscabrumque, quodam salis gustu. minus probatur candidum\n. celerrime situm in vetustate sentit. sapor eius nardo\nsimilis esse debet sub lingua. odor vero in vino subfervefacti\nantecedit alios. in pretio quidem prodigio simile est,\na denaris singulis ad $X$ CCC pervenire libras, folium autem\nipsum in libras $X$ LX.\nOleum et omphacium est. fit duobus generibus\net totidem modis, ex olea et vite, olea adhuc alba expressa\n, deterius ex druppa. ita vocatur prius quam cibo\nmatura sit, iam tamen colorem mutans; differentia quod hoc\nviride est, illud candidum. e vite psithia fit aut aminnea.\ncum sunt acini ciceris magnitudine, ante canis ortum, in\nprima lanugine demetitur uva eiusque melligo. reliquum\ncorpus sole coquitur — nocturni rores caventur in fictili\n\n\n\nconditae—; melligo coligitur subinde et Cyprio aere servatur\n. optima quae rufa acriorque et aridior. pretium\nomphacio in libras $X$ VI. fit et alio modo, cum in mortariis\nuva inmatura teritur siccataque in sole postea digeritur in\npastillos.\nEodem et bryon pertinet, uva populi albae.\noptima circa Cnidum aut Cariam in sitientibus aut siccis\nasperisque, secunda in Lyciae cedro. eodem et oenanthe\npertinet; est autem vitis labruscae uva; colligitur, cum floret,\nid est cum optime olet, siccatur in umbra substrate linteo\natque ita in cados conditur. praecipua ex Parapotamia, secunda\nab Antiochia atque Laudicea Syriae, tertia ex montibus\nMedicis; haec utilior medicinae. quidam omnibus his\npraeferunt eam quae in Cypro insula nascitur. nam quae\nin Africa fit, ad medics tantum pertinet vocaturque massaris\n. omnis autem ex alba labrusca praestantior quam e\nnigra.\nEst praeterea arbor ad eadem unguenta pertinens,\nquam alii elaten vocant — quod nos abietem — alii palmam\n, alii spatham. laudatur Hammoniaca maxime, mox\nAegyptia, dein Syriaca, dumtaxat in locis sitientibus odorata\n, pingui lacrima, quae in unguenta additur ad domandum\noleum.\nIn Syria gignitur et cinnamum quod comacum\nappellant. id est sucus nuci expressus, multum a suco illo\nveri cinnami differens, vicina tamen gratia. pretium in libras\nasses XXXX.\nHactenus in odoribus habent pretia silvae, erantque\nper se mira singula, iuvitque luxuria omnia ea miscere et\ne cunctis unum odorem facere: ita reperta sunt unguenta.\nquis primus invenerit non traditur. Iliacis temporibus\nnon erant, nec ture supplicabatur: cedri tantum et citri,\nsuorum fruticum, et in sacris fumo convolutum nidorem\nverius quam odorem noverant, iam rosae suco reperto; nominatur\nenim hic quoque in olei laude. unguentum Persarum\ngentis esse debet. illi madent eo et accersita commendatione\n\n\n\ninluvie natum virus extingunt. primum, quod equidem\ninveniam, castris Darii regis expugnatis in reliquo eius\napparatu Alexander cepit scrinium unguentorum. postea\nvoluptas eius a nostris quoque inter lautissima atque etiam\nhonestissima vitae bona a imissa est, honosque et ad defunctos\npertinere coepit. quapropter plura de eo dicemus. quae\nex his non erunt fruticum, ad praesens nominibus tantum\nindicabuntur, natura vero eorum suis reddetur locis.\nVnguentis cognomina dedere aliis patriae, aliis\nsuci, aliis arbores, aliis causae, primumque id scire convenit\n, mutatam auctoritatem et saepius transisse gloriam.\nlaudatissimum fuit antiquitus in Delo insula, postea Mendesium\n. nec mixtura et compositione tantum hoc accidit,\nsed iidem suci varie alioi atque alibi praevaluere aut degeneravere\n. irinum Corinthi diu maxime placuit, postea\nCyzici, simili modo rhodinum Phaseli, quam gloriam abstulere\nNeapolis, Capua, Praeneste. crocinum [in] Solis Ciliciae\ndiu maxime laudatum est, mox Rhodi, oenanthinum in\nCypro, post Adramytteo, amaracinum in Coo, postea eodem\nloco praelatum est melinum, cyprinum in Cypro, deinde\nin Aegypto, ubi Mendesiam et metopium subito gratius factum\nest. mox haec abstulit Phoenice et cyprini laudem\n\n\n\nAegypto reliquit. Panathenaicum suum Athenae perseveranter\noptinuere. fuerat et pardalium in Tarso, cuius etiam conpositio\net mixtura oblitterata est. narcissinum quoque ex\nflore narcisso desiit conponi. ratio faciendi duplex, sucus\net corpus: ille olei generibus fere constat, hoc odorum;\nhaec stymmata vocant, illa hedysmata. tertius inter haec est\ncolos multis neglectus; huius causa adduntur cinnabaris et\nanchusa. sal adspersus olei naturam coercet. quibus anchusa\nadiecta est, sal non additur. resina aut cummis adiciuntur\nad continendum odorem in corpore; celerrime is\nevanescit atque defluit, si non sunt haec addita. unguentorum\nexpeditissimum fuit primumque, ut verisimile est, e\nbryo et balanino oleo, de quibus supra diximus et increvit\ndeinde Mendesium balanino, resina, murra, magisque etiamnum\nmetopium. oleum hoc est amygdalis amaris expressum\nin Aegypto, cui addidere omphacium, cardamomum, iuncum,\ncalamum, mel, vinum, murram, semen balsami, galbanum,\nresinam terebinthinam. e vilissimis quidem hodieque est—\nob id creditum et id e vetustissimis esse — quod constat\noleo myrteo, calamo, cupresso, cypro, lentisco, mali granati\ncortice. sed divulgata maxime unguenta crediderim rosa,\nquae plurima ubique gignitur. itaque simplicissima rhodini\nmixtura diu fuit additis omphacio, fore rosae, crocino,\n\n\n\ncinnabari, calamo, melle, iunco, salis flore aut anchusa, vino.\nsimilis ratio et in crocino additis cinnabari, anchusa, vino.\nsimilis et in sampsuchino admixtis omphacio, calamo. optimum\nhoc in Cypro, Mytilenis, ubi plurima sampsuchus.\nmiscentur et viliora genera olei e myrto, lauru, quibus additur\nsampsuchum, lilium, faenum Graecum, murra, casia,\nnardum, iuncus, cinnamomum. e malis quoque cotoneis et\nstrutheis fit oleum, ut dicemus, melinum, quod in unguenta\ntransit admixtis omphacio, cyprino, sesamino , balsamo, iunco,\ncasia, habrotono. susinum tenuissimum omnium est; constat\nex liliis, balanino, calamo, melle, cinnamo, croco, murra;\net dein cyprinum ex cypro et omphacio et cardamomo, calamo\n, aspalatho, habrotono; aliqui et cyperum addunt et murram\net panacem. hoc optimum Sidone, mox Aegypto. si\nnon addatur sesaminum oleum, durat et quadriennio; excitatur\ncinnamomo. telinum fit ex oleo recenti, cypiro, calamo\n\n\n\n, meliloto, faeno Graeco, melle, maro, amaraco. hoc\nmulto erat celeberrimum Menandri poetae comici aetate;\npostea successit propter gloriam appellatum megalium, ex\noleo balanino, calamo, iunco, xylobalsamo, casia, resina.\nhuius proprietas ut ventiletur in coquendo, donec desinat\nolere; rursus refrigeratum odorem suum capit. singuli quoque\nsuci nobilia unguenta faciunt: in primis malobathrum,\npostea iris Illyrica et Cyzicena amaracus, herbarum utraque\n. vel pauca his et alia alii miscent; qui plurima, alterutri\nmel, salis florem, omphacium, agni folia, panacem.\nexterna omnia et prodigiosa cinnamomino pretia: adicitur\ncinnamo balaninum oleum, xylobalsamum, calamus, iunci,\nbalsami semina, murra, mel odoratum. unguentorum hoc\ncrassissimum. pretia ei a $X$ XXXV ad $X$ CCC. nardinum\nsive foliatum constat omphacio aut balanino, iunco, costo,\nnardo, amomo, murra, balsamo. in hoc genere conveniet\nmeminisse herbarum, quae nardum Indicum imitarentur,\nspecies VIIII a nobis esse dictas: tanta materia adulterandi\nest. omnia autem acutiora fiunt costo, amomo, quae maxime\nnares feriunt, crassiora murra suavioraque, medicinae autem\nutiliora croco, acerrima per se amomo; hoc et capitis dolores\n\n\n\nfacit. quidam satis habent adspergere quae sunt pretiosissima\nceteris decoctis, inpendio parcentes, sed non est\neadem vis nisi una decoctis. murra et per se unguentum\nfacit sine oleo, stacte dumtaxat, alioqui nimiam amaritudinem\nadfert. cyprino viride fit, susino unguinosum, Mendesio\nnigrum, rhodino candidum, murra pallidum. haec sunt\nantiquae inventionis genera et postea officinarum furta.\nNunc dicetur cumulus ipse deliciarum et summa auctoritas\nrei. ergo regale unguentum, appellatum quoniam\nParthorum regibus ita temperatur, constat myrobalano, costo,\namomo, cinnamo comaco, cardamomo, nardi spica, maro,\nmurra, casia, styrace, ladano, opobalsamo, calamo iuncoque\nSyriis, oenanthe, malolathro, serichato , cypro, aspalatho,\npanace, croco, cypiro , amaraco, loto, melle, vino. nihilque\neius rei causa in Italia victrice omnium, in Europa vero\ntota praeter irim Illyricam et nardum Gallicum gignitur.\nnam vinum et rosa et myrti folia oleumque communia fere\nomnium terrarum intellegantur.\nSiccis odoribus constant quae diapasmata vocantur.\nnam faecem unguenti magma appellant. inter omnes potentissimus\nodor quisquis novissime additur. unguenta optime\nservantur in alabastris, odores in oleo, quod diuturnitati\n\neorum tanto utilius quanto pinguius, ut ex amygdalis. et\nipsa unguenta vetustate meliora. sol inimicus iis, quam ob\nrem in umbra conduntur plumbeis vasis. experimentum\neorum inversa manu capitur, ne carnosae partis calor vitiet.\nHaec est materia luxus e cunctis maxime supervacui\n. margaritae enim gemmaeque ad heredem tamen\ntranseunt, vestes prorogant tempus: unguenta ilico expirant\nac suis moriuntur horis. summa commendatio eorum ut\ntranseuntem feminam odor invitet etiam aliud agentis. exceduntque\nquadringenos denarios librae: tanti emitur voluptas\naliena; etenim odorem qui gerit, ipse non sentit. si tamen\net haec aliqua differentia signanda sunt, in M. Ciceronis\nmonumentis invenitur unguenta gratiora quae terrain quam\nquae crocum sapiant, quando etiam corruptissimo in genere\nmagis tamen iuvat quaedam ipsius vitii severitas. sed quosdam\ncrassitudo maxime delectat, spissum appellantes, linique\niam, non solum perfundi, gaudent. vidimus etiam vestigia\npedum tingui, quod monstrasse M. Othonem Neroni principi\nferebant, quaeso ut qualiter sentiretur iuvaretque ab ea\nparte corporis? nec non aliquem e privatis audivimus iussisse\nspargi parietes balnearum unguento atque Gaium principem\n\n\n\nsolia temperari ac, ne principale videatur hoc bonum, et\npostea quendam e servi; Neronis. maxime tamen mirum\nest hanc gratiam penetrasse et in castra; aquilae certe ac\nsigna, pulverulenta illa et cuspidibus horrida, unguuntur\nfestis diebus, utinamque dicere possemus quis primus instituisset\n! ita est nimirum: hac mercede corruptae orbem\nterrarum devicere aquilae. ista patrocinia quaerimus vitiis,\nut per hoc ius sub casside unguenta sumantur.\nQuando id primum ad Romanos penetraverit, non\nfacile dixerim. certum est Antiocho rege Asiaque devictis,\nurbis anno DLXV, P. Licinium Crassum L. Iulium Caesarem\ncensores edixisse ne quis venderet unguenta exotica; sic\nenim appellavere. at Hercules iam quidam etiam in potus\naddunt, tantique est amaritudo, ut odore prodigo fruantur ex\nutraque parte corporis. L. Plotium, L. Planci bis consulis\ncensorisque fratrem, proscriptum a triumviris in Salurnitana\nlatebra unguenti odore proditum constat, quo dedecore tota\nabsoluta proscriptio est: quis enim non merito iudicet perisse\ntales?\nCetero terrarum omnium Aegyptus accommodatissima\nunguentis, ab ea Campania est copia rosae.\nIudaea vero\nincluta est vel magis palmis, quarum natura nunc dicetur.\n\n\n\nsunt quidem et in Europa vulgoque Italia, sed steriles.\nferunt in maritimis Hispaniae fructum, verum inmitem; dulcem\nin Africa, sed statim evanescentem. contra in oriente\nex iis vina gentiumque aliquis panis, plurimis vero etiam\nquadrupedum cibus; quam ob rem iure dicentur externae. 5\nnulla est in Italia sponte genita nec in alia parte terrarum\nnisi in calida, frugifera vero nusquam nisi in fervida.\ngignitur levi sabulosaque terra, maiore in parte et nitrosa.\ngaudet riguis totoque anno bibere, cum amet sitientia . fimo\nquidam etiam laedi putant, Assyriorum pars aliqua, si non\nrivis misceat. genera earum plura, et prima frutice non\nexcedentia sterilem hunc — aliubi et ipsum fertilem —\nbrevisque rami orbe foliosum. tectorii vicem hic parietibus\nplerisque in locis praestat contra aspergines . est et procerioribus\nsilva arbore ex ipsa, foliorum aculeo fruticante\ncirca totas pectinatim. quas silvestres intellegi necesse est,\nincerta tamen libidine etiam mitioribus se miscent. reliquae,\nteretes atque procerae , densis gradatisque corticum pollicibus\naut orbibus faciles ad scandendum orientis se populis\n\npraebent, vitilem sibi arborique indutis circulum mira pernicitate\ncum homine subeuntem. coma omnis in cacumine\net pomum est, non inter folia hoc , ut in ceteris, sed suis\ninter ramos palmitibus racemosum , utraque natura uvae atque\npomi. folia, cultrato mucrone lateribus in sese bifida,\ntabellas primum demons;ravere geminas , nunc ad funes vitiliumque\nnexus et capitum levia umbracula finduntur.\narboribus, immo potius omnibus quae terra gignat herbisque\netiam, utrumque esse sexum diligentissimi naturae tradunt\n, quod in plenum satis sit dixisse hoc in loco, nullis\ntamen arboribus manifestius. mas palmite floret, femina\ncitra florem germinat tantum spicae modo. utrisque autem\nprima nascitur pomi caro, postea lignum intus, hoc est semen\neius. argumentum quod parvae sine hoc reperiuntur\nin eodem palmite. est autem oblongum, non ut olivis orbiculatum\n, praeterea caesum a dorso pulvinata fissura et in\nalvo media plerisque umbilicatum. inde primum spargitur\nradix. seritur autem pronum et bina iuxta composita semina\nsuperque totidem; quoniam infirma e singulis planta\nest, quaternae coalescunt. multis candidisque lignum hoc\n\n\n\na carnibus discernitur tunicis, aliis corpori adhaerentibus,\nlaxeque distans tantum cacuminis filo adhaeret. caro maturescit\nanno. quibusdam tamen in locis, ut in Cypro,\nquamquam ad maturitatem non perveniat, grato sapore dulcis\nest . folium ibi latius, fructus quam reliquis rotundior\nnec ut devoretur corpus, verum ut expuatur suco modo expresso\n. et in Arabia languide dulces traduntur esse palmae,\nquamquam Iuba apud Scenitas Arabas praefert omnibus\nsaporibus quam vocant dablan . cetero sine maribus non\ngignere feminas sponte edito nemore confirmant circaque to\nsingulos plures nutare in eum pronas blandioribus comis.\nillum erectis hispidum adflatu visuque ipso et pulvere etiam\nreliquas maritare; huius arbore excisa viduvio sterilescere\nfeminas. adeoque est veneris intellectus, ut coitus etiam\nexcogitatus sit ab homine, e maribus flore ac lanugine, interim\nvero tantum pulvere, insperso feminis.\nSeruntur autem palmae et trunco duum cubitorum\nlongitudine , a cerebro ipso arboris fissuris diviso atque defosso\n. et ab radice avulsae vitalis est satus et ramorum tenerrimis\n. in Assyria ipsa quoque arbor strata in solo umido\n\ntota radicatur, sed in frutices, non in arborem. ergo plantaria\ninstituunt anniculasque transferunt et iterum bimas.\ngaudent enim mutatione sedis , verna alibi, in Assyria autem\ncirca canis ortus. nec ferro attingunt ibi novellas, sed religant\ncomas, ut in altitudinem exeant. robustas deputant\ncrassitudinis gratia, semipedales ramorum truncos relinquentes\n, qui decisi alibi necant matrem. diximus salsum\nab iis solum diligi. ergo, ubi non est tale, salem aspergunt,\nnon radicibus, sed longius paulo. quaedam in Syria\net Aegypto in binos se cividunt truncos, in Creta et in ternos\n, quaedamque et quinos. ferunt statim in trimatu, in\nCypro vero , Syria, Aegypto quadrimae, aliae quinquennes,\naltitudine hominis, nullo intus pomi ligno quamdiu sunt\nnovellae, ob id spadonum accepto nomine.\nGenera earum multa. sterilibus ad materias operumque\nlautiora utitur Assyria et tota Persis. sunt et caeduae\npalmarum quoque silvae, rursus germinantes ab radice\nsuccisae . dulcis medulla earum in cacumine, quod cerebrum\nappellant, exemptaque vivunt, quod non aliae. Vocantur\nautem chamaeropes , folio latiore ac molli ad vitilia utilissimae\n, copiosae in Creta, sed magis in Sicilia. e palmis prupb\nn=432>\n\nnae vivaces ignisque lentus. fructiferarum aliis brevius\nlignum in pomo, aliis longius, his mollius, illis durius, quibusdam\nosseum, limarum dente contra fascinantes religione\npolitum. aliud pluribus vestitum paucioribusve tunicis, aliud\ncrassioribus tenuioribusve. ita fiunt undequinquaginta genera\n, si quis omnium persequi velit nomina, etiam barbara,\nvinorumque ex iis differentias . clarissimae omnium, quas\nregias appellavere ob honorem, quoniam regibus tantum\nPersidis servarentur , Babylone natae uno in horto Bagou ;\nita vocant spadones, qui apud eos etiam regnavere. hortus\nille numquam nisi dominantis in aula fuit. at in meridiano\norbe praecipuam optinent nobilitatem syagri proximamque\nmargarides. hae breves, candidae, rotundae, acinis quam\nquam balanis similiores, quare et nomen a margaritis accepere\n. una earum arbor in Chora esse traditur, una et syagrorum\n, mirumque de ea accepimus , cum phoenice ave,\nquae putatur ex huius palmae argumento nomen accepisse,\nintermori ac renasci ex se ipsa , eratque , cum proderem,\nfertilis . pomum ipsum grande, durum, horridum et a ceteris\ngeneribus distans sapore quodam ferinae in apris evidentissimo\n, quae causa nominis. quarta auctoritas sandalidum a\n\n\n\nsimilitudine appellatarum , iam in Aethiopiae fine quinque\nharum, qui plurimas, arbores tradunt, non raritate magis\nquam suavitate mirabiles. ab his caryotae maxime celebrantur,\net cibo quidem, sed et suco uberrimae, ex quibus praecipua\nvina orienti, inimica capili, unde pomo nomen. sed ut copia\nibi atque fertilitas, ita nobilitas in Iudaea, nec in tota, sed\nHiericunte maxime, quamquam laudata et Archelaide et\nPhaselide atque Liviade, gentis eiusdem convallibus. dos iis\npraecipua suco pingui lactentibus quodamque vini sapore\nin melle praedulci. sicciores ex hoc genere nicolai, sed\namplitudinis praecipuae: quaterni cubitorum longitudinem\nefficiunt. minus speciosae, sed sapore caryotarum sorores\net ob hoc adelphides dictae proximam suavitatem habent,\nnon tamen eandem. tertium ex his genus patetae: nimio\nliquore abundant, rumpitque se pomi ipsius, etiam in sua\nmatre, ebrietas, calcatis similis . suum genus e sicciore\nturba dactylis , praelonga gracilitate curvatis interim ; nam\nquos ex his honori deorum damus , chydaeos appellavit Iudaea\n\n\n\ngens contumelia numinum insignis. in totum arentes\nThebaidi atque Arabiae macroque corpore exiles, et adsiduo\nvapore torrente crustam verius quam cutem obducunt. in\nipsa quidem Aethiopia friatur haec — tanta est siccitas —\net farinae modo spissatur in panem. gignitur autem in frutice\nramis cubitalibus, folio latiore, pomo rotundo, sed\nmaiore quam mali amplitudine; coecas vocant. triennio\nmaturescunt, semperque frutici pomum est subnascente alio.\nThebaidis fructus extemplo in cados conditur cum sui ardoris\nanima. ni ita fiat , celeriter expirat marcescitque non\nretostus furnis. e reliquo genere plebeiae videntur Syriae\net quas tragemata appellant. nam in alia parte Phoenices\nCiliciaeque populari etiam nomine a nobis appellantur balani.\neorum quoque plura genera. differunt figura rotunditatis\naut proceritatis, differunt et colore , nigriores ac rubentes.\nnec pauciores fico traduntur colores, maxime tamen placent\ncandidi. Distant et magnitudine, prout multi cubitum effecere,\nquidam sunt non ampliores faba. servantur ii demum qui\nnascuntur in salsis atque sabulosis, ut in Iudaea atque Cyrenaica\nAfrica , non item in Aegypto, Cypro, Syria , Seleucia\n\nAssyria , quam ob rem sues et reliqua animalia ex iis saginantur\n. vitiati aut vetusLi eius pomi signum est decidisse\ncandidam verrucam, qua racemo adhaeserint. Alexandri\nmilites palmis viridibus strangulati sunt; in Gedrosis id\nfactum est pomi genere, alibi copia evenit: est enim tanta\nsuavitas musteis , ut finis mandendi non nisi periculo fiat.\nSyria praeter hanc peculiares habet arbores:\nin nucum genere pistacia nota — prodesse adversus serpentium\nmorsus traduntur et potu et cibo —, in ficorum\nautem caricas et minores eiusdem generis, quas cottana\nvocant, item pruna in Damasco monte nata et myxas , utramque\niam familiarem Italiae . e myxis in Aegypto et vina fiunt.\nIunipiris similem habet Phoenice cedrum minorem\n. duo eius genera, Lycia et Phoenicia , differunt folio;\nnam quae durum , acutum, spinosum habet, oxycedros vocatur\n, ramosa et nodis infesta altera , odore praestans. fructum\n\n\n\nferunt myrti magnitudine, dulcem sapore. et maioris\ncedri duo genera. quae floret, fructum non fert, fructifera\nnon floret, et in ea antecedentem fructum occupat novus;\nsemen eius cupresso simile . quidam cedrelaten vocant. ex\nhac resina laudatissima. materiae vero ipsi aeternitas, itaque\net simulacra deorum ex ea factitaverunt. cedrinus est\nRomae in delubro Apollo Sosianus Seleucia advectus. cedro\nsimilis in Arcadia est arbor, in Phrygia frutex vocatur cedris.\nSyria et terebinthum habet. ex iis mascula\nest sine fructu; feminarum duo genera. alteri fructus rubet\nlentis magnitudine, alteri pallidus cum vite maturescit, non\ngrandior faba, odore iucundus , tactu resinosus. circa Iden\nTroadis et in Macedonia brevis arbor haec atque fruticosa,\nin Damasco Syriae magna. materies ei admodum lenta ac\nfidelis ad vetustatem, nigri splendoris ; flos racemosus olivae\nmodo, sed rubens, folia densa. fert et folliculos emittentes\nquaedam animalia ceu culices lentoremque resinosum, qui\net ex cortice erumpit. et rhus Syriae mascula sterili\nfert femina, folio ulmi paulo longiore et piloso, foliorum\n\n\n\nsemper inter se contrariis pediculis , gracili brevique ramo.\npelles candidae conficiuntur iis. semen lenti simile cum\nuva rubescit, quod vocatur rhus , medicamentis necessarium.\nEt Aegypto multa genera quae non aliubi,\nante omnia ficus ob id Aegyptia cognominata. arbor moro\nsimilis folio, magnitudine, aspectu; pomum fert non ramis,\nsed caudice ipso, idque ficus est praedulcis sine granis interioribus\n, perquam fecundo proventu scalpendo tantum ferreis\nunguibus; aliter non maturescit. sed cum hoc factum est,\nquarto die demetitur alio subnascente, septeno ita numerosa\npartu per singulas aestates , multo lacte abundante. subnascitur\n, etiamsi non scalpatur, fetus quater aestate prioremque\nexpellit inmaturum. maleries proprii generis inter utilissimas\n. caesa statim stagnis mergitur — hoc est eius siccari\n— et primo sidit, posted fluitare incipit, certoque eam sugit\nalienus umor, qui aliam omnem rigat. cum innatare\ncoeperit , tempestivae haBet signum.\nHuic similis quadamtenus quae vocatur Cypria\nficus in Creta. nam et iPsa caudice ipso fert pomum et ramis\n, cum in crassitudinem adolevere, sed haec germen\nemittit sine ullis foliis radici simile . caudex arboris similis\n\n\n\npopulo, folium ulmo. fructus quaternos fundit, totiens et\ngerminat, sed grossus eius non maturescit nisi incisura\nemisso lacte. suavitas et interiora fici, magnitude sorvi.\nSimilis et quam Iones cerauniam vocant, trunco\net ipsa fertilis — pomum siliqua —; ob id quidam Aegyptiam\nficum dixere, errore manifesto: non enim in Aegypto\nnascitur, sed in Syria Ioniaque et circa Cnidum atque in\nRhodo, semper comantibus foliis, flore candido cum vehementia\nodoris, plantigera imis partibus et ideo superficie\nflavescens, sucum auferente subole. pomo antecedentis anni\ncirca canis ortus detracto statim alterum parit , postea floret\nper arcturum, hieme fetus eius nutriente.\nAegyptus et perseam arborem sui generis habet,\nsimilem piro, folia retinentem. fertilitas adsidua eius, subnascente\ncrastino fructu, maturitas etesiarum adflatu. pomum\nlongius piro, inclusum amygdalae putamine et corio, colore\nherbido, sed ubi nux illi, huic prunum differens brevitate\nac mollitia et, quamvis blandiatur praedulcis suavitas, innocuum\n. materies bonitate, firmitudine, nigritia quoque nihil\n\ndifferens a loto. simulacra et ex ea factitavere. non eadem\ngratia, quamquam fideli, materiae ex arbore quam balanum\nappellavimus, magna ex parte contortae ; navalis itaque tantum\nest. at e diverso cuci in magno honore, palmae similis\n, quando et eius foliis utuntur ad textilia. differt quod in\nbracchia ramorum spargitur. pomo magnitudo quae manum\ninpleat, colos fulvus, commendabili suco ex austero dulci.\nlignum intus grande firmaeque duritiae, ex quo velares detornant\nanulos. in eo nucleus dulcis, dum recens est; siccatus\ndurescit ad infinitum, ut mandi non possit, nisi sit\npluribus diebus maceratus. materies crispioris elegantiae\net ob id Persis gratissima. nec minus spina celebratur\nin eadem gente duntaxat nigra, quoniam incorrupta\netiam in aquis durat, ob id utilissima navium costis. candidae\nfacile putrescunt . aculei spinarum et in foliis, semen\nin siliquis, quo coria perficiunt gallae vice. flos et coronis\niucundus et medicamentis utilis . manat et cummis ex ea.\nsed praecipua utilitas quod caesa anno tertio resurgit. circa\nThebas haec, ubi et que???cus et persea et oliva, CCC a Nilo\nso stadiis, silvestri tractu et suis fontibus riguo.\nibi et\nprunus Aegyptia, non dissimilis spinae proxime dictae, pomo\n\n\n\nmespili, maturescens bruma nec folia dimittens. lignum in\npomo grande, sed corpus ipsum natura et copia messium\ninstar incolis; purgatum enim tundunt servantque eius offas.\nsilvestris fuit et circa Memphin regio tam vastis arboribus,\nut terni non quirent circumplecti, unius peculiari miraculo,\nnec pomum propter usumve aliquem, sed eventum. facies\nest spinae , folia habet ceu pinnas, quae tactis ab homine\nramis cadunt protinus ac postea renascuntur.\nCummim optimam esse ex Aegyptia spina\nconvenit, vermiculatam, colore glauco, puram, sine cortice,\ndentibus adhaerentem. pretium eius in libras X III. deterior\nex amygdalis amaris et ceraso, pessima e prunis. fit\net in vitibus infantium ulceribus aptissima, et aliquando in\nolea dentium dolori, ulmo etiam in Coryco monte Ciliciae\nac iunipiro ad nihil utiles, ex ulmi vero cummi et culices\nibi nascuntur. fit et e sarcocolla — ita vocatur arbor et\ncummis — utilissima pictoribus ac medicis, similis pollini\nturis et ideo candida quam rufa melior. pretium eius quod\nsupra.\nNondum palustria attingimus nec frutices amnium;\n\n\n\nprius tamen quam digrediamur ab Aegypto, et papyri natura\ndicetur, cum chartae usu maxime humanitas vitae constet,\ncerte memoria. et hanc Alexandri Magni victoria repertam\nauctor est M. Varro, condita in Aegypto Alexandria. antea\nnon fuisse chartarum usam: in palmarum foliis primo scriptitatum\n, dein quarundam arborum libris. postea publica monumenta\nplumbeis voluminibus, mox et privata linteis confici\ncoepta aut ceris; pugillarium enim usum fuisse etiam\nante Troiana tempora invenimus apud Homerum, illo vero\nprodente ne terram quidem ipsam, quae nunc Aegyptus, intellegitur\n, cum in Sebennytico et Saite eius nomo omnis\ncharta nascatur, postea adaggeratam Nilo, si quidem a Pharo\ninsula, quae nunc Alexandriae ponte iungitur, noctis dieique\nvelifico navigi cursu terram afuisse prodidit. mox aemulatione\ncirca bibliothecas regum Ptolemaei et Eumenis, supprimente\nchartas Ptolemaeo, idem Varro membranas Pergami\ntradit repertas. postea promiscue repatuit usus rei\nqua constat inmortalitas hominum.\nPapyrum ergo nascitur in palustribus Aegypti aut\nquiescentibus Nili aquis, ubi evagatae stagnant duo cubita\nnon excedente altitudine gurgitum, bracchiali radicis obliquae\ncrassitudine, triangulis lateribus, decem non amplius\ncubitorum longitudine in gracilitatem fastigatum, thyrsi modo 5\ncacumen includens, nullo semine aut usu eius alio quam\nfloris ad deos coronandos. radicibus incolae pro ligno utuntur\n, nec ignis tantum gratia, sed ad alia quoque utensilia\nvasorum. ex ipso quidem papyro navigia texunt et e libro\nvela tegetesque, nec non et vestem, etiam stragula ac funes.\nmandunt quoque crudum decoctumque, sucum tantum devorantes\n. nascitur et in Syria circa quem odoratus ille calamus\nlacum, neque aliis usus est quam inde funibus rex\nAntigonus in navalibus rebus, nondum sparto communicato.\nnuper et in Euphrate nascens circa Babylonem papyrum intellectum\nest eundem usum habere chartae; et tamen adhuc\nmalunt Parthi vestibus litteras intexere.\nPraeparatur ex eo charta diviso acu in praetenues\n, sed quam latissimas philyras. principatus medio,\n\n\n\natque inde scissurae ordine. hieratica appellabatur antiquitus\nreligiosis tantum voluminibus dicata, quae adulatione\nAugusti nomen accepit, sicut secunda Liviae a coniuge eius:\nita descendit hieratica in tertium nomen. proximum amphitheatriticae\ndatum fuerat a confecturae loco; excepit\nhanc Romae Fanni sagas officina tenuatamque curiosa interpolatione\nprincipalem fecit e plebeia et nomen ei dedit;\nquae non esset ita recurata, in suo mansit amphitheatritica.\npost hanc Saitica ab oppdo ubi maxima fertilitas, ex vilioribus\nramentis, propiorque etiamnum cortici Taeneotica a\nvicino loco, pondere iam haec, non bonitate, venalis. nam\nemporitica inutilis scribendo involucris chartarum segestriumque\nmercibus usum praebet, ideo a mercatoribus cognominata\n. post hanc papyrum est extremumque eius scirpo\nsimile ac ne funibus quidem nisi in umore utile. Texitur\nomnis madente tabula Nili aqua. turbidum liquoris glutinum\npraebet. in rectum primo supina tabulae schida adlinitur\n\n\n\nlongitudine papyri quae potuit esse, resegminibus utrimque\namputatis, traversa postea crates peragit. premitur ergo\npraelis, et siccantur sole plagulae atque inter se iunguntur,\nproximarum semper bonitatis deminutione ad deterrimas.\nnumquam plures scapo quam vicenae.\nMagna in latitudine earum differentia: XIII digitorum\noptimis, duo detrahuntur hieraticae, Fanniana denos\nhabet, et uno minus amphitheatritica, pauciores Saitica, nec\nmalleo sufficit; nam emporiticae brevitas sex digitos non\nexcedit. praeterea spectatur in chartis tenuitas, densitas,\ncandor, levor. primatum mutavit Claudius Caesar: nimia\nquippe Augustae tenuitas tolerandis non sufficiebat calamis;\nad hoc tramittens litteras liturae metum adferebat ex aversis,\net alias indecoro visu pertralucida. igitur e secundo corio\nstatumina facta sunt, e primo subtemina. auxit et amplitudinem\n, pedali mensura. erat et cubitalis macrocollis, sed\nratio deprehendit vitium, unius schidae revulsione plures\ninfestante paginas. ob haec praelata omnibus Claudia, Augustae\n\n\n\nin epistulis auctoritas relicta; Liviana suam tenuit,\ncui nihil e prima erat, sed omnia e secunda.\nScabritia levigatur dente conchave, sed caducae\nlitterae fiunt. minus sorbet politura charta, magis splendet.\nrebellat saepe umor incuriose datus primo, malleoque deprehenditur\naut etiam odore, cum cura fuit indiligentior.\ndeprehenditur et lentigo oculis, sed inserta mediis glutinamentis\ntaenea fungo papyri bibula, vix nisi littera fundente\nse: tantum inest fraudis. alius igitur iterum texendis labor.\nGlutinum vulgare e pollinis flore temperatur fervente\naqua, minimo aceti aspersu, nam fabrile cummisque\nfragilia sunt. diligentior cura mollia panis fermentati colat\naqua fervente; minimum hoc modo intergerivi, atque etiam\nNili lenitas superatur. cmne autem glutinum nec vetustius\nesse debet uno die nec recentius.— (postea malleo tenuatur\net glutino percurritur, iterumque constricta erugatur\natque extenditur malleo) — ita sint longinqua monimenta.\nTiberi Gaique Gracchorum manus apud Pomponium Secundum\nvatem civemque clarissimum vidi annos fere post ducentos\n\n\n\n; iam vero Ciceronis ac Divi Augusti Vergilique saepenumero\nvidemus.\nIngentia exempla contra M. Varronis sententiam\nde chartis reperiuntur. namque Cassius Hemina,\nvetustissimus auctor annalium, quarto eorum libro prodidit\nCn. Terentium scribam agrum suum in laniculo repastinantem\neffodisse arcam, in qua Numa, qui Romae regnavit\n, situs fuisset. in eadem libros eius repertos P. Cornelio\nL. filio Cethego, M. Baebio Q. filio Tamphilo cos., ad\nquos a regno Numae colliguntur anni DXXXV. hos fuisse\ne charta, maiore etiamnum miraculo, quod infossi duraverint\n— quapropter in re tanta ipsius Heminae verba\nponam: Mirabantur alii, quomodo illi libri durare\npossent; ille ita rationem reddebat: lapidem fuisse\nquadratum circiter in media area evinctum candelis\nquoquoversus. in eo lapide insuper libros\nIII sitos fuisse; propterea arbitrarier non computuisse\n. et libros citratos fuisse; propterea arbitrarier\ntineas non tetigisse. in iis libris scripta\n\nerant philosophiae Pythagoricae — eosque combustos\na Q. Petilio praetore, quia philosophiae scripta essent. hoc\nidem tradit Piso censorius primo commentariorum,\nsed libros septem iuris pontificii, totidem Pythagoricos fuisse;\nTuditanus tertio decimo Numae decretorum fuisse fuisse XII pontificales Latinos, totidem Graecos praecepta\nphilosophiae continentes; idem tertio et SC. ponit\nquo comburi eos placuerit. inter omnes vero convenit Sibyllam\nad Tarquinium Superbum tres libros adtulisse, ex\nquibus sint duo cremati ab ipsa, tertius cum Capitolio Sullanis\ntemporibus. praeterea Mucianus ter cos. prodidit\nnuper se legisse, cum praesideret Lyciae, Sarpedonis ab\nTroia scriptam in quodam templo epistulae chartam, quod\neo magis miror, si etiamnum Homero condente Aegyptus\nnon erat. aut cur, si iam hic erat usus, in plumbeis linteisque\nvoluminibus scriptitatum constet, curve Homerus in\nilla ipsa Lycia Bellerophonti codicillos datos, non epistulas,\n\ntradiderit? sterilitatem sentit hoc quoque, factumque iam\nTiberio principe inopia chartae ut e senatu darentur arbitri\ndispensandis; alias in tumultu vita erat.\nAethiopia Aegypto contermina insignes arbores\nnon fere habet praeter liniferam, qualis Indorum atque Arabiae\ndicta est. propior tamen huic natura lanae maiorque\nfolliculus granati modo mali, similesque et inter se arbores\nipsae. praeter hanc palmae, quales retulimus. insularum\narbores ambitu Aethiopiae et nemora odorata in mentione\nearum dicta sunt.\nAtlans mons peculiari proditur silva, de qua\ndiximus. confines ei Mauri, quibus plurima arbor citri et\nmensarum insania, quas feminae viris contra margaritas regerunt\n. exstat hodie M. Ciceroni in illa paupertate et (quod\nmagis mirum est) illo aevo empta HS D???. memoratur et\nGalli Asini HS |X|. venumdatae sunt et duae ab Iuba rege\npendentes, quarum alteri pretium fuit HS |XII|, alteri paulo\nminus. interiit nuper incendio a Cethegis descendens, HS\n|XIII| permutata, latifundii taxatione, si quis praedia tanti\n\n\n\nmercari malit. magnitudo amplissimis adhuc fuit uni commissae\nex orbibus dimidiatis duobus a rege Mauretaniae\nPtolemaeo quattuor pedes et semipedem per medium ambitum\n, crassitudine quadratali — maiusque miraculum in ea\nest artis latente iunctura quam potuisset esse naturae —,\nsolidae autem a Nomio Caesaris liberto cognomen trahenti\ntribus sicilicis infra quattuor pedes totidemque infra pedem\ncrassitudinis. qua in re non omittendum videtur Tiberio\nprincipi mensam quattuor pedes sextante et sicilico excedentem\n, tota vero crassitudine sescunciali, operimento lamnae\nvestitam fuisse, cum tam opima Nomio liberto eius esset.\ntuber hoc est radicis, maximeque laudatum quod sub terra\ntotum fuerit, et rarius quam quae superne gignuntur etiam\nin ramis, proprieque quod tanti emitur arborum vitium est,\nquarum amplitude ac radices aestimari possunt ex orbibus.\nsunt autem cupresso feminae atque etiamnum silvestri similes\nfolio, odore, caudice. Ancorarius mons vocatur citerioris\nMauretaniae, qui laudatissimum dedit citrum , iam exhaustus\n.\nMensis praecipua dos in venam crispis vel in vertices\nparvos. illud oblongo evenit discursu ideoque tigrinum\nappellatur, hoc intorto et ideo tales pantherinae vocantur.\nsunt et undatim crispae, maiore gratia, si pavonum caudae\noculos imitentur. magna, verum post has, gratia extra praedictas\ncrispis densa veluti grani congerie, quas ob id a similitudine\napiatas vocant. summa vero omnium in colore:\nhic maxime mulsi placet, vinis suis refulgens. post haec\namplitude est: iam toti caudices iuvant, pluresque in una.\nmensae vitia lignum — ita vocatur materiae surda et indigesta\nsimplicitas aut platani foliorum modo digesta —, item\nilignae venae similitudo vel coloris et, quibus maxime obnoxias\nfecere aestus ventique, rimae aut capillamenta rimas\nimitata; postea murena nigro transcurrens limite variisque\ncorticum punctis adprehensus papaverum modo et in totum\natro propior colos maculaeve discolores. — Virides terra\ncondunt barbari et inlinunt cera, artifices vero frumenti\nacervis inponunt septenis diebus totidem intermissis, mirumque\nponderi quantum ita detrahatur. naufragia docuere\nnuper hanc quoque materiem siccatam mari, duritie incorrupta,\ncospissari non ullo modo vehementius. nutriuntur\n\n\n\noptime splendescuntque manus siccae fricatu a balineis maxime\n, nec vinis laeduntur ut iis genitae.\nInter pauca nitidioris vitae instrumenta haec arbor\nest, quapropter insistendum ei quoque paululum videtur.\nnota etiam Homero fuit. thyon Graece vocatur, ab aliis\nthya. hanc itaque inter odores uri tradidit in deliciis Circae,\nquam deam volebat intellegi, magno errore eorum qui odoramenta\nin eo vocabulo accipiunt, cum praesertim eodem\nversu cedrum laricemque una tradat uri, quo manifestum\nest de arboribus tantum locutum. Theophrastus, qui\nproximus a Magni Alexandri aetate scripsit haec circa urbis\nRomae annum CCCCXXXX, magnum iam huic arbori honorem\ntribuit, memoratas ex ea referens templorum veterum\ncontignationes quandamque inmortalitatem materiae in\ntectis contra vitia omnia incorruptae. radice nihil crispius,\nnec aliunde pretiosiora opera. praecipuam autem esse eam\narborem circa Hammonis delubrum, nasci et in interior\nCyrenaicae parte. de mensis tamen tacuit, et alias nullius\nante Ciceronianam vetustor memoria est, quo noviciae apparent\n\n\n\n. — Alia est arbor eodem nomine, malum ferens\nexsecratum aliquis odore et amaritudine, aliis expetitum,\ndomus etiam decorans, nec dicenda verbosius.\nEadem Africa, qua vergit ad nos, insignem\narborem loton gignit, quam vocat celthim, et ipsam Italiae 5\nfamiliarem, sed terra mutatam. praecipua est circa Syrtis\natque Nasamonas. magnitudo quae piro, quamquam Nepos\nCornelius brevem tradit. incisurae folio crebriores;\nalioqui ilicis viderentur. differentiae plures, eaeque maxime\nfructibus fiunt. magnitudo huic fabae, color croci, sed ante\nmaturitatem alius atque alius, sicut uvis. nascitur densus\nin ramis myrti modo, non ut in Italia cerasis, tam dulcis\nibi cibo, ut nomen etiam genti terraeque dederit nimis hospitali\nadvenarum oblivione patriae. ferunt ventris non sentire\nmorbos qui eum mandant. melior sine interiore nucleo,\nqui in altero genere osseus videtur. vinum quoque exprimitur\nilli simile mulso, quod ultra denos dies negat durare\nidem Nepos bacasque concisas cum alica ad cibos doliis\ncondi. quin et exercitus pastos eo accepimus ultro citroque\ncommeantes per Africam. ligno colos niger; ad tibiarum\ncantus expetitur. e radice cultellis capulos brevesque alios\nusus excogitant.\nHaec ibi natura arboris. est autem eodem nomine et\nherba et in Aegypto caulis in palustrium genere. recedentibus\nenim aquis Nili riuis provenit, similis fabae caule\nfoliisque densa congerie stipatis, brevioribus tantum gracilioribusque\n. fructus in capite papaveri similis incisuris omnique\nalio modo; intus grana ceu milium. incolae capita in\nacervis putrefaciunt, mox separant lavando et siccata tundunt\neoque pane utuntur. mirum est quod praeter haec traditur,\nsole occidente papavera ea comprimi et integi foliis, ad ortum\nautem aperiri, donec maturescant flosque, qui est candidus,\ndecidat.\nhoc amplius in Euphrate tradunt, et caput\nipsum et florem vespera nergi usque in medias noctes totumque\nabire in altum, ut ne demissa quidem manu possit\ninveniri, reverti deinde paulatimque subrigi et ad exortus\nsolis emergere extra aquam ac florem patefacere atque etiamnum\ninsurgere, ut plane ab aqua absit alte. radicem lotos\nhabet mali cotonei magnitudine, opertam nigro cortice, qualis\net castaneas tegit. interius candidum corpus, gratum cibis\net crudum, gratius decoctum sive aqua sive pruna. neque\naliunde magis quam purgamentis eius sues crassescunt.\nCyrenaica regio loton auae postponit paliuro.\nfruticosior haec fructuque magis rubens, cuius nucleus non\nsimul mandatur; iucundus per se ac suavior e vino, quin et\nvina suco suo commendans. interior Africa ad Garamantas\nusque et deserta palmarum magnitudine et suavitate constat,\nnobilibus maxime circa delubrum Hammonis, sed circa\nCarthaginem Punicum malum cognomine sibi vindicat; aliqui\ngranatum appellant. divisit et in genera apyrenum vocando\ncui lignosus nucleus abesset; candidior ei natura et blandiores\nacini minusque amaris distincti membranis. alias structura\neorum quaedam ut in favis, communis nucleos habentium.\nhorum quinque species:dulcia, acria, mixta, acida, vinosa.\nSamia et Aegyptia distinguntur erythrocomis et leucocomis.\ncorticis maior usus ex acerbis ad perficienda coria. flos\nbalaustium vocatur, et medicis idoneus et tinguendis vestibus\n, quarum color inde nomen accepit.\nIn Asia et Graecia nascuntur frutices epicactis\n, quem alii embolinen vocant, parvis foliis, quae pota\ncontra venena prosunt sicut erices contra serpentes,\net\n\nin quo nascitur granum Cnidium, quod aliqui linum vocant,\nfruticem vero thymelaean, alii chamelaean, alii pyros achnen,\naliqui cnestorem , alii cneorum. est similis oleastro, foliis\nangustioribus, cumminosis, si mordeantur, myrti magnitudine.\nsemen colore et specie farris, ad medicinae tantum usum.\nTragion fruticem sola Creta insula gignit, terebintho\nsimilem et semine, quod contra sagittarum ictus efficacissimum\ntradunt. eadem et tragacantham spinae albae\nradice, multum praelatam apud Medos aut in Achaia nascenti\n. pretium eius in libras $X$ III.\nTragon et Asia fert sive scorpionem, veprem sine\nfoliis, racemis rubentibus, ad medicinae usum. myricen et\nItalia, quam tamaricen vocat, Achaia autem bryan silvestrem.\ninsigne in ea quod sativa tantum fert gallae similem fructum.\nin Syria et Aegypto copiosa haec est, cuius infelicia ligna\nappellamus, qua tamen in: eliciora sunt Graeciae. gignit enim\n\n\n\narborem ostryn, quam et ostryam vocant, solitariam circa\nsaxa aquosa, similem fraxino cortice et ramis, folio piris,\npaulo tamen longioribus crassioribusque ac rugosis incisuris,\nquae per tota discurrunt, semine hordeo simili et colore.\nmateries est dura atque firma, qua in domum inlata difficiles 5\npartus fieri produnt mortesque miseras.\nnec auspicatior\nin Lesbo insula arbor quae vocatur euonymos, non\nabsimilis Punicae arbori — inter eam et laurum folia magnitudine\n, figura vero et mollitia Punicae —, floris candidi\nodore statim pestem denuntians. fert siliquas sesames, intus\ngranum quadriangula figura, spissum, letale animalibus; nec\nnon et folio eadem vis. succurrit aliquando praeceps alvi\nexinanitio.\nAlexander Cornelius arborem leonem appellavit\n, ex qua facta esset Argo, similem robori viscum ferenti,\nquae neque aqua neque igni posset corrumpi, sicuti nec\nviscum, nulli alii cognitam, quod equidem sciam.\nAndrachlen omnes fere Graecis porcillacae nomine\n\n\n\ninterpretantur, cum sit herba et andrachne vocetur unius\nlitterae diversitate. cetero andrachle est silvestris arbor neque\nin planis nascens, similis unedoni, folio tantum minore et\nnumquam decidente, cortice non scabro quidem, sed qui\ncircumgelatus videri possit: tam tristis aspectus est. similis\net coccygia folio, magnitudine minor. proprietatem\nhabet fructum amittendi lanugine (pappum vocant), quod\nnulli alii arbori evenit. similis et apharce, bifera aeque quam\nandrachle. priorem fruc???um incipiente pubescere uva peragunt\n, alterum initio hiemis, quales eos non traditur.\nEt ferulam inter externas dixisse conveniat arborumque\ngeneri adscripsisse, quoniam quarundam naturae,\nsicuti distinguemus , lignum omne corticis loco habent forinsecus,\nligni autem loco fungosam intus medullam ut sabuci\n, quaedam vero inanitatem ut harundines. ferula calidis\nnascitur locis atque trans maria, geniculatis nodata scapis.\nduo eius genera: nartheca Graeci vocant adsurgentem in altitudinem\n, nartheciam vero semper humilem. a genibus exeunt\nfolia, maxima ut quaeque terrae proxima. cetera natura\neadem quae anetho , et fructu simili. nulli fruticum levitas\nmaior; ob id gestatu facilis baculorum usum senectuti praebet.\nSemen ferulae thapsian quidam vocavere, decepti\n\nquoniam ferula sine dubio est thapsia, sed sui generis, foliis\nfeniculi, inani caule nec excedente baculi longitudinem. semen\nquale ferulae, radix candida. incisa lacte manat et contusa\nsuco, nec corticem abdicant. omnia ea venena: quippe etiam\nfodientibus nocet, si minima aspiret aura; intumescunt corpora\n, faciemque invadunt ignes sacri; ob id cerato prius inlinunt\n. quibusdam tamen morbis auxiliari dicunt medici permixtam\naliis, item alopeciis suggillatisque ac liventibus, ceu\nvero remedia desint, ut scelera non tractent. sed ista praetexunt\nnoxio instrumento, tantumque inpudentiae est, ut\nvenenum artis esse persuadeant. thapsia in Africa vehementissima\n. quidam caulem incidunt per messes et in ipsa excavant\nradice, quo sucus confluat, arefactumque tollunt. alii\nfolia, caulem, radicem tundunt in pila et sucum in sole coactum\ndividunt in pastillos. Nero Caesar claritatem ei dedit\ninitio imperi, nocturnis grassationibus converberata facie inlinens\nid cum ture ceraque et secuto die contra famam\ncutem sinceram circumferens. ignem ferulis optime servari\ncertum est easque in Aegypto praecellere.\nVbi et cappari, firmioris ligni frutex seminisque\net cibis vulgati, caule quoque una plerumque decerpto.\ncavenda eius genera peregrina, si quidem Arabium pestilens,\n\n\n\nAfricum gingivis inimicum, Marmaricum vulvis et omnibus\ninflationibus. Apulum vomitus facit, stomachum et alvum\nsolvit. quidam id cynosbaton vocant, alii ophiostaphylen.\nFrutectosi est generis et saripha, circa Nilum naScens\n, duorum ferme cubitorum altitudine, pollicari crassitudine\n, coma papyri, similique manditur modo, radice ferrariis\nofficinis praecipua carbonis usu propter duritiam.\nNon omittendum est et quod Babylone seritur\nin spinis, quoniam non aliubi vivit, sicut et viscum in\narboribus, sed illud in spina tantum quae regia vocatur.\nmirum quod eodem die germinat quo iniectum est — inicitur\nautem ipso canis ortu — et celerrime arborem occupat\n. condiunt eo vina et ideo serunt. spina illa nascitur et\nAthenis in Longis muris.\nFrutex est et cytisus, ab Amphilocho Atheniense\nmiris laudibus praedicatus pabulo omnium, aridus vero etiam\nsuum, spondetque iugero eius annua HS MM vel mediocri\nsolo reditus. utilitas quae ervo, sed ocior satias, perquam\nmodico pinguescente quadripede, ita ut iumenta hordeum\n\n\n\nspernant. non ex alio pabulo lactis maior copia aut melior,\nsuper omnia pecudum medicina validas a morbis omnibus\npraestante. quin et nutricibus in defectu lactis aridum atque\nin aqua decoctum potui cum vino dari iubet — firmiores excelsioresque\ninfantes fore —, viridem etiam gallinis aut, si\ninaruerit, madefactum. apes quoque numquam defore cytisi\npabulo contingente promittunt Democritus atque Aristomachus\n. nec aliud minoris impendi est. seritur, cum hordeum\n, aut vere semine ut porrum, vel caule autumno ante\nbrumam; si semine, madidum, aut , si desint imbres, satum\nspargitur. plantae cubitales transferuntur scrobe pedali. seritur\nper aequinoctia tenero frutice, perficitur triennio, demetitur\nverno aequinoctio, cum florere desiit, vel pueri\nanusve vilissima opera. canus aspectu, breviterque si quis\nexprimere similitudinem velit, angustioris trifoli frutex. datur\nanimalibus post biduum semper, hieme vero quod inaruit\nmadidum. satiant equos denae librae et ad portionem minora\nanimalia, obiterque inter ordines alium, cepas seri fertile\nest. inventus est hic frutex in Cythno insula, inde tralatus\nin omnes Cycladas, mox in urbes Graecas, magno casei proventu\n\n\n\n. praeterea — quo maxime miror rarum esse in\nItalia — non aestuum, non frigorum, non grandinum aut\nnivis iniuriam expavescit. adicit Hyginus, ne cossium quidem\npropter nullam gratiam ligni.\nNascuntur etiam in mari frutices arboresque\n— minores in nostro —, Rubrum enim et totus orientis\noceanus refertus est silvis. non habet lingua Latia nomen\nquod Graeci vocant phycos, quoniam alga herbarum maris\nvocabulum intellegitur, hic autem est frutex. folio lato, colore\nviridi gignit quod quidam prason vocant, alii zostera.\nalterum genus eiusdem capillaceo folio, simile feniculo, in\nsaxis nascitur, superius in vadis haut procul litore, utrumque\nverno, et interit aatumno. circa Cretam insulam nato\nin petris purpuras quoque inficiunt, laudatissimo a parte\naquilonis ut spongeis. tertium est gramini simile, radice\ngeniculata et caule qualiter calami. aliud genus fruticum\nbryon vocatur, folio lactucae, rugosiore tantum, iam\nhoc inferius nascens , in alto vero abies et quercus cubitali\naltitudine; ramis earum adhaerent conchae. quercu et tingui\n\n\n\nlanas tradunt, glandem etiam quasdam ferre in alto. nau-\nfragis haec deprehensa urinantibusque; ea et aliae traduntur\npraegrandes circa Scionen . vitis enim passim nascitur, sed\nficus sine foliis, rubro cortice. fit et palma fruticum generis.\nextra Herculis columnas porri fronde nascitur frutex et alius\nlauri ac thymi , qui ambo eiecti in pumicem transfigurantur.\nAt in oriente mirum est statim a Copto per solitudines\nnihil gigni praeter spinam quae sitiens vocatur, et\nhanc raram admodum, in maria vero Rubro silvas virere,\nlauru maxime et oliva ferentibus bacas et, cum pluat, fungos\n, qui sole tacti mutantur in pumicem. fruticum ipsorum\nmagnitude ternum cubitorum est. caniculis referta maria,\nvix ut prospicere e nave tutum sit, remos plerumque ipsos\ninvadentibus. qui navigavere ex Indo Alexandri\nmilites frondem marinarum arborum tradidere in aqua viridem\nfuisse, exemptam sole protinus in salem arescentem,\niuncos quoque lapideos perquam similes veris per litora, et\nin alto quasdam arbusculas colore bubuli cornus ramosas et\n\ncacuminibus rubentes, cum tractarentur, vitri modo fragiles,\nin igni autem ut ferrum inardescentes, restinctis colore suo\nredeunte. eodem tractu insularum silvas operit aestus, quamquam\naltiores platanis populisque altissimis. folia iis laurea,\nflos violae et odore et colore, bacae ut oleis, et ipsae odoris\niucundi, autumno nascentes, vere decidentes, foliis numquam\ndeciduis. harum minors totas integit mare; maximarum\ncacumina extant, ad quae naves religantur et, cum recessit\naestus, ad radices. alias quoque arbores in alto ab isdem\naccepimus eodem in mari visas, semper folia retinentes,\nfructu earum lupino simili. Iuba tradit circa Trogodytarum\ninsulas fruticem in alto vocari Isidis crinem, curalio\nsimilem sine foliis, praecisum mutato colore in nigrum\ndurescere, cum cadat, frangi. item alium, qui vocatur chariton\nblepharon, efficacem in amatoriis. spatalia ex eo facere\net monilia feminas; sentire eum se capi durarique\ncornus modo et hebetare aciem ferri. quod si fefellerint insidiae\n, in lapidem transligurari.\nExternae arbores indocilesque nasci alibi quam ubi\ncoepere et quae in alienas non commeant terras hactenus\nfere sunt, licetque iam de communibus loqui, quarum omnium\npeculiaris parens videri potest Italia. noscentes tantum\nmeminerint naturas earum a nobis interim dici, non culturas\n, quamquam et colendi maxima in natura portio est.\nillud satis mirari non queo, interisse quarundam memoriam\natque etiam nominum quae auctores prodidere notitiam\n. quis enim non communicato orbe terrarum maiestate\nRomani imperii profecisse vitam putet commercio rerum ac\nsocietate festae pacis omniaque, etiam quae ante occulta\nfuerant, in promiscuo usu facta? at Hercules non reperiuntur\nqui norint multa ab antiquis prodita. tanto priscorum\ncura fertilior aut industria felicior fuit, ante milia annorum\ninter principia litterarum Hesiodo praecepta agricolis\npandere orso subsecutisque non paucis hanc curam\neius, unde nobis crevit labor, quippe cum requirenda sint\nnon solum postea inventa, verum etiam ea quae invenerant\nprisci, desidia rerum internecione memoriae indicta. cuius\nvitii causas quis alias quam publicas mundi invenerit? nimirum\n\n\n\nalii subiere ritus circaque alia mentes hominum detinentur\net avaritiae tancum artes coluntur. antea inclusis\ngentium imperiis intra ipsas adeoque et ingeniis, quadam\nsterilitate fortunae necesse erat animi bona exercere, regesque\ninnumeri honore artium colebantur et in ostentatione\nhas praeferebant opes, inmortalitatem sibi per illas prorogari\narbitrantes, qua re abundabant et praemia et opera vitae.\nposteris laxitas mundi e; rerum amplitudo damno fuit. postquam\nsenator censu legi coeptus, iudex fieri censu, magistratum\nducemque nihil magis exornare quam census, postquam\ncoepere orbitas in auctoritate summa et potentia esse,\ncaptatio in quaestu fertilissimo ac sola gaudia in possidendo\n, pessum iere vitae pretia omnesque a maximo bono\nliberales dictae artes in contrarium cecidere ac servitute\nsola profici coeptum. hanc alius alio modo et in aliis adorare\n, eodem tamen habendique ad spes omnium tendente\nvoto. passim vero etiam egregii aliena vitia quam bona sua\ncolere malle. ergo Hercules voluptas vivere coepit, vita ipsa\ndesiit. sed nos oblitterata quoque scrutabimur, nec deterrebit\nquarundam rerum humilitas, sicuti nec in animalibus\nfecit, quamquam videmus Vergilium praecellentissimum\nvatem ea de causa hor???orum dotes fugisse et in his quae\nrettulit flores modo rerum decerpsisse, beatum felicemque\ngratiae quindecim omnino generibus uvarum nominatis,\n\n\n\ntribus oleae, totidem pirorum, malo vero tantum Assyrio,\nceteris omnibus neglectis.\nVnde autem potius incipiamus quam a vitibus?\nquarum principatus in tantum peculiaris Italiae est, ut vel\nhoc uno omnia gentium vicisse etiam odorifera possit videri\nbona, quamquam ubicumque pubescentium odori nulla suavitas\npraefertur.\nVites iure apud priscos magnitudine quoque inter\narbores numerabantur. lovis simulacrum in urbe Populonio\nex una conspicimus tot aevis incorruptum, item Massiliae\npateram. Metaponti templum Iunonis vitigineis columnis stetit.\netiam nunc scalis tectum Ephesiae Dianae scanditur una\nvite Cypria, ut ferunt quoniam ibi ad praecipuam amplitudinem\nexeunt. nec est ligno ulli aeternior natura. verum\nista ex silvestribus facta crediderim; hae vites tonsura\nannua coercentur, et vis earum omnis evocatur in palmites\naut deprimitur in propagines, sucique tantum gratia ex iis\npetitur pluribus modis ad caeli mores solique ingenia. in\nCampano agro populis nubunt, maritasque conplexae atque\nper ramos earum procacibus bracchiis geniculato cursu scandentes\ncacumina aequant, in tantum sublimes, ut vindemitor auctoratus rogum ac tumulum excipiat, nulla fine crescendi,\nvidiqueiam porticus, villas et domos ambiri singularum palmitibus\n\n\n\nac sequacibus loris. quodque memoria dignum inter\nprima Valerianus quoque Cornelius existimavit, una\nvitis Romae in Liviae porticibus subdiales inambulationes\numbrosis pergulis opacat, eadem duodenis musti amphoris\nfecunda. ulmos quidem ubique exuperant, miratumque altitudinem\nearum Ariciae ferunt legatum regis Pyrrhi Cineam\nfacete lusisse in austeriorem gustum vini, merito matrem\neius pendere in tam alta cruce. rumpotinus vocatur et alio\nnomine opulus arbor Italiae Padum transgressis, cuius tabulata\nin orbem patula ???eplent puroque perductae dracone\nin palmam eius inde sub rectos ramorum digitos flagella\ndispergunt. eaedem motici hominis altitudine adminiculatae\nsudibus horrent, vineamque faciunt aliae inprobo reptatu\npampinorumque per inaniaomnia discursu atria media conplentes\n. tot differentias vel sola tantum Italia recipit. stat\nprovinciarum aliquarum per se vitis sine ullo pedamento,\narcus sues in se colligens et brevitate crassitudinem pascens.\nvetant hoc aliubi venti, ut in Africa et Narbonensis provinciae\npartibus, ubi ecrescere ultra suos pollices prohibitae\nsemperque pastinatis similes herbarum modo vagantur\n\n\n\nper arva ac sucum terrae passim uvis bibunt, quae ob id\nmagnitudinem infantium puerorum in interiore parte Africae\nexsuperant. vina non alibi tristiora, sed uva non alibi gratior\ncallo, unde possit invenisse nomen durus acinus. namque\ngenera magnitudine, colore, saporibus acini innumera etiamnum\nmultiplicantur vino. hic purpureo lucent colore, illic\nfulgent roseo nitentque viridi; candicans enim nigerque vulgares\n. tument vero mammarum modo bumasti, praelongis\ndactyli porriguntur acinis. est et illa naturae lascivia, ut\npraegrandibus adhaereant parvi comites, suavitate certantes;\nleptorragas has vocant. durant aliae per hiemes, pensili\nconcamaratae nodo. aliae in sua tantum continentur anima,\nollis fictilibus et insuper doliis inclusae, stipatae vinaceis\ncircumsudantibus. aliis gratiam, qui et vinis, fumus adfert,\nfabrilisque in eo gloriam praecipuam fornacibus Africae Tiberi\nCaesaris auctoritas fecit; ante eum Raeticis prior mensa\nerat uvis ex Veroniensium agro. quin et patientia nomen\nacinis dat passis. conduntur et musto uvae ipsaeque vino\n\n\n\nsuo inebriantur. aliae decocto in musto dulcescunt, aliae\nvero subolem novam in ipsa matre expectant tralucidae,\nvitro, additque acinis eandem quam in doliis amphorisve\nduratricem illam firmitalem austeritas picis infusa pediculo.\niam inventa vitis per se in vino picem resipiens, Viennensem\nagrum nobilitans Taburrno Sotanoque et Helvico generibus,\nnon pridem haec inlustrata atque Vergili vatis aetate incognita\n, a cuius obitu XC aguntur anni. quid , quod inserta\ncastris summam rerum imperiumque continet centurionum\nin manu vitis et opimo praemio tardos ordines ad lentas\nperducit aquilas atque eiam in delictis poenam ipsam honorat\n? nec non vineae oppugnationum dedere rationem.\nnam in medicaminibus adeo magnum obtinent locum, ut per\nsese vino ipso remedia sint.\nGenera vitium numero conprehendi posse unus\nexistimavit Democritus, cuncta sibi Graeciae cognita professus\n; ceteri innumera atque infinita esse prodiderunt, quod\nverius apparebit ex vini. nec omnia dicentur, sed maxime\ninsignia, quippe totidem paene sunt quot agri, quam ob\nrem celeberrimas vitium aut quibus est aliqua proprietate\nmiraculum ostendisse sa???is erit.\nPrincipatus datur Aminneis firmitatem propter senioque\nproficientem vini eius utique vitam. quinque earum genera.\nex iis germana minor acino melius deflorescit, imbres tempestatesque\ntolerat, non item maior, sed in arbore quam in\niugo minus obnoxia. gemellarum, quibus hoc nomen uvae\nsemper geminae dedere, asperrimus sapor, sed vires praecipuae\n. ex iis minor austro laeditur, ceteris ventis alitur,\nut in Vesuvio monte Surrentinisque collibus, in reliquis\nItaliae partibus non nisi arbori accommodata. quintum genus\nlanatae. ne Seras miremur aut Indos adeo, lanugo eam vestit.\nprima ex Aminneis maturescit ocissimeque putrescit.\nProxima dignitas Nomentanis, rubente materia, quapropter\nquidam rubellas appellavere vineas. hae minus fertiles\n, vinaceis et faece nimiae, contra pruinas fortissimae,\nsiccitate magis quam imbre, aestu quam algore vexantur.\nquam ob rem in frigidis umidisque principatum obtinent.\nfertilior quae minor acino et folio scissa minus.\nApianis apes dedere cognomen, praecipue earum avidae.\nex iis duo genera lanugine et ipsa pubescunt. distant quod\naltera celerius maturescit, quamquam et altera properante.\nsitus frigidi iis non respuuntur, et tamen nullae celerius\n\n\n\nimbre putrescunt. vina primo dulcia austeritatem annis accipiunt\n. Etruria nulla rlagis vite gaudet. et hactenus potissima\nnobilitas datur peculiaribus atque vernaculis Italiae;\nceterae advenere . e Caio Thasove Graecula non inferior\nAminneis bonitate, praetenera acino et uva tam parva, ut\nnisi pinguissimo solo colere non prosit. eugeniam Tauromenitani\ncolles cum generositatis cognomine misere Albano\ntantum agro, quoniam translata statim mutatur. namque est\naliquis tantus locorum amor, ut omnem in iis gloriam suam\nrelinquant nec usquam transeant totae. quod et in Raetica\nAllobrogicaque, quam supra picatam appellavimus, evenit,\ndomi nobilibus nec agnoscendis alibi. fecundae tamen bonitatis\nvice copiam praestant, eugenia ferventibus locis, Raetic\n.a temperatis, Allobrogica frigidis, gelu maturescens et\ncolore nigra. ex iis quas adhuc diximus, sed etiam e nigris,\nvina vetustate in album colorem transeunt. reliquae ignobiles\n, aliquando tamen caeli aut soli opera non fallunt vetustatem\n, sicuti Faecenia et cum ea florens Biturigiaca, acino\nrarior, numquam floris obnoxii, quoniam antecedunt ventisque\net imbribus resistunt, meliores tamen algentibus locis\nquam calidis, umidis quam sitientibus. visulla grandi magis\nquam denso uvarum partu, inpatiens variantis caeli, sed\n\n\n\ncontra tenorem unum algoris aestusve constans. quae minor\nest ex eo genere, melior. in eligendo solo morosa, pingui\nputrescit, gracili omnino non provenit; mediam temperiem\ndelicate quaerit, ob hoc Sabinis collibus familiaris. uva\neius indecora visu, sapore iucunda. nisi matura protinus\nrapitur , etiam non putrescens cadit. contra grandines eam\ntuetur foliorum amplitudo atque duritia.\nInsignes iam colore inter purpureas nigrasque helvolae\nsaepius variantes et ob id varianae a quibusdam appellatae.\npraefertur in iis nigrior; utraque alternis annis fertilis, sed\nmelior vino, cum parcior. et praeciae duo genera magnitudine\nacini discernuntur, quibus materies plurima uvaque\nollis utilissima; folium apio simile . baliscam Dyrrachini\ncelebrant, Hispaniae coccolobin vocant. rarior uva, aestus\naustrosque tolerat, capiti inimica, copia larga. Hispaniae\nduo genera eius faciunt, unum oblongo acino, alterum rotundo\n; novissimas vindemiant. quo dulcior est coccolobis,\nhoc melior. sed et austera transit in dulcem vetustatem,\net quae dulcis fuit in austeritatem; tune Albano vino aemulantur\n. tradunt vesicae vitiis utilissimum ex iis potum.\nalbuelis summis arboribus fertilior est, visulla imis; quam\nob rem circa easdem satae diversitate naturae locupletant.\n\n\n\ninerticulam e nigris appellavere, iustius sobriam dicturi, inveterato\npraecipue commendabilem vino, sed viribus innoxiam\n, si quidem temulentiam sola non facit.\nFertilitas commendat ceteras principemque helvennacam.\nduo eius genera: maior quam quidam longam, minor quam\nmarcum appellant, non tam fecundam, sed gratiorem haustu.\ndiscernitur folio circinato, verum utraque gracilis. furcas\nsubdere iis necessarium : alioqui ubertatem suam non tolerant\n. maritimo adflatu gaudent, roscida odere. nulla vitium\nminus Italiam amat, rara, parva, putrescens in ea, vino quoque\nquod genuit aestatem non exuperans; nec alia macro\nsolo familiarior. Graecinus, qui alioqui Cornelium\nCelsum transcripsit, arbitratur non naturam eius repugnare\nItaliae, sed culturam avide palmites evocantium. ob\nid fertilitate sua absumi, si non praepinguis soli ubertas\nlassescentem sustineat. carbunculare negatur, magna dote,\nsi verum est aliqua in vite caelo non esse ius.\nAestus fert spionia, quam quidam spineam vocant, autumnisque\nimbribus pinguescit; quin immo nebulis una\nalitur, ob id Ravennati agro peculiaris. vennunculam inter\noptime deflorescentes e ollis aptissimam Campani malunt\n\n\n\nsurculam vocare, alii scapulam, Tarracina Numisianam, nullas\nvires proprias habentem, sed totam perinde ac solum valeat,\nSurrentinis tamen efficacissimam testis Vesuvio tenus. ibi\nenim Murgentina e Sicilia potentissima, quam Pompeianam\naliqui vocant, laeto demum feracem, sicut horconia in Campania\ntantum. e diverso arceraca, Vergilio argitis dicta,\nultro solum laetius facit, ipsa contra imbres et senectam\nfortissima, vino quidem vix annua ac vilitatis cibariae, sed\nubertate praecipua . tolerat et annos mettica, contra omne\nsidus firmissima, nigro acino, vinis in vetustate rufescentibus.\nEt hactenus publica sunt genera, cetera regionum\nlocorumque aut ex iis inter se insitis mixta: si quidem\nTuscis peculiaris est Tudernis, atque etiam nomen iis Florentiae\nsopina, Arretio talpona et etesiaca et conseminia.\ntalpona nigra candidum facit mustum. etesiaca fallax: quo\nplus tulit, hoc laudabilius fundit, mirumque, fecunditate\npariter et bonitate cessat. conseminia nigra, vino minime\n\n\n\ndurante, uva maxime, post XV dies quam ulla alia metitur,\nfertilis, set cibaria. buius folia sicuti labruscae prius quam\ndecidant sanguineo colore mutantur. evenit hoc et quibusdam\naliis, pessimi geneeis argumento. itriola Vmbriae Mevanatique\net Piceno agro peculiaris est, Amiternino pumula.\nisdem bananica fallax est, adamant tamen eam. municipii\nsuam Pompei nomine appellant, quamvis Clusinis copiosiorem\n; municipii et Tiburtes appellavere, quamvis oleagineam\nnuper invenerint a similitudine olivae. novissima haec uvarum\nad hoc tempus reperta est. vinaciolam soli noverunt\nSabini, calventinam Gaurani. scio e Falerno agro tralatas\nvocari Falernas, celerrime ubique degenerantes. nec non\nSurrentinum genus fecere aliqui praedulci uva. capnios et\net buconiates et tharrupia in Thurinis collibus non ante\ndemetuntur quam gelaverit. Pariana gaudent Pisae, Mutina\nPerusinia nigro acino, intra quadriennium albescente vino.\nmirum ibi cum sole circumagi uvam quae ob id streptis\nvocatur, et in Italia Gallicam placere, trans Alpis vero Picenam.\n\n\n\ndixit Vergilius Thasias et Mareotidas et Lageas\ncompluresque externas, quae non reperiuntur in Italia.\nSed sunt etiamnum insignes uva, non vino, ambrosia e\nduracinis, sine ullis vasis in vite servabilis — tanta est\ncontra frigora, aestus tempestatesque firmitas, nec [orthampelos\n] indiget arbore aut palis, ipsa se sustinens, non\nitem dactylides digitali gracilitate —, columbinae e racemosis\n, et magis purpureae, cognomine bimammiae, quando\nnon racemos, sed uvas alias gerunt, item tripedanea, cui\nnomen a mensura est, item scripula passo acino et Raetica\nin maritimis Alpibus appellata, dissimilis laudatae illi. namque\nhaec brevis, conferta acino, degener vino, sed cute omnium\ntenuissima, nucleo (quod chium vocant) uno ac minimo\n, acinum praegrandem unum alterumve habens. est et\nnigra Aminnea, cui Syriacae nomen inponunt, item Hispana\nignobilium probatissima.\nIn pergulis vero seruntur escariae appellatae e duracinis\n, albae, nigrae , et bumasti totidem coloribus, ac nondum\ndictae Aegia et Rhodia et uncialis, velut a pondere acini,\n\n\n\nitem picina, omnium nigerrima, et coronario naturae lusu\nstephanitis, acinos foliis intercursantibus, et quae forenses\nvocantur, celeres proventu, vendibiles aspectu, portatu faciles\n. contra damnantur etiam visu cinerea et rabuscula et\nasinusca, minus tamen caudas vulpium imitata alopecis.\nAlexandrina appellatur vitis circa Phalacram brevis, ramis\ncubitalibus, acino nigro fabae magnitudine, nucleo molli et\nminimo, obliquis racemis praedulcibus, folio parvo et rotundo,\nsine divisuris. septem his annis in Narbonensis provinciae\nAlbaHelvia inventa est vitis uno die deflorescens, ob id\ntutissima; carbunicam vocant, quam nunc tota provincia\nconserit.\nCatonum ille primus, triumpho et censura\nsuper cetera insignis, magis tamen etiamnum claritate litterarum\npraeceptisque omnium rerum expetendarum datis\ngeneri Romano, inter prima vero agrum colendi, ille aevi\nconfessione optimus ac sine aemulo agricola, pauca attigit\nvitium genera, quarundam ex iis iam etiam nominibus abolitis\n. separatim toto tractatu sententia eius indicanda est,\nut in omni genere noscamus quae fuerint celeberrima anno\nDC urbis, circa captas Carthaginem ac Corinthum, cum supremum\nis diem obiit, et quantum postea CCXXX annis\nvita profecerit . ergo dc vitibus uvisque ita prodidit: Qui\nlocus vino optimus dicetur esse et ostentus solibus ,\n\n\n\nAminnium minusculum et geminum eugenium, helvium\nminusculum conserito. qui locus crassior\naut nebulosior, Aminnium maius aut Murgentinum,\nApicium, Lucanum serito. ceterae vites miscellae\nmaxime in quemvis agrum conveniunt. in olla\nvinaceis conduntur Aminnium minusculum et maius\net Apicium, eadem in sapa et musto, in lora recte\nconduntur. quas suspendas duracinas, Aminnias\nmaiores, vel ad fabrum ferrarium pro passis hae\nrecte servantur. nec sunt vetustiora de illa re Latinae\nlinguae praecepta. tam prope ab origine rerum sumus.\nAminneam proxime dictam Varro Scantianam vocat.\nIn nostra aetate pauca exempla consummatae huius artis\nfuere, verum eo minus omittenda, ut noscantur etiam praemia\n, quae in omni re maxime spectantur. summam ergo\nadeptus est gloriam Acilius Sthenelus e plebe libertina LX\niugerum non amplius vineis excultis in Nomentano agro\natque CCCC nummum venumdatis . magna fama et Vetuleno\nAegialo, perinde libertino , fuit in Campania rure Liternino,\nmaiorque etiam favore hominum, quoniam ipsum Africani\ncolebat exilium; sed maxima, eiusdem Stheneli opera, Remmio\nPalaemoni, alias grammatica arte celebri , in hisce viginti\n\n\n\nannis mercato rusDC nummum in eodem Nomentano\ndecimi lapidis ab urbe dverticulo. est autem usquequaque\nnota vilitas mercis per omnia suburbana, ibi tamen maxime,\nquoniam et neglecta indiligentia praedia paraverat ac ne in\npessimis quidem elegantioris soli. haec adgressus excolere\nnon virtute animi, sed vanitate primo, quae nota mire in illo\nfuit, pastinatis de integro vineis cura Stheneli, dum agricolam\nimitatur, ad vix credibile miraculum perduxit, intra\noctavum annum CCCC nummum emptori addicta pendente\nvindemia. cucurritque non nemo ad spectandas uvarum in\niis vineis strues, litteris eius altioribus contra id pigra vicinitate\nsibi patrocinante, novissime Annaeo Seneca, principe\ntum eruditorum ac potentia , quae postremo nimia fruit super\nipsum, minime utique miratore inanium , tanto praedii huius\namore capto, ut non puderet inviso alias et ostentaturo tradere\npalmam eam, emptis quadriplicato vineis illis intra\ndecimum fere curae annum . digna opera quae in Caecubis\nSetinisque agris proficeret, quando et postea saepenumero\nseptenos culleos singula iugera, hoc est amphoras centenas\nquadragenas, musti dedere! ac ne quis victam in hoc antiquitatem\narbitretur , idem Cato denos culleos redire ex\n\n\n\niugeribus scripsit, efficacibus exemplis non maria plus temerata\nconferre mercatori, non in Rubrum litus Indicumve\nmerces petitas quam sedulum ruris larem.\nVino antiquissimo claritas Maroneo in Thraciae\nmaritima parte genito, ut auctor est Homerus. neque\nenim fabulosa aut de origine eius varie prodita consectamur,\npraeterquam Aristaeum primum omnium in eadem gente\nmel miscuisse vino, suavitate praecipua utriusque naturae\nsponte provenientis . Maroneum vicies tanto addito aquae\nmiscendum Homerus prodidit. durat etiam nunc vis in\neadem terra generi rigorque indomitus, quippe cum Mucianus\nter consul ex iis qui nuperrime prodidere sextarios\nsingulos octonis aquae misceri compererit praesens in eo\ntractu, esse autem colore nigrum, odoratum, vetustatepinguescere\n. et Pramnio, quod idem Homerus celebravit,\netiam nunc honos durat. nascitur Zmyrnae regione iuxta\ndelubrum Matris deum. in reliquis claritas generi non fuit\nalicui: anno fuit omnium generum bonitate L. Opimio cos.,\ncum C. Gracchus tribunus plebem seditionibus agitansest\ninteremptus. ea caeli temperies fulsit (cocturam vocant)\nsolis opere natali urbis DCXXXIII , durantque adhuc vina ea\n\nducentis fere annis, iam in speciem redacta mellis asperi —\netenim haec natura vinis in vetustate est —, nec potari\nper se queant pervincive aqua, usque in amaritudinem carie\nindomita; sed ceteris vinis commendandis minima aliqua\nmixtura medicamenta sunt. quod ut eius temporis aestimatione\nin singulas amphoras centeni nummi statuantur, ex\nhis tantum usura multiplicata semissibus, quae civilis ac\nmodica est, in C. Caesaris Germanici fili principatu anno\nCLX singulas uncias vini constitisse, nobili exemplo docuimus\nreferentes vitam Pomponii Secundi vatis cenanmque\nquam principi illi dedit. tantum pecuniarum detinent apothecae\n! nec alia res maius incrementum sentit ad vicensimum\nannum maiusve ab eo dispendium, non proficiente\npretio; raro quippe adhuc fuere, nec nisi in nepotatu, singulis\ntestis milia nummum. Viennenses soli picata sua,\nquorum genera diximus pluris permutare, sed inter sese\namore patrio, creduntur; idque vinum frigidius reliquis\nexistimatur in frigido potu.\nVino natura est hausto accendendi calore viscera\nintus, foris infuso refrigerandi. nec alienum fuerit\ncommemorare hoc in loco quod Androcydes sapientia\nclarus ad Alexandrum Magnum scripsit, intemperantiam eius\ncohibens: Vinum poturus, rex, memento bibere te\n\n\n\nsanguinem terrae. Cocita hominis venenum est,\ncicutae vinum. quibus praeceptis ille si obtemperavisset,\nprofecto amicos in temulentia non interemisset, prorsus ut\niure dici possit , neque viribus corporis utilius aliud neque\nvoluptatibus perniciosius, si modus absit.\nGenera autem vini alia aliis gratiora esse quis\ndubitet aut non ex eodem lacu aliud praestantius altero\ngermanitatem praecedere sive testa sive fortuito eventu?\nquam ob rem de principatu se quisque iudicem statuet.\nlulia Augusta LXXXVI annos vitae Pucino vino rettulit acceptos\n, non alio usa . gignitur in sinu Hadriatici maris non\nprocul Timavo fonte saxoso colle, maritimo adflatu paucas\ncoquente amphoras; nec aliud aptius medicamentis indicatur.\nhoc esse crediderim quod Graeci celebrantes miris laudibus\nPraetetianum appellaverint ex Hadriatico sinu. Divus Augustus\nSetinum praetulit cunctis et fere secuti principes,\nconfessa propter experimenta, non temere cruditatibus noxiis\nab ea saliva. nascitur supra Forum Appi. antea Caecubo\n\n\n\nerat generositas celeberrima in palustribus populetis sinu\nAmynclano, quod iam intercidit incuria coloni locique angustia\n, magis tamen fessa Neronis, quam a Baiano lacu\nOstiam usque navigabilem incohaverat .\nSecunda nobilitas Falerno agro erat et ex eo maxime\nFaustiniano ; cura culturaque id collegerat . exolescit haec\nquoque copiae potius quam bonitati studentium. Falernus\nager a ponte Campano ???aeva petentibus Vrbanam coloniam\nSullanam nuper Capuae contributam incipit, Faustinianus\ncirciter IIII milia passuum a vico Caedicio, qui vicus a\nSinuessa VI M passuum abest. nec ulli nunc vino maior\nauctoritas. solo vinorurm flamma accenditur. tria eius genera\n: austerum, dulce, lenue. quidam ita distingunt, summis\ncollibus Caucinum gigni, mediis Faustinianum, imis\nFalernum. non omittendum autem nulli eorum quae celebrentur\niucundum saporem uvae esse.\nAt tertiam palmam varie venere Albana urbi vicina, praedulcia\nac rara in austero, item Surrentina in vineis tantum\n\n\n\nnascentia, convalescentibus maxime probata propter tenuitatem\nsalubritatemque. Tiberius Caesar dicebat consensisse\nmedicos ut nobilitatem Surrentino darent; alioqui esse generosum\nacetum; C. Caesar, qui successit illi, nobilem vappam.\ncertant Massica atque a monte Gauro Puteolos Baiasque\nprospectantia. nam Falerno contermina Statana ad principatum\nvenere non dubie palamque fecere sua quibusque\nterris tempora esse , suos rerum proventus occasusque.\niuncta iis praeponi solebant Calena et quae in vineis arbustisque\nnascuntur Fundana et alia ex vicinia urbis, Veliterna,\nPrivernatia . nam quod Signiae nascitur, austeritate nimia\ncontinendae utile alvo, inter medicamina numeratur.\nQuartum curriculum publicis epulis optinuere a Divo\nIulio — is enim primus auctoritatem iis dedit , ut epistulis\neius apparet — Mamertina circa Messanam in Sicilia genita;\nex iis Potulana , ab auctore dicta illo cognomine, proxima\nItaliae laudantur praecipue. est in eadem Sicilia et Taurom\nenitanis honos lagonis pro Mamertino plerumque subditis.\nEx reliquis autem a supero maria Praetutia atque Ancone\nnascentia, et quae a palma una forte enata palmensia\nappellavere, in mediterraneo vero Caesenatia ac Maecenatiana\n, in Veroniensi item Raetica , Falernis tantum postlata a\nVergilio, mox ab intimo sinu maris Hadriana, ab infero\nautem Latiniensia, Graviscana , Statoniensia . Etruriae Luna\npalmam habet, Liguriae Genua, inter Pyrenaeum Alpesque\nMassilia gemino sapore, quando et condiendis aliis pinguius\ngignit, quod vocat sucosum. Baeterrarum intra Gallias consistit\nauctoritas. de reliquis in Narbonensi genitis adseverare\nnon est, quoniam officinam eius rei fecere tinguentes\nfumo, utinamque non et herbis ac medicaminibus noxiis!\nquippe etiam aloe mercator saporem coloremque adulterat.\nVerum et longinquiona Italiae ab Ausonio mari non carent\ngloria, Tarentina et ServLtia et Consentiae genita et Tempsae,\nCalabriae Lucanaque anecedentibus Thurinis. omnium vero\neorum maxime inlustrata Messalae Potiti salute Lagarina,\nnon procul Grumento aascentia. Campania nuper excitavit\n\n\n\nnovis nominibus auctoritatem sive cura sive casu ad\nquartum a Neapoli lapidem Trebellicis, iuxta Capuam Caulinis\net in suo agro Trebulanis, alioqui semper inter plebeia\net Trifolinis gloriata. nam Pompeianis summum decem annorum\nincrementum est, nihil senecta conferente. dolore\netiam capitum in sextam horam diei sequentis infesta deprehenduntur\n. quibus exemplis, nisi fallor, manifestum est\npatriam terramque referre, non uvam, et supervacuam generum\nconsectationem in numerum, cum eadem vitis aliud\naliis in locis polleat . Hispaniarum Laeetana copia nobilitantur\n, elegantia vero Tarraconensia atque Lauronensia et\nBaliarica ex insulis conferuntur Italiae primis. nec ignoro\nmulta praetermissa plerosque existimaturos, quando suum\ncuique placet et, quocumque eatur, fabula eadem reperitur,\nDivi Augusti iudiciorum ac palati peritissimum e libertis\ncensuram vini in epulas eius facientem dixisse hospiti de\nindigena vino, novum quidem sibi gustum esse eum atque\nnon ex nobilibus, sed Caesarem non aliud poturum, nec\nnegaverim et alia digna esse fama, sed de quibus consensus\naevi iudicaverit haec sunt.\nNunc simili modo transmarina dicemus. in\nsumma gloria post Homerica illa, de quibus supra diximus,\nfuere Thasium Chiumque, ex Chio quod Ariusium vocant.\nhis addidit Lesbium Erasistrati maximi medici auctoritas,\n\n\n\ncirciter CCCCL anno urbis Romae. nunc gratia ante omnia\nest Clazomenio, postquam parcius mari condiunt. Lesbium\nsponte naturae suae mare sapit. nec Tmoliti per se gratia\nut vino, sed cuius dulci admixto reliquorum duritia suavitatem\naccipiat simul et aetatem, quoniam vetustiora protinus\nvidentur. ab his dignatio est Sicyonio , Cyprio, Telmesico,\nTripolitico, Berytio , Tyrio, Sebennytico . in Aegypto hoc\nnascitur tribus generibus uvarum ibi nobilissimis, Thasia,\naethalo, peuce. post haec auctoritas Hippodamantio, Mystico,\ncantharitae, protropo Cnidio, Catacecaumenitae, Petritae,\nMyconio. nam Mesogiten capitis dolores facere compertum\nest, nec Ephesium saluore esse, quoniam mari et defruto\ncondiatur. Apamenum mulso praecipue convenire dicitur,\nsicut Praetutium in Italia. est enim et haec proprietas\ngenerum; dulcia utique inter se non congruunt. exolevit\net protagion, quod Italicis proximum fecerant Asclepiadis\nscholae. Apollodorus medicus in volumine, quo suasit\nPtolemaeo regi quae vina biberet, Italicis etiam tum ignotis\nlaudavit in Ponto Nasperceniten, mox Oreticum , Oeneaten,\n\n\n\nLeucadium, Ambracioten et, quod cunctis praetulit, Peparet\nhium , sed minoris famae esse dixit, quoniam ante sex annos\nnon placeret.\nHactenus bonitas vini nationibus debetur. apud\nGraecos cura clarissimum nomen accepit quod appellaverunt\nbion, ad plurimos valitudinum usus excogitatum, ut docebimus\nin parte medicinae. fit autem hoc modo: uvae paulum\nante maturitatem decerptae siccantur acri sole, ter die\nversatae per triduum, quarto exprimuntur, dein in cadis\nsole inveterantur. Coi marinam aquam largiorem miscent,\na servi furto origine orta sic mensuram explentis, qua re\ntranslata in album mustum leucocoum appellatur. in alis\nautem gentibus simili modo factum tethalassomenon vocant,\nthalassiten autem vasis musti deiectis in mare, quo genere\npraecox fit vetustas . nec non apud nos quoque Coum vinum\nex Italico faciendi rationem Cato demonstravit, super cetera\nin sole quadriennio maturandum praecipiens. Rhodium Coo\nsimile est, Phorineum salsius Coo . omnia transmarina septem\nannis ad vetustatem mediam pervenire existimantur.\nVinum omne dulce minus odoratum; quo 20\ntenuius, eo odoratius. colores vinis quattuor: albus, fulvus,\nsanguineus, niger. psithium et melampsithium passi genera\n\n\n\nsunt suo sapore, non vino, Scybelites vero mulsi, in Galatia\nnascens, et Haluntium in Sicilia. nam siraeum, quod alii\nhepsema, nostri sapam appellant, ingeni, non naturae, opus\nest musto usque ad terliam mensurae decocto. quod ubi\nfactum ad dimidiam est, defrutum vocatur. omnia in adulterium\nmellis excogitata, sed priora uva terraque constant.\npassum a Cretico Cilicium probatur et Africum. et in Italia\nfinitimisque provinciis fieri certum est ex uva quam Graeci\npsithiam vocant, nos apianam, item scripulam , diutius uvis\nin vite sole adustis aut ferventi oleo. quidam ex quacumque\ndulci, dum praecocta alba, faciunt siccantes sole, donec\npaulo amplius dimidium pondus supersit, tunsasque leniter\nexprimunt. dein quantum expressere adiciunt vinaceis aquae\nputeanae, ut et secundarium passum faciant. diligentiores\neodem modo siccatis acinos eximunt ac sine sarmentis madefactos\nvino excellenti, donec intumescant, premunt — et\nhoc genus ante cetera laudant — ac simili modo aqua addita\nsecundarium faciunt. medium inter dulcia vinumque\nest quod Graeci aigleucos vocant, hoc est semper mustum.\n\n\n\nid evenit cura, quoniam fervere prohibetur — sic appellant\nmusti in vina transitum —; ergo mergunt e lacu protinus\naqua cados, done bruma transeat et consuetudo fiat algendi.\nest etiamnum aliud genus per se, quod vocat dulce Narbonensis\nprovincia et in ea maxime Voconti . adservatur eius\ngratia uva diutius in vite pediculo intorto. ab aliis ipse\npalmes inciditur ad medullam, ab aliis uva torretur in tegulis\n, omnia ex helvennaca vite. his adiciunt aliqui quod\nvocant diachyton, uvis in sole siccatis loco cluso per dies\nseptem in cratibus, totidem pedes a terra alte, noctibus ab\numore defensis, octavo die calcatis: ita fieri optimi odoris\nsaporisque. e dulci genere est et melitites; distat a mulso,\nquod fit emusto, cum quinque congiis austeri musti congio\nmellis et salis cyatho subfervefactis. austerum, sed inter\nhaec genera poni debet et protropum; ita appellatur a quibusdam\nmustum sponte defluens ante quam calcentur uvae.\nhoc protinus diffusum in lagonis suis defervere passi postea\nin sole XL diebus torrent aestatis secutae ipso canis ortu.\nNon possunt iure dici vina quae Graeci deuteria\nappellant, Cato et nos loram, maceratis aqua viiaceis,\nsed tamen inter vina operaria numerantur. tria eorum\ngenera: decima parte aquae addita quam musti expressa sit\n\n\n\net ita nocte ac die madefactis vinaceis rursusque prelo\nsubiectis; alterum, quo modo Graeci factitavere, tertia parte\neius quod expressum sit addita aquae expressoque decocto\nad tertias partes. tertium est faecibus vini expressum,\nquod faecatum Cato appellat. nullum ex his plus quam\nannui usus.\nVerum inter haec subit mentem, cum sint\ngenera nobilia, quae proprie vini intellegi possint, LXXX\nfere in toto orbe, duas partes ex hoc numero Italiae esse,\npraeterea longe ante cunctas terras. et hinc deinde altius\ncura serpit, non a primordio hanc gratiam fuisse, auctoritatem\npost DC urbis annum coepisse.\nRomulum\nlacte, non vino, libasse indicio sunt sacra ab eo instituta,\nquae hodie custodiunt morem. Numae regis Postumia lex\nest: Vino rogum ne respargito. quod sanxisse illum\npropter inopiam rei nemo dubitet. eadem lege ex inputata\nvite libari vina diis nefas statuit, ratione excogitata ut putare\ncogerentur alias aratores et pigri circa pericula arbusti\n. M. Varro auctor est Mezentium Etruriae regem auxilium\nRutulis contra Latinos tulisse vini mercede quod tum\nin Latino agro fuisset.\nnon licebat id feminis Romae\n\n\n\nbibere. invenimus inter exempla Egnati Maetenni uxorem,\nquod vinum bibisset e dolio, interfectam fusti a marito, eumque\ncaedis a Romulo absolutum. Fabius Pictor in annalibus\nsuis scripsit matronam, quod loculos in quibus\nerant claves cellae vinariae resignavisset, a suis inedia mori\ncoactam, Cato ideo propinquos feminis osculum dare, ut\nscirent an temetum olerent. hoc tum nomen vino erat, unde\net temulentia appellata. Cn. Domitius iudex pronuntiavit mulierem\nvideri plus vini bibisse quam valitudinis causa, viro\ninsciente, et dote multavit. diuque eius rei magna parsimonia\nfuit. L. Papirius imperator adversus Samnites dimicaturus\nvotum fecit, si vicisset, Iovi pocillum vini. denique inter\ndona sextarios datos lactis invenimus, nusquam vini. idem\nCato cum in Hispaniam navigasset , unde cum triumpho rediit\n: Non aliud vinum, inquit, bibi quam remiges,\nin tantum dissimilis istis qui etiam convivis alia quam sibimet\nipsis ministrant aut procedente mensa subiciunt.\nLautissima apud priscos vina erant murrae odore\ncondita, ut apparet in Plauti fabulis, quamquam in ea quae\nPersa inscribitur et calamum addi iubet. ideo quidam\n\n\n\naromatite delectatos maxime credunt. sed Fabius Dossennus\nhis versibus decernit:\n\nMittebam vinum pulchrum, murrinam,\n\net in Acharistione:\n\nPanem et polentam, vinum murrinam.Scaevolam quoque et L. Aelium et Ateium Capitonem\nin eadem sententia fuisse video, quoniam in Pseudolo sit:\n\nQuod si opus est, ut dulce promat indidem,ecquid habet ? —Rogas?Murrinam, passum, defrutum, mella,\n\nquibus apparent non inter vina modo murrinam, sed inter\ndulcia quoque nominatum.\nApothecas fuisse et diffundi solita vina anno\nDCXXXIII urbis apparet indubitato Opimiani vini argumento.\niam intellegentis suum bonum Italiae nondum tamen ista\ngenera in claritate erant; itaque omnia tune genita unum\nhabent consulis nomen. sic quoque postea diu transmarina\nin auctoritate fuerunt et ad avos usque nostros, quin et\nFalerno iam reperto, sicut apparet ex illo comico versu:\n\nQuinque Thasi vini depromam, bina Falerni.\n\nP. Licinius Crassus L. Iulius Caesar censores anno urbis\nconditae DCLXV edixerunt, ne quis vinum Graecum,\nAminniumque octonis aeris singula quadrantalia\nvenderet. haec enim verba sunt. tanta vero Graeco vino\ngratia erat, ut singulae potiones in convictu darentur.\nquibus vinis auctoritas fuerit sua iuventa, M. Varro his\nverbis tradit: L. Lucullus puer apud patrem numquam\nlautum convivium vidit, in quo plus semel\nGraecum vinum daretur: ipse cum rediit ex Asia,\nmilia cadum congiarium divisit amplius centum.\nC. Sentius, quem praetorem vidimus, Chium vinum\nsuam domum inlatum dicebat tum primum, cum\nsibi cardiaco medicus dedisset: Hortensius super\nX cadum heredi reliquit. hactenus Varro.\nquid?\nnon et Caesar dictator triumphi sui cena vini Falerni amphoras\n, Chii cados in convivia distribuit? idem Hispaniensi\ntriumpho Chium et Falernum dedit, epulo vero in tertio\nconsulatu suo Falernum, Chium, Lesbium, Mamertinum, quo\ntempore primum quattuor genera vini adposita constat.\n\n\n\npostea ergo reliqua omnia in nobilitatem venere et circiter\nDCC urbis annum.\nItaque non miror innumerabilia paene genera\nficticii reperta multis ante saeculis, quae nunc dicemus,\nomnia ad medicinae usum pertinentia. omphacium quo\nmodo fieret, propter unguenta diximus priore libro. fit e\nlabrusca, hoc est vite silvestri, quod vocatur oenanthinum,\nfloris eius libris duabus in musti cado maceratis. post dies\nXXX utuntur. praeter hoc radix labruscae, acini coria perficiunt\n. hi paulo post quam defloruere singulare remedium\nhabent ad refrigerandos in morbis corporum ardores, gelidissima\n, ut ferunt, natura. pars eorum aestu moritur prius\nquam reliqua, quae solstitiales dicuntur. universi numquam\nmaturescunt, et si prius quam tota inarescat uva incocta\ndetur cibo gallinaceo generi, fastidium gignit uvas adpetendi\n.\nFicticiorum primum fit ex ipso vino (quod vocant\nadynamon) hoc modo: albi musti sextarii XX, aquae dimidium\nfervent, donec excoquatur aquae mensura. alii marinae\nsextarios X, tantundem pluviae in sole XL diebus torrent\n. dant aegris quibus vini noxiam timent.\nProximum fit e milii semine maturi cum ipsa stipula,\nlibra quadrante in congios duos musti, macerato et post\nseptimum mensem transfuso. ex loto arbore, frutice, herba\ndictum est ubi quaeque fierent.\nFiunt et e pomis, quae dicemus interpretationibus non\nnisi necessariis additis, primumque e palmis, quo Parthi,\nIndi utuntur et oriens totus , mitiorum quas vocant chydaeas\nmodio in aquae congiis tribus macerato expressoque. sic\nfit et sycites e fico, quem alii pharnuprium, alii trochin\nvocant, aut si dulce esse non libeat, pro aqua tantundem\nvinaceorum adicitur. e Cypria fico et acetum fit praecellens\natque Alexandrino quoque melius. vinum fit et e siliqua\nSyriaca et e piris malorumque omnibus generibus — sed\ne Punicis rhoiten vocant — et e cornis, mespilis, sorvis ,\nmoris siccis, nucleis pineis. hi musto madidi exprimuntur,\nsuperiora per se mitia. myrtiten Cato quem ad modun\nfieri docuerit mox paulo indicabimus, Graeci et alio modo.\nramis teneris cum suis foliis in salso musto coctis tunsis,\n\n\n\nlibram in tribus musti congiis defervefaciunt, done duo\nsupersint. quod ita e silvestris myrti bacis factum est,\nmyrtidanum vocatur. hoc manus tinguit.\nEx his quae in hortis gignuntur fit vinum e radice asparagi\n, cunila, origano, api semine, habrotono, mentastro,\nruta, nepeta, serpyllo, marruvio. manipulos binos condunt\nin cadum musti et sapae sextarium et aquae marinae heminam\n. e napis fit duum denariorum pondere in sextarios\nbinos musti addito, item e scillae radice; inter flores ex\nrosae foliis tusis in linteolo in mustum collatis cum pondusculo\n, ut sidat, $X$ L pondere in sextarios musti vicenos—\nvetant ante tres menses vas aperiri —, item e nardo Gallico\net aliud e silvestri.\nAromatiten quoque invenio factitatum tantum non unguentorum\ncompositione, primo ex murra, ut diximus, mox\net nardo Celtico, calamo, bitumine, offis in mustum aut dulce\nvinum deiectis, alibi calamo, iunco, costo, nardo Syriaco,\n\n\n\namomo, casia , cinnamo, croco, palma, asaro , similiter in offa.\napud alios nardi etiam et malobathri selibris in musti congios\nduos additis, qualia nunc quoque fiunt pipere et melle\naddito, quae alii condita, alii piperata appellant. invenitur\net nectarites ex herba quam alii Helenion, alii Medicam, alii\nsymphyton, alii Idaeam , alii Orestion, alii nectariam vocant,\nradice ponderis $X$ L in sextarios sex musti addita, similiter\nin linteo. ex ceteris herbis fit absinthites in XL sextariis\nmusti absinthi Pontici libra decocta ad tertias partes vel\nscopis absinthi in vinum additis. similiter hyssopites e Cilicio\nhyssopo unciis tribus in duos congios musti coiectis\naut tusis in vinum. fiunt utraque et alio modo, circa radices\nvitium sato. sic et elleboriten fieri ex veratro nigro Cato\ndocet. sic fit et scammonites , mira vitium natura saporem\nalienum in se trahendi, quare et salicem redolent Patavinorum\nin palustribus vindemiae. sic et elleborum seritur in\nThaso aut cucumis silvester aut scammonia, quod vinum\nphthorium vocatur, quoniam abortus facit.\nFit et ex herbis, quarum naturae suo loco dicentur: e\nstoechade et radice Gentianae et tragorigano et dictamno,\nasaro, dauco, elelisphaco, panace, acoro, thymo, mandragora,\niunco. vocarunt et scyzinum et itaeomelin et lectisphagiten,\nquorum iam oblitterata ratio est.\nE fruticun vero genere cedri utriusque, cupressus, laurus\n, iunipiri, terebinthi, calami, lentisci bacae aut lignum\nrecens in musto decocuntur, item chamelaeae et chamaepityis,\nchamaedryis lignum. eodem modo et ex flore, in congium\nmusti decem $X$ pondere addito.\nFit vinum et ex aqua ac melle tantum. quinquennio\nad hoc servari caelestem iubent. alii prudentiores\nstatim ad tertias partes decocunt et tertiam veteris mellis\nadiciunt, dein XL diebus canis ortu in sole habent. alii\ndiffusa ita decimo die obturant. hoc vocatur hydromeli et\n\n\n\nvetustate saporem vini adsequitur, nusquam laudatius quam\nin Phrygia. quin et acetum melle temperabatur: adeo\nnihil intemptatum vitae fuit. oxymeli hoc vocarunt, mellis\ndecem libris, aceti veteris heminis quinque, salis marini\nlibra, aquae pluviae sextariis quinque suffervefactis deciens,\nmox elutriatis atque ita inveteratis. omnia ab Themisone\nsummo auctore damnata. et Hercules coactus usus eorum\nvideri potest, nisi si quis naturae opus esse credit aromatiten\net ex unguentis vina conposita aut ut biberentur genuisse\neam frutices. ita sunt cognitu iucunda sollertiae humanae\nnomine omnia exquirentis. nihil quidem ex iis anno durare,\npraeterquam quae vetustate ipsa fieri diximus, et plura ne\ntricenis quidem diebus, non erit dubium.\nSunt et in vino prodigia. dicitur in Arcadia\nfieri quod fecunditatem feminis inportet, viris rabiem, at\nin Achaia maxime circa Ceryniam abigi partum vino atque\netiam si uvam edant gravidae, cum differentia in gustatu\nnon sit. Troezenium vinum qui bibant negantur generare.\nThasios duo genera vini diversa facere proditur, quo somnus\nconcilietur, alterum vero quo fugetur. apud eosdem\nvitis theriaca vocatur, cuius et vinum et uva contra serpentium\nictus medetur; libanodes turis odore, ex qua diis prolibant\n\n\n\n. e diverso aspendios damnata aris; ferunt eam nec\nab alite ulla attingi. Thasiam uvam Aegyptus vocat apud\nse praedulcem, quae solvit alvum; est contra Lycia, quae\nsolutam firmat. Aegyptus et ecbolada habet abortus facientem\n. vina in apothecis canis ortu mutantur quaedam posteaque\nrestituuntur sibi. sic et mari navigate, cuius iactatus\niis quae duraverint tantum vetustatis adicere sentitur, quantum\nhabuerint.\nEt quoniam religione vita constat, prolibare\ndiis nefastum habetur vina — praeter inputatae — vitis ss\nfulmine tactae quamque iuxta hominis mors laqueo pependerit\naut vulneratis pedibus calcatae, et quod circumcisis\nvinaceis profluxerit, aut superne deciduo inmundiore lapsu\naliqud polluta, item Graeca, quoniam aquam habeant.—\nVitis ipsa quoque manditur decoctis caulibus summis, qui et\ncondiuntur in aceto ac muria.\nVerum et de apparatu vini dixisse conveniat, cum\nGraeci privatim ea praecepta condiderint artemque fecerint,\nsicut Euphronius et Aristomachus et Commiades et\nHicesius. Africa gypso mitigat asperitatem nec non aliquibus\npartibus sui calce. Graecia argilla aut marmore aut sale aut\nmari lenitatem excitat, Italiae pars aliqua crapulana pice, ac\nresina condire musta volgare ei est provinciisque finitimis.\n\n§ 117: cfr. Pl. supra 75. —\n\n\n\nnonnusquam prioris vini faece acetove condiunt. nec non et\nex ipso musto fiunt medicamina. decoquitur ut dulcescat\nportione virium, nec durare ultra annuum spatium tale proditur\n. aliquibus in locis decocunt ad sapas musta infusisque\niis ferociam frangunt. et in hoc tamen genere et in omni\nalio subministrant vasa ipsa condimentis picis, cuius faciendae\nratio proximo dicetur volumine.\nArborum suco manantium picem resinamque\naliae ortae in oriente, aliae in Europa ferunt. quae interest\nAsia utrimque quasdam habet. in oriente optimam tenuissimamque\nterebinthi fundunt, dein lentisci, quam et mastichen\nvocant, postea cupressi, acerrimam sapore, liquidam omnes\net tantum resinam, crassiorem vero et ad pices faciendas\ncedrus. Arabica resina alba est, acri odore, difficilis coquenti\n, Iudaea callosior et terebinthina quoque odoratior,\nSyriaca Attici mellis similitudinem habet. Cypria antecedit\nomnes, item melleo colore, carnosa. Colophonia, praeter ceteras\nfulva, si teratur, alba fit, gravior odore; ob id non\nutuntur ea unguentarii. in Asia quae fit e picea, admodum\ncandida, psagdas vocatur. resina omnis dissolvitur oleo —\nquidam et creta figulinarum hoc fieri arbitrantur —, pudetque\nconfiteri maximum iam honorem eius esse in evellendis\nvirorum corpori pilis.\nRatio autem condiendi musta in primo fervore, qui novem\ndiebus cum plurimum peragitur, adspersu picis, ut\nodor vino contingat et saporis quaedam acumina. vehementius\nid fieri arbitrantur crudo flore resinae excitarique lenitatem,\ne diverso crapula conpesci feritatem nimiam frangique virus\naut, ubi pigra lenitas torpeat, virus addi, Liguriae maxime\nCircumpadanisque mustis. utilitas discernitur hoc modo:\npugnacibus mustis crapulae plus inditur, lenibus parcius.\nsunt qui et utroque condiri velint, nec non aliqua est musti\npicea natura vitiumque musto quibusdam in locis iterum\nsponte fervere, qua calamitate deperit sapor: vappae accipit\nnomen, probrosum etiam hominum, cum degeneravit animus.\naceti enim nequitiae inest virtus magnos ad usus et sine\nquis mitior vita degi non possit. cetero vinorum medicaminis\ntanta cura est, ut cinere apud quosdam, ceu gypso\nalibi et quibus diximus modis, instaurentur; sed cinerem e\nvitis sarmentis ant quercu praeferunt. quin et marinam\naquam eiusdem rei gratia ex alto peti iubent servarique\nab aequinoctio verno, aut certe nocte solstitio et aquilone\nflante hauriri vel, si circa vindemiam hauriatur, decoqui.\nPix in Italia ad vasa vino condendo maxime probatur\nBruttia. fit e piceae resina, in Hispania autem e pinastris\n\nminime laudata. est enim resina earum amara et arida et\ngravi odore. differentiam rationemque faciendi proximo\nvolumine demonstrabimus inter arbores feras. vitia praeter\nsupra dicta acor aut fumidum virus, picis autem adustio;\nexperimentum vero, si fragmenta subluceant ac sub dente\nlentescant acore iucundo. Asia picem Idaeam maxime probat\n, Graecia Piericam, Vergilius Naryciam. diligentiores\nadmiscent nigram mastichen, quae in Ponto bitumini similis\ngignitur, et iris radicem oleumque. nam ceram accipientibus\nvasis conpertum vina acescere. sed transferre in ea\nvasa, in quibus acetum fuerit, utilius quam in ea, in quibus\ndulce aut mulsum. Cato iubet vina concinnari — hoc enim\nutitur verbo — cineris lixivi cum defruto cocti parte quadr\nagesimain culleum vel salis sesquilibra, interim et tuso\nmarmore. facit et sulpuris mentionem, resinae vero in novissimis\n. super omnia addi maturescente iam vino iubet\nmustum, quod ille tortivum appellat, nos intellegimus novissime\nexpressum. et addi scimus tinguendi gratia colores, ut\npigmentum aliquod vini, atque ita pinguius fieri. totveneficiis\nplacere cogitur, et miramur noxium esse! in vitium\ninclinantis experimentum est lamnae plumbeae mutatus in\neo colos.\nProprium autem inter liquores vino mucescere\naut in acetum verti, extantque medicinae volumina. faex\nvini siccata recipit ignes ac sine alimento per sese flagrat.\ncinis eius nitri naturam habet easdemque vires, hoc amplius\nquod pinguior sentitur.\nMagna et collecto iam vino differentia in caelo .\ncirca Alpes ligneis vasis condunt tectisque cingunt atque\netiam hieme gelida ignibus rigorem arcent. rarum dictu,\nsed aliquando visum, ruptis vasis stetere glaciatae moles,\nprodigii modo, quoniam vini natura non gelascit; alias ad\nfrigus stupet tantum. mitiores plagae doliis condunt infodiuntque\nterrae tota aut ad portionem situs. ita caelum\nprohibent, alibi vero inpositis tectis arcent, traduntque et\nhaec praecepta: latus cellae vinariae aut certe fenestras\nobverti in aquilonem oportere vel utique in exortum aequinoctialem\n. sterculinia et arborum radices procul abesse omniaque\nodoris evitandi, facillimo in vina transitu, ficos utique\net caprificos; doliis etiam intervalla dari, ne inter sese vitia\nserpant contagione vini semper ocissima. quin et figuras\n\n\n\nreferre; ventriosa ac patula minus utilia. picari oportere\nprotinus a canis ortu, postea perfundi marina aqua aut salsa,\ndein cinere e sarmentis aspergi vel argilla, abstersa murra\nsuffiri ipsasque saepius cellas. inbecilla vina demissis in\nterram doliis servanda, valida expositis. numquam inplenda,\net quod supersit passo aut defruto perunguendum admixto\ncroco pistave iri cum sapa. sic opercula doliorum medicanda\naddita mastiche aut pice Bruttia. aperiri vetant nisi\nsereno die, vetant austro flante lunave plena. flos vini\ncandidus probatur; rubens triste signum esse, si non is\nvini colos sit, item vasa incalescentia operculave sudantia.\nquod celeriter florere coeperit odoremque trahere, non fore\ndiutinum. ipsa quoque defruta ac sapas, cum sit caelum\nsine luna, hoc est in sideris eius coitu, neque alio die coqui\niubent, praeterea plumbeis vasis, non aereis, nucibusque\niuglandibus additis; eas enim fumum excipere. Campaniae\nnobilissima exposita sub diu in cadis verberari sole,\nluna, imbre, ventis aptissimum videtur.\nAc si quis diligentius reputet, in nulla parte\n\n\n\noperosior vita est — ceu non saluberrimum ad potus aquae\nliquorem natura dederit, quo cetera omnia animalia utuntur;\nat nos vinum bibere et iumenta cogimus — tantoque opere,\ntanto labore et inpendio praestat quod hominis mentem\nmutet ac furorem gignat, milibus scelerum ob ideditis,\ntanta dulcedine, ut magna pars non aliud vitae praemium\nintellegat. quin immo, ut plus capiamus, sacco frangimus\nvires, et alia inritamenta excogitantur ac bibendi causa etiam\nvenena concipiuntur, aliis cicutam praesumentibus, ut bibere\nmors cogat, aliis pumicis farinam et quae referendo pudet docere\n. cautissimos ex iis in balineis coqui videmus exanimesque\nefferri, iam vero alios lectum expectare non posse, immo\nvero nec tunicam, nudosque ibi protinus et anhelos ingentia\nvasa corripere, velut ad ostentationem virium, ac plena infundere\n, ut statim vomant rursusque hauriant, idque iterum\ntertiumque, tamquam ad perdenda vina geniti et tamquam\neffundi ilia non possint nisi per corpus humanum! huc\npertinent peregrinae exercitationes et volutatio in caeno ac\npectorosa cervicis repandae ostentatio. per omnia haec praedicatur\nsitis quaeri. iam vero quae in bibendo certamina,\nquae vasa adulteriis caelata, tamquam per se parum doceat\n\n\n\nlibidines temulentia! ita vina ex libidine hauriuntur, atque\netiam praemio invitatur ebrietas et, si dis placet, emitur.\nalius, ut quantum biberit, tantum edit, pretium vinolentiae\nlege accipit, alius quantum alea quaesierit, tantum bibit.\ntune avidi matronam oculi licentur, graves produnt maritum,\ntune animi secreta proferuntur. alii testamenta sua nuncupant\n, alii mortifera elocuntur rediturasque per iugulum\nvoces non continent — quam multis ita interemptis!—\nvolgoque veritas iam attributa vino est. interea, ut optime\ncedat, solem orientem non vident ac minus diu vivunt. hinc\npallor et genae pendulae, oculorum ulcera, tremulae manus\neffundentes plena vasa — quae sit poena praesens —, furiales\nsomni et inquies nocturna praemiumque summum\nebrietatis libido portentosa ac iucundum nefas. postero die\nex ore halitus cadi ac rerum omnium oblivio morsque memoriae\n. rapere se ita vitam praedicant, cum priorem diem\ncotidie perdant; illi vero et venientem. Tiberio Claudio\nprincipe ante hos annos XL institutum, ut ieiuni biberent\npotiusque vinum antecederet cibos, externis et hoc artibus\nac medicorum placitis novitate semper aliqua sese commendantium\n. gloriam hac virtute Parthi quaerunt, famam apud\n\n\n\nGraecos Alcibiades meruit, apud nos cognomen etiam Novellius\nTorquatus Mediolanensis, ad proconsulatum usque\npraeturae honoribus gestis, tribus congiis — unde et cognomen\nilli fuit — epotis uno impetu, spectante miraculi\ngratia Tiberio principe, in senecta iam severo atque etiam\nsaevo alias. et ipsi iuventa ad merum pronior fuerat, eaque\ncommendatione credidere L. Pisonem urbis curae ab eo\ndelectum, quod biduo duabusque noctibus perpotationem\ncontinuasset apud ipsum iam principem. nec alio magis\nDrusus Caesar regenerasse patrem Tiberium ferebatur. Torquato\nrara gloria, quando et haec ars suis legibus constat,\nnon labasse sermone, non levatum vomitione nec alia corporis\nparte, dum biberet, matutinas obisse sine iniuria vigilias,\nplurimum hausisse uno potu, plurimum praeterea aliis minoribus\naddidisse, optima fide non respirasse in hauriendo\nneque expuisse nihilque ad elidendum in pavimentis sonum\nex vino reliquisse, diligenti scito legum contra bibendi fallacias\n. Tergilla Ciceronem M. F. binos congios simul haurire\nsolitum ipsi obicit Marcoque Agrippae a temulento scyphum\n\ninpactum. etenim haec sunt ebrietatis opera. sed nimirum\nhanc gloriam auferre Cicero voluit interfectori patris sui\nM. Antonio. is enim ante eum avidissime adprehenderat\nhanc palmam edito etiam volumine de sua ebrietate,\nquo patrocinari sibi ausus adprobavit plane, ut equidem arbitror\n, quanta mala per temulentiam terrarum orbi intulisset.\nexiguo tempore ante proelium Actiacum id volumen evomuit,\nquo facile intellegatur ebrius iam sanguine civium et tanto\nmagis eum sitiens. namque et haec necessitas vitium comitatur\n, ut bibendi consuetudo augeat aviditatem, scitumque\nest Scytharum legati, quanto plus biberint, tanto magis sitire\nParthos.\nEst et occidentis populis sua ebrietas fruge madida\n, pluribus modis per Gallias Hispaniasque, nominibus\naliis, sed ratione eadem. Hispaniae iam et vetustatem ferre.\nea genera docuerunt. Aegyptus quoque e fruge sibi potus\nsimiles excogitavit, nullaque in parte mundi cessat ebrietas,\nmeros quippe hauriunt tales sucos nec diluendo ut vina\nmitigant. at Hercules illic tellus fruges parere videbatur.\nhen mira vitiorum sollertia! inventum est quem ad modum\naquae quoque inebriarent.\nDuo sunt liquores humanis corporibus gratissimi, intus\nvini, foris olei, arborum e genere ambo praecipui, sed olei\nnecessarius; nec segniter in eo vita elaboravit. quanto tamen\nin potu ingeniosior fuerit, apparebit ad bibendum generibus\n\n\n\ncentum octoginta quinque, si species vero aestimentur\n, paene duplici numero excogitatis tantoque paucioribus\nolei, de quo sequenti volumine dicemus.\n\nOleam Theophrastus e celeberrimis Graecorum\nauctoribus urbis Romae anno circiter CCCCXL negavit\nnisi intra XXXX passuum ab mari nasci, Fenestella\nvero omnino non fuisse in Italia Hispaniaque aut Africa\nTarquinio Prisco regnante, ab annis populi Romani CLXXIII,\nquae nunc pervenit trans Alpis quoque et in Gallias Hispaniasque\nmedias. urbis quidem anno DV Appio Claudio\nCaeci nepote L. Iunio cos. olei librae duodenaedenis assibus\nveniere, et mox anno DCLXXX M. Seius L. F . aedilis curulis\nolei denas libras singulis assibus praestitit populo Romano\nper totum annum. minus ea miretur qui sciat post\nannos XXII Cn. Pompeio III cos. oleum provinciis Italiam\nmisisse. Hesiodus quoque, in primis culturam agrorum\n\n\n\ndocendam arbitratus vitam, negavit oleae satorem fructum\nex ea percepisse quemquam: tam tarda tunc res erat. at\nnune etiam in plantariis ferunt, translatarumque altero anno\ndecerpuntur bacae. Fabianus negat provenire in frigidissimis\noleam neque in calidissimis.\nGenera earum tria dixit Vergilius, orchites et radios\net posias, nec desiderare rastros aut falces ullamve curam.\nsine dubio et in iis solum maxime caelumque refert. verum\ntamen et tondentur, cum et vites, atque etiam interradi\ngaudent. consequens earum vindemia est arsque vel maior\nolei musta temperandi. ex eadem quippe oliva differunt\nsuci. primum omnium crudadat atque nondum inchoatae\nmaturitatis; hoc sapore praestantissimum. quin et ex eo\nprima unda preli lautissima ac deinde per deminutiones,\nsive in sportis prematur sive, ut nuper inventum est, exilibus\nregulis pede incluso. quanto maturior baca, tanto pinguior\nsucus minusque gratus. optima autem aetas ad decerpendum\ninter copiam bonitatemque incipiente baca nigrescere,\ncum vocant druppas, Graeci vero drypetidas. cetero distattum, maturitas illa in torcularibus fiat an ramis, rigua fuerit\narbor an suo tantum baca suco nihilque aliud quam rores\ncaeli biberit.\nVetustas oleo taedium adfert, non item ut vino,\nplurimumque aetatis annuo est, provida, si libeat intellegere,\nnatura, quippe temulentiae nascentibus vinis uti necesse\nnon est, quin immo invitat ad servandum blanda inveterati\ncaries: oleo noluit parci fecitque ea necessitate promiscuum\net vulgo. principatum in hoc quoque bono obtinuit Italia e\ntoto orbe, maxime agro Venafrano eiusque parte quae Licinianum\nfundit oleum, unde et Liciniae gloria praecipua olivae.\nunguenta hanc palmam dedere accommodate ipsis odore,\ndedit et palatum delicatiore sententia; de cetero bacas Liciniae\nnulla avis adpetit. relicum certamen inter Histriae\nterram et Baeticae par est. cetero fere vicina bonitas provinciis\nexcepto Africae frugifero solo: Cereri id totum natura\nconcessit, oleum ac vinum non invidit tantum satisque gloriae\nin messibus fecit. reliqua erroris plena, quem in nulla parte\nvitae numerosiorem esse docebimus.\nOliva constat nucleo, oleo, came, amurca. sanies\n\n\n\nhaec est eius amara; fit ex aquis, ideo siccitatibus minima,\nriguis copiosa. suus quidem olivae sucus oleum est, idque\npraecipue ex inmaturis intellegitur, sicut in omphacio docuimus\n. augetur oleum ab arcturi exortu in a. d. XVI kal.\nOct., postea nuclei increscunt et caro. tum si etiam copiosi\nimbres accessere, vitiatur oleum in amurcam. huius color\nolivam cogit nigrescere, ideoque incipiente nigritia minimum\namurcae, ante eam nihil est. error hominum falsus existimantium\nmaturitatis initium quod est vitii proximum, deinde\nquod oleum crescere olivae came arbitrantur, cum sucus\nomnis in corpus abeat lignumque intus grandescat. ergo\ntum maxime rigantur; quod ubi cura multisve imbribus accidit\n, oleum absumitur nisi consecuta serenitate quae corpus\nextenuet. omnino enim, ut Theophrasto placet, et olei\ncausa calor est, quare in torcularibus etiam ac cellis multo\nigni quaeritur. tertia est culpa in parsimonia, quoniam\npropter inpendium decerpendi expectatur ut decidant olivae.\nqui medium temperamentum in hoc servant, perticis decutiunt\ncum iniuria arborum sequentisque anni damno. quippe\nolivantibus lex antiquissima fuit: oleam ne stringito\nneve verberato. qui cautissime agunt, harundine levi ictu\n\n\n\nnec adversos percutiunt ramos. sic quoque alternare fructus\ncogitur decussis germinibus, nec minus si expectetur ut\ncadant ; haerendo enim ultra suum tempus absumunt venientibus\nalimentum et detinent locum. argumentum est\nquod nisi ante favonium collectae novas vires resumunt et\ndifficilius cadunt.\nPrimae ergo ab autumno colliguntur vitio operae,\nnon naturae, posia cui plurimum carnis, mox orchites cui\nolei, post radius. has enim ocissime occupatas, quia sunt\ntenerrimae, amurca cogit decidere. differuntur vero etiam\nin Martium mensem callosae, contra umorem pugnaces ob\nidque minimae, Licinia, Cominia, Contia, Sergia, quam Sabini\nregiam vocant, non ante favonii adflatum nigrescentes,\nhoc est a. d. VI id. Feb. tunc arbitrantur eas maturescere,\net quoniam probatissimum ex iis fiat oleum, accedere etiam\nratio pravitati videtur feruntque frigore austeritatem fieri,\nsicut copiam maturitate, cum sit illa bonitas non temporis,\nsed generis tarde putrescentiun in amurcam. similis error\ncollectam servandi in tabulatis nec prius quam sudet premendi\n, cum omni mora oleum decrescat, amurca augeatur.\nitaque vulgo non amplius senas libras singulis modiis exprimi\ndicunt. amurcae mensuram nemo agit, quanto ea\ncopiosior reperiatur in eodem genere diebus adiectis. omnino\ninvictus error et publicus tumore olivae crescere oleum\n\n\n\nexistimandi , cum praesertim nec magnitudine copiam olei\nconstare indicio sint quae regiae vocantur, ab aliis maiorinae\n, ab aliis babbiae, grandissimae alioqui, minimo suco. et\nin Aegypto carnosissimis olei exiguum, Decapoli vero Syriae\nperquam parvae, nec cappari maiores, carne tamen commendantur\n. quam ob causam Italicis transmarinae praeferuntur\nin cibis, cum oleo vincantur, et in ipsa Italia ceteris\nPicenae et Sidicinae. sale illae privatim condiuntur et ut\nreliquae amurca sapave, nec non aliquae oleo suo et sine\narcessita commendatione purae innatant, colymbades. franguntur\neaedem herbarumque viridium sapore condiuntur.\nfiunt et praecoques ferventi aqua perfusae quamlibeat inmaturae\n; mirumque dulcem sucum olivas bibere et alieno\nsapore infici. purpureae sunt et in iis, ut uvis, in nigrum\ncolorem transeuntibus posiis . sunt et superbae praeter iam\ndicta genera. sunt et praedulces, per se tantum siccatae\nuvisque passis dulciores, admodum rarae in Africa et circa\nEmeritam Lusitaniae. oleum ipsum sale vindicatur a pinguitudinis\nvitio. cortice oleae conciso odorem accipit. medicatio\nalias ut vino; palati gratia nulla est nec tam numerosa\n\n\n\ndifferentia: tribus ut plurimum bonitatibus distat. odor\nin tenui argutior, et is tamen etiam in optimo brevis.\nOleo natura tepefacere corpus et contra algores\nmunire, eidem fervores capitis refrigerare. usum eius ad\nluxuriam vertere Graeci, vitiorum omnium genitores, in\ngymnasiis publicando: notum est magistratus honoris eius\noctogenis sestertiis strigmenta olei vendidisse. oleae honorem\nRomana maiestas magnum perhibuit turmas equitum\nidibus Iuliis ea coronando, item minoribus triumphis ovantes.\nAthenae quoque victores olea coronant, Graecia oleastro\nOlympiae.\nNunc dicentur Catonis placita de olivis. in\ncalido et pingui solo radium maiorem, Sallentinam, orchitem,\nposiam, Sergianam, Cominianam, albiceram seri iubet adicit15\nque singulari prudentia: quam earum in iis locis optimam\nesse dicent, in frigido autem et macro Liciniam.\npingui enim aut ferventi vitiari eius oleum arboremque ipsa\nfertilitate consumi, musco praeterea et rubore infestari.\nspectare oliveta in favonium loco exposito solibus censet,\n\n\n\nnec alio ullo modo laudat.\ncondi olivas optime orchites\net posias, vel virides in muria vel fractas in lentisco. oleum\nquam acerbissima oliva optimum fieri. cetero quam primum\ne terra colligendam, si inquinata sit, lavandam; siccari triduo\nsatis esse. si gelent frigora, quarto die premendam; 5\nhanc et sale aspergi. oleum in tabulato minui deteriusque\nfieri, item in amurca et fracibus — hae sunt carnes et inde\nfaeces —; quare saepius die capulandum, praeterea concha\net in plumbeas cortinas; aere vitiari. ferventibus omnia ea\nfieri clausisque torcularibus et quam minime ventilatis, ideo\nnec ligna ibi caedi oportere — qua de causa e nucleis ipsarum\nignis aptissimus —; ex cortinis in labra fundendum,\nut fraces et amurca linquantur. ob id crebrius vasa mutanda\n, fiscinas spongia tergendas, ut quam maxime pura\nsinceritas constet. postea inventum ut lavarentur utique\nferventi aqua, protinus prelo subicerentur solidae — ita\nenim amurca exprimitur —, mox trapetis fractae premerentur\niterum. premi plus quam centenos modios non probant\n: factus vocatur; quod vero post molam primum expressum\n\n\n\nest, flos. factus tres gemino foro a quaternis\nhominibus nocte et die premi iustum est.\nNon erat tum ficticium oleum, ideoque arbitror\nde eo nihil a Catone dictum. nunc eius genera plura, primumque\npersequemur ea quae ex arboribus fiunt, et inter\nillas ante omnes ex oleastro. tenue id multoque amarius\nquam oleae et tantum ad medicamenta utile. simillimum\nhuic est ex chamelaea, frutice saxoso, non altiore palmo,\nfoliis oleastri bacisque. proximum fit e cici, arbore in\nAegypto copiosa (alii crotonem, alii sibi , alii sesamon silvestre\neam appellant), ibique, non pridem et in Hispania,\nrepente provenit altitudine oleae, caule ferulaceo, folio vitium\n, semine uvarum gracilium pallidarumque. nostri earn\nricinum vocant a similitudine seminis. coquitur id in aqua,\ninnatansque oleum tollitur. at in Aegypto, ubi abundat,\nsine igni et aqua sale adspersum exprimitur, cibis foedum,\nlucernis exile. amygdalinum, quod aliqui neopum vocant,\n\n\n\nex amaris nucibus arefactis et in offam contusis adspersam\naqua iterumque tusis exprimitur. fit et lauru admixto\ndrupparum oleo, quidamque e bacis exprimunt tantum, alii\nfoliis modo, aliqui folio et cortice bacarum, nec non styracem\naddunt aliosque odores; optima laurus ad id latifolia,\nsilvestris, nigris bacis. simile est et e myrto nigra, et haec\nlatifolia melior. tunduntur bacae adspersae calida aqua,\nmox decoquuntur. alii foliorum mollissima decoquunt in\noleo et exprimunt, alii deiecta ea in oleum prius sole maturant\n. eadem ratio et in sativa myrto, sed praefertur silvestris\nminore semine, quam quidam oxymyrsinen, alii\nchamaemyrsinen vocant, aliqui acoron a similitudine; est\nenim brevis, fruticosa. fit et e citro, cupresso, nucibus\niuglandibus quod caryinum vocant, malis, cedro quod pisselaeon\n, e grano quoque Cnidio purgato semine et tunso, item\nlentisco. nam cyprinum et e glande Aegyptia ut fieret odorum\ncausa dictum est. Indi e castanets ac sesima atque\n\noryza facere dicuntur, Ichthyophagi e piscibus. inopia cogit\naliquando luminum causa et e platani bacis fieri aqua et sale\nmaceratis. et oenanthinum fit; de ipsa oenanthe dictum est\nin unguentis. gleucino mustum incoquitur vapore lento, ab\naliis sine igni circumdatis vinaceis diebus XXI bis singulis\npermixtum, consumiturque mustum oleo. aliqui non samp-\nsuchum tantum admiscent, sed etiam pretiosiora odoramenta\n,ut in gymnasiis quoque conditur odoribus, sed vilissimis\n. fit ex aspalatho, calamo, balsamo, iri, cardamomo,\nmeliloto, nardo Gallico, panace, sampsucho, helenio, cinnamomi\nradice, omnium sucis in oleo maceratis expressisque.\nsic et rhodinum e rosis, iuncinum e iunco, quod et rosaceo\nsimillimum, item hyoscyamo et lupinis, narcisso. plurimum\nautem in Aegypto e raphani semine aut gramine herba quod\nchortinon vocant, item e sesima et urtica quod cnidinum\nappellant. e lilio et alibi fit sub diu sole, luna, pruina maceratum\n. suis herbis componunt inter Cappadociam et Galatiam\nquod Selgiticum vocant, nervis admodum utile, sicut\n\n\n\nin Italia Iguvini . e pice fit quod pissinum appellant, cum\ncoquitur, velleribus supra halitum eius expansis atque ita\nexpressis. probatum maxime e Bruttia; est enim pinguissima\net resinosissima. color oleo fulvus. sponte nascitur in Syriae\nmaritimis quod elaeomeli vocant; manat ex arboribus pin- 5\ngue, crassius melle, resina tenuius, sapore dulci, et hoc\nmedicis. veteri quoque oleo usus est ad quaedam genera\nmorborum; existimaturque et ebori vindicando a carie utile\nesse: certe simulacrum Saturni Romae intus oleo repletum\nest.\nSuper omnia vero celebravit amurcam laudibus\nCato. dolia olearia cadosque illa imbui, ne bibant oleum;\namurca subigi areas terendis messibus, ut formicae rimaeque\nabsint; quin et lutum parietum ac tectoria et pavimenta\nhorreorum frumenti, vestiaria etiam contra teredines ac\nnoxia animalium amurca aspergi, semina frugum perfundi.\nmorbis quadripedum, arborum quoque, illa medendum, efficaci\nad ulcera interiora humani quoque oris. lora etiam et\ncoria omnia et calceamina axesque decocta ungui atque\naeramenta contra aeruginem colorisque gratia elegantioris\net totam supellectilem ligneam ac vasa fictilia, in quis ficum\n\n\n\naridam libeat adservare, aut si folia bacasque in virgis myrti\naliudve quod genus simile. postremo ligna macerata amurca\nnullo fumi taedio ardere. oleam si lambendo capra lingua\ncontigerit depaveritque primo germinatu, sterilescere auctor\nest M. Varro. et hactenus de olea atque oleo.\nReliqui arborum fructus vix specie figurave, non\nmodo saporibus sucisque totiens permixtis atque insitis,\nenumerari queunt.\nGrandissimus pineis nucibus altissimeque suspensus\n. intus exiles nucleos lacunatis includit toris, vestitos\nalia ferruginis tunica, mira naturae cura molliter semina\nconlocandi. harum genus alterum Tarentinae digitis fragili\nputamine aviumque furto in arbore. et tertium sappini e\npicea sativa, nucleorum cute verius quam putamine adeo\nmolli, ut simul mandatur. quartum pitydia vocant e pinastris,\nsingularis remedii adversus tussim in melle decoctis nucleis.\nTaurini ravicelos vocant. pinea corona victores apud Isthmum\ncoronantur.\nHis proxima amplitudine mala quae vocamus\ncotonea et Graece cydonea, e Creta insula advecta. incurvatos\n\n\n\ntrahunt ramos prohibentque crescere parentem. plura\neorum genera: chrysomela incisuris distincta, colore ad\naurum inclinato, qui candidior nostratia cognominat, odoris\npraestantissimi. est et Neapolitanis suus honos. minora ex\neodem genere struthea odoratiusvibrant, serotino proventu,.\npraecoci vero mustea. strutheis autem cotonea insita suum\ngenus fecere Mulvianum, quae sola ex iis vel cruda manduntur\n, iam et virorum salutatoriis cubiculis inclusa ac\nsimulacris noctium consciis inposita. sunt praeterea parva\nsilvestria, e strutheis odoratissima et in saepibus nascentia.\nMala appellamus, quamquam diversi generis, Persica\net granata, quae in Punicis arboribus novem generum\ndicta sunt. his acinus sub cortice intus, illis lignum in\ncorpore. nec non et quaedam e piris libralia appellata amplitudinem\nsibi ponderis nomine adserunt.\nsed Persicorum\npalma duracinis. nationum habent cognomen Gallica\net Asiatica. post autumnum maturescunt Asiatica, aestate\npraecocia intra XXX annos reperta et primo denariis singula\nvenumdata. supernatia e Sabinis veniunt, popularia undique\n. pomum innocuum expetitur aegris, pretiumque iam\nsingulis triceni nummi fuere, nullius maiore, quod miremur,\n\n\n\nquia non aliud fugacius. longissima namque decerpto bidui\nmora est cogitque se venumdari.\nIngens postea turba prunorum: versicoloriae nigro candicant, hordearia appellata a comitatu frugis eius;\nalia eodem colore seriora maioraque, asinina cognominata\na vilitate. sunt minora, at laudatiora cerina atque purpurea,\nnec non ab externa gente Armeniaca, quae sola et odore\ncommendantur. peculiaris inpudentia est nucibus insitorum,\nquae faciem parentis sucumque adoptionis exhibent, appellata\nab utroque nucipruna. et haec autem et Persica et\ncerina ac silvestria ut uvae cadis condita usque ad alia\nnascentia aetatem sibi prorogant, reliquorum velocitas cito\nmitescentium transvolat. nuper in Baetica malina appellari\ncoeperunt malis insita et alia amygdalina amygdalis. his\nintus in ligno nucleus amygdalae est, nec aliud pomum ingeniosius\ngeminatum est. in peregrinis arboribus dicta\nsunt Damascena, a Syriae Damasco cognominata, iam pridem\nin Italia nascentia, grandiore quamquam ligno et exiliore\ncarne nec umquam in rugas siccata, quoniam soles sui desunt\n. simul dici possunt populares eorum myxae, quae et\nipsae nunc coeperunt Romae nasci insitae in sorvis.\nIn totum quidem Persica peregrina etiam Asiae\nGraeciaeque esse ex nomine ipso apparet atque e Perside\nadvecta. sed pruna silvestria ubique nasci certum est, quo\nmagis miror huius pomi mentionem a Catone non habitam,\npraesertim cum condenda demonstraret quaedam et silvestria.\nnam Persicae arbores sero et cum difficultate transiere, ut\nquae in Rhodo nihil ferant, quod primum ab Aegypto earum\nfuerat hospitium. falsum est venenata cum cruciatu in\nPersis gigni et poenarum causa ab regibus tralata in Aegyptum\nterra mitigata. id enim de Persea diligentiores tradunt\n, quae in totum alia est, myxis rubentibus similis, nec\nextra orientem nasci voluit. eam quoque eruditiores negaverunt\nex Perside propter supplicia tralatam, sed a Perseo\nMemphi satam, et ob id Alexandrum illa coronari victores\nibi instituisse in honorem atavi sui. semper autem folia\nhabet et poma subnascentibus aliis. sed pruna quoque\nomnia post Catonem coepisse manifestum erit .\nMalorum plura sunt genera. de citreis cum\nsua arbore diximus, Medica autem Graeci vocant patriae\nnomine. aeque peregrina sunt zizipha et tubures, quae\net ipsa non pridem venere in Italiam, haec ex Africa, illa\nex Syria. Sex. Papinius, quem consulem vidimus, primus\nutraque attulit Divi Augusti novissimis temporibus in castris\n\n\n\nsata, bacis similiora quam malis, sed aggeribus praecipue\ndecora, quoniam et in tecta iam silvae scandunt. tuburum\nduo genera: candidum et a colore syricum dictum. paene\nperegrina sunt in uno Italiae agro Veroniensi nascentia quae\nlanata appellantur; lanugo ea obducit, strutheis quidem\nPersicisque plurima, iis tamen peculiare nomen dedit, nulla\nalia commendatione insignibus.\nReliqua cur pigeat nominatim indicare, cum conditoribus\nsuis aeternam propagaverint memoriam, tamquam\nob egregium aliquod in vita factum? nisi fallor, apparebit\nex eo ingenium inserendi nihilque tam parvum esse quod\nnon gloriam parere possit. ergo habent originem a Matio\nCestioque et Mallio, item Scaudio ; quibus cotoneo insito\nab Appio e Claudia gente Appiana sunt cognominata. odor\nest iis cotoneorum, magnitude quae Scaudianis, color rubens\n. ac ne quis sic ambitum valuisse claritatis e familia\nputet, sunt et Sceptiana ab inventore libertino, insignia rotunditate\n. Cato adicit Quiriniana et quae tradit in doliis\ncondi Scantiana. omnium autem nuperrime adoptata sunt\nparva gratissimi saporis, quae Petisia nominantur. patrias\n\n\n\nnobilitavere Amerina et Graecula. cetera e causis traxere\nnomen: germanitatis cohaerentia gemella, numquam singula\nin fetu, colore syrica, cognatione melapia, mustea a celeritate\nmitescendi, quae nunc melimela dicuntur a sapore\nmelleo, orbiculata a figura orbis in rotunditatem circumacti 5\n—haec in Epiro primum provenisse argumento sunt Graeci,\nqui Epirotica vocant —, mammarum effigie orthomastia,\ncondicione castrati seminis quae spadonia appellant Belgae.\nmelofoliis folium unum, aliquando et geminum, erumpit e\nlatere medio. celerrime in rugas marcescunt pannucea.\nstolide tument pulmonea. est quibusdam sanguineus colos\norigine ex mori insitu tracta. cunctis vero quae fuere a\nsole partes rubent. sunt et parva gratia saporis atque etiam\nacutiora odore silvestria. peculiare inprobaeiis acerbitatis\nconvicium et vis tanta, ut aciem gladii praestringat. dat\naliis farina vilissimis nomen, quamquam primis adventu\ndecerpique properantibus.\nEadem causa in piris taxatur superbiae cognomine\n; parva haec, sed ocissima. e cunctis autem Crustumia\n\n\n\ngratissima, proxima iis Falerna potu, quoniam tanta vis\nsuci abundat — lactere hoc vocatur —, in iisque alia colore\nnigro, dona Syriae. reliquorum nomina aliter in aliis\natque aliis locis appellantur. sed confessis urbis vocabulis\nauctores suos nobilitavere Decimiana et ex eo tractum quod\nPseudodecimianum vocant, Dolabelliana longissimi pediculi,\nPomponiana cognomine mammosa, Liceriana , Seviana et quae\nex iis nata sunt Turraniana , longitudine pediculi distantia,\nFavoniana rubra, paulo superbis maiora, Lateriana, Aniciana\npostautumnalia, acidulo sapore iucunda. Tiberiana appellantur\nquae maxime Tiberio principi placuere. colorantur\nmagis sole grandescuntque, alioqui eadem essent quae Liceriana\n. patriae nomina habent serissima omnium Amerina,\nPicentina, Numantina , Alexandrina, Numidiana, Graeca et in\niis Tarentina, Signina, quae alii a colore testacea appellant,\nsicut onychina, purpurea, ab odore myrapia, laurea, nardina,\ntempore hordearia , collo ampullacea, et Coriolana, Bruttia\ngentilitatis, cucurbitina, acidula suci. incerta nominum\n\ncausa est barbaricis, Veneriis quae colorata dicunt, regiis\nquae minimo pediculo sessilia, patriciis, vocimis, viridibus\noblongisque. praeterea dixit volema Vergilius a Catone\nsumpta, qui et sementiva et mustea nominat.\nPars haec vitae iam pridem pervenit ad columen,\nexpertis cuncta hominibus, quippe cum Vergilius insitam\nnucibus arbutum, malis platanum, cerasis ulmum dicat. nec\nquicquam amplius excogitari potest; nullum certe pomum\nnovum diu iam invenitur. neque omnia insita misceri fas\nest, sicut nec spinas inseri, quando fulgura piari non queunt\nfacile, quotque genera insita fuerint, tot fulgura uno ictu\nfieri pronuntiatur.\nTurbinatior piris figura. in iis serotina ad hiemes usque\nin matre pendent gelu maturescentia Graeca, ampullacea\n, laurea, sicut in malis Amerina, Scaudiana. conduntur vero\npira ut uvae ac totidem modis, neque aliud in cadis praeterquam\npruna. e pomis proprietas piris quae vini, similiterque\nin aegris medentes cavent. e vino et aqua cocuntur\natque pulmentari vicem inplent, quod non alia praeter cotonea\nac struthea.\nIn universum autem de pomis servandis praecipitur\npomaria in loco frigido ac sicco contabulari, septentrionalibus\nfenestris serene die patere, austros specularibus\narcere, aquilonis quoque adflatu poma deturpante rugis.\ncolligi mala post aequinoctium autumni neque ante XVI lunam\nneque ultra duodetricesimam, nec pluvio die neque\nante primam horam; cadiva separari; stramentis solidis\npaleisve substerni, rara componi, uti limites pervii spiritum\naequalem accipiant. Amerina maxime durare, melimela minime\n. —\nCotoneis in concluso spiramentum omne adimendum\naut incoqui melle ea mergive oportere. Punica\naqua marina fervente indurari, mox triduo sole siccata ita\nne nocturno rore contingantur suspendi et, cum libeat uti,\naqua dulci perlui. M. Varro et in doliis harenae servari\niubet; et inmatura obrui terra in ollis fundo effracto, sed\nspiritu excluso ac surculo pice inlito: sic etiam crescere\namplitudine maiore quam possint in arbore. cetera mala et\nfoliis ficulnis, praeterquam cadivis, singula convolvi cistisque\nvitilibus condi vel creta figulinarum inlini. — Pira in vasis\n\n\n\nfictilibus picatis inversis obrui scrobe. Tarentina serissima\nlegi, Aniciana servari et in passo, sorva quoque et scrobibus\ngypsato operculo, duum pedum terra superiniecta, in\nloco aprico inversis vasis et in doliis ut uvas interque uvas\ncum ramis suspendi.\nE proximis auctoribus quidam altius curam repetunt deputarique\nstatim poma ac vites ad hunc usum praecipiunt\ndecrescente luna, post horam diei tertiam, caelo sereno aut\nsiccis ventis. similiter deligi et ex locis siccis et ante perfectam\nmaturitatem, addito ut luna infra terram sit, uvas\ncum malleolo sarmenti duro, demptis forfice corruptoribus\nacinis, in dolio picato recenti suspendi, exclusa omni aura\noperculo et gypso. sic et sorva ac pira, inlitis omnium surculis\npice. dolia procul ab aqua esse. quidam sic cum palmite\nipso condunt, capitibus eius scillae infixis utrimque,\nalii etiam vina habentibus doliis, dum ne contingant ea uvae,\naliqui mala in patinis fictilibus fluitantia, quo genere et vino\nodorem adquiri putant. aliqui omnia haec in milio servari\nmalunt, plerique vero in scrobe duum pedum altitudinis\n\n\n\nharena substrato et fictili operculo, dein terra operto. creta\nquidam figlina etiam uvas inlinunt siccataque sole suspendunt\n, in usu diluentes cretam. eandem pomis vino subigunt.\nmala vero generosissima eadem ratione crustant gypso vel\ncera, quae, nisi maturuerint, incremento calcem rumpunt.\nsemper autem in pediculos conlocant ea. alii decerpunt\ncum surculis eosque in medullam sabuci additosobruunt,\nut supra scriptum est. alii singulis malis pirisque singula\nvasa fictilia adsignant et operculo eorum picato dolio iterum\nincludunt, nec non aliqui in floccis capsisque, quas luto\npaleato inlinunt; alii hoc idem in patinis fictilibus, aliqui\net in scrobe subiecta harena: ita sicca operiunt mox terra.\nsunt qui cotonea cera Pontica inlita melle demergant. Columella\nauctor est in puteos cisternasve uvas in fictilibus\nvasis pice diligenti cura inlitis mergi. Liguria maritima\nAlpibus proxima uvas sole siccatas iunci fasceis involvit cadisque\nconditas gypso includit. hoc idem Graeci platani\nfoliis aut vitis ipsius aut fici uno die in umbra siccatis atque\nin cado vinaceis interpositis. quo genere Coa uva et Berytia\nservantur, nullius suavitati postferendae. quidam, ut has\nfaciant, in cinere lixivo tingunt protinus quam detraxere\nvitibus, mox in sole siccant passasque in aquam calidam mergunt\n\n\n\net iterum sole siccant, tum foliis, ut supra dictum est,\ninvolutas vinaceis stipant. sunt qui malunt uvas in scobe\nramentisve abietis, populi, fraxini servare. sunt qui suspendi\nprocul malis protinusque in granariis iubent, quoniam\noptime siccetfrumenti pulvis. pensilibus contra vespas remedio\nest oleo adspergi ex ore. de palmis diximus.\nE reliquo genere pomorum ficus amplissima\nest, quaedamque et piris magnitudine aemulae. de Aegyptiae\nCypriaeque miraculis retulimus inter externas. Idaea\nrubet olivae magnitudine, rotundior tantum, sapore mespili.\nAlexandrinam hanc ibi vocant, crassitudine cubitali, ramosam,\nmaterie validam, lentam, sine lacte, cortice viridi, folio tiliae,\nsed molli. Onesicritus tradit in Hyrcania multum nostris\nesse dulciores fertilioresque, ut quae modios CCLXX singulae\nferant. ad nos ex aliis transiere gentibus, Chalcide,\nChio, quarum plura genera. si quidem et Lydiae, quae sunt\npurpureae, et mamillanae similitudinem earum habent et\ncallistruthiae farti sapore praestantiores, ficorum omnium\nfrigidissimae. nam de Africanis, quoniam multi praeferunt\n\n\n\n\n\ncunctis, magna quaestio est, cum id genus in Africam nuperrime\ntransient. patriae nomen optinent etiam Alexandrinae\nex nigris , candicante rima, cognomine delicatae. nigra et\nRhodia est et Tiburtina de praecocibus. sunt et auctorum\nnomina iis, Liviae , Pompei. siccandis haec sole in annuos\nusus aptissima cum mariscis et quas harundinum folii macula\nvariat. est et Herculanea et albicerata et aratia alba,\npediculo minimo, latissima. primo autem provenit porphyritis\n, longissimo pediculo. comitatur eam e minimis, vilissimis\npopularis dicta. contra novissima sub hieme maturatur\nchelidonia. sunt praeterea eaedem serotinae et praecoces,\nbiferae, alba ac nigra, cum messe vindemiaque maturescentes\n. serotinae et a corio appellatae duro, ex Chalcidicis\nquarundam trifero proventu. Tarenti tantum praedulces\nnascuntur, quas vocant onas . Cato de ficis ita memorat:\nFicos mariscas in loco cretoso aut aperto serito,\nin loco autem crassiore aut stercorato Africanas\net Herculaneas, Sacontinas, hibernas, Tellanas\natras pediculo longo. postea tot subiere nomina atque\ngenera, ut vel hoc solum aestimantibus appareat mutatam\nesse vitam. sunt et hibernae quibusdam provinciis, uti\n\nMoesiae, sed artis, non naturae. parvarum genusarborum\npost autumnum fimo contegunt, deprehensasque in his hieme\ngrossos, quae mitiore caelo refossae cum arbore atque in\nlucem remissae novossoles aliosque, quam quibus vixere,\navide tamquam iterum natae accipiunt et curl venientium\nflore maturescunt, alieno praecoces anno, in tractu vel gelidissimo\n.\nSed a Catone appellata iam tum Africana admonet\nAfricae ad ingens docimentum usi eo pomo. namque perni\nciali odio Carthaginis flagrans nepotumque securitatis\nanxius, cum clamaret omni senatu Carthaginem delendam,\nadtulit quodam die in curiam praecocem ex ea provincia\nficum ostendensque patribus : Interrogo vos, inquit,\nquando hanc pomum demptam putetis ex arbore.\ncum inter omnes recentem esse constaret: Atqui tertium,\ninquit, ante diem scitote decerptam Carthagine.\ntam prope a moeris habemus hostem! statimque\nsumptum est Punicum tertium bellum, quo Carthago deleta\nest, quamquam Catone anno sequente rapto. quid primum\nin eo miremur, curam ingeni an occasionem fortuitam, celeritatemque\ncursus an vehementiam viri? super omnia est,\nquo nihil equidem duco mirabilius , tantam illam urbem et\nde terrarum orbe per CXX annos aemulam unius pomi\nargumento eversam, quod non Trebia aut Trasimenus, non\n\nCannae busto Romani nominis perficere potuere, non castra\nPunica ad tertium lapidem vallata portaeque Collinae adequitans\nipse Hannibal. tanto propius Carthaginem pomo\nCato admovit!\nColitur ficus arbor in foro ipso ac comitio Romae nata,\nsacra fulguribus ibi conditis magisque ob memoriam eius\nquae, nutrix Romuli ac Remi , conditores imperii in Lupercali\nprima protexit, ruminalis appellata, quoniam sub ea inventa\nest lupa infantibus praebens rumim (ita vocabant\nmammam), miraculo ex aere iuxta dicato, tamquam in comitium\nsponte transisset Atto Navio augurante. nec sine\npraesagio aliquo arescit rursusque cura sacerdotum seritur.\nfuit et ante Saturni aedem, urbis anno .. sublata sacro a\nVestalibus facto, cum Silvani simulacrum subverteret. eadem\nfortuito satu vivit in medio foro, qua sidentia imperii\nfundamenta ostento fatali Curtius maximis bonis, hoc est\nvirtute ac pietate ac morte praeclara, expleverat. aeque\nfortuita eodem loco est vitis atque olea, umbrae gratia sedulitate\nplebeia satae, ara inde sublata gladiatorio munere\nDivi luli, quod novissime pugnavit in foro.\nAdmirabilis est pomi huiusce festinatio, unius in\n\n\n\ncunctis ad maturitatem properantis arte naturae.\ncaprificus\nvocatur e silvestri genere ficus numquam maturesceus\n, sed quod ipsa non habet alii tribuens, quoniam est\nnaturalis causarum transitus fitque ut e putrescentibus\ngignatur aliquid. ergo culices parit; hi fraudati alimento\nin matre, putri eius tabe, ad cognata evolant morsuque ficorum\ncrebro, hoc est avidiore pastu, aperientes ora earum,\nita penetrantes intus solem primo secum inducunt cerialesque\nauras inmittunt foribus adapertis . mox lacteum umorem,\nhoc est infantiam pomi, absumunt — quod fit et sponte —,\nideoque ficetis caprificus permittitur ad rationem venti, ut\nflatus evolantes in ficos ferat. inde repertum ut inlatae\nquoque aliunde et inter se colligatae inicerentur fico, quod\nin macro solo et aquilonio non desiderant, quoniam sponte\narescunt loci situ rimisque eadem quae culicum opere causa\nperficit, nec ubi multus pulvis, quod evenit maxime frequenti\nvia adposita. namque et pulveri vis siccandi sucumque\nlactis absorbendi. quae ratio pulvere et caprificatione\nhoc quoque praestat ne decidant, absumpto umore tenero\net cum quadam fragilitate ponderoso. ficis mollis omnibus\n\n\n\ntactus, maturis frumenta intus, sucus maturescentibus lactis,\npercoctis mellis. senescunt in arbore anusque destillant\ncummium lacrima. siccat honos laudatas, servat in capsis,\nEbuso in insula praestantissimas amplissimasque, mox in\nMarrucinis; at ubi copia abundat , implentur orcae in Asia,\ncadi autem in Ruspina Africae urbe, panisque simul et opsonii\nvicem siccatae implent, utpote cum Cato cibaria ruris\noperariis iusta ceu lege sanciens minui iubeat per fici maturitatem\n. cum recenti fico salis vice caseo vesci nuper\nexcogitatum est. ex hoc genere sunt, ut diximus, cottana\net caricae quaeque conscendenti navem adversus Parthos\nomen fecere M. Crasso venales praedicantis voce, Cavneae.\nomnia haec in Albense rus e Syria intulit L. Vitellius, qui\npostea censor fuit, cum legatus in ea provincia esset, novissimis\nTi. Caesaris temporibus.\nMalorum pirorumque generi adnumerentur\niure mespila atque sorva. mespilis tria genera: anthedon,\nsetania; tertium degenerat, anthedoni tamen similius, quod\nGallicum vocant. setaniae maius pomum candidiusque, acini\nmolliore ligno; ceteris minus pomum, sed odore praestantius\n\n\n\net quod diutius servetur. arbor ipsa de amplissimis.\nfolia ante quam decidant rubescunt; radices multae atque\naltae et ideo inexstirpabiles. non fuit haec arbor in Italia\nCatonis aevo.\nSorvis quadriplex differentia. aliis enim eorum\nrotunditas mali, aliis turbinatio piri, aliis ovata species\nceu malorum aliquis; haec obnoxia acori. odore et suavitate\nrotunda praecellunt, ceteris vini sapor. generosissima\nquibus circa pediculos tenera folia. quartum genus torminale\nappellant, remedio tantum probabile, adsiduum proventu\nminimumque pomo, arbore dissimile, foliis paene platani\n. non ferunt ante trimatum ex ullo genere. Cato et\nsorva condi sapa tradit.\nAb his locum amplitudine vindicaverint, quae\ncessere auctoritate, nuces iuglandes, quamquam et ipsae\nnuptialium Fescenninorum comites, multum pineis minores\nuniversitate eademque portione ampliores nucleo. nec non\net honor iis naturae peculiaris gemino protectis operimento,\npulvinati primum calycis, mox lignei putaminis. quae causa\neas nuptiis fecit religiosas, tot modis fetu munito, quod est\nveri similius quam quia cadendo tripudium sonivium faciant\n. et has e Perside regibus translatas indicio sunt Graeca\nnomina: optimum quippe genus earum Persicum atque basilicon\n\n\n\nvocant, et haec fuere prima nomina; caryon a capitis\ngravedine propter odoris gravitatem convenit dictum. tinguntur\ncortice earum lanae et rufatur capillus primum prodeuntibus\nnuculis ; id conpertum infectis tractatu manibus.\npinguescunt vetustate. sola differentia generum in putamine\nduro fragilive et tenui aut crasso, loculoso aut simplici.\nsolum hoc pomum natura conpactili operimento clausit.\nnamque sunt bifidae putaminum carinae nucleorumque alia\nquadripertita distinctio, lignea intercursante membrana. ceteris\nquidquid est solidum est, ut in abellanis, et ipso nucum\ngenere, quas antea Abellinas patriae nomine appellabant\n. in Asiam Graeciamque e Ponto venere eae ideoqueet\nPonticae nuces vocantur. has quoque mollis protegit barba,\nsed putamini nucleisque solida rotunditas inest. hae et torrentur\n. umbilicus illis intus in ventre medio. tertia in his\n>natura amygdalis tenuiore, sed simili iuglandium, summo\noperimento, item secundo putaminis; nucleus dissimilis latitudine\net acriore callo. haec arbor an fuerit in Italia Catornis\naetate dubitatur, quoniam Graecas nominat, quas quidam\net in iuglandium genere servant. adicit praeterea\nabellanas et galbas , Praenestinas, quas maxime laudat et\nconditas ollis in terra servari virides tradit. nunc Thasiae\n\n\n\net Albenses celebrantur et Tarentinarum duo genera, fragili\nputamine ac duro, quae sunt et amplissimae ac minime rotundae\n; praeterea molluscae putamen rumpentes. sunt qui\nhonori nomen interpretentur et Iovis glandem esse dicant.\nnuper consularem virum audivi biferas et iuglandes nuces\nhabere se profitentem. de pistaciis, et ipso nucum genere,\nin suo loco retulimus. et haec autem idem Vitellius in\nItaliam primus intulit eodem tempore, simulque in Hispaniam\nFlaccus Pompeius eques Romanus, qui cum eo militabat.\nNuces vocamus et castaneas, quamquam adcommodatiores\nglandium generi. armatum iis echinato cal\nyce vallum, quod inchoatum glandibus, mirumque vilissima\nesse quae tanta occultaverit cura naturae. trini quibusdam\npartus ex uno calyce; cortexque lentus, proxima vero corpori\nmembrana et in his et in nucibus saporem, ni detrahatur\n, infestat. torrere has in cibis gratius, modo molantur,\net praestant ieiunio feminarum quandam imaginem panis.\nSardibus hae provenere primum, ideo apud Graecos Sardianos\nbalanos appellant, nam διὸς βαλάνουnomen postea\n\n\n\ninposuere excellentioribus satu factis. nunc plura earum\ngenera. Tarentinae faciles nec operosae cibo, planae figura.\nrotundior quae balanitis vocatur, purgabilis maxime et sponte\nprosiliens pura . plana est et Salariana, Tarentina minus\ntractabilis, laudatior Corelliana et ex ea facta quo dicemusin insitis modo Tereiana, quam rubens cortex praefert triangulis\net popularibus nigris, quae coctivae vocantur. patria\nlaudatissimis Tarentum et in Campania Neapolis. ceterae\nsuum pabulo gignuntur, scrupulosa corticis intra nucleos\nquoque ruminatione.\nHaut procul abesse videantur et praedulces\nsiliquae, nisi quod in iis ipse manditur cortex. digitorum\nomnis longitude illis et interim falcata, pollicari latitudine.\nglandes inter poma numerari non possunt, quam ob rem in\nsua natura dicentur.\nReliqua carnosi sunt generis, eaque bacis atque\ncarnibus distant. alia acinis caro, alia moris, alia unedonibus\n, et alia acinis, inter cutem sucumque, alia myxis, alia\nbacis ut olivis. moris sucus in came vinosus, trini colores,\n20 candidus primo, mox rubens, maturis niger. in novissimis\nflorent, inter prima maturescunt. tingunt manus suco matura\n, eluunt acerba. minimum in hac arbore ingenia profecerunt\n, nec nominibus nec insitis; nec alio mode quam\n\n\n\npomi magnitudine differunt mora Ostiensia et Tusculana\nRomae. nascuntur et in rubis, multum differente callo.\nAliud corpus et terrestribus fragis, aliud congeneri\neorum unedoni, quod solum pormum simul e frutice\nterraeque gignitur. arbor ipsa fruticosa. fructus anno maturescit\n, pariterque floret subnascens et prior coquitur. mas\nsit an femina sterilis, inter auctores non constat. pomum\ninhonorum, ut cui nomen ex argument sit unum tantum\nedendi. duobus tamen his nominibus appellant Graeci comaron\net memaecylon, quo apparet totidem esse genera;\net apud nos alio nomine arbutus vocatur. Iuba auctor est\nquinquagenum cubitorum altitudine in Arabia esse eas.\nAcinorum quoque magna est differentia, primum\ninter uvas ipsas callo, teneritate, crassitudine, interiore ligno\naliis parvo et aliis etiam gemino, qui minime feraces musti.\nplurimum vero differunt hederae sabucique acini, et figura\netiam Punici, angulosi quippe soli. nec cutis ulla singulis\npraeter communem quae est candida. totisque sucus et caro\nest, iis praecipue quibus parvolum inest ligni. magna et\nbacis differentia: aliae namque sunt olivis, lauris et alio\nmodo loto, cornis, alio myrtis, lentisco. aquifolio enim ac\n\n\n\nspinae sine suco, medioque etiamnum genere inter bacas\nacinosquecerasis. pomum iis primo candidum et fere omnibus\nbacis; mox aliis virescit, ut olivis, lauris, rubet vero\nmoris, cerasis, cornis. dein nigrescit moris, cerasis, olivis.\nCerasi ante victoriam Mithridaticam L. Luculli\nnon fuere in Italia, ad urbis annum DCLXXX. is primum\ninvexit e Ponto, annisque CXX trans oceanum in Britanniam\nusque pervenere; eadem [ut diximus] in Aegypto\nnulla cura potuere gigni. cerasorum Aproniana maxime\nrubent, nigerrima sunt Lutatia, Caeciliana vero et rotunda.\nlunianis gratus sapor, sed paene tantum sub arbore sua,\nadeo teneris, ut gestatum non tolerent. principatus duracinis\nquae Pliniana Campania appellat, in Belgica vero Lusitanis\n, in ripis etiam Rheni. tertius iis colos e nigro ac rubenti\nviridique, similis maturescentibus semper. minus\nquinquennium est quod prodiere quae vocant laurea, non\ningratae amaritudinis, insitae in lauru. sunt et Macedonica,\nparvae arboris raroque tria cubita excedentis, et minore\netiamnum frutice chamaecerasi. inter prima hoc e pomis\ncolono gratiam annuam refert. septentrione frigidisque\ngaudet, siccatur etiam sole conditurque ut oliva cadis.\nquae cura et cornis atque etiam lentisco adhibetur.\n\n\n\nne quid non hominis ventri natum esse videatur, miscentur\nsapores et alio alius placere cogitur; miscentur vero et terrae\ncaelique tractus: in alio cibi genere India advocatur, in\nalio Aegyptus, Creta, Cyrene singulaeque terrae. nec cessat\nin veneficiis vita, dum modo omnia devoret. planius hoc\nfiet in herbarum natura.\nInterim quae sunt communia et pomis omnibusque\nsucis saporum genera XIII reperiuntur: dulcis, suavis\n, pinguis, amarus, austerus, acer, acutus, acerbus, acidus,\nsalsus. praeter haec tria sunt genera mirabili maxime natura\n: unum in quo plures pariter sentiuntur sapores, ut\nvinis; namque in iis et austerus et acutus et dulcis et suavis\n, omnes alieni. alterum est genus in quo sit et alienus\nquidem, sed et suus quidam ac peculiaris, ut in lacte; si\nquidem inest ei quod tamen iure dici dulce et pingue et\nsuave non possit, optinente lenitate, quae ipsa succedit in\nsaporis vicem. nullus hic aquis nec sucus, ut tamen eo\nipso fiat aliquis ac suum genus faciat. sentiri quidem aquae\nsaporem ullum sucumve vitium est. magnum his omnibus\nin odore momentum et magna cognatio; qui et ipse nullus\nest aquis aut, si sentitur omnino, vitium est. mirum tria naturae\npraecipua elementa sine sapore esse, sine odore, sine\nsuco: aquas, aëra, ignes.\nErgo sucorum vinosi piro, moro, myrto, minime\n\n\n\n, quod miremur, uvis; pingues olivae, lauro, nuci iuglandi\n, amygdalis; dulces uvis, ficis, palmis; aquosus prunis.\nmagna differentia et in colore suci: sanguineus moris, cerasis\n, cornis, uvis nigris; idem albis candidus, lacteus in capite\nficis, in corpore non item, spumeus malis, nullus Persicis\n, cum praesertim duracina suco abundent. sed quis eius\nullum dixerit colorem? sua et in odore miracula: malis\nacutus, Persicis dilutus, dulcibus nullus. nam et vinum tale\nsine odore, tenue odoratius multoque celerius talia ad usum\nveniunt quam pinguia. quae odorata, non eadem in gustu\ntenera, quia non sunt pariter odor et sapor. quam ob rem\ncitreis odor acerrimus, sapor asperrimus, quadamtenus et\ncotoneis, nullusque odor ficis.\nEt hactenus sint species ac genera pomorum: naturas\nartius colligi par est. alia siliquis distinguntur , ipsis\ndulcibus semenque conplexis amarum, cum in pluribus semina\nplaceant, in siliqua damnentur; alia bacis, quarum\nintus lignum et extra caro, ut olivis, cerasis; aliquorum intus\nbacae, foris lignum, ut iis quae in Aegypto diximus\ngigni. quae bacis natura, eadem et pomis. aliorum intus\ncorpus et foris lignum, ut nucum; allis foris corpus, intus\nlignum, ut Persicis et prunis, vitiumque cinctum fructu,\ncum fructus alibi muniatur vitio. putamine clauduntur nuces\n, corio castaneae; detrahitur hoc iis, at in mespilis manditur\n. crusta teguntur glandes, cute uvae, corio et membrana\n\n\n\nPunica. carne et suco mora constant, cute et suco\ncerasi. quaedam statim a ligno recedunt, ut nuces et palmae\n; quaedam adhaerent, ut olivae laurusque. quorundam\ngeneri utraque est natura, ut in Persicis; etenim duracinis\nadhaeret corpus et ligno avelli non quit, cum in ceteris facile\nseparetur. quibusdam nec intus nec extra lignum, ut\nin palmarum genere. aliquorum lignum ipsum in usu et\npomi vice, ut generae nucleis quaedam in Aegypto diximus.\nquorundam extra geminantur vitia, ut in castaneis et amygdalis\nnucibusque iuglandibus. quorundam natura trigemina:\ncorpus est, dein lignum rursusque semen in ligno, ut in\nPersicis. quaedam inter se densa, ut uvae, sorva, quae ramos\ncircumdata ex omni parte uvarum modo degravant; alia\nrara, ut in Persicis; quaedam alvo continentur, ut granata.\ndependent alia pediculis, ut pira, alia racemis, ut uvae, palmae\n, alia et pediculis et racemis, ut hederae, sabuci; alia\nramo adhaerent, ut in lauru; quaedam utroque modo, ut\nolivae. nam et breves pediculi et longi. quaedam vasculis\nconstant, ut Punica et mespila lotosque in Aegypto et Euphrate\n. iam vero diversa gratia et commendatio: carne palmae\nplacent, crusta Thebaicae, suco uvae et caryotae, callo\n\n\n\npira ac mala, corpore mora, cartilagine nuclei, grano quaedam\nin Aegypto, cute caricae. detrahitur haec ficis virentibus\nut putamen, eademque in siccis maxime placet. in\npapyris et ferulis spinaque alba caulis ipse pomum est, sicut\net ficulni caules, in fruticoso genere cum caule capparis; in\nsiliquis vero quod manditur quid nisi lignum est? non omittenda\nseminis earum proprietate: nam neque corpus nec\nlignum nec cartilago dici potest neque aliud nomen inveniat.\nSucorum natura praecipuam admirationem in\nmyrto habet, quando ex una omnium olei vinique bina genera\nfiunt, item myrtidanum, ut diximus. et alius usus\nbacae fuit apud antiquos ante quam piper reperiretur illam\noptinens vicem, in quodam etiam genere opsonii nomine\ninde tracto, quod etiam nunc myrtatum vocatur. eademque\norigine aprorum sapor commendatur, plerumque ad intinctus\nadditis myrtis.\nArbor ipsa in Europae citeriore caelo, quod a Cerauniis\nmontibus incipit, primum Cerceis in Elpenoris tumulo\nvisa traditur Graecumque ei nomen remanet, quo\nperegrinam esse apparet. fuit, ubi nunc Roma est, iam cum\nconderetur; quippe ita traditur, myrtea verbena Romanos\nSabinosque, cum propter raptas virgines dimicare voluissent,\n\n\n\ndepositis armis purgatos in eo loco qui nunc signa Veneris\nCluacinae habet; cluere enim antiqui purgare dicebant. et\nin ea quoque arbore suffimenti genus habetur, ideo turn\nelecta, quoniam coniunctioni et huic arbori Venus praeest,\nhaud scio an prima etiam omnium in locis publicis Romae\nsata, fatidico quidem et memorabili augurio. inter antiquissima\nnamque delubra habetur Quirini, hoc est ipsius\nRomuli. in eo sacrae fuere myrti duae ante aedem ipsam\nper longum tempus, altera patricia appellata, altera plebeia.\npatricia multis annis praevaluit exuberans ac laeta; quamdiu\nsenatus quoque floruit, illa ingens, plebeia retorrida ac\nsqualida. quae postquam evaluit flavescente patricia, a Marsico\nbello languida auctoritas patrum facta est ac paulatim\nin sterilitatem emarcuit maiestas. quin et ara vetus fuit\nVeneri Myrteae, quam nunc Murciam vocant.\nCato tria genera myrti prodidit, nigram, candidam\n, coniugulam, fortassis a coniugiis, ex illo Cluacinae\ngenere. nunc et alia distinctio sativae aut silvestris et in\nutraque latifoliae, in silvestri propria oxymyrsinae. sativarum\ngenera topiarii faciunt Tarentinam folio minuto, nostratem\npatulo, hexasticham densissimo, senis foliorum versibus\n\n\n\n. haec non est in usu, ramosaatque non alta. coniugalem\nexistimo nunc nostratem dici. myrtus odoratissima\nAegypto. Cato docuit vinum fieri e nigra siccata usque in\nariditatem in umbra atque ita musto indita. si non siccentur\nbacae, oleum gigni. postea conpertum et ex alba vinum\nfieri album, duobus sextariis myrti tusae in vini tribus heminis\nmaceratae expressaeque. folia et per se siccantur in\nfarinam ad ulcerum remedia in corpore humano, leniter\nmordaci pulvere, ac refrigerandis sudoribus. quin immo\noleo quoque , mirum dictu, inest quidam vini sapor simulque\npinguis liquor, praecipua vi ad corrigenda vina saccis ante\nperfusis. retinet quippe faecem nec praeter purum liquorem\ntransire patitur datque se comitem praecipua commendatione\nliquato . virgae quoque eius, gestatae modo , viatori\nprosunt in longo itinere pediti; quin et virgei anuli expertes\nferri inguinum tumori medentur.\nBellicis quoque se rebus inseruit, triumphansque\nde Sabinis P . Postumius Tubertus in consulatu, qui primus\nomnium ovans ingressus urbem est, quoniam rem leniter\nsine cruore gesserat, myrto Veneris victricis coronatus incessit\noptabilemque arborem etiam hostibus fecit. haec\npostea ovantium fuit corona excepto M. Crasso, qui de fugi-\n\n§ 122: Th. VI 8,5; CVI 18,4. —\n\n\n\ntivis et Spartaco laurea coronatusincessit. Masurius auctor\nest curru quoque triumphantes myrtea corona usos.\nL. Piso tradit Papirium Masonem, qui primus in monte\nAlbano triumphavit de Corsis, myrto coronatum ludos Circenses\nspectare solitum; avus maternus Africani sequentis\nhic fuit. Marcus Valerius duabus coronis utebatur, laurea\net myrtea, qui et hoc voverat.\nLaurus triumphis proprie dicatur, vel gratissima\ndomibus, ianitrix Caesarum pontificumque. sola et\ndomos exornat et ante limina excubat. duo eius genera\ntradidit Cato , Delphicam et Cypriam. Pompeius Len\na e u s adiecit quam mustacem appellavit, quoniam mustaceis\nsubiceretur: hanc esse folio maximo flaccidoque et albicante\n; Delphicam aequali colore viridiorem, maximis bacis\natque e viridi rubentibus ac victores Delphis coronare ut\ntriumphantes Romae; Cypriam esse folio brevi, nigro, per\nmargines imbricato crispam. postea accessere genera : tinus\n— hanc silvestrem laurum aliqui intellegunt, nonnulli sui\ngeneris arborem — differt colore; est enim caerula baca.\naccessit et regia, quae coepit Augusta appellari, amplissima\net arbore et folio, bacis gustatu quoque non asperis. aliqui\nnegant eandem esse et suum genus regiae faciunt longioribus\n\n\n\nfoliis latioribusque. iidem in alio genere bacaliam appellant\nhanc quae vulgatissima est bacarumque fertilissima,\nsterilem vero earum, quod maxime miror, triumphalem eaque\ndicunt triumphantes uti, nisi id a Divo Augusto coepit,\nut docebimus, ex ea lauru quae ei missa e caelo est, minima\naltitudine, folio crispo, brevi, inventu rara . accedit in\ntopiario opere Thasia , excrescente in medio folio parvola\nveluti lacinia folii, et sine ea spadonina, mira opacitatis patientia\n, itaque quantalibeat sub umbra solum implet. est et\nchamaedaphne silvestris frutex et Alexandrina, quam aliqui\nIdaeam , alii hypoglottion , alii danaen, alii carpophyllon, alii\nhypelaten vocant. ramos spargit a radice dodrantales, coronari\ni operis, folio acutiore quam myrti ac molliore et\ncandidiore, maiore, semine inter folia rubro, plurima in Ida\net circa Heracleam Ponti, nec nisi in montuosis. id quoque\nquod daphnoides vocatur genus in nominum ambitu\nest; alii enim Pelasgum, alii eupetalon , alii stephanon Alexandri\nvocant. et hic frutex est ramosus, crassiore ac molliore\nquam laurus folio, cuius gustatu accendatur os , bacis\n\n\n\ne nigro rufis. notatum antiquis, nullum genus laurus in\nCorsica fuisse, quod nunc satum et ibi provenit.\nIpsa pacifera, ut quam praetendi etiam inter armatos\nhostes quietis sit indicium. Romanis praecipue laetitiae\nvictoriarumque nuntia additur litteris et militum lanceis\npilisque, fasces imperatorum decorat. ex iis in gremio Iovis\noptimi maximique deponitur, quotiens laetitiam nova\nvictoria adtulit, idque non quia perpetuo viret nec quia pacifera\nest, praeferenda ei utroque olea, sed quia spectatissima\nin monte Parnaso ideoque etiam grata Apollini visa, adsuetis\neo dona mittere, oracula inde repetere iam et regibus Romanis\nteste L. Bruto, fortassis etiam in argumentum, quoniam\nibi libertatem publicam is meruisset lauriferam tellurem\nillam osculatus ex responso et quia manu satarum receptarumque\nin domos fulmine sola non icitur. ob has causas\nequidem crediderim honorem ei habitum in triumphis potius\nquam quia suffimentum sit caedis hostium et purgatio, ut\ntradit Masurius, adeoque in profanis usibus pollui laurum\net oleam fas non est, ut ne propitiandis quidem numinibus\naccendi ex iis altaria araeve debeant. laurus quidem manifesto\nabdicat ignes crepitu et quadamdetestatione, interaneorum\n\n\n\netiam vitia et nervorum ligno torquente. Ti. principem tonante\ncaelo coronari ea solitum ferunt contra fulminum metus.\nSunt et circa Divum Augustum eventa eius digna memoratu\n. namque Liviae Drusillae, quae postea Augusta matrimonii\nnomen accepit, cum pacta esset illa Caesari, gallinam\nconspicui candoris sedenti aquila ex alto abiecit in\ngremium inlaesam, intrepideque miranti accessit miraculum.\nquoniam teneretin rostro laureum ramum onustum suis\nbacis, conservari alitem et subolem iussere haruspices ramumque\neum seri ac rite custodiri: quod factum est in villa\nCaesarum fluvio Tiberi inposita iuxta nonum lapidem Flaminiae\nviae, quae ob id vocatur Ad Gallinas, mireque silva\nprovenit. ex ea triumphans postea Caesar laurum in manu\ntenuit coronamque capite gessit, ac deinde imperatores\nCaesares cuncti. traditusque mos est ramos quos tenuerunt\nserendi, et durant silvae nominibus suis discretae, fortassis\nideo mutatis triumphalibus. unius arborum Latina lingua\nnomen inponitur viris, unius folia distinguntur appellatione;\nlauream enim vocamus. durat et in urbe inpositum loco,\nquando Loretum in Aventino vocatur ubi silva laurus fuit.\neadem purificationibus adhibetur, testatumque sit obiter et\nramo eam seri, quoniam dubitavere Democritus atque\nTheophrastus.\nNunc dicemus silvestrium naturas.\nPomiferae arbores quaeque mitioribus sucis voluptatem\nprimae cibis attulerunt et necessario alimento\ndelicias miscere docuerunt, sive illae ultro ab homine didicere\nblandos sapores adoptione et conubio—idque\nmunus etiam feris volucribusque dedimus—, intra praedictas\nconstant. proximum erat narrare glandiferas, quae\nprimae victum mortalium aluerunt nutrices inopis ac ferae\nsortis, ni praeverti cogeret admiratio usu comperta, quaenam\nqualisque esset vita sine arbore ulla, sine frutice\nviventium.\nDiximus et in oriente quidem iuxta oceanum complures\nea in necessitate gentes. sunt vero et in septentrione\nvisae nobis Chaucorum, qui maiores minoresque\nappellantur. vasto ibi meatu bis dierum noctiumque singularum\nintervallis effusus in inmensum agitur oceanus,\noperiens aeternam rerum naturae controversiam dubiamque\n\n\n\nterrae [sit] an partem maris. illic, misera gens, tumulos\noptinent altos aut tribunalia exstructa manibus ad experimenta\naltissimi aestus, casis ita inpositis navigantibus\nsimiles, cum integant aquae circumdata, naufragis vero,\ncum recesserint, fugientesque cum mari pisces circa tuguria\nvenantur. non pecudem his habere, non lacte ali, ut finitimis\n, ne cum feris quidem dimicare contingit omni procul\nabacto frutice. ulva et palustri iunco funes nectunt ad\npraetexenda piscibus retia captumque manibus lutum ventis\nmagis quam sole siccantes terra cibos et rigentia septentrione\nviscera sua urunt. potus non nisi ex imbre servato\nscrobibus in vestibulo domus. et hae gentes, si vincantur\nhodie a populo Romano, servire se dicunt! ita est profecto\n: multis fortuna parcit in poenam.\nAliud e silvis miraculum: totam reliquam Germaniam\noperiunt adduntque frigori umbras, altissimae\ntamen haud procul supra dictis Chaucis circa duos praecipue\nlacus. litora ipsa optinent quercus maxima aviditate\nnascendi, suffossaeque fluctibus aut propulsae flatibus\nvastas complexu radicum insulas secum auferunt, atque\nita libratae stantes navigant, ingentium ramorum armamentis\nsaepe territis classibus nostris, cum velut ex industria\nfluctibus agerentur in proras stantium noctu, inopesque\n\n\n\nremedii illae proelium navale adversus arbores\ninirent.\nin eadem septentrionali plaga Hercyniae silvae\nroborum vastitas intacta aevis et congenita mundo prope\ninmortali sorte miracula excedit. ut alia omittantur fide\ncaritura, constat attolli colles occursantium inter se radicum\nrepercussu aut, ubi secuta tellus non sit, arcus ad\nramos usque et ipsos inter se rixantes curvari portarum\npatentium modo, ut turmas equitum tramittant.\nGlandiferi maxime generis omnes, quibus honos\napud Romanos perpetuus.\nhine civicae coronae,\nmilitum virtutis insigne clarissimum, iam pridem vero et\nclementiae imperatorum, postquam civilium bellorum profano\nmeritum coepit videri civem non occidere. cedunt\nhis murales vallaresque et aureae, quamquam pretio antecedentes\n, cedunt et rostratae, quamvis in duobus maxime\nad hoc aevi celebres, M. Varrone e piraticis bellis dante\nMagno Pompeio, itemque M. Agrippa tribuente Caesare e\nSiculis, quae et ipsa piratica fuere. antea rostra navium\ntribunali praefixa fori decus erant, veluti p. R. ipsi corona\ninposita. postquam vero tribuniciis seditionibus calcari ac\npollui coepere, postquam vires ex publico in privatum agi\nsingulisque civium quaeri et sacrosancti omnia profana\nfacere, tum a pedibus eorum subiere in capita civium\nrostra. dedit hanc Augustus coronam Agrippae, sed civicam\na genere humano accepit ipse.\nAntiquitus quidem nulla nisi deo dabatur—ob\nid Homerus caelo tantum eam et proelio universo tribuit,\nviritim vero ne in certamine quidem ulli—feruntque\nprimum omnium Liberum patrem inposuisse capiti suo ex\nhedera. postea deorum honori sacrificantes sumpsere, victimis\n\n\n\nsimul coronatis. novissime et in sacris certaminibus\nusurpatae, in quibus hodieque non victori dantur, sed\npatriam ab eo coronari pronuntiatur; inde natum ut et\ntriumphaturis conferrentur in templis dicandae, mox ut\net ludis darentur. longum est nec instituti operis disserere\n, quis quamque Romanorum primus acceperit; neque\nenim alias noverant quam bellicas. quod certum est, uni\ngentium huic plura sunt genera quam cunctis.\nRomulus frondea coronavit Hostum Hostilium,\nquod Fidenam primus inrupisset. avus hic Tulli Hostilii\nregis fuit. P. Decium patrem tribunum militum frondea\ndonavit exercitus ab eo servatus imperatore Cornelio Cosso\ncos. Samnitium bello. civica iligna primo fuit, postea\nmagis placuit ex aesculo Iovi sacra, variatumque et cum\nquercu est ac data ubique quae fuerat, custodito tantum\nhonore glandis. additae leges artae et ideo superbae quasque\nconferre libeat cum illa Graecorum summa, quae sub\nipso love datur cuique muros patria gaudens rumpit:\ncivem servare, hostem occidere, utque eum locum, in quo\nsit actum, hostis optineat eo die, ut servatus fateatur—\nalias testes nihil prosunt—, ut civis fuerit. auxilia quamvis\nrege servato decus non dant, nec crescit honos idem\nimperatore conservato, quoniam conditores in quocumque\ncive summum esse voluere. accepta licet uti perpetuo.\nludis ineunti semper adsurgi etiam ab senatu in more est,\nsedendi ius in proximo senatui, vacatio munerum omnium\nipsi patrique et avo paterno. XIII eas accepit Siccius\nDentatus, ut retulimus suo loco, VI Capitolinus, is quidem\net de duce Servilio. Africanus de patre accipere noluit\n\n\n\napud Trebiam. o mores aeternos, qui tanta opera honore\nsolo donaverint et, cum reliquas coronas auro commendarent\n, salutem civis in pretio esse noluerint, clare professi\nne servari quidem hominem fas esse lucri causa!\nGlande opes nunc quoque multarum gentium\netiam pace gaudentium constant. nec non et inopia frugum\narefactis emolitur farina spissaturque in panis usum; quin\net hodieque per Hispanias secundis mensis glans inseritur.\ndulcior eadem in cinere tosta. cautum est praeterea lege\nXII tabularum, ut glandem in alienum fundum procidentem\nliceret colligere.\nGenera earum multa. distant fructu, situ, sexu, sapore\n. namque alia fageae glandi figura, quernae alia et\nilignae, atque inter se quoque generum singulorum differentiae\n. praeterea sunt aliquae silvestres, aliae placidiores,\nquae culta optinent. iam montuosis planisque distant,\nsicut et sexu, mares ac feminae, item sapore: dulcissima\nomnium fagi, ut qua obsessos etiam homines durasse in\noppido Chio tradat Cornelius Alexander. genera distinguere\nnon datur nominibus, quae sunt alia alibi, quippe\ncum robur quercumque vulgo nasci videamus, aesculum\nnon ubique, quartam vero generis eiusdem, quae cerrus\nvocatur, ne Italiae quidem maiore ex parte notam esse.\ndistinguemus ergo proprietate naturaque et, ubi res coget,\netiam Graecis nominibus.\nFagi glans nucleis similis triangula cute includitur\n. folium tenue atque e levissimis, populo simile,\n\n\n\ncelerrime flavescens et media parte plerumque gignens\nsuperne parvolam bacam viridem, cacumine aculeatam.\nfagum muribus gratissimum est, et ideo animalis eius una\nproventus, glires quoque saginat, expetitur et turdis. arborum\nfertilitas omnium fere alternat, sed maxime fagi.\nGlandem, quae proprie intellegitur, ferunt robur,\nquercus, aesculus, cerrus, ilex, suber. continent hispido\ncalyce per genera plus minusve complectente. folia praeter\nilicemn gravia, carnosa, procera, sinuosa lateribus, nec, cum\ncadunt, flavescentia, ut fagi, pro differentia generum breviora\nvel longiora.\nIlicis duo genera. ex his in Italia folio non multum\nab oleis distant milaces a quibusdam Graecis dictae; in\nprovinciis aquifoliae sunt ilices. glans utriusque brevior\net gracilior, quam Homerus aculon appellat eoque nomine\na glande distinguit. masculas ilices negant ferre.\nGlans optima in quercu atque grandissima, mox\naesculo. nam robori parva, cerro tristis, horrida, echinato\ncalyce ceu castaneae. sed et in querna alia dulcior, molliorque\nfeminae, mari spissior. maxime autem probantur\nlatifoliae ex argumento dictae. distant inter se magnitudine\net cutis tenuitate, item quod aliis subest tunica\nrobigine scabra, aliis protinus candidum corpus. probatur\net ea, cuius in balano utrimque ex longitudine extrema\nlapidescit duritia, melior cui in cortice quam cui in corpore\n, utrumque non nisi mari. praeterea aliis ovata, aliis\n\n\n\nrotunda, aliis acutior figura, sicut et colos nigrior candidiorve\n, qui praefertur. amaritudo in extremitatibus, mediae\ndulces. quin et pediculi brevitas proceritasque differentiam\nhabet. in ipsis vero arboribus quae maximam fert\nhemeris vocatur, brevior et in orbem comosa alasque\nramorum crebro cavata. fortius lignum quercus habet et\nincorruptius, ramosa et ipsa, procerior tamen et crassior\ncaudice, excelsissima autem aegilops, incultis arnica.\nAb hac proxima latifoliae proceritas, sed minus utilis\naedificiis atque carboni: dolata vitiis obnoxia est, quamobrem\nsolida utuntur; carbo in aerariorum tantum officinis\ncompendio, quoniam desinente flatu protinus emoriens\nsaepius recoquitur, cetero plurimus scintillis. idem e novellis\nmelior. acervi consertis taleis recentibus luto caminantur\n, accensa strue contis pungitur durescens calyx\natque ita sudorem emittit.\nPessima et carboni et materiae haliphloeos dicta, cui\ncrassissimus cortex atque caudex et plerumque cavus\nfungosusque. nec alia putrescit ex hoc genere, etiam\ncum vivit. quin et fulmine saepissime icitur, quamvis\naltitudine non excellat. ideo ligno eius nec ad sacrificia\nuti fas habetur. eidem rara glans et, cum tulit, amara,\nquam praeter sues nullum attingat animal, ac ne hae quidem\n, si aliud pabulum habeant. hoc quoque inter reliqua\nneglectae religionis est, quod emortuo carbone sacrificatur.\nGlans fagea suem hilarem facit, carnem cocibilem ac\nlevem et utilem stomacho; iligna suem angustam, nitidam,\n\n\n\nstrigosam; ponderosam querna, diffusam, gravissima et ipsa\nglandium atque dulcissima. proximam huic cerream tradit\nNigidius, nec ex alia solidiorem carnem, sed duram.\niligna temptari sues, nisi paulatim detur. hanc novissimam\ncadere. fungosam carnem fieri aesculo, robore, subere.\nQuae glandem ferunt, omnes et gallam alternisque\nannis glandem, sed gallam hemeris optimam et coriis\nperficiendis aptissimam, similem huic latifolia, sed leviorem\nmultoque minus probatam. fert et nigram—duo enim\ngenera sunt—; haec tinguendis lanis utilior.\nnascitur\nautem galla sole de geminis exeunte erumpens noctu\nsemper universa. crescit uno die candidior et, si aestu\nexcepta est, arescit protinus neque ad iustum incrementum\npervenit, hoc est ut nucleum fabae magnitudine habeat\n. nigra diutius viret crescitque, ut interdum mali\ncompleat magnitudinem. optima Commagena, deterrima ex\nrobore. signum eius quod cavernae tralucent.\nRobur praeter fructum plurima et alia gignit.\nnamque fert et gallae utrumque genus et quaedam veluti\nmora, ni distarent arida duritie, plerumque et tauri caput\nimitantia, quibus fructus inest nucleis olivae similis. nascuntur\nin eo et pilulae nucibus non absimiles, intus habentes\nfloccos molles, lucernarum luminibus aptos. nam\net sine oleo flagrant, sicuti galla nigra. fert et aliam\ninutilem pilulam cum capillo, verno tamen tempore melliginis\nsuci. gignunt et alae ramorum eius pilulas corpore\n, non pediculo adhaerentes, candicantes umbilicis,\ncetera nigra varietate dispersa; media cocci colorem\n\n\n\nhabent, apertis atra inanitas est. aliquando et pumices\ngignit nec non et e foliis convolutas pilulas et in foliorum\nvenis aquosos nucleos candicantes ac tralucidos, quamdiu\nmolles sint, in quibus et culices nascuntur. maturescunt\nin modum....\nFerunt, robora et cachrym; ita vocatur pilula\nin medicina urendi vim habens. gignitur et in abiete,\nlarice, picea, tilia, nuce, platano, postquam folia cecidere,\nhieme durans. continet nucleum pineis similem. is crescit\nhieme, aperitur vere. pilula tota cadit, cum folia coepere\ncrescere. tam multifera sunt, tot res praeter glandem\npariunt robora, sed et boletos suillosque—gulae novissima\ninritamenta—, qui circa radices gignuntur, quercus\nprobatissimos, robur autem et cupressus et pinus\nnoxios. robora ferunt et viscum et mella, ut auctor est\nHesiodus, constatque rores melleos e caelo, ut diximus,\ncadentes non aliis magis insidere frondibus. crematoque\nrobore cinerem nitrosum esse certum est.\nOmnes tamen has eius dotes ilex solo provocat\ncocco. granum hoc primoque ceu scabies fruticis, parvae\naquifoliae ilicis. cusculium vocant. pensionem alteram\ntributi pauperibus Hispaniae donat. usum eius ac rationem\n\n\n\nin conchylii mentione tradidimus. gignitur et in\nGalatia, Africa, Pisidia, Cilicia, pessimum in Sardinia.\nGalliarum glandiferae maxime arbores agaricum\nferunt. est autem fungus candidus, odoratus, antidotis\nefficax, in summis arboribus nascens, nocte relucens. signum\nhoc eius, quo in tenebris decerpitur. e glandiferis\nsola quae vocatur aegilops fert pannos arentes, muscoso\nvillo canos, non in cortice modo, verum et e ramis dependentes\ncubitali magnitudine, odoratos, uti diximus\ninter unguenta. suberi minima arbor, glans pessima, rara,\ncortex tantum in fructu, praecrassus ac renascens atque\netiam in denos pedes undique explanatus. usus eius ancoralibus\nmaxime navium piscantiumque tragulis et cadorum\nobturamentis, praeterea in hiberno feminarum calceatu.\nquamobrem non infacete Graeci corticis arborem appellant\n. sunt et qui feminam ilicem vocent atque, ubi non\nnascitur ilex, pro ea subere utantur in carpentariis praecipue\nfabricis, ut circa Elim et Lacedaemonem. nec in\nItalia tota nascitur aut in Gallia omnino.\nCortex et fagis, tiliae, abieti, piceae in\nmagno usu agrestium. vasa eo corbesque ac patentiora\nquaedam messibus convehendis vindemiisque faciunt atque\nprotecta tuguriorum. scribit in recenti ad duces explorator\nincidens litteras a suco. nec non et in quodam usu\nsacrorum religiosus est fagi cortex. sed non durat arbor\nipsa.\nScandula e robore aptissima, mox e glandiferis\naliis fagoque, facillima ex omnibus, quae resinam\n\n\n\nferunt, sed minime durans praeterquam e pino. scandula\ncontectam fuisse Romam ad Pyrrhi usque helium annis\nCCCCLXX Cornelius Nepos auctor est. silvarum certe\ndistinguebatur insignibus, Fagutali love etiam nunc ubi\nlucus fageus fuit, porta Querquetulana, colle in quem\nvimina petebantur, totque lucis, quibusdam et geminis.\nQ. Hortensius dictator, cum plebes secessisset in Ianiculum\n, legem in aesculeto tulit, ut quod ea iussisset omnes\nQuirites teneret.\nPeregrinae tum videbantur, quoniam non erant\nsuburbanae, pinus atque abies omnesque, quae picem\ngignunt. de quibus nunc dicemus, simnul ut tota condiendi\nvina origo cognoscatur, quae ferunt in Asia aut\noriente praedictis.\nPicem in Europa sex genera cognatarum arborum\nferunt. ex his pinus atque pinaster folium habent capillamenti\nmodo praetenue longumque et mucrone aculeatum.\npinus fert minimum resinae, interdum et nucibus ipsis,\nde quibus dictum est, vixque ut adscribatur generi.\nPinaster nihil est aliud quam pinus silvestris\nminor altitudine et a medio ramosa, sicut pinus in vertice\n. copiosiorem dat haec resinam quo dicemus modo.\ngignitur et in planis. easdem arbores alio nomine esse\nper oram Italiae quas tibulos vocant,plerique arbitrantur,\nsed graciles succinctioresque et enodes liburnicarum ad\nusus, paene sine resina.\nPicea montes amat atque frigora, feralis arbor\net funebri indicio ad fores posita ac rogis virens, iam\ntamen et in domos recepta tonsili facilitate. haec plurimam\nfundit interveniente candida gemma, tam simili turis,\nut mixta visu discerni non queat; unde fraus Seplasiae.\n\n\n\nomnibus his generibus folia brevia, sed crassiora duraque\nceu cupressis. piceae rami paene statim ab radice modici\nvelut bracchia lateribus inhaerent.\nSimiliter abieti expetitae navigiis situs in excelso\nmontium, ceu maria fugerit, nec forma alia. materies vero\npraecipua est trabibus et plurimis vitae operibus. resina\nin ea vitium, unde fructus piceae, exiguumque sudat aliquando\ncontactu solis. e diverso materies, quae abieti\npulcherrima, piceae ad fissiles scandulas cupasque et pauca\nalia secamenta.\nQuinto generi est situs idem, facies eadem.\nlarix vocatur. materies praestantior longe, incorrupta\naevis, umori contumax, rubens praeterea et odore acrior.\nplusculum huic erumpit liquoris melleo colore atque lentore\n, numquam durescentis.\nSextum genus est taeda proprie dicta, abundantior\nsuco quam reliqua, parcior liquidiorque quam picea, flammis\nac lumini sacrorum etiam grata. hae, mares dumtaxat\n, ferunt et eam, quam Graeci sycen vocant, odoris\ngravissimi. laricis morbus est ut taeda fiat.\nOmnia autem haec genera accensa fuligine inmodica\ncarbonem repente exspuunt cum eruptionis crepitu eiaculanturque\nlonge, excepta larice, quae nec ardet nec carbonem\nfacit nec alio modo ignis vi consumitur quam lapides\n. omnia ea perpetuo virent nec facile discernuntur\nin fronde etiam a peritis; tanta natalium mixtura est.\n\n\n\nsed picea minus alta quam larix; illa crassior leviorque\ncortice, folio villosior, pinguior et densior, mollius flexo;\nat piceae rariora siccioraque folia et tenuiora ac magis\nalgentia, totaque horridior et perfusa resina, lignum abieti\nsimilius. larix ustis radicibus non repullulat, picea re-\npullulat, ut in Lesbo accidit incenso nemore Pyrrhaeo.\nalia etiamnunc generibus ipsis in sexu differentia. mas\nbrevior et durior, femina procerior, pinguioribus foliis et\nsimplicibus atque non rigentibus. lignum maribus durum\net in fabrili opere contortum, feminae mollius, publico\ndiscrimine in securibus. hae in quocumque genere deprehendunt\nmarem, quippe respuuntur et fragosius sidunt,\naegrius revelluntur. ipsa materies retorrida et nigrior\nmaribus. laricis circa Idam in Troade et alia differentia,\nmontanae maritimaeque. nam in Macedonia et Arcadia\ncircaque Elim permutant nomina, nec constat auctoribus,\nquod cuique generi adtribuant. nos ista Romano discernimus\niudicio. abies e cunctis amplissima est et femina\netiam prolixior, materie mollior utiliorque, arbore rotundior\n, folio pinnato densa, ut imbres non tramittat, atque\nhilarior in totum. e ramis generum horum panicularum\nmodo nucamenta squamatim compacta dependent praeterquam\nlarici. haec abietis masculae primori parte nucleos\nhabent, non item feminae. piceae vero totis paniculis,\nminoribus gracilioribusque, minimos ac nigros, propter\nquod Graeci phthiropoeon eam appellant. in eadem\n\n\n\nnucamenta maribus compressiora sunt ac minus resina\nroscida.\nSimilis his etiamnunc aspectu est, ne quid\npraetereatur, taxus minime virens gracilisque et tristis ac\ndira, nullo suco, ex omnibus sola bacifera. mas noxio\nfructu; letale quippe bacis in Hispania praecipue venenum\ninest, vasa etiam viatoria ex ea vinis in Gallia facta mortifera\nfuisse compertum est. hanc Sextius milacem a\nGraecis vocari dicit et esse in Arcadia tam praesentis\nveneni, ut qui obdormiant sub ea cibumve capiant moriantur\n. sunt qui et taxica hine appellata dicant venena—\nquae nunc toxica dicimus—, quibus sagittae tinguantur.\nrepertum innoxiam fieri, si in ipsam arborem clavus aereus\nadigatur.\nPix liquida in Europa e taeda coquitur,\nnavalibus muniendis multosque alios ad usus. lignum eius\nconcisum furnis undique igni extra circumdato fervet.\nprimus sudor aquae modo fluit canali. hoc in Syria cedrium\nvocatur, cui tanta vis est, ut in Aegypto corpora\nhominum defunctorum perfusa eo serventur.\nSequens liquor crassior iam picem fundit. haec\nrursus in cortinas aereas coniecta aceto spissatur ut coagulo\net Bruttiae cognomen accepit, doliis dumtaxat vasisque\nceteris utilis, lentore ab alia pice differens, item\ncolore rutilante et quod pinguior est reliqua omni. illa\n\nfit e piceae resina ferventibus coacta lapidibus in alveis\nvalidi roboris aut, si alvei non sint, struiscongerie, velut\nin carbonis usu. haec in vinum additur farinae modo\ntusa, nigrior colore. eadem resina si cum aqua lenius\ndecoquatur coleturque, rufo colore lentescit ac stillaticia\nvocatur. seponuntur autem ad id fere vitia resinae cortexque\n. alia temperies ad crapulam. namque flos crudus\nresinae cum multa astula tenui brevique avulsus conciditur\nad cribrum minuta. dein ferventi aqua, done coquatur,\nperfunditur.\nHuius expressum pingue praecipua resina fit atque\nrara nec nisi paucis in locis subalpinae Italiae, conveniens\nmedicis. resinae albae congium in II aquae pluviae cocunt\n. alii utilius putant sine aqua coquere lento igne toto\ndie, utique vase aeris albi, item terebinthinam in sartagine\ncinere ferventi, hanc ceteris praeferentes. proxima\ne lentisco.\nnon omittendum apud eosdem zopissam\nvocari derasam navibus maritimis picem cum cera,\nnihil non experiente vita, multoque efficaciorem ad omnia,\nquibus pices resinaeque prosunt, videlicet adiecto salis\ncallo.\nAperitur picea e parte solari, non plaga, sed vulnere\nablati corticis, cum plurimuin bipedali hiatu, ut a terra\ncubito cum minimum absit. nec corpori ipsi parcitur, ut\nin ceteris, quoniam astula in fructu est. verum haec\nproxima laudatur, altior amaritudinem adfert. postea umor\n\n\n\nomnis e tota confluit in ulcus. item in taeda. cum id\nmanare desiit, simili modo ex alia parte aperitur ac deinde\nalia. postea tota arbor succiditur et medulla eius uritur.\nsic et in Syria terelhintho detrahunt cortices, ibi quidem\net e ramis ac radicibus, cum resina damnetur ex his\npartibus. in Macedonia laricem masculam urunt, feminae\nradices tantum. Theopompus scripsit in Apolloniatarum\nagro picem fossilem, non deteriorem Macedonica, inveniri.\npix optima ubique ex apricis aquilonis situ, ex opacis\nhorridior virusque praeferens, frigida hieme deterior ac\nminus copiosa et decolor. quidam arbitrantur in montuosis\ncopia praestantiorem ac colore et dulciorem fieri, odore\nquoque gratiorem, dum resina sit, decoctam autem minus\npicis reddere, quoniam in serum abeat, tenuioresque esse\nipsas arbores quam in planis, sed has et illas serenitate\nsteriliores. fructum quaedam proximo anno ab incisu largiuntur\n, aliae secundo, quaedam tertio. expletur autem\nplaga resina, non cortice nec cicatrice, quae in hac arbore\nnon coit.\nInter haec genera propriam quidam fecere sappinum,\nquoniam ex cognatione harum seritur, qualis dicta est in\nnucleis, eiusdemque arboris imas partes taedas vocant,\ncum sit illa arbor nil aliud quam picea feritatis paulum\nmitigatae satu, sappinus autem materies caesurae genere\nfiat, sicuti docebimus.\nMateriae enim causa reliquas arbores natura\ngenuit copiosissimamque fraxinum. procera haec ac teres,\npinnata et ipsa folio, multumque Homeri praeconio et\nAchillis hasta nobilitata. materies est ad plurima utilis;\n\n\n\nea quidem, quae fit in Ida Troadis, in tantum cedro similis,\nut ementes fallat cortice ablato. Graeci duo genera eius\nfecere: longam enodem, alteram brevem duriorem fuscioremque\n, laureis foliis. bumeliam vocant in Macedonia\namplissimam lentissimamque. alii situ divisere, campestrem\nenim esse crispam, montanam spissam. folia earum iumentis\nmortifera, ceteris ruminantium innocua Graeci prodidere\n; in Italia nec iumentis nocent. contra serpentes\nvero suco expresso ad potum et inposita ulceri opifera,\nut nihil aeque, reperiuntur, tantaque est vis, ut ne matutinas\nquidem occidentesve umbras, cum sunt longissimae,\nserpens arboris eius adtingat, adeo ipsam procul fugiat.\nexperti prodimus, si fronde ea circumcludantur ignis et\nserpens, in ignes potius quam in fraxinum fugere serpentem\n. mira naturae benignitas, prius quam hae prodeant\n, florere fraxinum nec ante conditas folia demittere.\nIn tilia mas et femina differunt omni modo.\nnamque et materies maris dura rufiorque ac nodosa et\nodoratior, cortex quoque crassior ac detractus inflexibilis.\nnec semen fert aut florem ut femina, quae crassior arbore,\nmaterie candida praecellensque est. mirum in hac arbore\nfructum a nullo animalium adtingi, foliorum corticisque\nsucum esse dulcem. inter corticem ac lignum tenues\ntunicae multiplici membrana, e quibus vincula tiliae vocantur\ntenuissimumque eorum philyrae, coronarum lemniscis\ncelebres antiquorum honore. materies teredinem\nnon sentit, proceritate perquam modica, verum utilis.\nAcer eiusdem fere amplitudinis, operum\nelegantia ac subtilitate citro secundum. plura eius genera:\nalbum, quod praecipui candoris, vocatur Gallicum in\ntranspadana Italia transque Alpes nascens. alterum genus\ncrispo macularum discursu, qui cum excellentior fuit, a\nsimilitudine caudae pavonum nomen accepit, in Histria\nRaetiaque praecipuum. e viliore genere crassivenium vocatur\n. Graeci situ discernunt, campestre enim candidum\nesse nec crispum—quod glinon vocant—, montanum\nvero crispius duriusque, etiamnunc e mascula crispius ad\nlautiora opera, tertium genus zygian rubentem, fissili ligno,\ncortice livido, scabro. hoc alii generis proprii esse malunt\net Latine carpinum appellant.\nPulcherrimum vero est bruscum, multoque\nexcellentius etiamnum molluscum. tuber utrumque arboris\neius, bruscum intortius crispum, molluscum simplicius\nsparsum et, si magnitudinem mensarum caperet, haud\ndubie praeferretur citro; nunc intra pugillares lectorumque\nsolidos aut lamnas raro usu spectatur. e brusco fiunt\net mensae nigrescentes. reperitur et in alno tuber, tanto\ndeterius, quantum ab acere alnus ipsa distat. aceris mares\nprius florent. etiamnum in siccis natae praeferuntur aquaticis\n, sicut et fraxini. est trans Alpes arbor simillima\naceri albo materie, quae vocatur staphylodendron. fert\nsiliquas et in iis nucleos sapore nucis abellanae.\nIn primis vero materies honorata buxo est raro\ncrispanti nec nisi radice, de ceteo..... levisque est\n\nmateriae, set lentore quodam et duritie ac pallore commendabilis\n, ipsa vero arbor et topiario opere. tria eius\ngenera: Gallicum, quod in metas emittitur amplitudinemque\nproceriorem. oleastrum, in omni usu damnatum,\ngravem praefert odorem. tertium genus nostratis vocant,\ne silvestri, ut credo, mitigatum satu, diffusius et densitate\nparietum, virens semper ac tonsile. buxus Pyrenaeis ac\nCytoriis montibus plurima et Berecyntio tractu, crassissima\nin Corsica, flore non spernendo, quae causa amaritudinis\nmellis. semen cunctis animantibus invisum. nec in Olympo\nMacedoniae gracilior, sed brevis. amat frigida, aprica. in\nigni quoque duritia quae ferro, nec flamma nec carbone utili.\nInter has atque frugiferas materie vitiumque\namicitia accipitur ulmus. Graeci duo genera eius\nnovere: montanam quae sit amplior, campestrem quae\nfruticosa. Italia Atinias vocat excelsissimas et ex iis siccan\neas praefert, quae non sint riguae, alterum genus Gallicas,\ntertium nostrates, densiore folio et ab eodem pediculo\nnumerosiore, quartum silvestre. Atiniae non ferunt samaram\n—ita vocatur ulmi semen—, omnesque radicum\nplantis proveniunt, reliquae semine.\nNunc celeberrimis arborum dictis quaedam\nin universum de cunctis indicanda sunt. montes amant\ncedrus, larix, taeda et ceterae, e quibus resina gignitur,\nitem aquifolia, buxus, ilex, iuniperus, terebinthus, populus,\nornus, carpinus. est in Appennino et frutex, qui vocatur\ncotinus, ad linamenta modo conchylii colore insignis.\nmontes et valles diligit abies, robur, castaneae, tilia, ilex,\ncornus. aquosis montibus gaudent acer, fraxinus, sorbus,\ntilia, cerasus. non temere in montibus visae sunt prunus,\npunicae, oleastri, iuglans, mori, sabuci. descendunt et in\nplana cornus, corylus, quercus, ornus, acer, fraxinus,\nfagus, carpinus. subeunt et in montuosa ulmus, mains,\npirus, laurus, myrtus, sanguinei frutices, ilex tinguendisque\nvestibus nascentes genistae. gaudet frigidis sorbus, sed\nmagis etiam betulla. Gallica haec arbor mirabili candore\natque tenuitate, terribilis magistratuum virgis, eadem circulis\nflexilis, item corbium costis. bitumen ex ea Galliae\nexcoquunt. in eosdem situs comitantur et spina, nuptiarum\nfacibus auspicatissima, quoniam inde fecerint pastores\nqui rapuerunt Sabinas, ut auctor est Masurius. nunc\nfacibus carpinus, corylus familiarissimae.\nAquas odere cupressi, iuglandes, castaneae, laburnum\n. Alpina et haec arbor, nec vulgo nota, dura ac candida\nmaterie, cuius florem cubitalem longitudine apes non\nadtingunt. odit et quae appellatur Iovis barba, in opere\ntopiario tonsilis et in rotunditatem spissa, argenteo folio.\nnon nisi in aquosis proveniunt salices, alni, populi, siler,\nligustra tesseris utilissima, item vaccinia Italiae in aucupiis\nsata, Galliae vero etiam purpurae tinguendae causa ad\n\n\n\nservitiorum vestes. quaecumque communia sunt montibus\nplanisque, maiora fiuntet aspectu pulchriora quae in\ncampestribus, meliora autem fructu, materie crispiora quae\nin montibus, exceptis malis pirisque.\nPraeterea arborum aliis decidunt folia, aliae\nsempiterna coma virent, quam differentiam antecedat necesse\nest prior. sunt enim arborum quaedam omnino silvestres\n, quaedam urbaniores, quoniam his placet nominibus\ndistinguere ac mites, quae fructu aut aliqua dote umbrarumque\nofficio humanius iuvant, non improbe dicantur\nurbanae.\nHarum generis non decidunt oleae, lauro,\npalmae, myrto, cupressis, pinis, hederae, rhododendro et,\nquamvis herba dicatur, sabinae. rhododendron, ut nomine\napparet, a Graecis venit. alii nerium vocarunt, alii rhododaphnen\n, sempiternum fronde, rosae similitudine, caulibus\nfruticosum. iumentis caprisque et ovibus venenum\nest, idem homini contra serpentium venena remedio.\nSilvestrium generis folia non decidunt abieti,\nlarici, pinastro, iunipero, cedro, terebintho, buxo, ilici,\naquifolio, suberi, taxo, tamarici. inter utraque genera sunt\nandrachle in Graecia et ubique unedo; reliqua enim folia\ndecidunt iis praeterquam in cacuminibus. non decidunt\nautem et in fruticum genere cedro cuidam, rubo, calamo.\nin Thurino agro, ubi Sybaris fuit, ex ipsa urbe prospiciebatur\nquercus una numquam folia demittens nec ante\n\n\n\nmediam aestatem germinans; idque mirum est, Graecis\nauctoribus proditum, apud nos postea sileri. nam locorum\ntanta vis est, ut circa Memphim Aegypti et in Elephantine\nThebaidis nulli arborum decidant, ne vitibus quidem.\nCeterae omnes extra praedictas—etenim\nenumerare longum est—folia deperdunt, observatumque\nnon arescere nisi tenuia et lata et mollia, quae vero non\ndecidant, callo crassa et angusta esse. falsa definitio est\nnon decidere iis, quarum pinguior sucus sit. quis enim\npotest in ilice intellegere? decidere Timaeus mathematicus\nsole scorpionem transeunte sideris vi et quodam\nveneno aëris putat. cur ergo non eadem causa adversum\nomnes polleat, iure miremur. cadunt plurimis autumno,\nquaedam amittunt tardius atque in hiemes prorogant moras,\nneque interest maturius germinasse, utpote cum quaedam\nprimae germinent et inter novissimas nudentur, ut amygdalae\n, fraxini, sabuci, morus autem novissima germinet,\ncum primis folia demittat. magna et in hoc vis soli.\nprius decidunt in siccis macrisque, et vetustae prius arbori\n, multis etiam antequam maturescat fructus, ut serotinae\nfico et hibernae piro et malo, granatumque est\npomum tali tantum aspici in matre. neque iis autem,\nquae semper retinent comas, eadem folia durant subnascentibus\nalis; tum arescunt vetera, quod evenit circa\nsolstitia maxime.\nFoliorum unitas in suo cuique genere permanet,\npraeterquam populo, hederae, crotoni, quam et cici diximus\n\nvocari.\npopuli tria genera: alba ac nigra et\nquae Libyca appellatur, minima folio ac nigerrima fungisque\nenascentibus laudatissima. alba folio bicolor, superne\ncandicans, inferiore parte viridi. huic nigraeque et crotoni\nin iuventa circinatae rotunditatis sunt, vetustiora in angulos\nexeunt. e contrario hederae angulosa rotundantur.\npopulorum foliis grandissima lanugo evolat candida et\nradiata, folio numerosiore candicant ut villi. folia granatis\net amygdalis rubentia.\nMirum in primis id quod ulmo tiliaeque et oleae\net populo albae et salici evenit. circumaguntur enim folia\nearum post solstitium, nec alio argumento certius intellegitur\nsidus confectum.\nest et publica omnium\nfoliorum in ipsis differentia. namque pars inferior a terra\nherbido viret colore, ab eadem leviora nervos callumque\net articulos in superiore habent parte, incisuras vero\nsubter, ut manus humana. oleae superne candidiora et\nminus levia, item hederae. sed omnium folia cotidie ad\nsolem oscitant, inferiores partes tepefieri volentia. superior\npars omnium lanuginem quantulamcumque habet, quae\nin aliis gentium lana est.\nIn oriente funes validos e foliis palmae fieri\ndictum est, eosque in umore utiliores esse. et apud nos\nvero palmis a messe decerpuntur. ex his meliora quae\nsese non diviserint. siccantur sub tecto quaternis diebus,\nmox in sole expanduntur et noctibus relicta, done candore\ninarescant, postea in opera finduntur.\nLatissima fico, viti, platano, angusta myrto,\npunicae, oleae, capillata pino, cedro, aculeata aquifolio et\n\n\n\nilicum generi—nam iuniperis spina pro folio est—,\ncarnosa cupresso, tamarici, crassissima alno, longa harundini\n, salici, palmae et duplicia, circinata piro, mucronata\nmalo, angulosa hederae, divisa platano, insecta pectinum\nmodo piceae, abieti, sinuosa toto ambitu robori, spinosa\ncute rubo. mordacia sunt quibusdam, ut urticis, pungentia\npino, piceae, abieti, larici, cedro, aquifoliis, pediculo brevi\noleae, ilici, longo vitibus, tremulo populis, et iisdem solis\ninter se crepitantia. iam et in pomo ipso mali quodam\nin genere parva mediis emicant folia, interim et gemina,\npraeterea aliis circa ramos, aliis et in cacumine ramorum,\nrobori et in caudice ipso. iam densa\naut rara semperque\nlata rariora. disposita myrto, concava buxo, inordinata\npomis, plura eodem pediculo exeuntia malis pirisque,\nramulosa ulmo et cytiso. quibus adicit Cato decidua popul\nea quernaque, animalibus iubens dari non perarida,\nbubus quidem et ficulnea ilignaque et hederacea. dantur\net ex harundine ac lauru. decidunt sorbo universa, ceteris\npaulatim. et de foliis hactenus.\nOrdo autem naturae annuus ita se habet:\nprimus est conceptus flare incipiente vento favonio, ex\na. d. fere VI idus Febr. hoc maritantur vivescentia e terra,\nquippe cum etiam equae in Hispania, ut diximus. hic est\ngenitalis spiritus mundi a fovendo dictus, ut quidam existimavere\n. flat ab occasu aequinoctiali ver inchoans. catlitionem\nrustici vocant, gestiente natura semina accipere\neaque animam ferente omnibus satis. concipiunt variis\ndiebus et pro sua quaeque natura alia protinus, ut animalia\n\n\n\n, tardius aliqua et diutius gravida partus gerunt,\nquod germinatio ideo vocatur. pariunt vero, cum florent,\nflosque ille ruptis constat utriculis; educatio in pomo est.\nHaec et germinatio laborarborum, flos est pleni\nveris indicium et anni renascentis, flos gaudium arborum.\ntunc se novas aliasque quam sunt ostendunt, tunc variis\ncolorum picturis in certamen usque luxuriant. sed hoc\nnegatum plerisque; non enim omnes florent, et sunt tristes\nquaedam quaeque non sentiant gaudia annorum. nam\nneque ilex, picea, larix, pinus ullo flore exhilarantur natalesve\npomorum annuos versicolori nuntio promittunt, nec\nfici atque caprifici; protinus enim fructum pro flore\ngignunt. in ficis mirabiles sunt et abortus qui numquam\nmaturescunt. nec iuniperi florent. quidam earum duo\ngenera tradunt: alteram florere nec ferre, quae vero non\nfloreat ferre protinus bacis nascentibus, quae biennio haereant\n. sed id falsum, omnibusque his dura facies semper.\nsic et hominum multis fortuna sine flore est.\nOmnes autem germinant, etiam quae non florent,\nmagna et locorum differentia, quippe cum ex eodem genere\nquae sunt in palustribus priora germinent, mox campestria\n, novissima in silvis, per se autem tardius piri silvestres\nquam ceterae. primo favonio cornus, proxime\nlaurus pauloque ante aequinoctium tilia, acer, inter primas\nvero populus, ulmus, salix, alnus, nuces. festinat et platanus\n. cetera vere coepturo, aquifolium, terebinthus, paliurus\n, castanea, glandes, serotino autem germine mains,\ntardissimo suber. quibusdam geminatur germinatio, nimia\n\nsoli ubertate aut invitantis caeli voluptate, quod magis in\nherbis segetum evenit. in arboribus tamen nimia germinatio\nelactescit. sunt aliae naturales quibusdam praeterque\nvernam, quae suis constant sideribus—quorum ratio\naptius reddetur tertio ab hoc volumine—, hiberna\naquilae exortu, aestiva canis ortu, tertia arcturi. has duas\nquidam omnibus arboribus communes putant, sentiri autem\nmaxime in fico, vile, punicis, causam adferentes, quoniam\nin Thessalia Macedoniaque plurima tum ficus exeat. maxime\ntamen in Aegypto apparet haec ratio. et reliquae quidem\narbores, ut primum coepere, continuant germinationem,\nrobur et abies et larix intermittunt tripertito ac terna\ngermina edunt. ideo et ter squamas corticum spargunt,\nquod omnibus arboribus in germinatione evenit, quoniam\npraegnatium rumpitur cortex. est autem prima earum\nincipiente vere circiter xv diebus. iterum germinant\ntranseunte geminos sole. sic fit, ut prima cacumina inpelli\nsecutis appareat, geniculato incremento. tertia est earundem\na solstitio brevissima, nec diutius septenis diebus,\nclareque et tune cernitur excrescentium cacuminum articulatio\n. vitis sola bis parturit, primum cum emittit uvam,\niterum cum digerit. eorum, quae non florent, partus\ntantum est et maturitas. quaedam statim in germinatione\nflorent properantque in eo, sed tarde maturescunt, ut vitis.\nserotino quaedam germinatu florent maturantque celeriter,\nsicuti morus, quae novissima urbanarum germinat nec\n\n\n\nnisi exacto frigore, ob id dicta sapientissima arborum.\nsed cum coepit, in tantum universa germinatio erumpit,\nut una nocte peragatur etiam cum strepitu.\nEx iis, quae hieme aquila exoriente, ut diximus,\nconcipiunt, floret prima omnium amygdala mense Ianuario,\nMartio vero pomum maturat. ab ea proximae florent Armeniaca\n, dein tuberes et praecoces, illae peregrinae, hae\ncoactae; ordine autem naturae silvestrium primae sabucus,\ncui medulla plurima, et cui nulla, cornus mascula, urbanarum\nmalus parvoque post, ut simul possit videri, pirus\net cerasus et prunus. sequitur laurus, illam cupressus,\ndein punica, fici. et vites et oleae florentibus iam his\ngerminant, concipiunt vergiliarum exortu. hoc sidus illarum\nest. floret autem solstitio vitis et, quae paulo serius\nincipit, olea. deflorescunt omnia septenis diebus non celerius\n, quaedam tardius, sed nulla pluribus bis septenis,\nomnia et intra VIII id. Iul. etesiarum praecursu.\nNec statim fructus sequitur in aliquibus.\ncornus enim circa solstitia reddit primo candidum, postea\nsanguineum. ex eo genere femina post autumnum fert\nbacas acerbas et ingustabiles cunctis animantibus, ligno\nquoque fungosa et inutilis, cum mas e fortissimis durissimisque\nsit. tanta differentia ab eodem genere fit sexu.\net terebinthus messibus reddit semen et acer et fraxinus,\nnuces et mala et pira praeterquam hiberna aut praecocia\nautumno, glandiferae serius etiamnum, vergiliarum occasu,\naesculus tantum autumno, incipiente autem hieme quaedam\ngenera mali pirique et suber. abies floret croci colore\n\n\n\ncirca solstitium, semen reddit post vergiliarum occasum.\npinus autem et picea praeveniunt germinatione xv fere\ndiebus, semen vero post vergilias et ipsae reddunt.\nCitreae et iuniperus et ilex anniferae habentur,\nnovusque fructus in his cum annotino pendet. in maxima\ntamen admiratione pinus est: habet fructum maturescentem\n, habet proximo anno ad maturitatem venturum ac\ndeinde tertio. nec ulla arborum avidius se promittit; quo\nmense ex ea nux decerpitur, eodem maturescit alia; sic\ndispensatur, ut nullo non mense maturescant. quae se in\narbore ipsa divisere, azaniae vocantur laeduntque ceteras,\nnisi detrahantur.\nFructum arborum solae nullum ferunt—hoc\nest ne semen quidem—tamarix, scopis tantum nascens,\npopulus, alnus, ulmus Atinia, alaternus, cui folia inter\nilicem et olivam. infelices autem existimantur damnataeque\nreligione, quae nequeseruntur umquam neque fructum\nferunt. Cremutius auctor est numquam virere arborem,\nex qua Phyllis se suspenderit. quae cummim gignunt, post\ngerminationem aperiunt; cummis non nisi fructu detracto\nspissatur.\nNovellae arbores carent fructu, quamdiu crescunt\n. perdunt facillime ante maturitatem palma, ficus,\namygdala, malus, pirus, item punica, quae etiam roribus\nnimiis et pruinis florem amittit. qua de causa inflectunt\nramos eius, ne subrecti umorem infestum excipiant atque\ncontineant. pirus et amygdala, etiam si non pluat, sed\nfiat austrinum caelum aut nubilum, amittunt florem et\nprimos fructus, si, cum defloruere, tales dies fuerint.\n\n\n\nocissime autem salix amittit semen, antequam omnino\nmaturitatem sentiat, ob id dicta Homero frugiperdia.\nsecuta aetas scelere suo interpretata est hanc sententiam,\nquando semen salicis mulieri sterilitatis medicamentum\nesse constat. sed in hoc quoque providens natura facile\nnascenti et depacto surculo incuriosius semen dedit. una\ntamen proditur ad maturitatem perferre solita in Creta\ninsula ipso descensu Iovis speluncae durum ligneumque,\nmagnitudine ciceris.\nFiunt vero quaedam loci vitio infructuosa, sicut\nin Paro silva Cende quae nihil fert. persicae arbores in\nRhodo florent tantum. fit haec differentia et sexu, ut in\niis quae mares non ferunt; aliqui hoc permutant et mares\nesse quae ferant tradunt. facit et densitas sterilitatem.\nGignentium autem quaedam et lateribus ramorum\net cacuminibus ferunt, ut pirus, punica, ficus, myrtus.\ncetero eadem natura quae frugibus. namque et in eis\nspica in cacumine nascitur, legumina in lateribus. palma\nsola, ut dictum est, in spathis habet fructum, racemis\npropendentem.\nReliquis sub folio pomum, ut protegatur, excepta\nfico, cui folium maximum umbrosissimumque et ideo supra\nid pomum. eidem uni serius folium nascitur quam pomum.\ninsigne proditur in quodam genere Ciliciae, Cypri, Helladis,\nficos sub folio, grossos vero post folium nasci. ficus et\n\n\n\npraecoces habet, quas Athenis prodromos vocant, in Laconico\ngenere maxime.\nSunt et biferae in isdem; in Ceo insula\ncaprifici triferae sunt; primo fetu sequens evocatur, sequenti\ntertius. hoc fici caprificantur. et caprifici autem\nah adversis foliis nascuntur. biferae et in malis ac piris\nquaedam, sicut et praecoces. mains silvestris bifera. sequens\neius fructus post arcturum, in apricis maxime.\nvites quidem et triferae sunt, quas ob id insanas vocant,\nquoniam in his alia maturescunt, alia turgescunt, alia\nflorent. M. Varro auctor est vitem fuisse Zmyrnae apud\nMatroon triferam et malum in agro Consentino. hoc autem\nevenit perpetuo in Venesi Africae agro, de quo plura\nalias. ea est soli fertilitas. trifera est et cupressus. namque\nbacae eius colliguntur mense Ianuario et Maio et\nSeptembri, ternasque earum gerit magnitudines.\nEst vero et in ipsis arboribus etiam onustis peculiaris\ndifferentia. summa sui parte fertiliores arbutus, quercus,\ninferiore iuglandes, fici mariscae. omnes quo magis senescunt\n, hoc maturius ferunt, et in apricis locis nec pingui 20\nterra. silvestria omnia tardiora. quaedam ex his omnino\nnec maturescunt. item quae subarantur aut quae ablaqueantur\nceleriora neglectis. haec et fertiliora.\nEst etiamnum aetatis differentia. amygdala enim\net pirus in senecta fertilissimae, ut et glandiferae et\n\n\n\nquoddam genus ficorum, ceterae in iuventa tardiusque\nmaturantes, quod maxime notatur in vitibus. vetustioribus\nenim vinum melius, novellis copiosius. celerrime vero\nsenescit et in senecta deteriorem fructum gignit malus.\nnamque et minora poma proveniunt et vermiculis obnoxia;\nquin et in ipsa arbore nascuntur. ficus sola ex omnium\narborum fetu maturitatis causa medicatur, iam quidem et\nportentis, quoniam maiora sunt pretia praeposteris. omnia\nautem celerius senescunt praefecunda. quin et protinus\nmoriuntur aliqua caelo fecunditatem omnem eblandito,\nquod maxime vitibus evenit.\ncontra morus tardissime\nsenescit, fructu minime laborans, tarde et ea, quorum\ncrispa materies, ut palma, acer, populus.\net subarata\nocius senescunt, silvestria autem tardissime. atque in\ntotum omnis cura fertilitatem adicit, fertilitas senectam.\nideo et praeflorent talia et praegerminant, in totum praecocia\nfiunt, quoniam omnis infirmitas caelo magis oboedit.\nMultae plura gignunt, ut diximus in glandiferis,\ninter quas laurus uvas suas maximeque sterilis, quae\nnon gignit aliud; ob id a quibusdam mas existimatur.\nferunt et abellanae iulos compactili callo, ad nihil utiles,\nplurima vero ilices, nam et semen suum et granum,\nquod crataegum vocant, et a septentrione viscum, a meridie\nhyphear—de quis plura mox paulo—interdumque\npariter res quaternas habent.\nArbores quaedam simplices, quibus a radice\ncaudex unus et rami frequentes, ut olivae, fico, viti.\n\n\n\nquaedam fruticosi generis, ut paliurus, myrtus, item nux\nabellana, quin immo melior et copiosior fructu in plures\ndispersa ramos. hi quibusdam omnino nulli, ut in sato\ngenere buxi, loto transmarinae. quaedam bifurcae atque\netiam in quinas partes diffusae, quaedam dividuae nec\nramosae, ut sabuci, quaedam individuae, ramosae, ut piceae\n. quibusdam ramorum ordo, sicut piceae, abieti, aliis\ninconditus, ut robori, malo, piro. et abieti quidem subrecta\ndivisura ramique in caelum tendentes, non in latera\nproni. mirum, cacuminibus eorum decisis moritur, totis\nvero detruncatis durat. et si infra quam rami fuere\npraecidatur, quod superest vivit, si vero cacumen tantum\nauferatur, tota moritur. alia ab radice bracchiata, ut ulmus\n, alia in cacumine ramosa, ut pinus, faba Graeca,\nquam Romae a suavitate fructus, silvestris quidem, sed\ncerasorum paene natura, loton appellant. praecipue domibus\nexpetitur ramorum petulantia brevi caudice latissima\nexpatiantium umbra et in vicinas domos saepe transilientium\n. nulla opacitas brevior, nec auferunt rami solem\nhieme decidentibus foliis. nullis cortex iucundior aut\noculos excipiens blandius, nullis rami longiores validioresque\naut plures, ut dixisse totidem arbores liceat. cortice\npelles tingunt, radice lanas. malis proprium genus. ferarum\nenim rostra reddunt adhaerentibus uni maximo minoribus\n.\nRamorum aliqui caeci, qui non germinant, quod\nnatura fit, si non evaluere, aut poena, cum deputatos\ncicatrix hebetavit. quae dividuis in ramo natura est, haec\n\n\n\nviti in oculo, harundini in geniculo. omnium terrae proxima\ncrassiora. in longitudinem excrescunt abies, larix,\npalma, cupressus, ulmus et si qua unistirpia. ramosarum\ncerasus etiam in XL cubitorum trabes aequali per totam\nduum cubitorum crassitudine reperitur. quaedam statim\nin ramos sparguntur, ut mali.\nCortex aliis tenuis, ut lauro, tiliae, aliis\ncrassus, ut robori, aliis levis, ut malo, fico, idem scaber\nrobori, palmae, omnibus in senecta rugosior. quibusdam\nrumpitur sponte, ut viti, quibusdam etiam cadit, ut malo,\nunedoni, carnosus suberi, populo, membranaceus viti, harundini\n, libris similis ceraso, multiplex tunicis vitibus,\ntiliae, abieti, quibusdam simplex, ut fico, harundini.\nMagna et radicum differentia: copiosae fico, robori\n, platano, breves et angustae malo, singulares abieti,\nlarici; singulis enim innituntur, quamquam minutis in\nlatera dispersis, crassiores lauro et inaequales, item oleae,\ncui et ramosae. at robori carnosae. robora suas in profundum\nagunt; si Vergilio quidem credimus, aesculus\nquantum corpore eminet, tantum radice descendit. oleae\nmalisque et cupressis per summa caespitum, aliis recto\nmeatu, ut lauro, oleae, aliis flexuoso, ut fico. minutis\nhaec capillamentis hirsuta et abies multaeque silvestrium,\ne quibus montani praetenuia fila decerpentes spectabiles\nlagoenas et alia vasa nectunt. quidam non altius descendere\nradices, quam solis calor tepefaciat, idque natura loci\ntenuioris crassive dixere, quod falsum arbitror. apud\nauctores certe invenitur, abietis planta cum transferretur,\n\n\n\nocto cubitorum in altitudinem nec totam refossam, sed\nabruptam. maxima spatio atque plenitudine citri est, ab\nea platani, roboris et glandiferarum. quarundam radix\nvivacior superficie, ut laurus. itaque cum trunco inaruit,\nrecisa etiam laetius fruticat. quidam brevitate radicum\ncelerius senescere arbores putant, quod coarguunt fici,\nquarum radices longissimae et senectus ocissima. falsum\narbitror et quod aliqui prodidere, radices arborum vetustate\nminui. visa enim est annosa quercus eversa tempestatis\nvi, iugerum soli amplexa.\nProstratas restitui plerumque et quadam terrae\ncicatrice vivescere volgare est. familiarissimum hoc platanis\n, quae plurimum ventorum concipiunt propter densitatem\nramorum, quibus amputatis levato onere in suo\nscrobe reponuntur; factumque iam est hoc et in iuglandibus\noleisque ac multis aliis.\nest in exemplis et sine\ntempestate ullave causa alia quam prodigi cecidisse multas\nac sua sponte resurrexisse. factum hoc populi Romani\nQuiritibus ostentum Cimbricis bellis Nuceriae in luco\nlunonis ulmo, postquam etiam cacumen amputatum erat,\nquoniam in aram ipsam procumbebat, restituta sponte ita\nut protinus floreret, a quo deinde tempore maiestas p. R.\nresurrexit, quae ante vastata cladibus fuerat. memoratur\nhoc idem factum et in Philippis salice procidua atque\ndetruncata et Stagiris in museo populo alba, omnia fausti\nominis. sed maxime mirum, Antandri platanus etiam\ncircumdolatis lateribus restibilis sponte facta vitaeque\nreddita longitudine xv cubitorum, crassitudine quattuor\nulnarum.\nArbores quas naturae debemus tribus modis\nnascuntur, sponte ant semine aut ab radice. cura numerosior\nextitit, de qua suo dicemus volumine. nunc enim\ntotus sermo de natura est multis modis mirisque memorabili\n. namque non omnia in omnibus locis nasci docuimus\nnec tralata vivere. hoc alias fastidio, alias contumacia,\nsaepius inbecillitate eorum quae transferantur evenit, alias\ncaelo invidente, alias solo repugnante.\nFastidit balsamum alibi nasci, nata Assyria\nmalus alibi ferre, nec non et palma ubique nasci aut nata\nparere vel, cum promisit etiam ostenditque, educare, tamquam\ninvita pepererit. non habet vires frutex cinnami in\nSyriae vicina perveniendi. non ferunt amomi nardique\ndeliciae, ne in Arabiam quidem, ex India et nave peregrina\nri; temptavit enim Seleucus rex. illud maxime mirum,\nipsas plerumque arbores exorari, ut vivant atque tramigrent\n, aliquando et a solo impetrari, ut alienas alat advenasque\nnutriat, caelum nullo modo flecti. vivit in Italia\npiperis arbor, casiae vero etiam in septentrionali plaga,\nvixit in Lydia turis, sed unde sorbentes sucum omnem\nex iis soles coquentesve lacrimam? illud proxime mirum,\nmutari naturam in iisdem atque pro indiviso valere.\ncedrum aestuosis partibus dederat, set in Lyciis Phrygiisque\nmontibus nascitur. frigus inimicum lauro fecerat, sed\n\n\n\nin Olympo copiosior nulla est. circa Bosporum Cimmerium\nin Panticapaeo urbe omni modo laboravit Mithridates\nrex et ceteri incolae sacrorum certe causa laurum myrtumque\nhabere: non contigit, cum teporis arbores abundent\nibi, punicae ficique, iam mali et piri laudatissimae.\nfrigidas eodem tractu non genuit arbores, pinum, abietem,\npiceam. et quid attinet in Pontum abire? iuxta Romam\nipsam castaneae cerasique aegre proveniunt, persica in\nTusculano, nuces Graecae cum taedio inseruntur Tarracina\nsilvis scatente earum.\nCupressus advena et difficillime nascentium\nfuit, ut de qua verbosius saepiusque quam de omnibus\naliis prodiderit Cato, satu morosa, fructu supervacua,\nbacis torva, folio amara, odore violenta ac ne umbra quidem\ngratiosa, materie rara, ut paene fruticosi generis,\nDiti sacra et ideo funebri signo ad domos posita. femina\n.... sterilis. diu metae demum aspectu non repudiata\ndistinguendis tantum pinorum ordinibus, nunc vero tonsilis\nfacta in densitatem parietum coercitaque gracilitate\nperpetuo teres trahitur etiam in picturas operis topiarii,\nvenatus classesve et imagines rerum tenui folio brevique\net virente semper vestiens. duo genera earum: meta in\nfastigium convoluta, quae et femina appellatur. mas spargit\nextra se ramos deputaturque et accipit vitem. utraque\nautem immittitur in perticas asseresve amputation ramorum\n\n\n\n, qui XIII anno denariis singulis veneunt, quaestuosissima\nin satus ratione silva, vulgoque dotem filiae antiqui\nplantaria ea appellabant. huic patria insula Creta,\nquamquam Cato Tarentinam eam appellat, credo, quod\nprimum eo venerit. et in Aenaria succisa regerminat;\nsed in Creta quocumque in loco terram moverit quispiam,\nnisu naturali haec gignitur protinusque emicat, illa vero\netiam non appellato solo ac sponte maximeque in Idaeis\nmontibus et quos Albos vocant summisque in his, unde\nnumquam nives absunt, plurima, quod miremur, alibi\nnon nisi in tepore proveniens et nutricem magno opere\nfastidiens.\nNec terrae tantum natura circa has refert aut\nperpetua caeli, verum et quaedam temporaria vis. imbres\naliqua plerumque semina adferunt et certo fluunt genere,\naliquando etiam incognito, quod accidit Cyrenaicae regioni,\ncum primum ibi laserpicium natum est, ut in herbarum\nnatura dicemus. nata est et silva urbi ei proxima imbre\npiceo crassoque. *\nHedera iam dicitur in Asia nasci. *circiter\nurbis Romae annum ccccxxxx* negaverat Theophrastus,\nnec in India nisi in monte Mero, quin et Harpalum omni\nmodo laborasse, ut sereret eam in Medis frustra, Alexandrum\nvero ob raritatem ita coronato exercitu victorem ex India\n\n\n\nredisse exemplo Liberi patris. cuius dei et nunc adornat\nthyrsos galeasque etiam ac scuta in Thraciae populis sollemnibus\nsacris, inimica arboribus satisque omnibus, sepulchra\n, muros rumpens, serpentium frigori gratissima, ut\nmirum sit ullum honorem habitum ei.\nDuo genera prima, ut reliquarum, mas atque femina.\nmaior traditur mas et corpore et folio, duriore etiam ac\npinguiore et flore ad purpuram accedente; utriusque autem\nsimilis est rosae silvestri, nisi quod caret odore. species\nhorum generum tres: est enim candida ant nigra hedera\ntertiaque vocatur helix. etiamnum haec species dividuntur\nin alias, quoniam est aliqua fructu tantum candida, alia\net folio. fructum quoque candidum ferentium aliis densus\nacinus et grandior, racemis in orbem circumactis, qui\nvocantur corymbi, iidem. Silenici, cum est minor acinus,\nsparsior racemus, simili modo ut in nigra. alicui et semen\nnigrum, alii crocatum, cuius coronis poetae utuntur, foliis\nminus nigris, quam quidam Nysiam, alii Bacchicam vocant,\nmaximis inter nigras corymbis. quidam apud Graecos\netiamnum duo genera huius faciunt a colore acinorum,\nerythranum et chrysocarpum.\nPlurimas antem habet differentias helix, quoniam folio\nmaxime distat. parva sunt et angulosa concinnioraque,\ncum reliquorum generum simplicia sint. distat et longitudine\ninternodiorum, praecipue tamen sterilitate, quoniam\nfructum non gignit. quidam hoc aetatis esse, non generis\nexistimant primoque helicem esse, fieri hederam vetustate.\nhorum error manifestus intellegitur, quoniam helicis plura\n\n\n\ngenera reperiuntur, sed tria maxime insignia: herbacea ac\nvirens, quae plurima est, altera candido folio, tertia versicolori\n, quae Thracia vocatur. etiamnum herbaceae tenuiora\nfolia et in ordinem digesta densioraque; in alio genere\ndiversa omnia ea. in versicolori alia tenuioribus foliis et\nsimiliter ordinatis densioribusque est, alteri generi neglecta\nhaec omnia; maiora quoque aut minora sunt folia macularumque\nhabitu distant. et in candidis aliis sunt candidiora\n. adulescit in longitudinem maxime herbacea. arbores\nautem necat candida omnemque sucum auferendo tanta\ncrassitudine augetur, ut ipsa arbor fiat. signa eius folia\nmaxima atque latissima, mammae rigentes, quae sunt ceteris\ninflexae, racemi stantes ac subrecti. et quamquam\nomnium hederarum generi radicosa bracchia, huic tamen\nmaxime ramosa ac robusta, ab ea nigrae. sed proprium\nalbae, quod inter media folia emittit bracchia utrimque\nsemper amplectens, hoc et in muris, quamvis ambire non\npossit. itaque etiam pluribus locis intercisa vivit tamen\nduratque, et totidem initia radicum habet quot bracchia,\nquibus incolumis et solida arbores sugit ac strangulat.\nest et in fructu differentia albae nigraeque hederae, quoniam\naliis tanta amaritudo acini, ut aves non attingant.\nest et rigens hedera, quae sine adminiculo stat sola\nomnium generum, ob id vocata orthocissos, e diverso\nnumquam nisi humi repens chamaecissos.\nSimilis est hederae e Cilicia quidem primum\n\n\n\nprofecta, sed in Graecia frequentior, quam vocant smilacem\n, densis geniculata caulibus, spinosis frutectosa ramis,\nfolio hederaceo, parvo, non anguloso, a pediculo emittente\npampinos, flore candido, olente lilium. fert racemos labruscae\nmodo, non hederae, colore rubro, conplexa acinis\nmaioribus nucleos ternos, minoribus singulos, nigros durosque\n, infausta omnibus sacris et coronis, quoniam sit\nlugubris virgine eius nominis propter amorem iuvenis\nCroci mutata in hunc fruticem. id volgus ignorans plerumque\nfesta sua polluit hederam existimando, sicut in\npoetis aut Libero patre aut Sileno quis omnino scit quibus\ncoronentur?\nE smilace fiunt codicilli, propriumque materiae est, ut\nadmota auribus lenem sonum reddat.â€”Hederae mira\nproditur natura ad experienda vina, si vas fiat e ligno\neius, vina transfluere ac remanere aquam, si qua fuerit\nmixta.\nInter ea, quae frigidis gaudent, et aquaticos\nfrutices dixisse conveniat. principatum in his tenebunt\nharundines belli pacisque experimentis necessariae atque\netiam deliciis gratae.\nTegulo earum domus suas septentrionales populi operiunt\n, durantque aevis tecta talia; et in reliquo vero orbe\net camaras levissime suspendunt. chartisque serviunt calami\n, Aegyptii maxime cognatione quadam papyri. probatiores\ntamen Cnidii et qui in Asia circa Anaeticum lacum\nnascuntur. nostratibus fungosior subest natura, cartilagine\nbibula, quae cavo corpore intus, superne tenui inarescit\n\n\n\nligno, fissilis, praeacuta semper acie. geniculata cetero\ngracilitas nodisque distincta leni fastigio tenuatur in cacumina\n, crassiore paniculae coma, neque hac supervacua.\naut enim pro pluma strata cauponarum replet aut, ubi\nlignosiore induruit callo, sicut in Belgis, contusa et interiecta\nnavium commissuris feruminat textus glutino tenacior\nrimisque explendis fidelior pice.\nCalamis orientis populi bella conficiunt, calamis*\nmortem adcelerant pinna addita, calamis *spicula addunt\ninrevocabili hamo noxia* fitque et ex ipso telum aliud\nfracto in vulneribus. his armis solem ipsum obumbrant.\npropter hoc maxime serenos dies optant, odere ventos et\nimbres, qui inter illos pacem esse cogunt. ac si quis\nAethiopas, Aegyptum, Arabas, Indos, Scythas, Bactros,\nSarmatarum tot gentes et orientis omniaque Parthorum\nregna diligentius conputet, aequa ferme pars hominum in\ntoto mundo calamis superata degit. praecipuus hic usus\nin Creta bellatores suos nobilitavit. sed in hoc quoque,\nut ceteris in rebus, vicit Italia, quando nullus sagittis\naptior calamus quam in Rheno Bononiensi amne, cui\nplurima inest medulla pondusque volucre et contra flatus\nquoque pervicax libra. quippe non eadem gratia Belgicis\nhaec et Creticis commendatioribus. quamquam praeferuntur\nIndici, quorum alia quibusdam videtur natura, quando\net hastarum vicem praebent additis cuspidibus. harundini\nquidem Indicae arborea amplitude, quales vulgo in templis\nvidemus. differre mares ac feminas in his quoque Indi\n\n\n\ntradunt. spissius mari corpus, feminae capacius. navigiorumque\netiam vicem praestant, si credimus, singula\ninternodia. circa Acesinen amnem maxime nascitur.\nHarundo omnis ex una stirpe numerosa, atque etiam\nrecisa fecundius resurgit. radix natura vivax, geniculata\net ipsa. folia Indicis tantum brevia, omnibus vero a nodo\norsa conplexu tenues per ambitum inducunt tunicas, atque\na medio internodio cum plurimum desinunt vestire procumbuntque\n. latera harundini calamoque in rotunditate\nbina, super nodos alterno semper inguine, ut alterum a\ndextera fiat, alterum superiore geniculo ab laeva per vices.\ninde exeunt aliquando rami, qui sunt calami tenues.\nPlura autem genera. alia spissior densiorque\ngeniculis, brevibus internodiis, alia rarior maioribus, tenuiorque\net ipsa. calamus vero alius totus concavus, quem\nvocant syringian, utilissimus fistulis, quoniam nihil est ei\ncartilaginis atque carnis. Orchomenio et nodi continuo\nforamine pervii, quem auleticon vocant. hic tibiis utilior,\nfistulis ille. est alius crassiore ligno et tenui foramine.\nhunc totum fungosa replet medulla. alius brevior, alius\nprocerior, exilior crassiorque. fruticosissimus, qui vocatur\ndonax, non nisi in aquaticis natus, quoniam et haec\ndifferentia est, multum praelata harundine quae in siccis\nproveniat. suum genus sagittario calamo, ut diximus, sed\nCretico longissimis internodiis, obsequiumque quo libeat\nflecti calefacto. differentias faciunt et folia non multitudine\ntantum et longitudine, verum et colore. varia Laconicis\n\n\n\net ab ima parte densiora, quales in totum circa\nstagna gigni putant dissimiles amnicis longisque vestiri\nfoliis spatiosius a nodo scandente complexu. est et obliqua\nharundo, non in excelsitatem nascens, sed iuxta terram\nfruticis modo se spargens, suavissima in teneritate\nanimalibus. vocatur a quibusdam eletia. est et in Italia*\npalustris ex cortice tantum sub ipsa coma *nascens, adarea\nnomine*, utilissima dentibus, quoniam vis eadem est\nquae sinapi.\nDe Orchomenii lacus harundinetis accuratius dici cogit\nadmiratio antiqua. characian vocabant crassiorem firmioremque\n, plocimon vero subtiliorem, hanc in insulis fluvitantibus\nnatam, illam in ripis exspatiantis lacus. tertia est\nharundo tibialis calami, quem auleticon dicebant. nono\nhic anno nascebat.ur. nam et lacus incrementa hoc temporis\nspatio servabat, prodigiosus, si quando amplitudinem\nbiennio extendisset, quod notatum apud Chaeroniam infausto\nAtheniensium proelio est... aepe... Lebadia... vocatur\ninfluente Cephiso. cum igitur anno permansit inundatio\n, proficiunt in aucupatoriam quoque amplitudinem.\nvocabantur zeugitae, contra bombyciae maturius reciproco;\ngraciles, feminarum latiore folio atque candidiore, modica\nlanugine; at omnino nulla spadonum nomine insignibus.\n\n\n\nhinc erant armamenta ad inclutos cantus, non silendo et\nreliquo curae miraculo, ut venia sit argento iam potius\ncani. caedi solebant tempestivae usque ad Antigeniden\ntibicinem, cum adhuc simplici musica uterentur, sub arcturo\n. sic praeparatae aliquot post annos utiles esse incipiebant\n, tunc quoque multa domandae exercitatione et\ncanere tibiae ipsae edocendae, comprimentibus se linguis,\nquod erat illis theatrorum moribus utilius. postquam varietas\naccessit et cantus quoque luxuria, caedi ante solstitia\ncoeptae et fieri utiles in trimatu, apertioribus earum lingulis\nad flectendos sonos, quae inde sunt et hodie. sed\ntum ex sua quamque tantum harundine congruere persuasum\nerat, et eam, quae radicem antecesserat, laevae\ntibiae convenire, quae cacumen, dexterae, inmensum quantum\npraelatis quas ipse Cephisus abluisset. nunc sacrificae\nTuscorum e buxo, ludicrae vero e loto ossibusque\nasininis et argento fiunt.—Aucupatoria harundo e Panhormo\nlaudatissima, piscatoria Abaritana ex Africa.\nHarundinis Italiae usus ad vineas maxime. Cato\nseri eam iubet in umidis agris bipalio subacto prius solo,\noculis dispositis intervallo ternorum pedum, simul et corrudae\n, unde asparagi fiant, concordare amicitiam, salicis\nvero circa.\nqua nulla aquaticarum utilior, licet\npopuli vitibus placeant et Caecuba educent, licet alni saepibus\nmuniant contraque erumpentium amnium impetus\nriparum muro in tutela ruris excubent in aqua satae densius\ncaesaeque innumero herede prosint.\nSalicis etiam plura genera. namque et in proceritatem\nmagnam emittunt iugis vinearum perticas pariuntque\nbalteo corticis vincula, et aliae virgas sequacis ad\nvincturas lentitiae, aliae praetenues viminibus texendis spectabili\nsubtilitate, rursus aliae firmiores corbibus ac plurimae\nagricolarum supellectili, candidiores ablato cortice lenique\ntractatu maioribus vasis, quam ut e corio fiant eadem,\natque etiam supinarum in delicias cathedrarum aptissimae.\ncaedua salici fertilitas densiorque tonsura ex brevi pugno\nverius quam ramo, non, ut remur, in novissimis curanda\narbore. nullius quippe tutior reditus est minorisve inpendi\nant tempestatium securior.\nTertium locum ei in aestimatione ruris Cato\nadtribuit prioremque quam olivetis quamque frumento aut\npratis, nec quia desint alia vincula. siquidem et genistae\net populi et ulmi et sanguinei frutices et betullae et\nharundo fissa et harundinum folia, ut in Liguria, et vitis\nipsa recisisque aculeis rubi alligant et intorta corylus—\nmirumque contuso ligno alicui maiores ad vincula esse\nvires—, salici tamen praecipua dos. finditur Graeca\nrubens, candidior Amerina, sed paulo fragilior, ideo solido\nligat nexu. in Asia tria genera observant: nigram utiliorem\nviminibus, candidam agricolarum usibus, tertiam, quae\nbrevissima est, helicem vocant. apud nos quoque multi\ntotidem generibus nomina inponunt, viminalem vocant eandemque\npurpuream, alteram nitelinam a colore, quae sit\ntenuior, tertiam Gallicam, quae tenuissima.\nNec in fruticum nec in veprium cauliumve neque\nin herbarum aut alio ullo quam suo genere numerentur\niure scirpi fragiles palustresque*, e quibus *[et] tegulum\ntegetesque*, detracto cortice candelae luminibus et funeribus\nserviunt. firmior quibusdam in locis eorum rigor.\nnamque iis velificant non in Pado tantum nautici, verum\net in mari piscator Africus praepostero more velum intra\nmalos suspendens, et mapalia sua Mauri tegunt, proximeque\naestimanti hoc videantur esse, quod in interiore parte\nmundi papyrum.\nSui, sed frutectosi generis sunt inter aquaticas\net rubi atque sabuci, fungosi generis, aliter tamen quam\nferulae, quippe plus ligni est, utique sabuco, ex qua magis\ncanoram bucinam tubamque credit pastor ibi caesa, ubi\ngallorum cantum frutex ille non exaudiat. rubi mora ferunt\net alio genere similitudinem rosae quae vocatur cynosbatos\n. tertium genus Idaeum vocant Graeci a loco, teneri\nus quam cetera minoribusque spinis et minus aduncis.\nflos eius contra lippitudines inlinitur ex melle et igni\nsacro; contra stomachi quoque vitia bibitur ex aqua.\nsabuci acinos habent nigros atque parvos, umoris lenti,\ninficiendo maxime capillo. qui et ipsi aqua decocti manduntur\n.\nUmor et corpori arborum est, qui sanguis\nearum intellegi debet, non idem omnibus: ficis lacteus—\nhuic ad caseos figurandos coaguli vis—, cerasis cumminosus\n, ulmis salivosus, lentus ac pinguis, malis, vitibus,\npiris aquosus. vivaciora quibus lentior. atque in totum\ncorpori arborum, ut reliquorum animalium, cutis, sanguis,\ncaro, nervi, venae, ossa, medullae. pro cute cortex. mirum\n, is in moro medicis sucum quaerentibus vere hora\ndiei secunda lapide incisus manat, altius fractus siccus\nvidetur. proximi plerisque adipes. hi vocantur a colore\nalburnum, mollis ac pessima pars ligni, etiam in robore\nfacile putrescens, teredini obnoxia, quare semper amputabitur\n. subest huic caro, carni ossa, id est materiae\noptimum. alternant fructus quibus siccius lignum, ut\nolea, magis quam quibus carnosum, ut cerasus. nec omnibus\nadipes carnesve largae, uti nec animalium acerrimis.\nneutrum habent buxus, cornus, olea, nec medullam minimumque\netiam sanguinis, sicuti ossa non habent sorba,\ncarnem sabuci—at plurimam ambae medullam—nec\nharundines maiore ex parte.\nIn quarundam arborum carnibus pulpae venaeque\nsunt. discrimen earum facile; venae latiores candidioresque\n. pulpae fissilibus insunt. ideo fit, ut aure ad\ncaput trabis quamlibet praelongae admota ictus ab altero\ncapite vel graphii sentiantur penetrante rectis meatibus\nsono, unde deprehenditur, an torta sit materies nodisque\nconcisa. quibus sunt tubera, sicut sunt in came glandia,\n\n\n\nin iis nec vena nec pulpa, quodam callo carnis in se convoluto\n. hoc pretiosissinum in citro et acere. cetera mensarum\ngenera fissis arboribus circinantur in pulpam; alioqui\nfragilis esset vena in orbem arboris caesa. fagis pectines\ntraversi in pulpa. apud antiquos inde et vasis honos.\nM'. Curius iuravit se nihil ex praeda attigisse praeter guttum\nfaginum, quo sacrificaret.—Lignum in longitudinem\nfluvitat, ut quaeque pars fuit ab radice, validius sidit.—\nquibusdam pulpa sine venis mero stamine et tenui constat\n. haec maxime fissilia. alia frangi celeriora quam findi,\nquibus pulpa non est, ut oleae, vites. at e contrario totum\ne carne corpus fico, tota ossea ilex, ornus, robur, cytisus,\nmorus, hebenus, lotos et quae sine medulla esse diximus.\nceteris nigricans color, fulva cornus in venabulis nitet incisuris\nnodata propter decorem. cedrus et larix et iuniperus\nrubent.\nlarix femina habet quam Graeci vocant\naegida mellei coloris. *hoc lignum proximum medullae est.\nin abiete lusson Graeci vocant*. inventum pictorum tabellis\ninmortale nullisque fissile rimis. * cedri quoque durissima\nquae medullae proxima, ut in corpore ossa, deraso\nmodo limo. et sabuci interiora mire firma traduntur,\nquidamque venabula ex ea praeferunt omnibus, constat\nenim ex cute et ossibus.\nCaedi tempestivum quae decorticentur et teretes\n\n\n\nad templa ceteraque usus rotundi, cum germinant, alias\ncortice inextricabili et carie subnascente ei materiaque\nnigrescente; tigna et quibus aufert securis corticem a\nbruma ad favonium aut, si praevenire cogamur, arcturi\noccasu et ante eum fidiculae, novissima ratione solstitio.\ndies siderum horum reddentur suo loco. vulgo satis\nputant observare, ne qua dedolanda sternatur ante editos\nsuos fructus. robur vere caesum teredinem sentit,\nbruma autem neque vitiatur neque pandatur, alias obnoxium\netiam, ut torqueat sese findatque, quod in subere\ntempestive quoque caeso evenit. infinitum refert et lunaris\nratio, nec nisi a xx in xxx caedi volunt. inter\nomnes vero convenit utilissime in coitu eius sterni, quem\ndiem alii interlunii, alii silentis lunae appellant. sic certe\nTiberius Caesar concremato ponte naumachiario larices ad\nrestituendum caedi in Raetia praefinivit. quidam dicunt,\nut in coitu et sub terra sit luna, quod fieri non potest\nnisi noctu. si competant coitus in novissimum diem brumae\n, illa fit aeterna materies; proxime, cum supra dictis\nsideribus. quidam et canis ortum addunt, et sic caesas\nmaterias in forum Augustum. nec novellae autem ad materiem\nnec veteres utilissimae. circumcisas quoque in\nmedullam aliqui non inutiliter relinquunt, ut omnis umor\nstantibus defluat. mirum apud antiquos primo Punico bello\nclassem Duilli imperatoris ab arbore LX die navigavisse,\ncontra vero Hieronem regem ccxx naves effectas diebus\nXLV tradit L. Piso. secundo quoque Punico Scipionis\nclassis XL die a securi navigavit. tantum tempestivitas\netiam in rapida celeritate pollet.\nCato hominum summus in omni usu de materiis\nhaec adicit: Prelum ex sappino atra potissimum\n\n\n\nfacito. ulmeam, pineam, nuceam, hanc atque\naliam materiem omnem cum ecfodies, luna\ndecrescente eximito post meridiem sine vento\naustro. tum erit tempestiva, cum semen suum\nmaturum erit. cavetoque per rorem trahas aut\ndoles. idemque mox: Nisi intermestri lunaque dimidiata\nne tangas materiem. quam effodias aut\npraecidas abs terra. diebus VII proximis, quibus\nluna plena fuerit, optime eximitur. omnino caveto\nni quam materiem doles neve caedas neve\ntangas nisi siccam, neve gelidam neve rorulentam\n. —Tiberius item et in capillo tondendo servavit interlunia\n. M. Varro adversus defluvia praecipit observandum\nid a pleniluniis.—\n<1> Larici et magis abieti succisis umor diu defluit\n. haec omnium arborum altissimae ac rectissimae.\nnavium malis antemnisque propter levitatem praefertur\nabies. communia his pinoque, ut quadripertitos venarum\ncursus bifidosve habeant vel omnino simplices. fabrorumin intestina opera medulla sectilis optima quadripertitis,\n.... materies et mollior quam ceterae. intellectus in cortice\nprotinus peritis. abietis quae pars a terra fuit, enodis\nest. haec qua diximus ratione fluviata detoratur atque\nita sappinus vocatur, superior pars nodosa duriorque\n\n\n\nfusterna. et in ipsis autem arboribus robustiores aquiloniae\npartes, et in totum deteriores ex umidis opacisque,\nspissiores ex apricis ac diuturnae. ideo Romae infernas\nabies supernati praefertur.\nEst per se gentium quoque in his differentia. Alpibus\nAppenninoque laudatissimae, in Gallia Iuribus ac monte\nVosego, in Corsica, Bithynia, Ponto, Macedonia. deterior\nAenianica et Arcadica, pessima Parnasia et Euboica, quoniam\nramosae ibi et contortae putrescentesque facile. at\ncedrus in Creta, Africa, Syria laudatissima. cedri oleo\nperuncta materies nec tiniam nec cariem sentit. iunipero\neadem virtus quae cedro. vasta haec in Hispania maximeque\nVaccaeis. medulla eius ubicumque solidior etiam\nquam cedris. publicum omnium vitium vocant spiras,\nubi convolvere se venae atque nodi. inveniuntur in quibusdam\n, sicut in marmore, centra, id est duritia clavo\nsimilis, inimica serris. et quaedam forte accidunt, ut lapide\ncomprehenso aut recepto in corpus aut alterius arboris\nramo. <2> Megaris diu stetit oleaster in foro, cui\nviri fortes adfixerant arma, quae cortice ambiente aetas\nlonga occultaverat, fuitque arbor illa fatalis excidio urbis\npraemonitae oraculo, cum arbor arma peperisset, quod\nsuccisae accidit ocreis galeisque intus repertis. ferunt\nlapides ita inventos ad continendos partus esse remedio.\nAmplissima arborum ad hoc aevi existimatur Romae\nvisa, quam propter miraculum Tiberius Caesar in\neodem ponte naumachiario exposuerat advectam cum reliqua\nmaterie, duravitque ad Neronis principis amphitheatrum\n. fruit autem trabs ea e larice, longa pedes cxx,\nbipedali crassitudine aequalis, quo intellegebatur vix credibilis\nreliqua altitudo fastigium ad cacumen aestimantibus\n. fuit memoria nostra et in porticibus saeptorum a\nM. Agrippa relicta aeque miraculi causa, quae diribitorio\nsuperfuerat, XX pedibus brevior, sesquipedali crassitudine.\nabies admirationis praecipuae visa est in nave, quae ex\nAegypto Gai principis iussu obeliscum in Vaticano circo\nstatutum quattuorque truncos lapidis eiusdem ad sustinendum\neum adduxit. qua nave nihil admirabilius visum in\nmari certum est. CXX modium lentis pro saburra ei fuere.\nlongitudo spatium obtinuit magna ex parte Ostiensis portus\nlatere laevo. ibi namque demersa est Claudio principe\ncum tribus molibus turrium altitudine in ea exaedificatis\nobiter Puteolano pulvere advectisque. arboris eius\ncrassitudo quattuor hominum ulnas conplectentium implebat\n, vulgoque auditur LXXX nummum et pluris malos venundari\nad eos usus, rates vero conectiXL sestertium\nplerasque. at in Aegypto ac Syria reges inopia abietis\ncedro ad classes feruntur usi. maxima [ea] in Cypro\ntraditur ad undeciremem Demetri succisa CXXX pedum,\ncrassitudinis vero ad trium hominum conplexum. Germaniae\npraedones singulis arboribus cavatis navigant, quarum\n\n\n\nquaedam et xxx homines ferunt. <3> spississilma\nex omni materie, ideo et gravissima iudicatur hebenus et\nbuxus, graciles natura. neutra in aquis fluvitat, nec suber,\nsi dematur cortex, nec larix. ex reliquis spississima lotos,\nquae Romae ita appellatur, dein robur exalburnatum. et\nhuic nigricans color magisque etiam cytiso, quae proxime\naccedere hebenum videtur, quamquam non desunt qui\nSyriacas terebinthos nigriores adfirment. celebravit et Thericles\nnomine calices ex terebintho solitus facere torno;\nperquam probatur materies. omnium haec sola ungui vult\nmeliorque fit oleo. colos mire adulteratur iuglande ac\npiro silvestri tinctis atque in medicamine decoctis. omnibus\nquae diximus spissa firmitas. ab iis proxima est\ncornus, quamquam non potest videri materies propter\nexilitatem, sed lignum non alio paene quam ad radios\nrotarum utile aut si quid cuneandum sit in ligno clavisve\nfigendum ceu ferreis. ilex item et oleaster et olea atque\ncastanea, carpinus, populus. haec et crispa aceris modo,\nsi ulla materies idonea esset ramis saepe deputatis. castratio\nilia est adimitque vires. de cetero plerisque horum,\nsed utique robori, tanta duritia, ut terebrari nisi madefactum\nnon queat et ne sic quidem adactus avelli clavus.\ne diverso clavum non tenet cedrus. mollissima tilia. eadem\nvidetur et calidissima. argumentum adferunt quod\ncitissime ascias retundat. calidae et morus, laurus, hederae\net omnia, e quibus igniaria fiunt.\nExploratorum hoc usus in castris pastorumque\nrepperit, quoniam ad excudendum ignem non semper lapidis\noccasio est. teritur ergo lignum ligno ignemque concipit\n\n\n\nadtritu, excipiente materie aridi fomitis, fungi vel foliorum\nfacillimo conceptu. sed nihil hedera praestantius\nquae teratur, lauro quae terat. probatur et vitis e silvestribus\n—alia quam labrusca—, et ipsa hederae modo\narborem scandens. frigidissima quaecumque aquatica, lentissima\nautem et ideo scutis faciendis aptissima quorum\nplaga contrahit se protinus cluditque suum vulnus et ob\nid contumacius tramittit ferrum, in quo sunt genere\nvitis, vitex, salix, tilia, betulla, sabucus, populus utraque.\nlevissimae ex his vitex, salix ideoque utilissimae; omnes\nautem ad cistas quaeque flexili crate constent. habent\net candorem, rigorem et in sculpturis facilitatem. est len-\ntitia platano, sed madida, sicut alno. siccior eadem ulmo,\nfraxino, moro, ceraso, sed ponderosior. rigorem fortissime\nservat ulmus, ob id cardinibus coassamentisque portarum\nutilissima, quoniam minime torquetur, permutanda\ntantum sic, ut cacumen ab inferiore sit cardine, radix\nsuperior. palma est.... similis et suberis materies,\nspissae et malus pirusque, nec non acer, sed fragile, et\nquaecumque crispa. in omnibus silvestria et mascula differentia\nm cuiusque generis augent. et infecunda firmiora\n\n\n\nfertilibus, nisi quo in genere mares ferunt, sicut cupressus\net cornus.\nCariem vetustatemque non sentiunt cupressus,\ncedrus, hebenus, lotus, buxum, taxus, iuniperus, oleaster,\nolea, e reliquis tardissime larix, robur, suber, castanea,\niuglans. rimam fissuramque non capit sponte cedrus, cupressus\n, olea, buxum.\nMaxime aeternam putant hebenum et cupressum\ncedrumque, claro de omnibus materiis iudicio in templo\nEphesiae Dianae, utpote cum tota Asia extruente cxx\nannis peractum sit. convenit tectum eius esse e cedrinis\ntrabibus. de simulacro ipso deae ambigitur. ceteri ex\nhebeno esse tradunt, Mucianus III cos. ex iis, qui proxime\nviso eo scripsere, vitigineum et numquam mutatum\nsepties restituto templo, hanc materiam elegisse Endoeon,\netiam nomen artificis nuncupans, quod equidem miror,\ncum antiquiorem Minerva quoque, non modo Libero patre,\nvetustatem ei tribuat. adicit multis foraminibus nardo\nrigari, ut medicatus umor alat teneatque iuncturas—quas\net ipsas esse modico admodum miror—, valvas esse e\ncupresso et iam CCCC prope annis durare materiem omnem\nnovae similem. id quoque notandum, valvas in glutinis\ncompage quadriennio fuisse. cupressus in eas electa, quoniam\npraeter cetera in uno genere materiae nitor maxime\nvaleat aeternus. non et simulacrum Veiovis in arce e\ncupresso durat a condita urbe DLXI anno dicatum? memorabile\n\n\n\net Uticae templum Apollinis, ubi cedro Numidica\ntrabes durant ita, ut positae fuere prima urbis eius\norigine annis MCLXXVIII, et in Hispania Sagunti templum\nDianae a Zacyntho advectae cum conditoribus annis cc\nante excidium Troiae, ut auctor est Bocchus; infra ipsum\noppidum id habent—pepercit religione inductus Hannibal\n—iuniperi trabibus etiam nunc durantibus. super\nomnia memoraturaedis Aulide eiusdem deae saeculis ante\nTroianum bellum exaedificata, quonam genere materiae,\nscientia oblitterata. in plenum dici potest utique quae\nodore praecellant, eas et aeternitate praestare. a praedictis\nmorus proxume laudatur, quae vetustate etiam nigrescit\n. et quaedam tamen in aliis diuturniora sunt usibus\nquam alia: ulmus in perflatu firma, robur defossum et in\naquis quercus obruta. eadem supra terram rimosa facit\nopera torquendo sese. larix in umore praecipua et alnus\nnigra. robur marina aqua conrumpitur. non inprobatur\net fagus in aqua et iuglans, hae quidem in iis quae defodiuntur\nvel principales, item iuniperus, eadem et subdialibus\naptissima. fagus et cerrus celeriter marcescunt.\naesculus quoque umoris inpatiens. contra adacta in terram\nin palustribus alnus aeterna onerisque quantilibet\npatiens. cerasus firma, ulmus et fraxinus lentae, sed facile\npandantur, flexiles tamen, stantesque ac circumcisura\nsiccatae fideliores. laricem in maritimis navibus obnoxiam\n\n\n\nteredini tradunt, omniaque praeterquam oleastrum et\noleam. quaedam enim in mari, quaedam in terra vitiis\nopportuniora.\nInfestantium quattuor genera: teredines capite\nad portionem grandissimo rodunt dentibus. hae tantum\nin mari sentiuntur, nec aliam putant teredinem proprie\ndici. terrestres tinias vocant, culicibus vero similes\nthripas. quartum est et e vermiculorum genere, et eorum\nalii putrescente suco ipsa materie, alii pariuntur sicut in\narboribus ex eo, qui cerastes vocatur. cum tantum erosit\n, ut circumagat se, generat alium. haec nasci prohibet\nin aliis amaritudo, ut cupresso, in aliis duritia, ut buxo.\ntradunt et abietem circa germinationes decorticatam qua\ndiximus luna aquis non corrumpi. Alexandri Magni\ncomites prodiderunt in Tylo Rubri maris insula arbores\nesse, ex quibus naves fierent; quas ducentis annis\ndurantes inventas, etsi mergerentur, incorruptas. in eadem\nesse fruticem baculis tantum idoneae crassitudinis, varium\ntigrium maculis, ponderosum et, cum in spissiora decidat,\nvitri modo fragilem.\nApud nos materiae finduntur aliquae sponte,\nob id architecti eas fimo inlitas siccari iubent, ut adflatus\nne noceant. pondus sustinere validae abies, larix,\netiam in traversum positae. robur, olea incurvantur ceduntque\nponderi. illae renituntur nec temere rumpuntur,\npriusque carie quam viribus deficiunt. et palmae arbor\nvalida; in diversum enim curvatur, [et populus] cetera\n\nomnia in inferiora pandantur, palma ex contrario fornicatim\n. pinus et cupressus adversus cariem tiniasque firmissimae\n. facile pandatur iuglans, fiunt enim et ex ea\ntrabes. frangi se praenuntiat crepitu, quod et in Antandro\naccidit, cum e balineis territi sono profugerunt. pinus\n, piceae, alni ad aquarum ductus in tubos cavantur;\nobrutae terra plurimis duraturae annis eaedem, si non\nintegantur, cito senescunt, mirum in modum fortiores, si\numor extra quoque supersit.\nFirmissima in rectum abies, eadem valvarum paginis\net ad quaecumque libeat intestina opera aptissima\nsive Graeco sive Campano sive Siculo fabricae artis genere\n, spectabilis ramentorum crinibus, pampinato semper\norbe se volvens ad incitatos runcinae raptus, eadem e\ncunctis maxime sociabilis glutino in tantum, ut findatur\nante, qua solida est.\nMagna autem et glutinatio propter ea, quae\nsectilibus laminis aut alio genere operiuntur. stamineam\nin hoc usu probant venam, et vocant ferulaceam argumento\nsimilitudinis, quoniam lacunosa et crispa in omni\ngenere glutinum abdicant. quaedam et inter se et cum\naliis insociabilia glutino, sicut robur, nec fere cohaerent\nnisi similia natura, ut si quis lapidem lignumque coniungat\n\n\n\n. cornum maxime odit sorbus, carpinus, buxus, postea\ntilia. cuicumque operi facilia flexilia omnia, quae lenta\ndiximus, praeterque morus et caprificus. forabilia ac sec-\ntilia, quae modice umida. arida enim latius quam teras\ncedunt, viridia praeter robur et buxum pertinacius resistunt\nserrarumque dentes replent aequalitate inerti. qua\nde causa alterna inclinatione egerunt scobem.\nOboedientissima quocumque in opere fraxinus, eademque\nhastis corylo melior, cornu levior, sorbo lentior, Gallica\nvero etiam ad currus flexili levitate. aemularetur\nulmus, ni pondus esset in culpa. facilis et fagus,\nquamquam fragilis et tenera. eadem sectilibus lamnis in\ntenui flexilis capsisque ac scrineis sola utilis. secatur in\nlamnas praetenues et ilex, colore quoque non ingrata, sed\nmaxime fida iis, quae terantur, ut rotarum axibus, ad\nquos lentore fraxinus sicut duritia ilex et utroque legitur\nulmus. sunt vero et parvi usus fabriliium ministeriorum\ninsignes, ideoque proditum, terebris vaginas ex oleastro,\nbuxo, ilice, ulmo, fraxino utilissimas fieri, ex iisdem malleos\n, maioresque e pinu et ilice. et his autem maior ad\nfirmitatem causa tempestivae caesurae quam inmaturae,\nquippe cum ex olea, durissimo ligno, cardines in foribus\ndiutius immoti plantae modo germinaverint. Cato vectes\naquifolios, laureos, ulmeos fieri iubet, Hyginus manubria\nrusticis carpinea, iligna, cerrea.\nQuae in lamnas secentur quorumque operimento vestiatur\nalia materies, praecipua sunt citrum, terebinthus,\n\n\n\naceris genera, buxum, palma, aquifolium, ilex, sabuci radix\n, populus. dat et alnus, ut dictum est, tuber sectile,\nsicut citrum acerque. nec aliarum tuber iam in pretio.\nmedia pars arborum crispior et, quo propior radici, minoribus\nmagisque flexilibus maculis. haec prima origo\nluxuriae arborum, alia integi et vilioris ligni e pretiosiore\ncorticem fieri. ut una arbor saepius veniret, excogitatae\nsunt et ligni bratteae. nec satis, coepere tingui animalium\ncornua, dentes secari lignumque ebore distingui, mox\noperiri. placuit deinde materiem et in mari quaeri. testudo\nin hoc secta, nuperque portentosis ingeniis principatu\nNeronis inventum, ut pigmentis perderet se plurisque\nveniret imitata lignum. sic lectis pretia quaeruntur,\nsic terebinthum vinci iuvat, sic citrum pretiosius fieri,\nsic acer decipi. modo luxuria non fuerat contenta ligno,\niam lignum et e testudine facit.\nVita arborum quarundam inmensa credi potest\n, si quis profunda mundi et saltus inaccessos cogitet.\nverum ex iis, quas memoria hominum custodit, durant in\nLiternino Africani prioris manu satae olea, item myrtus\neodem loco conspicuae magnitudinis—subest specus, in\nquo manes eius custodire draco traditur—, Romae vero\nlotos in Lucinae area, anno, qui fuit sine magistratibus,\nCCCLXXIX urbis aede condita. incertum, ipsa quanto vetustior\n; esse quidem vetustiorem non est dubium, cum ab\neo luco Lucina nominetur. haec nunc D circiter annum\nhabet. antiquior, sed incerta eius aetas, quae capillata\n\n\n\ndicitur, quoniam Vestalium virginum capillus ad eam\ndefertur.\nVerum altera lotos in Volcanali, quod Romulus\nconstituit ex victoria de decumis, aequaeva urbi intellegitur\n, ut auctor est Masurius. radices eius in forum\nusque Caesaris per stationes municipiorum penetrant. fuit\ncum ea cupressus aequalis, circa suprema Neronis principis\nprolapsa atque neglecta.\nVetustior autem urbe in Vaticano ilex, in qua\ntitulus aereis litteris Etruscis religione arborem iam turn\ndignam fuisse significant. Tiburtes quoque originem multo\nante urbem Romam habent. apud eos extant ilices tres\netiam Tiburno coinditore eorum vetustiores, apud quas inauguratus\ntraditur. fuisse autem eum tradunt filium\nAmphiarai, qui apud Thebas obierit una aetate ante Iliacum\nbellum.\nSunt auctores et Delphicam platanum Agamemnonis\nmanu satam et alteram in Caphya Arcadiae loco.\nsunt hodie ex adverse Iliensium urbis iuxta Hellespontum\nin Protesilai sepulchre arbores, quae omnibus ex\neo aevis, cum in tantum adcrevere, ut Ilium aspiciant,\ninarescunt rursusque adolescunt. iuxta urbem autem\nquercus in Ili tumulo tunc satae dicuntur, cum coepit\nIlium vocari.\nArgis olea etiamnum durare dicitur, ad quam\nin tauram mutatam Argus alligaverit. in Ponto citra\nHeracleam arae sunt Iovis στρατίου cognomine, ibi quercus\nduae ab Hercule satae. in eodem tractu portus Amyci\n\n\n\nest, Bebryce rege interfecto clarus. eius tumulus a supremo\ndie lauro tegitur, quam insanam vocant, quoniam,\nsi quid ex ea decerptum inferatur navibus, iurgia fiunt,\ndonec abiciatur. regionem Aulocrenen diximus, per quam\nApamea in Phrygiam itur. ibi platanus ostenditur, ex\nqua pependerit Marsuas victus ab Apolline, quae iam tum\nmagnitudine electa est. nec non palma Deli ab eiusdem\ndei aetate conspicitur, Olympiae oleaster, ex quo\nprimus Hercules coronatus est, et nunc custoditur religio\n. Athenis quoque olea durare traditur in certamine\nedita a Minerva.\nEx diverso brevissima vita est punicis, fico, malis\n, et ex his praecocibus brevior quam serotinis, dulcibus\nquam acidis, et dulciori in punicis, item in vitibus,\npraecipueque fertilioribus. Graecinus auctor est sexagenis\nannis durasse vites. videntur et aquaticae celerius\ninterire. senescunt quidem velociter, sed e radicibus repullulant\nlaurus et mali et punicae. firmissimae ergo ad\nvivendum oleae, ut quas durare annis cc inter auctores\nconveniat.\nEst in suburbano Tusculani agri colle, qui Corne\nappellatur, lucus antiqua religione Dianae sacratus a Latio\n, velut arte tonsili coma fagei nemoris. in hoc arborem\neximiam aetate nostra amavit Passienus Crispus bis\ncos., orator, Agrippinae matrimonio et Nerone privigno\nclarior postea, osculari conplectique eam solitus, non modo\ncubare sub ea vinumque illi adfundere. vicina luco est\nilex, et ipsa nobilis XXXIV pedum ambitu caudicis, decem\n\narbores emittens singulas magnitudinis visendae silvamque\nsola faciens.\nHedera necari arbores certum est. similem quidam\net in visco, tametsi tardiorem, iniuriam earum arbitrantur\n. namque et hoc praeter fructus adgnascitur, non\nin novissimis mirabile. quaedam enim in terra gigni non\npossunt et in arboribus nascuntur. namque cum suam\nsedem non habeant, in aliena vivunt, sicut viscum et in\nSyria herba quae vocatur cadytas, non tantum arboribus,\nsed ipsis etiam spinis circumvolvens sese, item circa\nTempe Thessalica quae polypodion vocatur et quae dolichos\nac serpyllum. oleastro quoque deputato quod gignatur\n, vocant phaunos; quod vero in spina fullonia, hippopha\neston, cauliculis inanibus, foliis parvis, radice alba,\ncuius sucus ad detractiones in comitiali morbo utilissimus\nhabetur.\nVisci tria genera. namque in abiete, larice stelin\ndicit Euboea nasci, hyphear Arcadia, viscum autem\nin quercu, robore, ilice, piro silvestri, terebintho, nec non\net aliis arboribus adgnasci plerique. copiosissimum in\nquercu quod hyphear vocant. in omni arbore, excepta\n\n\n\nilice et quercu, differentiam facit.. odor virusque, et\nfolium non iucundi odoris, utroque visci amaro et lento.\nhyphear ad saginanda pecora utilius. vitia modo purgat\nprimo, dein pinguefacit quae suffecere purgationi; quibus\nsit aliqua tabes intus, negant durare. ea medendi ratio\naestatis quadragenis diebus. adiciunt discrimen: visco in\niis, quae folia amittant, et ipsi decidere, contra inhaerere\nnato in aeterna fronde. omnino autem satum nullo modo\nnascitur nec nisi per alvum avium redditum, maxime palumbis\nac turdi. haec est natura, ut nisi maturatum in\nventre avium non proveniat. altitudo eius non excedit\ncubitalem, semper frutectosi ac viridis. mas fertilis, femina\nsterilis, nisi quod et fertilis aliquando non fert.\nViscum fit ex acinis, qui colliguntur messium\ntempore inmaturi. nam si accessere imbres, amplitudine\nquidem augentur, visco vero marcescunt. siccantur deinde\net aridi tunduntur ac conditi in aqua putrescunt duodenis\nfere diebus, unumque hoc rerum putrescendo gratiam\ninvenit. inde in profluente, rursus malleo tusi, amissis\ncorticibus interiore came lentescunt. hoc est viscum pinnis\navium tactu ligandis oleo subactum, cum libeat insidias\nmoliri.\nNon est omittenda in hac re et Galliarum admiratio\n. nihil habent Druidae—ita suos appellant magos\n-visco et arbore, in qua gignatur, si modo sit robur,\nsacratius. iam per se roborum eligunt lucos nec ulla\n\n\n\nsacra sine earum fronde conficiunt, ut inde appellati quoque\ninterpretatione Graeca possint Druidae videri. enimvero\nquidquid adgnascatur illis e caelo missum putant\nsignumque esse electae ab ipso deo arboris. est autem\nid rarum admodum inventu et repertum magna religione\npetitur et ante omnia sexta luna, quae principia mensum\nannorumque his facit et saeculi post tricesimum annum,\nquia iam virium abunde habeat nec sit sui dimidia. omnia\nsanantem appellant suo vocabulo. sacrificio epulisque rite\nsub arbore conparatis duos admovent candidi coloris tauros\n, quorum cornua tum primum vinciantur. sacerdos\ncandida veste cultus arborem scandit, falce aurea demetit\n, candido id excipitur sago. tum deinde victimas immolant\nprecantes, suum donum deus prosperum faciat iis\nquibus dederit. fecunditatem eo poto dari cuicumque animalium\nsterili arbitrantur, contra venena esse omnia remedio\n. tanta gentium in rebus frivolis plerumque religio\nest.\nNatura arborum terra marique sponte sua provenientium\ndicta est; restat earum, quae arte et humanis\ningeniis fiunt verius quam nascuntur. sed prius mirari\nsuccurrit, quae retulimus paenuria pro indiviso possessa\nferis, depugnante cum his homine circa caducos\nfructus, circa pendentes vero et cum alitibus, in tanta\n\n\n\ndeliciarum pretia venisse, clarissimo, ut equidem arbitror,\nexemplo L. Crassi atque Cn. Domiti Ahenobarbi. Crassus\norator fuit in primis nominis Romani. domus ei\nmagnifica, sed aliquanto praestantior in eodem Palatio\nQ. Catuli, qui Cimbros cum C. Mario fudit, multo vero\npulcherrima consensu omnium aetate ea in colle Viminali\nC. Aquili, equitis Romani clarioris illa etiam quam iuris\ncivilis scientia, cum tamen obiecta Crasso sua est. nobilissimarum\ngentium ambo censuram post consulatus simul\ngessere anno conditae urbis DCLXII frequentem iurgiis\npropter dissimilitudinem morum. tum Cn. Domitius, ut\nerat vehemens natura, praeterea accensus odio, quod ex\naemulatione avidissimum est, graviter increpuit tanti censorem\nhabitare, |LX| HSpro domo eius identidem promittens\n, et Crassus, ut praesens ingenio semper, ut faceto\nlepore sollers, addicere se respondit exceptis sex arboribus\n. ac ne uno quidem denario, si adimerentur, emptam\nvolente Domitio, Crassus: Utrumne igitur ego sum,\ninquit, quaeso, Domiti, exemplo gravis et ipsa\nmea censura notandus, qui domo, quae mihi hereditate\nobvenit, comiter habitem, an tu, qui sex\narbores |LX| aestimes? haec fuere lotoe patula ramorum\nopacitate lascivae, Caecina Largo e proceribus crebro\niuventa nostra eas in domo sua ostentante, duraveruntque\n—quoniam et de longissimo aevo arborum diximus—\nad Neronis principis incendia cultu virides iuvenesque,\nii princeps ille adcelerasset etiam arborum mortem. ac\n\n\n\nne quis vilem de cetero Crassi domum nihilque in ea\niurganti Domitio fuisse licendum praeter arbores iudicet,\niam columnas VI Hymetti marmoris, aedilitatis gratia ad\nscenam ornandam advectas, in atrio eius domus statuerat,\ncum in publico nondum essent ullae marmoreae. tam\nrecens est opulentia, tantoque tunc plus honoris arbores\ndomibus adferebant, ut sine illis ne inimicitiarum quidem\npretium servaverit Domitius.\nFuere ab his et cognomina antiquis: Frondicio militi\nilli, qui praeclara facinora Volturnum transnatans fronde\ninposita adversus Hannibalem edidit, Stolonum Liciniae\ngenti. ita appellatur in ipsis arboribus fruticatio inutilis,\nunde et pampinatio inventa primo Stoloni dedit nomen.\nfuit et arborum cura legibus priscis, cautumque est XII\ntabulis ut, qui iniuria cecidisset alienas, lueret in singulas\naeris xxv. quid existimamus? venturasne eas credidisse\nad supra dictam aestimationem illos, qui vel frugiferas\ntanti taxaverant? nec minus miraculum in porno est\nmultarum circa suburbana fructu annuo addicto binis milibus\nnummum, maiore singularum reditu quam erat apud\nantiquos praediorum. ob hoc insita et arborum quoque\nadulteria excogitata sunt, ut nec poma pauperibus nascerentur\n. nunc ergo dicemus, quonam maxime modo tantum\nex his vectigal contingat, veram colendi rationem\nabsolutamque prodituri, et ideo non volgata tractabimus\nnec quae constare animo advertimus, sed incerta atque\ndubia, in quibus maxime fallitur vita. nam diligentiam\nsupervacuis adfectare non nostrum est. ante omnia autem\n[in universum et] quae ad cuncta arborum genera pertinent\nin commune de caelo terraque dicemus.\nAquilone maxime gaudent, densiores ab adflatu\neius laetioresque et materie firmiores. qua in re plerique\nfalluntur, cum in vineis pedamenta non sint a vento\neo opponenda et id tantum a septentrione servandum.\nquin immo tempestiva frigora plurimum arborum firmitati\nconferunt, et sic optime germinant, alioqui, si blandiantur\naustri, defetiscentes, ac magis etiam in flore. nam si, cum\ndefloruere, protinus sequantur imbres, in totum poma depereunt\n, adeo ut amygdalae et piri, etiam si omnino nubilum\nfuit austrinusve flatus, amittant fetus. circa vergilias\nquidem pluvere inimicissimum viti et oleae, quoniam tum\ncoitus est earum. hoc est illud quadriduum oleis decretorium\n, hic articulus austrinus nubili spurci, quod\ndiximus. fruges quoque peius maturescunt austrinis diebus,\nsed celerius. illa sunt noxia frigora, quae septentrionibus\naut praeposteris fiunt horis. hiemem quidem aquiloniam\nesse omnibus satis utilissimum. imbres vero tum\nexpetendi evidens causa est, quoniam arbores fetu exinanitas\net foliorum quoque amissione languidas naturale est\navide esurire, cibus autem earum imber. quare tepidam\nesse hiemem, ut absumpto partu arborum sequatur protinus\nconceptus, id est germinatio, ac deinde alia florescendi\nexinanitio, inutilissimum experimentis creditur.\nquin immo si plures ita continuentur anni, etiam ipsae\nmoriuntur arbores, quando nemini dubia poena est in\nfame laborantium. ergo qui dixit hiemes serenas optandas\n, non pro arboribus vota fecit; nec per solstitia imbres\nvitibus conducunt; hiberno quidem pulvere laetiores fieri\n\n\n\nmesses luxuriantis ingenii fertilitate dictum est. alioqui\nvota arborum frugumque communia sunt nives diutinas\nsedere. causa non solum quia animam terrae evanescentem\nexhalatione includunt et conprimunt retroque agunt\nin vires frugum atque radices, verum quod et liquorem\nsensim praebent, purum praeterea levissimumque, quando\nnix aquarum caelestium spuma est. ergo umor ex his\nnon universus ingurgitans diluensque, sed quomodo sititur\ndestillans velut ex ubere, alit omnia, quia non inundat.\ntellus quoque illo modo fermentescit, et sui plena, a lactescentibus\nsatis non effeta, cum tempus aperit, tepidis\nadridet horis. ita maxime frumenta pinguescunt, praeterquam\nubi calidus semper aër est, ut in Aegypto. continuatio\nenim et ipsa consuetudo idem quod modus aliubi\nefficit, plurimumque prodest ubicumque non esse quod\nnoceat. in maiore parte orbis, cum praecoces excurrere\ngerminationes evocatae indulgentia caeli, secutis frigoribus\nexuruntur. qua de causa serotinae hiemes noxiae,\nsilvestribus quoque, quae magis etiam dolent urguente\numbra sua nec adiuvante medicina, quando vestire teneras\nintorto stramento in silvestribus non est. ergo tempestivae\naquae hibernis primum imbribus, dein germinationem\nantecedentibus; tertium tempus est, cum educant\npoma, nec protinus, sed iam valido fetu. quae fructus\nsuos diutius continent longioresque desiderant cibos, his\net serotinae aquae utiles, ut viti, oleae, punicis. hae tam\nen pluviae generis cuiusque arboribus diverso modo desiderantur\n, aliis alio tempore maturantibus. quapropter\neisdem imbribus aliqua laedi videas, aliqua iuvari, etiam\nin eodem genere, sicut in piris alio die hiberna quaerunt\n\n\n\npluvias, alio vero praecocia, ut pariter quidem omnia desiderent\nhibernum tempus, set ante germinationem. quae\naquilonem austro utiliorem facit ratio, eadem mediterranea\nmaritimis praefert—sunt enim plerumque frigidiora —\net montuosa planis et nocturnes imbres diurnis. magis\nfruuntur aquis sata non statim auferente eas sole.\nConexa et situs vinearum arbustorumque ratio est,\nquas in horas debeant spectare. Vergilius ad occasus\nseri damnavit, aliqui sic maluere quam in exortus. a pluribus\nmeridiem probari adverto, nec arbitror perpetuum\nquicquam in hoc praecipi posse. ad soli naturam, ad loci\ningenium, ad caeli cuiusque mores dirigenda sollertia est.\nin Africa meridiem vineas spectare et viti inutile et colono\ninsalubre est, quoniam ipsa meridianae subiacet plagae,\nquapropter ibi, qui in occasum aut septentriones conseret,\noptime miscebit solum caelo. cum Vergilius occasus\nimprobet, nec de septentrione relinqui dubitatio videtur.\natqui in cisalpina Italia magna ex parte vineis ita positis\ncompertum est nullas esse fertiliores. multum rationis\noptinent et venti. in Narbonensi provincia atque Liguria\net parte Etruriae contra circium serere imperitia existimatur\n, eundemque oblicum accipere providentia. is namque\naestates ibi temperat, sed tanta plerumque violentia,\nut auferat tecta.\nquidam caelum terrae parere cogunt,\nut, quae in siccis serantur, orientem ac septentriones\nspectent, quae in umidis, meridiem. nec non ex ipsis\n\n\n\nvitibus causas mutuantur in frigidis praecoces serendo, ut\nmaturitas antecedat algorem, quae poma vitesque rorem\noderint, contra ortus, ut statim auferat sol, quae ament,\nad occasus vel etiam ad septentriones, ut diutius eo\nfruantur. ceteri fere rationem naturae secuti in aquilonem\nobversas vites et arbores poni suasere. odoratiorem etiam\nfieri talem fructum Democritus putat.\naquilonis\nsitum ventorumque reliquorum diximus secundo volumine\ndicemusque proximo plura caelestia. interim manifestum\nvidetur salubritatis argumentum, quoniam in meridiem\netiam spectantium semper ante decidunt folia. similis et\nin maritimis causa. quibusdam locis adflatus maris noxii,\nin plurimis iidem alunt. quibusdam satis e longinquo\naspicere maria iucundum, propius admoveri salis halitum\ninutile. similis et fluminum stagnorumque ratio. nebulis\nadurunt aut aestuantia refrigerant. opacitate atque etiam\nrigore gaudent quae diximus. quare experimentis optime\ncreditur.\nA caelo proximum est terrae dixisse rationem,\nhaud faciliore tractatu, quippe non eadem arboribus convenit\net frugibus plerumque, nec pulla, qualem habet\nCampania, ubique optima vitibus, aut quae tenues exhalat\nnebulas, nec rubrica multis laudata. cretam in Albensium\nPompeianorum agro et argillam cunctis ad vineas generibus\nanteponunt, quamquam praepingues, quod excipitur\nin eo genere. invicem sabulum album in Ticiniensi multisque\nin locis nigrum itemque rubrum, etiam pingui\nterrae permixtum, infecundum est. argumenta quoque\n\n\n\niudicantium saepe fallunt. non utique laetum solum est,\nin quo procerae arbores nitent, praeterquam illis arboribus\n. quid enim abiete procerius? at quae vixisse possit\nalia in loco eodem? nec luxuriosa pabula pinguis soli\nsemper indicium habent. nam quid laudatius Germaniae\npabulis? at statim subest harena tenuissimo caespitum\ncorio. nec semper aquosa est terra, cui proceritas herbarum\n, non, Hercules, magis quam pinguis, adhaerens digitis,\nquod in argillis arguitur. scrobes quidem regesta in eos\nnulla conplet, ut densa atque rara ad hunc modum deprehendi\npossit, ferroque omnis rubiginem obducit. nec\ngravis aut levior iusto deprehenditur pondere. quod enim\npondus terrae iustum intellegi potest? neque fluminibus\nadgesta semper laudabilis, quando senescant sata quaedam\naqua. sed neque illa, quae laudatur, diu praeterquam\nsalici utilis sentitur. inter argumenta stipulae crassitudo\nest, tanta alioqui in Leborino Campaniae nobili campo, ut\nligni vice utantur. sed id solum ubicumque arduum\nopere, difficili cultu, bonis suis acrius paene, quam vitiis\nposset, adfligit agricolam. et carbunculus, quae terra ita\nvocatur, emendari intenta cura videtur. nam tofus naturae\nfriabilis expetitur quoque ab auctoribus. Vergilius et\n\n\n\nquae felicem ferat non inprobat vitibus. salsaeque terrae\nmulta melius creduntur, tutioraa vitiis innascentium animalium\n. nec colles opere nudantur, si quis perite fodiat,\nnec campi omnes minus solis atque perflatus, quam opus\nsit, accipiunt, et quasdam pruinis ac nebulis pasci diximus\nvites. omnium rerum sunt quaedam in alto secreta et\nsuo cuique corde pervidenda. quid quod mutantur saepe\niudicata quoque et diu comperta? in Thessalia circa\nLarisam emisso lacu frigidior facta ea regio est, oleaeque\ndesierunt, quae prius fuerant, item vites aduri, quod non\nantea,.... Aenos sensit admoto Hebro, et circa Philippos\ncultura siccata regio mutavit caeli habitum. at in Syracusano\nagro advena cultor elapidato solo perdidit fruges\nluto, done regessit lapides. in Syria levem tenui sulco\ninprimunt vomerem, quia subest saxum exurens aestate\nsemina. iam in quibusdam locis similes aestus inmodici\net frigorum effectus. est fertilis Thracia frugum rigore,\naestibus Africa et Aegyptus. in Chalcia Rhodiorum insula\nlocus quidam est in tantum fecundus, ut suo tempore\nsatum demetant hordeum sublatumque protinus serant et\ncum aliis frugibus metant. glareosum oleis solum aptissimum\nin Venafrano, pinguissimum in Baetica. Pucina vina\nin saxo cocuntur, Caecubae vites in Pomtinis paludibus\nmadent. tanta est argumentorum ac soli varietas ac differentia\n. Caesar Vopiscus, cum causam apud censores ageret,\ncampos Rosiae dixit Italiae sumen esse, in quibus\n\n\n\nperticas pridie relictas gramen operiret, sed non nisi ad\npabulum probantur. non tamen indociles natura nos esse\nvoluit, et vitia confessa fecit etiam ubi bona certa non\nfecerat. quamobrem primum crimina dicemus.\nTerram amaram [probaverim] demonstrant eius\natrae degeneresque herbae, frigidam autem retorride nata,\nitem uliginosam tristia, rubricam oculi argillamque, operi\ndifficillimas quaeque rastros aut vomeres ingentibus glaebis\nonerent, quamquam non quod operi, hoc et fructui adversum\n; item e contrario cineraceam et sabulum album.\nnam sterilis denso callo facile deprehenditur vel uno ictu\ncuspidis. Cato breviter atque ex suo more vitia determinat\n: Terram cariosam cave, neve plaustro neve\npecore inpellas. quid putamus hac appellatione ab eo\ntantopere reformidari, ut paene vestigiis quoque interdicat?\nredigamus ad ligni cariem, et inveniemus illa, quae in\ntantum abominatur, vitia aridae, fistulosae, scabrae,\ncanescentis, exesae, pumicosae. plus dixit una significatione\nquam possit ulla copia sermonis enarrari. est enim interpretatione\nvitiorum quaedam non aetate (quae nulla in ea\nintellegi potest), sed natura sua anus terra, et ideo infecunda\nad omnia atque inbecilla. idem agrum optimum\niudicat ab radice montium planitie in meridiem excurrente,\n\n\n\nqui est totius Italiae situs, terram vero teneram, quae vocetur\npulla. erit igitur haec optima et operi et satis.\nintellegere modo libeat dictam mira significatione teneram\n, et quidquid optari debet, in eo vocabulo invenietur.\nilla temperatae ubertatis, illa mollis facilisque culturae,\nnec madida nec sitiens. illa post vomerem nitescens,\nqualem fons ingeniorum Homerus in armis a deo caelatam\ndixit addiditque miraculum nigrescentis, quamvis\nfieret ex auro. illa quam recentem exquirunt inprobae\nalites vomerem comitantes corvique aratoris vestigia ipsa\nrodentes. reddatur hoc in loco luxuriae quoque sententia\net aliqua in propositum certe. Cicero, lux doctrinarum\naltera, Meliora, inquit, unguenta sunt quae terram,\nquam quae crocum sapiunt. hoc enim maluit dixisse\nquam redolent. ita est profecto, illa erit optima quae\nunguenta sapiet. quod si admonendi sumus, qualis sit\nterrae odor ille qui quaeritur, contingit saepe etiam quiescente\nea sub occasum solis, in quo loco arcus caelestes\ndeiecere capita sua, et cum a siccitate continua immaduit\nimbre. tune emittit ilium suum halitum divinum ex sole\nconceptum, cui conparari suavitas nulla possit. is esse e\ncommota debebit repertusque neminem fallet, ac de terra\nodor optime iudicabit. talis fere est in novalibus caesa\nvetere silva, quae consensu laudatur. et in frugibus quidem\nferendis eadem terra utilior intellegitur, quotiens intermissa\ncultura quievit, quod in vineis non fit, eoque est\ndiligentius eligenda, ne vera existat opinio eorum, qui\n\n\n\niam Italiae terram existimavere lassam. operis quidem\nfacilitas in aliis generibus constat et caelo, nec potest\narari post imbres aliqua, ubertatis vitio lentescens. contra\nin Byzacio Africae illum centena quinquagena fruge fertilem\ncampum nullis, cum siccum est, arabilem tauris,\npost imbres vili asello et a parte altera iugi anu vomerem\ntrahente vidimus scindi. terram enim terra emendandi\n, ut aliqui praecipiunt, super tenuem pingui iniecta\naut gracili bibulaque super umidam ac praepinguem, dementi\ns operae est. quid potest sperare qui colit talem?\nAlia est ratio, quam Britanniae et Galliae invenere\n, alendi eam ipsa, genusque, quod vocant margam.\nspissior ubertas in ea intellegitur et quidam terrae adipes\nac velut glandia in corporibus, ibi densante se pinguitudinis\nnucleo.\nnon omisere et hoc Graeci—quid\nenim intemptatum illis?—leucargillon vocant candidam\nargillam, qua in Megarico agro utuntur, sed tantum in\numida frigidaque terra. illam Gallias Britanniasque locupletantem\ncum cura dici convenit.\nDuo genera fuerant, plura nuper exerceri coepta proficientibus\ningeniis. est enim alba, rufa, columbina, argillacea\n, tofacea, harenacea. natura duplex, aspera aut pinguis;\nexperimenta utriusque in manu. usus aeque geminus, ut\nfruges tantum alant aut eaedem et pabulum. fruges alit\n\n\n\ntofacea albaque, si inter fontes reperta est, ad infinitum\nfertilis, verum aspera tractatu; si nimia iniecta est, exurit\nsolum. proxima est rufa, quae vocatur acaunumarga, intermixto\nlapide terrae minutae, harenosae. lapis contunditur\nin ipso campo, primisque annis stipula difficulter caeditur\npropter lapides; inpendio tamen minima levitate dimidio\nminoris, quam ceterae, invehitur. inspergitur rara; sale\neam misceri putant. utrumque hoc genus semel iniectum\nin L annos valet et frugum et pabuli ubertate.\nQuae pingues esse sentiuntur, ex his praecipua\nalba. plura eius genera: mordacissimum quod supra diximus\n. alterum genus albae creta argentaria est. petitur\nex alto, in centenos pedes actis plerumque puteis, ore\nangusto, intus, ut in metallis, spatiante vena. hac maxime\nBritannia utitur. durat annis LXXX, neque est exemplum\nullius, qui bis in vita hanc eidem iniecerit. tertium genus\ncandidae glisomargam vocant. est autem creta fullonia\nmixta pingui terra, pabuli quam frugum fertilior, ita ut\nmesse sublata ante sementem alteram laetissimum secetur.\ndum fruges, nullum aliud gramen emittit. durat XXX annis.\ndensior iusto Signini modo strangulat solum. columbinam\nGalliae suo nomine eglecopalam appellant. glaebis excitatur\nlapidum modo, sole et gelatione ita solvitur, ut tenuissimas\nbratteas faciat. haec ex aequo fertilis. harenacea\nutuntur, si alia non sit; in uliginosis vero, et si alia sit.\nUbios gentium solos novimus, qui fertilissimum agrum\ncolentes quacumque terra infra pedes tres effossa et pedali\ncrassitudine iniecta laetificent. sed ea non diutius\n\n\n\nannis x prodest. Aedui et Pictones calce uberrimos fecere\nagros, quae sane et oleis vitibusque utilissima reperitur.\nomnis autem marga arato inicienda est. ut medicamentum\nrapiatur, et fimi desiderat quantulumcumque, primo plus\naspera et quae in herbas non effunditur; alioquin novitate\nquaecumque fuerit solum laedet, ne sic quidem primo\nanno fertilis. interest et quali solo quaeratur. sicca enim\numido melior, arido pinguis. temperato alterutra, creta\nvel columbina, convenit.\nTranspadanis cineris usus adeo placet, ut anteponant\nfimo iumentorumque, quod levissimum est, ob id\nexurant. utroque tamen pariter non utuntur in eodem\narvo, nec in arbustis cinere nec quasdam ad fruges, ut\ndicemus. sunt qui pulvere quoque uvas ali iudicent\npubescentesque pulverent et vitium arborumque radicibus\nadspergant. quod certum est, Narbonensi provinciae et\nvindemias circius sic coquit, plusque pulvis ibi quam sol\nconfert.\nFimi plures differentiae, ipsa res antiqua. iam\napud Homerum regius senex agrum ita laetificans suis\nmanibus reperitur. Augeas rex in Graecia excogitasse traditur\n, divulgasse vero Hercules in Italia, quae regi suo\nStercuto Fauni filio ob hoc inventum inmortalitatem tribuit\n. M. Var r o principatum dat turdorum fimo ex aviariis,\nquod etiam pabulo boum suumque magnificat neque alio\ncibo celerius pinguescere adseverat. de nostris moribus\nbene sperare est, si tanta apud maiores fuere aviaria, ut\n\n\n\nex his agri stercorarentur. primum Columella e columbariis\n, mox gallinariis facit, natantium alitum damnato.\nceteri auctores consensu humanas dapes ad hoc in primis\nadvocant. alii ex his praeferunt potus hominum in\ncoriariorum officinis pilo madefacto, alii per sese aqua iterum\nlargiusque etiam, quam cum bibitur, admixta. quippe plus\nibi mali domandum est, cum ad virus illud vini homo\naccesserit. haec sunt certamina, invicemque ad tellurem\nquoque alendam aluntur homines. proxime spurcitias suum\nlaudant, Columella solus damnat. alii cuiuscumque quadripedis\nex cytiso, aliqui columbaria praeferunt. proximum\ndeinde caprarum est, ab hoc ovium, dein boum, novissimum\niumentorum.\nHae fuere apud priscos differentiae, simulque praecepta\nnon invenio recenti utendi, quando et hic vetustas\nutilior; visumque iam est apud quosdam provincialium\ninveteratum, abundante geniali copia pecudum, farinae vice\ncribris superinici, faetore aspectuque temporis viribus in\nquandam etiam gratiam mutato.—(Nuper repertum oleas\ngaudere maxime cinere e calcariis fornacibus.)—Varro\npraeceptis adicit equino, quod sit levissimum, segetes\nalendi, prata vero graviore et quod ex hordeo fiat multasque\ngignat herbas. quidam etiam bubulo iumentorum\n\n\n\npraeferunt ovillumque caprino, omnibus vero asininum,\nquoniam lentissime mandant. e contrario usus adversus\nutrumque pronuntiat. inter omnes autem constat nihil\nesse utilius lupini segete, priusquam siliquetur, aratro vel\nbidentibus versa manipulisve desectae circa radices arborum\nac vitium obrutis. et ubi non sit pecus, culmo ipso\nvel etiam felice stercorare arbitrantur.\nCato: Stercus unde facias, stramenta, lupinum\n, paleas, fabalia ac frondis iligneam quernea\nm. ex segete evellito ebulum, cicutam et\ncircum salicta herbam altam ulvamque. eam substernito\novibus, bubusque frondem putidam.\n-Vinea si macra erit, sarmenta sua comburito\net indidem inarato. idemque: Ubi saturus eris\nfrumentum, oves ibi delectato.\nNec non et satis quibusdam ipsis pasci terram\ndicit: segetem stercorant fruges: lupinum, faba,\nvicia; sicut e contrario: cicer, quia vellitur et quia\nsalsum est, hordeum, fenum Graecum, ervum, haec\nomnia segetem exurunt et omnia quae velluntur.\nnucleos in segetem ne indideris.—Vergilius et\nlino segetem exuri et avena et papavere arbitratur.\nFimeta sub diu concavo loco et qui umorem colligat\n, stramento intecta, ne in sole arescant, palo e robore\n\n\n\ndepacto fieri iubent. ita fore ne innascantur iis serpentes.\nfimum inicere terrae plurimum refert favonio flante ac\nluna sitiente. id plerique prave intellegunt a favonii ortu\nfaciendum ac Februario mense tantum, cum id pleraque\nsata aliis postulent mensibus. quocumque tempore facere\nlibeat, curandum, ut ab occasu aequinoctiali flante vento\nfiat lunaque decrescente ac sicca. mirum in modum\naugetur ubertas effectusque eius observatione tali.\nEt abunde praedicta ratione caeli ac terrae\nnunc de iis arboribus dicemus, quae cura hominum atque\narte proveniunt. nec pauciora prope sunt genera; tam\nbenigne naturae gratiam retulimus. aut enim semine proveniunt\naut plantis radicis aut propagine aut avolsione\naut surculo aut insito aut consecto arboris trunco. nam\nfolia palmarum apud Babylonios seri atque ita arborem\nprovenire Trogum credidisse demiror. quaedam autem\npluribus generibus seruntur, quaedam omnibus.\nAc pleraque ex his natura ipsa docuit et in\nprimis semen serere, cum decidens exceptumque terra\nvivesceret. sed quaedam non aliter proveniunt, ut castaneae\n, iuglandes, caeduis dumtaxat exceptis; et semine\nautem, quamquam dissimili, ea quoque, quae aliis modis\nseruntur, ut vites et mala atque pira. namque his pro\nsemine nucleus, non, ut supra dictis, fructus ipse. et\nmespila semine nasci possunt. omnia haec tarda proventu\nac degenerantia et insito restituenda, interdumque etiam\ncastaneae.\nQuibusdam natura contra omnino non degenerandi\n, quoquo modo serantur, ut cupressis, palmae, lauris.\nnamque et laurus pluribus modis seritur. genera eius\ndiximus. ex his Augusta et bacalis et tinus simili modo\nseruntur. bacae mense lanuario aquilonis adflatu siccatae\nleguntur expandunturque rarae, ne calefiant acervo. postea\nquidam fimo ad satum praeparatas urina madefaciunt, alii\nin qualo pedibus in profluente deculcant, donec auferatur\ncutis, quae alioqui uligine infestat nec patitur partum.\nin sulco repastinato palmi altitudine vicenae fere acervatim\n*seruntur*, mense Martio. eaedem et propagine*,\ntriumphalis talea tantum. myrti genera omnia in Campania\nbacis seruntur, Romae propagine. Tarentinam Democritus\net alio modo seri docet, grandissimis bacarum\ntusis leviter, ne grana frangantur,..... eaque intrita\nrestem circumlini atque ita seri. parietem fore... densitatis\n, ex quo virgulae differantur. sic et spinas saepis\ncausa serunt, tomice moris spinarum circumlita. pilas\nautem laurus et myrti inopia a trimatu tempestivum est\ntransferre.\nInter ea, quae semine seruntur, Mago in nucibus\noperosus est. amygdalam in argilla molli meridiem spectante\n\n\n\nseri iubet; gaudere et dura calidaque terra, in\npingui aut umida mori aut sterilescere; serendas quam\nmaxime falcatas et e novella fimoque diluto maceratas per\ntriduum aut pridie, quam serantur, aqua mulsa; mucrone\ndefigi, aciem lateris in aquilonem spectare; ternas simul\nserendas, triangula ratione palmo inter se distantes; denis\ndiebus adaquari, donec grandescant. iuglandes nuces porrectae\nseruntur commissuris iacentibus, pineae nucleis\nseptenis fere in ollas perforatas additis aut ut laurus, quae\nbacis seritur. citrea grano et propagine, sorba semine et\na radice planta et avolsione proveniunt, sed illa in calidis,\nsorba in frigidis et umidis.\nNatura et plantaria demonstravit multarum radicibus\npullulante subole densa et pariente matre, quas\nnecet: eius quippe umbra turba indigesta premitur, ut in\nlauris, punicis, platanis, cerasis, prunis. Paucarum in hoc\ngenere rami parcunt suboli, ut ulmorum palmarumque.\nnullis vero tales pulluli proveniunt nisi quarum radices\namore solis atque imbris in summa tellure spatiantur.\nomnia ea non statim moris est in sua locari, sed prius\nnutrici dari atque in seminariis adolescere iterumque\nmigrare, qui transitus mirum in modum mitigat etiam\nsilvestres, sive arborum quoque, ut hominum, natura novitatis\nac peregrinationis avida est, sive discedentes virus\nrelincunt mansuescuntque tractatu ceu ferae, dum radici\navellitur planta.\nEt aliud genus simile monstravit, avolsique arboribus\n\n\n\nstolones vixere, quo in genere et cum perna sua\navelluntur partemque aliquam e matris quoque corpore\nauferunt secum fimbriato corpore. hoc modo plantantur\npunicae, coryli, mali, sorbi, mespilae, fraxini, fici inprimisque\nvites. cotoneum ita satum degenerat. ex eodem\ninventum est surculos abscisos serere. hoc primo saepis\ncausa factum, sabucis, cotoneo et rubis depactis, mox et\nculturae, ut populis, alnis, salici, quae vel inverso surculo\nseritur. iam haec ibi disponuntur, ubi libeat esse eas.\nquamquam seminarii curam ante convenit dici, quam\ntranseatur ad alia genera.\nNamque ad id praecipuum eligi solum refert,\nquoniam nutricem indulgentiorem esse quam matrem saepe\nconvenit. sit ergo siccum sucosumque, bipalio subactum,\nadvenis hospitale et quam simillimum terrae ei, in quam\ntransferendae sint, ante omnia elapidatum munitumque ab\nincursu etiam gallinacei generis, quam minime rimosum,\nne penetrans sol exurat fibras. intervallo sesquipedum\nseri—nam si inter se contingant, praeter alia vitia\netiam verminosa fiunt—, sariri convenit saepius herbasque\nevelli, praeterea semina ipsa fruticantia supputare ac\nfalcem pati consuescere. Cato et furcis crates inponi\niubet altitudine hominis ad solem recipiendum atque integi\nculmo ad frigora arcenda. sic pirorum malorumque semina\nnutriri, sic pineas nuces, sic cupressos semine satas et\nipsas. minimis id granis constat, vix ut perspici quaedam\n\n\n\npossint, non omittendo naturae miraculo e tam parvo gigni\narbores, tanto maiore tritici et hordei grano, ne quis\nfabam reputet. quid simile origini suae habent malorum\npirorumque semina? his principiis respuentem securis\nmateriem nasci, indomita ponderibus inmensis prela, arbor\nes velis, turribus murisque inpellendis arietes! haec\nest naturae vis, haec potentia. super omnia erit e lacrima\nnasci aliquid, ut suo loco dicemus.\n.Ergo e cupresso femina—mas enim, ut diximus,\nnon gignit—pilulae collectae quibus docui mensibus\nsiccantur sole, ruptaeque emittunt semen formicis mire\nexpetitum, ampliato etiam miraculo tantuli animalis cibo\nabsumi natalem tantarum arborum. seritur Aprili mense,\narea aequata cylindris aut volviculis, densum, terraque\ncribris superincernitur pollicis crassitudine. contra maius\npondus attollere se non valet torqueturque sub terra. ob\nhoc et pavitur vestigiis. Leniter rigatur a solis occasu in\ntrinis diebus, ut aequaliter bibat, donec erumpant. differuntur\npost annum dodrantali filo, custodita temperie, ut\nviridi caelo serantur ac sine aura. mirumque dictu, periculum\neo tantum die est, si roravit quantulumcumque\nimbris, aut si adflavit. de reliquo tutae sunt perpetua\nsecuritate aquasque postea odere. et zizipha grano seruntur\n\n\n\nAprili mense. tubures melius inseruntur in pruno\nsilvestri et malo cotoneo et in calabrice. ea est spina\nsilvestris; quaecumque optime et myxas recipit; utiliter et\nsorbos.\nPlantas ex seminario transferre in aliud, priusquam\nsuo loco ponantur, operose praecipi arbitror, licet\ntranslatione folia latiora fieri spondeant.\nUlmorum, priusquam foliis vestiantur, samara\ncolligenda est circa Martias kalendas, cum flavescere incipit.\ndein, biduo in umbra siccata, serenda densa in refracto,\nterra super minuta incribrata crassitudine, qua in cupressis.\npluviae si non adiuvent, rigandum. differendae ex arearum\nvenis post annum in ulmaria intervallo pedali in quamque\npartem. Atinias ulmos autumno serere utilius, quia\ncarentes semine plantis seruntur. in arbustum quinquennes\nsub urbe transferunt aut, ut quibusdam placet, quae vicenum\npedum esse coeperunt. sulco, qui novenarius dicitur,\naltitudine pedum III, pari latitudine et eo amplius circa\npositas pedes terni undique e solido adaggerantur. arulas\nid vocant in Campania. intervalla ex loci natura sumuntur\n. rariores serendas in campestribus convenit. populos\net fraxinos, quia festinantius germinant, disponi quoque\nmaturius convenit, hoc est ab idibus Februariis, plantis\net ipsas nascentes. in disponendis arboribus arbustisque\n\n\n\nac vineis quincuncialis ordinum ratio vulgata et necessaria,\nnon perflatu modo utilis, verum et aspectu grata, quoquo\nmodo intueare, in ordinem se porrigente versu. populos\neadem ratio semine quae ulmos serendi, transferendi quoque\ne seminariis eadem et silvis.\nAnte omnia igitur in similem transferri terram\naut meliorem oportet, nec ex tepidis aut praecocibus in\nfrigidos aut serotinos situs, ut neque ex his in illos; praefodere\nscrobes ante; si fieri possit, tanto, donec pingui\ncaespite obducantur. Mago ante annum iubet, ut solem\npluviasque conbibant, aut, si id condicio largita non sit,\nignes in mediis fieri ante menses duos, nec nisi post imbres\nin his seri, altitudinem eorum in argilloso aut duro\nsolo trium cubitorum esse in quamque partem, in pronis\npalmo amplius, iubetque caminata fossura ore conpressiore\nesse, in nigra vero terra duo cubita et palmum quadratis\nangulis eadem mensura. Graeci auctores consentiunt\nnon altiores quino semipede esse debere nec latiores II\npedibus, nusquam vero semisquipede minus altos. quoniam\nin umido solo ad vicina aquae perveniatur, Cato,\n\n\n\nsi locus aquosus sit, latos pedes ternos in faucibus imosque\npalmum et pedem, altitudine IIII pedum, eos lapide\nconsterni aut, si non sit, perticis salignis viridibus, si neque\nhae sint, sarmentis, ita ut in altitudinem semipes detrahatur\n. nobis adiciendum videtur ex praedicta arborum\nnatura, ut altius demittantur ea, quae summa tellure gaudent\n, tamquam fraxinus, olea. haec et similia quaternos\npedes oporteat demitti. ceteris altitudinis pedes terni suffecerint\n. *est innoxium adradi partes, quae se nudaverint.*\nExcide radicem, inquit, istam, Papirius Cursor imperator\n, ad terrorem Praenestinorum praetoris destringi\nsecuri iussa.* testas, aliqui lapides rotundos subici malunt\n, qui et contineant umorem et transmittant, non idem\nplanos facere et a terreno arcere radicem existimantes.\nglarea substrata inter utramque sententiam fuerit.\nArborem nec minorem bima nec maiorem trima transferre\nquidam praecipiunt, alii cum manum conpleat, Cato\ncrassiorem v digitis. non omisisset idem, si attineret, meridianam\ncaeli partem signare in cortice, ut translatae\n\nisdem et adsuetis statuerentur horis, ne aquiloniae meridianis\noppositae solibus finderentur et algerent meridianae\naquilonibus. quod e diverso adfectant etiam quidam in\nvite ficoque, permutantes in contrarium. densiores enim\nfolio ita fieri magisque protegere fructum et minus amittere\n, ficumque sic etiam scansilem fieri. plerique id demum\ncavent, ut plaga deputati cacuminis meridiem spectet,\nignari fissuris nimii vaporis opponi. id quidem in horam\ndiei quintam vel octavam spectare maluerim. aeque latet\nnon neglegendum, ne radices mora inarescant neve a septentrionibus\naut ab ea parte caeli usque ad exortum brumalem\nvento flante effodiantur arbores, aut certe non\nadversae his ventis radices praebeantur, propter quod emoriuntur\nignaris causae agricolis. Cato omnes ventos et\nimbrem quoque in tota translatione damnat. et ad haec\nproderit quam plurimum terrae, in qua vixerint, radicibus\ncohaerere ac totas cum caespite circumligari cum ob id\nCato in corbibus transferri iubeat, procul dubio utilissime\n. qui quidem summam terram contentus est subdi.\nquidam punicis malis substrato lapide non rumpi pomum\nin arboribus tradunt.radices inflexas poni melius; arborem\nipsam ita locari, ut media sit totius scrobis, necessarium\n. ficus si in scilla—bulborum hoc genus est—\nseratur, ocissime ferre traditur pomum neque vermiculationi\nobnoxium, quo vitio carent et reliqua poma similiter\n\n\n\nsata. radicum filis magnam adhibendam curam, ut exemptas\nappareat, non evolsas, quis dubitet? qua ratione\net reliqua confessa omittimus, sicuti terram circa radices\nfestuca cospissandam, quod Cato primum in ea re esse\ncenset, plagam quoque a trunco oblini fimo et foliis praeligari\npraecipiens.\nHuius loci pars est ad intervalla pertinens:\nquidam punicas et myrtos et lauros densiores seri iusserunt\n, in pedibus tamen novenis, malos amplius paulo, vel\nmagis etiam piros magisque amygdalas et ficos. Quam-\nquam optime diiudicabit ramorum amplitudinis ratio locorumque\n; et umbrae cuiusque arboris, quoniam has quoque\nobservari oportet. breves sunt quamvis magnarum\narborum, cum ramos in orbem circinant, ut in malis pirisque\n; eaedem enormes cerasis, lauris.\nIam quaedam umbrarum proprietas: iuglandum\ngravis et noxia, etiam capiti humano omnibusque iuxta\nsatis. necat gramina et pinus, sed ventis utraque resistit,\nquoniam et protecta vinearum ratione egent. stilicidia\npinus, quercus, ilicis ponderosissima, nullum cupressi,\numbra minima et in se convoluta. ficorum levis, quamvis\nsparsa, ideoque inter vineas seri non vetentur. ulmorum\nlenis, etiam nutriens, quacumque opacat. Attico\nhaec quoque videtur e gravissimis, nec dubito, si emittantur\nin ramos; constrictae quidem illius noxiam esse\n\n\n\nnon arbitror. iucunda et platani, quamquam crassa. licet\ngramini credere non sub alia laetius operienti toros. populo\nnulla ludentibus foliis, pinguis alno, sed pascens sata.\nvitis sibi sufficit, mobili folio iactatuque crebro solem\numbra temperans, eodem gravi protegens in imbre. omnium\nfere levis umbra, quorum pediculi longi. non fastidienda\nhaec quoque scientia atque non in ultimis ponenda,\nquando satis quibusque umbra aut nutrix aut noverca est.\niuglandum quidem pinorumque et picearum et abietis\nquaecumque attingere non dubie venenum.\nStilicidii brevis defiuitio est: omnium, quae proiectu\nfrondis ita defenduntur, ut per ipsas non defluant\nimbres, stilla saeva est. ergo plurimum intererit hac in\nquaestione, terra, in qua seremus, in quantum arbores\nquasque alat. iam per se colles minora quaerunt intervalla\n. ventosis locis crebriores seri conducit, oleam tamen\nmaximo intervallo, de qua Catonis Italica sententia est\nin XXV pedibus, plurimum XXX seri. sed hoc variatur\nlocorum natura. non alia maior in Baetica arbor, in Africa\nvero—fides penes auctores erit—miliarias vocari multas\nnarrant a pondere olei, quod ferant annuo proventu.\nideo LXXV pedes Mago intervallo dedit undique aut in\nmacro solo ac duro atque ventoso, cum minimum, XLV.\nBaetica quidem uberrimas messes inter oleas metit. illam\ninscientiam pudendam esse conveniet adultas interlucare\niusto plus et in senectam praecipitare aut, ut plerumque\nipsis, qui posuere, coarguentibus imperitiam suam, totas\n\n\n\nexcidere. nihil est foedius agricolis quam gestae rei poenitentia, multo iam ut praestet laxitate delinquere.\nQuaedam autem natura tarde crescunt, et\nin primis semine tantum nascentia et longo aevo durantia\n. at quae cito occidunt, velocia sunt, ut ficus, punica,\nprunus, malus, pirus, myrtus, salix, et tamen antecedunt\ndivitiis. in trimatu enim ferre incipiunt, ostendentes et\nante. ex his lentissima est pirus, ocissima omnium cypirus\net pseudocypirus frutex. protinus enim floret semenque\nperfert. omnia vero celerius adolescunt stolonibus\nablatis unamque in stirpem redactis alimentis.\nEadem natura et propagines docuit. rubi namque\ncurvati gracilitate et simul proceritate nimia defigunt\nrursus in terram capita iterumque nascuntur ex sese repleturi\nomnia, ni resistat cultura, prorsus ut possint videri\nhomines terrae causa geniti. ita pessima atque execranda\nres propaginem tamen docuit ac viviradicem. eadem autem\nnatura et hederis. Cato propagari praeter vitem\ntradit ficum, oleam, punicam, malorum genera omnia, laurus\n, pruna, myrtum, nuces abellanas et Praenestinas, platanum\n.\nPropaginum duo genera: ramo ab arbore depresso in\nscrobem IIII pedum quoquo et post biennium amputato\n\n\n\nflexu plantaque translata post trimatum, quas si longius\nferre libeat, in qualis statim aut vasis fictilibus defodere\npropagines aptissimum, ut in his transferantur. alterum\ngenus luxuriosius, in ipsa arbore radices sollicitando traiectis\nper vasa fictilia vel qualos ramis terraque circumfartis\n, atque hoc blandimento inpetratis radicibus inter\npoma ipsa et cacumina—in summa etenim cacumina\nhoc modo petuntur audaci ingenio arborem aliam longe\na tellure faciendi—eodem quo supra biennii spatio abscisa\npropagine et cum quasillis sata. Sabina herba propagine\nseritur et avolsione; tradunt faece vini aut e parietibus\nlatere tuso mire ali. iisdem modis rosmarinum seritur\net ramo, quoniam neutri semen, rhododendrum propagine\net semine.\nSemine quoque inserere natura docuit raptim\navium fame devorato solidoque et alvi tepore madido cum\nfecundo fimi medicamine abiecto in mollibus arborum lecticis\net ventis saepe translato in aliquas corticum rimas,\nunde vidimus cerasum in salice, platanum in lauru, laurum\nin ceraso et bacas simul discolores. tradunt et monedulam\ncondentem semina in thensauros cavernarum eiusdem\nrei praebere causas.\nHinc nata inoculatio sutoriae simili fistula ape-100\nriendi in arbore oculum cortice exciso semenque includendi\neadem fistula sublatum ex alia. in ficis et malis\nhaec fuit inoculatio antiqua. Vergiliana quaerit sinum\nin nodo germine expulsi corticis gemmamque ex alia arbore\nincludit.\nEt hactenus natura ipsa docuit, insitionem autem\ncasus, magister alius et paene numerosior, ad hunc modum:\nagricola sedulus casam saepis munimento cingens, quo\nminus putrescerent sudes, limen subdidit ex hedera. at\nillae vivaci morsu adprehensae suam ex aliena fecere vitam,\napparuitque truncum esse pro terra. aufertur ergo serra\naequaliter superficies, levigatur falce truncus. ratio postea\nduplex, et prima inter corticem lignumque inserendi. timebant\nprisci truncum findere, mox inforare ausi medio ipsique\nin eo medullae calamum imprimebant, unum inserentes\n, neque enim plures capiebat medulla. subtilior postea\nratio vel senos addi, mortalitati eorum et numero, per\nmedia trunco leniter fisso cuneoque tenui fissuram custodiente\n, donec cuspidatim decisus descendat in rimam calamus\n.\nMulta in hoc servanda: primum omnium, quae patiatur\ncoitum talem arbor et cuius arboris. varie quoque\net non isdem in partibus subest omnibus sucus. vitibus\nficisque media sicciora et e summa parte conceptus; ideo\nillinc surculi petuntur. oleis circa media sucus, inde et\nsurculi; cacumina sitiunt. facillime coalescunt quibus eadem\ncorticis natura quaeque pariter florentia eiusdem\nhorae cognationem sucorumque societatem habent. lenta\nres, quotiens umidis repugnant sicca, mollibus corticum\nduri. reliqua observatio, ne fissura in nodo fiat—repudiat\nquippe advenam inhospitalis duritia—, ut in parte\nnitidissima, ne longior multo tribus digitis, ne obliqua,\n\n\n\nne tralucens. Vergilius e cacumine inseri vetat, ceitumque\nest ab umeris arborum orientem aestivum spectantibus\nsurculos petendos, et e feracibus et e germine\nnovello, nisi vetustae arbori inserantur: ii enim robustiores\nesse debent. praeterea ut praegnates, hoc est germinatione\nturgentes et qui parere illo speraverint anno,\nbimi utique nec tenuiores digito minimo. inseruntur autem\net inversi, cum id agitur, ut minor altitudo in latitudinem\nse fundat. ante omnia gemmantes nitere conveniet\n; nihil usquam ulcerosum aut retorridum spei favet.\nmedulla calami commissurae in matre ligni corticisque\niungatur, id enim satius quam foris cortici aequari. calami\nexacutio medullam ne nudet, tamen tenui fistula detegat.\nfastigatio levi descendat cuneo tribus non ampliore digitis,\nquod facillime contingit tinctum aqua radentibus. ne exacuatur\nin vento, ne cortex a ligno decedat alterutri.\ncalamus ad corticem usque suum deprimatur. ne luxetur,\ndum deprimitur, neve cortex replicetur in rugas. ideo\nlacrimantes calamos inseri non oportet, non, Hercules,\nmagis quam aridos, quia illo modo labat umore nimio\ncortex, hoc vitali defectu non umescit neque concorporatur\n. id etiam religionis servant, ut luna crescente, ut\ncalamus utraque deprimatur manu. et alioqui hoc in opere\nduae simul manus minus nituntur, necessario temperamento\n. validius demissi tardius ferunt, fortius durant,\n\n\n\ncontraria ex diverso. ne hiscat nimium rima laxeque capiat\n, aut ne parum et exprimat aut conpressum necet;\nhoc maxime cavendum in praevalide accipientis trunco.ut media fissura relinquatur, quidam vestigio fissurae falce\nin truncis facto salice praeligant marginem ipsum, postea\ncuneo findunt continente vinculo libertatem dehiscendi.—\n(quaedam in plantario insita eodem die transferuntur).—\nsi crassior truncus inseratur, inter corticem et lignum\ninseri melius, cuneo optime osseo, cortexne rumpatur,\nlaxato. cerasi libro dempto finduntur. hae solae et post\nbrumam inseruntur. dempto libro habent veluti lanuginem\n, quae si conprehendit insitum, putrefacit. vinculun\ncuneo adacto utilissime adstringitur. inserere aptissimum,\nquam proxime terrae patiatur nodorum truncique ratio.\neminere calami VI digitorum longitudine non amplius debent.\nCato argillae vel cretae harenam fimumque bubulum admiscet\natque ita usque ad lentorem subigi iubet idque\ninterponi et circumlini. ex iis, quae commentatus est,\nfacile apparet illa aetate inter lignum et corticem nec\nalio modo inserere solitos aut ultra latitudinem II digitorum\ncalamos demittere. inseri autem praecipit pira ac\nmala per ver et post solstitium diebus L et post vindemiam\n, oleas autem et ficos per ver tantum, luna sitiente,\n\n\n\n[hoc est sicca] praeterea post meridiem ac sine vento\naustro. mirum quod non contentus insitum munisse, ut\ndictum est, et caespite ab imbre frigoribusque protexisse\nac mollibus bifidorum viminum fasciis, lingua bubula —\nherbae id genus est—insuper optegi iubet eamque inligari\nopertam stramentis. nunc abunde arbitrantur paleato\nluto sarcireet libro II digitos insito exstante. verno inserentes\ntempus urguet, incitantibus se gemmis praeterquam\nin olea, cuius dintissime oculi parturiunt, minimumque\nsuci habet sub cortice, qui nimius insitis nocet.\npunica vero et ficum quaeque alia sicca sunt recrastinare\nminime utile. pirum vel florentem inserere licet et in\nMaium quoque mensem protendere insitiones. quod si\nlongius adferantur pomorum calami, rapo infixos optime\ncustodire sucum arbitrantur, servari inter duos imbrices\niuxta rivos vel piscinas utrimque terra obstructos,\nvitium\nvero in scrobibus siccis stramento opertos ac deinde\nterra obrutos, ut cacumine exstent.\nCato vitem tribus modis inserit: praesectam findi\niubet per medullam, in eam surculos exacutos, ut dictum\nest, addi, medullas iungi. altero, si inter se vites contingant\n, utriusque in obliquum latere contrario adraso\niunctis medullis colligari. tertium genus est terebrare vitem\nin obliquum ad medullam calamosque addere longos\npedes binos atque ita ligatum insitum intritaque inlitum\noperire terra calamis subrectis. nostra aetas correxit, ut\n\n\n\nGallica uteretur terebra, quae excavat nec urit—quoniam\nadustio omnis hebetat—, atque ut gemmascere incipiens\neligeretur calamus, nec plus quam binis ab insito\nemineret oculis, ulmi... vimine alligato.... bina circumdarentur\n.... acie a duabus partibus, ut inde potius destillaret\nmucor, qui maxime vites infestat; dein cum evaluissent\nflagella pedes binos, vinculum insiti incideretur,\nubertati crassitudine permissa. vitibus inserendis tempus\ndedere ab aequinoctio autumno ad germinationis initia.\nsativae plantae silvestrium radicibus inseruntur natura siccioribus\n; si sativae silvestribus inserantur, degenerant in\nferitatem. reliqua caelo constant. aptissima insitis siccitas\n; huius enim remedium: adpositis fictilibus vasis modicus\numor per cinerem destillat. inoculatio rores amat\nlenes.\nEmplastratio et ipsa ex inoculatione nata videri\npotest, crasso autem maxime cortici convenit, sicut\nest ficis. ergo amputatis omnibus ramis, ne sucum avocent,\nnitidissima in parte quaque praecipua cernatur hilaritas,\nexempta scutula ita, ne descendat ulta corticem ferrum,\ninprimitur ex alia cortex par cum sui germinis mamma,\n\n\n\nsic conpage densata, ut cicatrici locus non sit et statim\nfiat unitas, nec umorem nec adflatum recipiens; nihilominus\ntamen et luto munire et vinculo melius. hoc genus\nnon pridem repertum volunt qui novis moribus favent, sed\niam et apud veteres Graecos invenitur et apud Catonem,\nqui oleam ficumque sic inseri iussit, mensura etiam praefinita\nsecundum reliquam diligentiam suam: cortices scalpro\nexcidi quattuor digitorum longitudine et trium latitudine\natque ita coagmentari et ilia sua intrita oblini, eadem\nratione ut in malo. quidam huic generi miscuere fissuram\nin vitibus, exempta cortici tessella latere plano adigendo\n. tot modis insitam arborem vidimus iuxta Tiburtes\ntullios omni genere pomorum onustam, alio ramo nucibus,\nalio bacis, aliunde vite, piris, ficis, punicis malorumque\ngeneribus. sed huic brevis fuit vita. nec tamen omnia\nexperimentis adsequi in natura possumus. quaedam enim\nnasci nisi sponte nullo modo queunt, eaque inmitibus tantum\net desertis locis proveniunt. capacissima insitorum\nomnium ducitur platanus, postea robur, verum utraque\nsapores corrumpit. quaedam omni genere inseruntur, ut\nficus, ut punicae. vitis non recipit emplastra, nec quibus\ntennis aut caducus rimosusque cortex, neque inoculationem\nsiccae aut umoris exigui. fertilissima omnium inoculatio\n, postea emplastratio, sed utraque infirmissima; et quae\ncortice tantum nituntur, vel levi aura ocissime deplantantur\n. inserere firmissimum et fecundius quam serere.\nNon est omittenda raritas unius exempli. Corellius\neques Romanus Ateste genitus insevit castaneam suomet\nipsam surculo in Neapolitano agro. sic facta est\ncastanea, quae ab eo nomen accepit inter laudatas. postea\nTereus eiusdem libertus Corellianam iterum insevit. haec\nest inter eas differentia: illa copiosior, haec Tereiana\nmelior.\nReliqua genera casus ingenio suo excogitavit ac\ndefractos serere ramos docuit, cum pali defixi radices\ncepissent. multa sic seruntur inprimisque ficus omnibus\naliis modis nascens praeterquam talea, optime quidem, si\nvastiore ramo pali modo exacuto adigatur alte, exiguo\nsuper terram relicto capite eoque ipso harena cooperto.\nramo seruntur et punica, palis laxato prius meatu, item\nmyrtus, omnium horum longitudine III pedum, crassitudine\nminus bracchiali, cortice diligenter servato, trunco\nexacuto.\nMyrtus et taleis seritur, morus talea tantum,\nquoniam in ulmo eam inseri religio fulgurum prohibet.\nquapropter de talearum satu nunc dicendum est. servandum\nin eo ante omnia, ut taleae ex feracibus fiant arboribus\n, ne curvae neve scabrae aut bifurcae, ne tenuiores\nquam ut manum impleant, ne minores pedalibus, ut inlibato\ncortice atque ut sectura inferior ponatur semper et\nquod fuerit ab radice, adcumuleturque germinatio terra,\ndone robur planta capiat.\nQuae custodienda in olearum cura Cato\niudicaverit, ipsius verbis optime praecipiemus: Taleas\noleagineas, quas in scrobe saturus eris, tripedaneas\nfacito, diligenterque tractato, ne liber laboret\n, cum dolabis aut secabis. quas in seminario\nsaturus eris, pedales facito. eas sic inserito: locus\nbipalio subactus sit beneque gluttus. cum\ntaleam demittes, pede taleam opprimito. si parum\ndescendet, malleo aut mateola adigito, cavetoque,\nne librum scindas, cum adiges. palo prius locum\nne feceris, quo taleam demittas; ita melius vivet.\ntaleae ubi trimae sunt, tum denique maturae sunt,\nubi liber se vertet. si in scrobibus aut in sulcis\nseres, ternas taleas ponito easque divaricato.\nsupra terrain ne plus quattuor digitos traverses\nemineant, vel oculos serito.—Diligenter eximere\noleam oportet et radices quam plurimas cum terra\nferre, ubi radices bene operueris, calcare bene,\nne quid noceat. si quis quaeret, quod tempus\noleae serendae sit, agro sicco per sementem, agro\nlaeto per ver. <1> Olivetum diebus xv ante\naequinoctium vernum incipito putare. ex eo die\ndies XL recte putabis. id hoc modo putato: qua\nlocus recte ferax erit, quae arida erunt et si quid\n\n\n\nventus interfregerit, inde ea omnia eximito. qua\nlocus ferax non erit, id plus concidito aratoque\nbene enodatoque stirpisque leves facito.—Circum\noleas autumnitate ablaqueato et stercus addito\n.—Qui oletum saepissime et altissime miscebit\n, is tenuissimas radices exarabit. si male\narabit, radices susum abibunt, crassiores fient\net eo in radices vires oleae abibunt.\n<2> Quae genera olearum et in quo genere terrae\niuberet seri quoque spectare oliveta, diximus in ratione\nolei. Mago in colle et siccis et argilla inter autumnum\net brumam seri iussit, in crasso aut umido aut subriguo\nsolo a messe ad brumam. quod praecepisse eum Africae\nintellegitur. Italia quidem nunc vere maxime serit. sed\nsi et autumno libeat, post aequinoctium XL diebus ad vergiliarum\noccasum III soli dies sunt, quibus seri noceat.\nAfricae peculiare, quod in oleastro eas inserit quadam\naeternitate, cum senescant, proxima adoptione virga emissa\natque ita alia arbore ex eadem iuvenescente iterumque et\nquotiens opus sit, ut aevis eadem oliveta constent. inseritur\nautem oleaster calamo et inoculatione.\n<3> Olea, ubi quercus effossa est, male ponitur, quoniam\n\n\n\nvermes, qui raucae vocantur, in radice quercus nascuntur\net transeunt. non infumare taleas aut siccare\nprius, quam serantur, utilius conpertum. vetus olivetum\nab aequinoctio verno intra vergiliarum exortum interradi\nalternis annis melius inventum, item museum radi, circumfodi\nautem omnibus annis a solstitio II cubitorum\nscrobe pedali altitudine, stercorari tertio anno.\n<4> Mago idem amygdalas ab occasu arcturi ad brumain\nseri iubet, pira non eodem tempore omnia, quoniam\nneque floreant eodem, oblonga aut rotunda ab occasu vergiliarum\nad brumam, reliqua genera media hieme ab\noccasu sagittae, subsolanum aut septentrionis spectantia,\nlaurum ab occasu aquilae ad occasum sagittae. conexa enim\nde tempore serendi inserendique ratio est. vere et autumno\nid magna ex parte fieri decrevere. est et alia hora\ncirca canis ortus, paucioribus nota, quoniam non omnibus\nlocis pariter utilis intellegitur, sed haud omittenda\nnobis non tractus alicuius rationem, verum naturae totius\nindagantibus. in Cyrenaica regione sub etesiarum flatu\nconserunt, nec non et in Graecia, oleam maxime in Laconia\n. Coos insula et vites tune serit, ceteri apud Graecos\ninoculare et inserere non dubitant, sed arbores non\nserunt. plurimumque in eo locorum natura pollet; namque\nin Aegypto omni serunt mense et ubicumque imbres\naestivi sunt, ut in India et Aethiopia, necessario post haec\nautumno seruntur arbores. <5> ergo tria tempora eadem\n\n\n\ngerminationis, ver et canis arcturique ortus. neque\nenim animalium tantum est ad coitus aviditas, sed multo\nmaior est terrae ac satorum omnium libido, qua tempestive\nuti plurimum interest conceptus, peculiare utique in insitis\n, cum sit mutua cupiditas utrimque coeundi. qui ver\nprobant, ab aequinoctio statim admittunt, praedicantes germina\nparturire, ideo faciles corticum esse conplexus. qui\npraeferunt autumnum, ab arcturi ortu, quoniam statim\nradicem quandam capiant et ad ver parata veniant atque\nnon protinus germinatio auferat vires. quaedam tamen\nstatutum tempus anni habent ubique, ut cerasi et amygdalae\ncirca brumam serendi vel inserendi. de pluribus locorum\nsitus optime iudicabit. frigida enim et aquosa verno\nconseri oportet, sicca et calida autumno. <6> communis\nquidem Italiae ratio tempora ad hunc modum distribuit:\nmoro ab idibus Februariis in aequinoctium, piro autumnum,\nita ut brumam XV ne minus diebus antecedant, malis\naestivis et cotoneis, item sorbis, prunis, post mediam hiemem\nin idus Februarias, siliquae Graecae et persicis ante\nbrumam per autumnum, nucibus iuglandi et pineae et\nabellanae et Graecae atque castaneae a kal. Martiis ad\nidus easdem, salici et genistae circa Martias kal. hanc\nin siccis semine, illam in umidis virga seri diximus.\n<7> Est etiamnum nova inserendi ratio, ne quid\nsciens quidem praeteream, quod usquam invenerim, Columellae\nexcogitata, ut adfirmat ipse, qua vel diversae insociabilesque\narborum naturae copulentur, ut fici atque\n\n\n\noleae. iuxta hanc seri ficum iubet non ampliore intervallo\n, quam ut contingi large possit ramo oleae quam\nmaxime sequaci atque oboedituro, eumque omni interim\ntempore edomari meditatione curvandi. postea fico adepta\nvires, quod evenire trimae aut utique quinquenni, detruncata\nsuperficie ipsumquoque deputatum et, ut dictum est,\nadraso cacumine defigi in crure fici, custoditum vinculis,\nne curvatura fugiat. ita quodam propaginum insitorumque\ntemperamento triennio communem inter duas matres\ncoalescere, quarto anno abscisum totum adoptantis esse,\nnondum vulgata ratione aut mihi certe satis conperta.\nCetero eadem illa de calidis frigidisque et umidis\naut siccis supra dicta ratio et scrobes fodere monstravit.\nin aquosis enim neque amplos neque altos facere expediet\n, aliter in aestuoso et sicco, ut quam maxime accipiant\naquam contineantque. haec et veteres arbores colendi ratio\nest. ferventibus enim locis adcumulant aestate radices\noperiuntque, ne solis ardor exurat. aliubi ablaqueant perflatusque\nadmittunt. iidem hieme cumulis a gelu vindidicant\n. contra illi hieme aperiunt umoremque sitientibus\nquaerunt. ubicumque circumfodiendi [arbores] ratio [in\ncircuitum] pedes in orbem ternos, neque id in pratis, quoniam\namore solis umorisque in summa tellure oberrant.\nEt de arboribus quidem fructus gratia serendis inserendisque\nin universum sint dicta haec:\nrestat\nearum ratio, quae propter alias seruntur ac vineas maxime,\ncaeduo ligno.\nPrincipatum in his optinent salices, quas serunt loco\nmadido, tamen refosso pedes II et semipedem, talea sesquipedali\nvel pertica, quae utilior, quo plenior. intervallo\nesse debent pedes seni. trimae pedibus binis a terra putatione\ncoercentur, ut se in latitudinem fundant ac sine\nscalis tondeantur. salix enim fecundior, quo terrae propior\n. has quoque omnibus annis confodi iubent mense\nAprili. haec est viminalium cultura. perticalis et virga\net talea seritur, fossura eadem. perticas ex ea caedi iustum\nest quarto fere anno. et hae autem senescentium locum\npropagine sarciunt praecisa post annum. salicis viminalis\niugera singula sufficient xxv vineae iugeribus. eiusdem\nrei causa populus alba seritur bipedaneo pastinato, talea\nsesquipedali, biduo siccata, palmipedi intervallo, terra superiniecta\nII cubitorum crassitudine.\nHarundo etiamnum dilutiore quam hae solo gaudet\n. seritur bulbo radicis, quod alii oculum vocant, dodrantali\nscrobe, intervallo II pedum et semipedis, reficiturque\nex sese vetere harundineto exstirpato, quod utilius\nrepertum quam castrare, sicut antea. namque inter se radices\n\n\n\nserpunt mutuoque discursu necantur. tempus conserendi\n, priusquam oculi harundinum intumescant, ante\nkal. Martias. crescit ad brumam usque desinitque, cum\ndurescere incipit. hoc signum tempestivam habet caesuram\n. et hanc autem, quotiens et vineam, fodiendam putant\n. seritur et traversa, non alte terra condita, erumpuntque\ne singulis oculis totidem plantae. seritur et deplantata\npedali sulco, binis obrutis gemmis, ut tertius\nnodus terram attingat, prono cacumine, ne rores concipiat\n. caeditur decrescente luna. vineis anno siccata utilior\nquam viridis.\nCastanea pedamentis omnibus praefertur facilitate\ntractatus, perdurandi pervicacia; regerminatione caedua\nvel salice laetior. quaerit solum facile nec tamen harenosum\n, maximeque sabulum umidum aut carbunculum vel\ntofi etiam farinam, quamlibet opaco septentrionalique et\npraefrigido situ, vel etiam declivi. recusat eadem glaream,\nrubricam, cretam omnemque terrae fecunditatem. seri nuce\ndiximus, sed nisi ex maximis non provenit, nec nisi quinis\nacervatim satis. refringi solum debet subea ex Novembri\nmense in Februarium, quo solutae sponte cadunt\nex arbore atque subnascuntur. intervalla sint pedalia, undique\nsulco dodrantali. ex hoc seminario transferuntur in\naliud bipedali intervallo post biennium. sunt et propagines\n, nulli quidem faciliores. nudata enim radice tota in\nsulco prosternitur; tur ex cacumine supra terram relicto\nrenascitur et alia ab radice. sed tralata nescit hospitari\n\n\n\npavetque novitatem biennio fere; postea prosilit. ideo\nnucibus potius quam viveradicibus plantaria caedua implentur\n. cultura non alia quam supra dictis, fodiendo\nsupputandisque per biennium sequens. de cetero ipsa se\ncolit umbra stolones supervacuos enecante. caeditur intra\nseptimum annum. sufficiunt pedamenta iugeri vicenis vinearum\niugeribus, quando etiam bifida ex stirpe fiunt,\ndurantque ultra alteram silvae suae caesuram.\nAesculus similiter provenit, caesura triennio serior,\nminus morosa nasci in quacumque terra seritur vere balano,\nsed non nisi aesculi, scrobe dodrantali, intervallis II pedum\n. saritur leviter quater anno. hoc pedamentum minime\nputrescit caesumque maxime fruticat.\nPraeter haec, quae diximus, sunt caedua fraxinus, laurus\n, persica, corulus, malus, sed tardius nascuntur terramque\ndefixa vix tolerant, non modo umorem. sabucus contra\nfirmissima ad palum taleis seritur, ut populus. nam de\ncupresso satis diximus.\n<1> Et praedictis velut armamentis vinearum\nrestat ipsarum natura praecipua tradenda cura. vitium\nsurculis et quarundam arborum, quibus fungosior\nintus natura, geniculati scaporum nodi intersaepiunt medullam\n. ferulae ipsae breves, et ad summa breviores articuli\nutrimque sua internodia includunt. medulla, sive ilia\nvitalis anima est, ante se tendit longitudinem inplens,\n\n\n\nquamdiu nodi pervia patent fistula. cum vero concreti\nademere transitum, repercussa erumpit ab ima sui parte\niuxta priorem nodum alternis laterum semper inguinibus,\nut dictum est in harundine ac ferula, quorum dexterum\nab imo intellegitur articulo, laevum in proximo,\natque ita per vices. hoc vocatur in vite gemma, cum ibi\ncaespitem fecit; ante vero quam faciat, in concavo oculus\net in cacumine ipso germen. sic palmites, nepotes, uvae,\nfolia, pampini gignuntur, mirumque firmiora esse in dextera\nparte genita.\n<2> Hos ergo in surculis nodos, cum seruntur, medios\nsecare oportet ita, ne profluat medulla. et in fico\nquidem dodrantales, paxillis solo patefacto, seruntur sic,\nut descendant quae proxima arbori fuerint, II oculi extra\nterram emineant. oculi autem in arborum surculis proprie\nvocantur, unde germinantur. hac de causa et in\nplantariis aliquando eodem anno ferunt, quo fuere laturi\nfructus in arbore, cum tempestive sati praegnates inchoatos\nconceptus aliubi pariunt. ita satas ficos tertio anno\ntransferre facile. hoc pro senescendi celeritate adtributum\nhuic arbori, ut citissime proveniat.\n<3> Vitium numerosior satus est. primum omnium\nnihil seritur ex his nisi inutile et deputatum in sarmenta.\nopputatur autem quidquid proximo tulit fructum. solebat\ncapitulatus utrimque e duro surculus seri, eoque argumento\nmalleolus vocatur etiamnunc. postea avelli cum sua\ncalce coeptus est, ut in fico, neque est aliud vivacius.\ntertium genus adiectum etiamnum expeditius sine calce,\n\n\n\nquod sagittae vocantur, cum intorti panguntur, iidem cum\nrecisi nec intorti, trigemmes. plures autem ex eodem surculo\nhoc modo fiunt. serere e pampinariis sterile est,\nnec nisi fecundo oportet. quae raros habet nodos, infecunda\niudicatur; densitas gemmarum fertilitatis indicium\nest. quidam seri vetant nisi eos qui floruerint surculos.\nsagittas serere.minus utile, quoniam in transferendo facile\nrumpitur quod intortum fuit. seruntur pedali, non breviores\n, longitudine, quinque sexve nodorum. pauciores\ntribus gemmis in hac mensura esse non poterunt. inseri\neodem die, quo deputentur, utilissimum; si multo postea\nnecesse sit serere custoditos, uti praecepimus, caveri utique,\nne extra terram positi sole inarescant, vento aut frigore\nhebetentur. qui diutius in sicco fuerint, priusquam\nserantur, in aqua pluribus diebus revirescant.\n<4> Solum apricum et quam amplissimum in seminario\nsive in vinea bidente pastinari debet, ternos pedes\nbipalio alto, marra reici quaternum pedum fermento , ita\nutin pedes binos fossa procedat, fossum purgari et extendi\n, ne crudum relinquatur, verum exigi mensura. male\npastinatum deprendunt scamna inaequalia. metienda est\net ea pars, quae interiacet, pulvini. surculi seruntur et\nin scrobe et in sulco longiore; super quam tenerrima ingeritur\nterra, sed in gracili solo frustra nisi substrate\npinguiore corio...... quam duas integi oportet et proximam\n\n\n\nattingi, terram eodem paxillo deprimi et spissari,\ninteresse in plantario sesquipedes inter bina semina in\nlatitudinem, in longitudinem semisses; ita satos malleolos\nXXIIII mense recidere ad imum articulum, nisi ipsi parcatur\n. oculorum inde materia emicat, cum qua XXXVI\nmense viveradix transfertur.\n<5> Est et luxuriosa ratio vites serendi, ut quattuor\nmalleoli vehementi vinculo colligentur ima parte [luxuriosa]\natque ita vel per ossa bubuli cruris vel per colla fictilia\ntraiecti obruantur binis eminentibus gemmis. uniscunt\nhoc modo recisisque palmitem emittunt. postea fistula\nfracta radix libere capit vires, uvaque fert omnium corporum\nsuorum acinos. in alio genere invento novicio\nfinditur malleolus, medullaque erasa in se colligantur ipsi\ncaules ita, ut gemmis parcatur omni modo. tum malleolus\nin terra fimo mixta seritur et, cum spargere caules\ncoepit, deciditur foditurque saepius. talis uvae acinos\nnihil intus ligni habituros Columella promittit, cum vivere\nsemina ipsa perquam mirun sit medulla adempta.\nNasci surculis etiam, quibus non sit articulatio, arbores\nnon omittendum videtur. namque buxi tenuissimis\nquinis senisve colligatis depacti proveniunt. quondam in\nobservatione erat, ut defringerentur ex inputata buxo, aliter\nvivere non crediti. detraxere hoc experimenta.\n<6> Seminarii curam sequitur vinearum ratio. quinque\n\n\n\ngenerum hae: sparsis per terram palmitibus aut per\nse vite subrecta vel cum amminiculo sine iugo aut pedatae\nsimplici iugo aut conpluviatae quadriplici. quae pedatae\nratio, eadem intellegetur eius quoque, in qua sine\namminiculo vitis per se stabit. id enim non fit nisi pedamenti\ninopia. simplici iugo constat porrecto ordine quem\ncanterium appellant. melior ea vino, quoniam sibi ipsa\nnon obumbrat adsiduoque sole coquitur et adflatum magis\nsentit, celerius rorem dimittit, pampinationi quoque et\noccationi omnique operi facilior. super cetera deflorescit\nutilius. iugum fit pertica aut harundine aut crine funiculove\n, ut in Hispania Brundisique. conpluviata copiosior\nvino est, dicta a cavis aedium conpluviis. dividitur in\nquaternas partes totidem iugis. huius serendi ratio dicetur\n, eadem valitura in omni genere, in hoc vero numerosior\ntantum. <7> III vero seritur modis: optime in pastinato\n, proxime in sulco, novissime in scrobe.\nDe pastinatione dictum est; sulco latitudo palae\nsatis est, scrobibus ternorum pedum in quamque partem.\naltitudo in quocumque genere tripedalis, ideo nec vitis\nminor transferri debet, exstatura etiamnum duabus gemmis\n. emolliri terram minutis in scrobe imo sulcis fimoque\nmisceri necessarium. clivosa altiores scrobes poscunt,\npraeterea pulvinatis a devexitate labris. qui ex his longiores\nfient, ut vites binas accipiant e diverso, alvei vocabuntur\n. esse vitis radicem in medio scrobe oportet, sed\n\n\n\nipsam innixam solido in orientem aequinoctialem spectare,\nadminicula prima e calamo accipere; vineas limitari decumano\nXVIII pedum latitudinis ad contrarios vehiculorum\ntransitus, aliisque traversis limitibus denum pedum distingui\nper media iugera aut, si maior modus sit, totidem\npedum cardine, quot decumano, limitari, semper vero quintanis\nsemitari, hoc est ut quinto quoque palo singulae\niugo paginae includantur; <8> solo spisso non nisi repastinato\nnec nisi viveradicem seri, tenero et soluto vel\nmalleolum sulco vel scrobe. in colles sulcos agere traversos\nmelius quam pastinare, ut defluvia transtris eorum\ncontineantur; aquoso caelo vel sicco solo malleolos serere\nautumno, nisi si tractus ratio mutabit. siccus enim et\ncalidus autumno poscet, umidus frigidusque etiam veris\nexitu. in arido solo viveradix quoque frustra seritur, male\net in siccis malleolus, nisi post imbrem, at in riguis vel\nfrondens vitis et usque ad solstitium recte, ut in Hispania\n. quiescere ventos sationis die utilissimum. plerique\naustros optant, Cato abdicat.\n<9> Interesse medio temperamento inter binas vites\noportet pedes quinos, minimum autem laeto solo pedes\nquaternos, tenui plurimum octonos—Umbri et Marsi ad\nvicenos intermittunt arationis gratia in his, quae vocant\nporculeta —, pluvio et caliginoso tractu rariores poni,\nsicco densiores. subtilitas parsimoniae conpendia invenit,\ncum vinea in pastinato seratur, obiter seminarium faciendi,\n\n\n\nut et viveradix loco suo et malleolus, qui transferatur,\ninter vites et ordines seratur, quae ratio in iugero circiter\nXVI viveradicum donat. interest autem biennium fructus\n, quo tardius in sato provenit quam in tralato.\nViveradix posita in vinea post annum resecatur usque\nad terram, ut unus tantum emineat oculus, adminiculo\niuxta adfixo et fimo addito. simili modo et secundo anno\nreciditur viresque concipit et intra se pascit suffecturas\noneri. alias festinatione pariendi gracilis atque eiuncida,\nni cohibeatur castigatione tali, in fetum exeat tota. nihil\navidius nascitur ac, nisi ad pariendum vires serventur,\ntota fit fetus.\n<10> Pedamenta optuma, quae diximus, aut ridicaee\nrobore oleaque, si non sint, pali e iunipero, cupresso,\nlaburno, sabuco. reliquorum generum sudes omnibus annis\nreciduntur. saluberrima in iugo harundo conexa fasciculis\ndurat annis quinis. cum breviores palmites sarmento\niunguntur inter se funium modo, ex hoc arcus funeta\ndicuntur.\n<11> Tertius vineae annus palmitem velocem robustumque\nemittit et quem faciat aetas vitem. hic in iugum insilit\n. aliqui tum excaecant eum supina falce auferendo\noculos, ut longius evocent, noxia iniuria. utilior enim\nconsuetudo pariendi satiusque pampinos adiugatae detergere\nusque quo placeat roborari eam. sunt qui vetant\ntangi proximo anno, quam tralata sit, neque ante LX\nmensem falce curari, tune autem ad III gemmas recidi.\n\n\n\nalii et proximo quidem anno recidunt, sed ut ternos\nquaternosve singulis annis adiciant articulos, quarto demum\nperducant ad iugum. id utrimque fructu tardum, praeterea\nretorridum et nodosum pumilionum incremento.\noptimum autem matrem esse firmam, postea fetum audacem\n. nec tutum est quod cicatricosum, magno imperitiae\nerrore; quidquid est tale, plagis nascitur, non e matre.\ntotas habeat illa vires, dum roboratur, et annuos accipiet\ntota fetus, cum permissum fuerit nasci. nihil natura portionibus\nparit. quae excreverit satis firma, protinus in\niugo collocari debebit; si etiamnum infirmior erit, sub\nipso iugo hospitari recisa. viribus, non aetate, decernitur.\ntemerarium est ante crassitudinem pollicarem viti imperare\n. sequente anno palmites educentur pro viribus matris\nsinguli aut gemini. iidem et secuto, si coget infirmitas,\nnutriantur, tertioque demum II adiciantur. nec sunt plures\nquaternis umquam permittendi, breviterque non indulgendum\net semper inhibenda fecunditas est. ea est natura,\nut parere malit quam vivere. quidquid materiae adimitur,\nfructui accedit. illa semina mavult quam fructum gigni,\nquoniam fructus caduca res est. sic perniciose luxuriat,\nnec ampliat se, sed egerit.\n<12> Dabit consilium et soli natura. in macro, etiamsi\nvires habebit, recisa intra iugum moretur, ut omnis fetura\nsub eo exeat. minimum id esse debebit intervallum, ut\n\n\n\nattingat iugum speretque, non teneat, adeo non recumbat\nin eo nec delicate se spargat. ita temperetur hic modus,\nut crescere etiamnum malit quam parere.\n<13> Palmes duas tresve gemmas habere sub iugo\ndebet, ex quibus materia nascatur, tunc per iugum mergi\nalligarique, ut sustineatur iugo, non pendeat, vinculo mox\nadstrictius a tertia gemma alligari, quoniam et sic coercetur\nimpetus materiae densioresque citra pampini exultant.\ncacumen religari vetant. natura haec est: deiecta pars\naut praeligata fructum dat, plurimumque ipsa curvatura.\nquod citra est, materiem emittit, offensante, credo, spiritu\net illa quam diximus medulla. quae ita emicuerit materia\nfructum dabit anno sequente. sic duo genera palmitum:\nquod e duro exit materiamque in proximum annum promittit\n, pampinarium vocatur aut, ubi supra cicatricem est,\nfructuarium; alterum ex anniculo palmite semper fructuarium\n. relinquitur sub iugo et qui vocatur custos—hic\nest novellus palmes, non longior tribus gemmis—proximo\nanno materiam daturus, si vitis luxuria se consumpserit,\net alius iuxta eum, verrucae magnitudine, qui furunculus\nappellatur, si forte custos fallat.\n<14> Vitis, antequam septumum annum a surculo conpleat\n, evocata ad fructum eiuncescit ac moritur. nec veterem\nplacet palmitem in longum et ad quartum usque pedamentum\nemitti, quod alii dracones, alii funiculos vocant,\nut faciant quae masculeta appellant. cum induruit vitis,\n\n\n\npessimum in vinea traducere. quinto anno et ipsi palmites\nintorquentur singulaeque singulis materiae emittuntur ac\ndeinde proximis, prioresque amputantur. semper custodem\nrelinqui melius, sed is proximus viti esse debet, nec\nlongior quam dictum est, et, si luxuriaverint palmites,\nintorqueri, ut IV materias vel II, si uniiuga erit vinea,\nemittat.\n<15> Si per se vitis ordinabitur sine pedamento,\nqualecumque initio adminiculum desiderabit, dum stare\ncondiscat et recta surgere, cetera a primordio eadem,\ndividi autem putatione pollices in aequali examine undique\n, ne praegravet fructus parte aliqua. obiter idem deprimens\nprohibebit in excelsum emicare. huic vineae\ntrium pedum altitudo excelsior nutat, ceteris a quinto,\ndum ne excedat hominis longitudinem iustam. iis quoque,\nquae sparguntur in terra, breves ad limitandum caveas\ncircumdant, scrobibus per ambitum factis, ne vagi palmites\ninter se pugnent occursantes, maiorque pars terrarum\nita supinam in tellure vindemiam metit, siquidem et\nin Africa et in Aegypto Syriaque ac tota Asia et multis\nlocis Europae hic mos praevalet. ibi ergo iuxta terram\nconprimi debet vitis, eodem modo et tempore nutrita\nradice, quo in iugata vinea, ut semper pollices tantum\nrelinquantur, fertili solo cum tribus gemmis, graciliore\nbinis, praestatque multos esse quam longos. quae de natura\nsoli diximus, tanto potentiora sentientur, quanto propior\nfuerit uva terrae.\n<16> Genera separari ac singulis conseri tractus utilissimum\n—mixtura enim generum etiam in vino, non\nmodo in musto, discors—aut, si misceantur, non alia\nquam pariter maturescentia iungi necessarium. iuga altiora,\nquo laetior ager et quo planior, item roscido, nebuloso\nminusque ventoso conveniunt, contra humiliora gracili et\narido et aestuoso ventisque exposito. iuga ad pedamentum\nquam artissimo nodo vinciri oportet, vitem levi contineri.\nquae genera vitium et in quali solo caeloque essent conserenda\n, cum enumeraremus naturas earum et vinorum,\ndocuimus.\n<17> De reliquo cultu vehementer ambigitur. plerique\naestate tota post singulos rores confodi iubent vineam,\nalii vetant gemmantem; decuti enim oculos tractuque intrantium\ndeteri, et ob id arcendum procul omne quidem\npecus, sed maxime lanatum, quoniam facillime auferat\ngemmas. inimicos et pubescente uva rastros, satisque esse\nvineam ter anno confodi, ab aequinoctio verno ad vergiliarum\nexortum et canis ortu et nigrescente acino. quidam\nita determinant: veterem semel a vindemia ante brumam,\ncum alii ablaqueare et stercorare satis putent, iterum ab\nidibus Aprilibus, antequam concipiat, hoc est in VI idus\nMaias; dein prius quam florere incipiat et cum defloruerit\net variante se uva. peritiores adfirmant, si iusto saepius\n\n\n\nfodiatur, in tantum tenerescere acinos, ut rumpantur.\nquae fodiantur, ante ferventes horas diei fodiendas convenit\n, sicuti lutum neque arare neque fodere, fossione\npulverem excitatum contra soles nebulasque prodesse.\n<18> Pampinatio verna in confesso est ab idibus Maiis,\nintra dies X, utique antequam florere incipiat, et eam\ninfra iugum debere fieri. de sequente variant sententiae.\ncum defloruerit, aliqui pampinandum putant, alii sub ipsa\nmaturitate. sed de his Catonis praecepta decernent.\nnamque et putationum tradenda ratio est.\n<19> Protinus hanc a vindemia, ubi caeli tepor indulget\n, adoriuntur. sed et in hoc fieri numquam debet\nratione naturae ante exortum aquilae, ut in siderum causis\ndocebimus proximo volumine, immo vero favonio, quo-\nniam anceps culpa sit praeproperae festinationis. si saucias\nrecenti medicina mordeat quaedam hiemis ruminatio, certum\nest gemmas earum frigore hebetari plagasque findi\net caeli vitio exuri oculos lacrima destillante. nam gelu\nfragiles fieri quis nescit? operarum ista conputatio est in\nlatifundis, non legitima naturae festinatio. quo maturius\nputantur aptis diebus, eo plus materiae fundunt; quo\nserius, eo fructum uberiorem. quare macras prius conveniet\nputare, validas novissime, plagam omnem obliquam\nfieri, ut facile decidant imbres, et ad terram verti quam\nlevissima cicatrice acie falcis exacuta plagaque conlevata,\nrecidi autem semper inter II gemmas, ne sit vulnus oculis\nin recisa parte. nigram esse eam existimant et, donec\nad sincera veniatur, recidendam, quoniam e vitioso materia\nutilis non exeat. si macra vitis idoneos palmites non\n\n\n\nhabeat, ad terram recidi eam novosque elici utilissimum,\nin pampinatione non hos detrahere pampinos, qui cum\nuva sint; id enim et uvas supplantat praeterquam in novella\nvinea. inutiles iudicantur in latere nati, non ab\noculo, quippe etiam uva, quae nascatur e duro, rigescente,\nut nisi ferro detrahi non possit. pedamentum quidam\ninter II vites utilius putant statui, et facilius ablaqueantur\nita, meliusque est uniiugae vineae, si tamen et ipsi iugo\nsint vires nec flatu infesta regio. in quadripertita quam\nproximum oneri adminiculum esse debet, ne tamen inpedimentum\nsentiat ablaqueatio, cubito abesse non amplius,\nablaqueari autem prius quam putari iubent.\n<20> Cato de omni cultura vitium ita praecipit: Quam\naltissimam vineam facito alligatoque recte, dum\nne nimium constringas. hoc modo eam curato:\ncapita vitium per sementim ablaqueato. vineam\nputatam circumfodito, arare incipito, ultro citroque\nsulcos perpetuos ducito. vites teneras quam\nprimum propagato, sicoccato: veteres quam\nminimum castrato; potius, si opus erit, deicito\nbiennioque post praecidito. vitem novellam resecari\ntum erit tempus, ubi valebit. si vinea ab\nvite calvata erit, sulcos interponito ibique vivam\nradicem serito. umbram a sulcis removeto, crebroque\nfodito. in vinea vetere serito ocinum, si\nmacra erit—quod granum capit ni serito—, et\ncircum capita addito stercus, paleas, vinaceas,\naliquid horumce. ubi vinea frondere coeperit,\n\n\n\npampinato. vineas novellas alligato crebro, ne\ncaulis praefringatur, et quae iam in perticam\nibit, eius pampinos teneros alligato leviter porrigitoque\n, uti recte stent. ubi uva varia fieri\ncoeperit, vites subligato.... <21> Vitis insitio\nuna est per ver, altera cum uva floret; ea optima\nest.—Vineam veterem si in alium locum transferre\nvoles, dumtaxat bracchium crassam licebit.\nprimum deputato; binas gemmas ne amplius relinquito\n. ex radicibus bene exfodito et cave, ne\nradices saucies. ita uti fuerit, ponito in scrobe\naut in sulco operitoque et bene occulcato, eodemque\nmodo vineam statuito, alligato flexatoque,\nuti fuerit, crebroque fodito.—Ocinum, quod in\nvinea seri iubet, antiqui appellabant pabulum umbrae\npatiens, quod celerrime proveniat.\n<22> Sequitur arbusti ratio mirum in modum damnata Sasernae patri filioque, celebrata Scrofae, vetustissimis\npost Catonem peritissimisque, ac ne a Scrofa\nquidem nisi Italiae concessa, cum tam longo iudicetur\naevo nobilia vina non nisi in arbustis gigni et in his\nquoque laudatiora summis sicut uberiora imis. adeo excelsitate\nproficitur. hac ratione et arbores eliguntur.\n\n\n\nprima omnium ulmus, excepta propter nimiam frondem\nAtinia. dein populus nigra, eadem de causa, minus densa\nfolio. non spernunt plerique et fraxinum ficumque, etiam\noleam, si non sit umbrosa ramis. harum satus cultusque\nabunde tractatus est. ante XXXVI mensem attingi\nfalce vetantur. alterna servantur bracchia, alternis putantur\nannis, sexto anno maritantur. Transpadana Italia\npraeter supra dictas cornu, opulo , tilia, acere, orno , carpino\n, quercu arbustat agros, Venetia salice propter uliginem\nsoli. et ulmus detruncata media in tria ramorum\nscamna digeritur, nulla fere XX pedum altiore arbore.\ntabulata earum ab octavo pede altitudinis dilatantur in collibus\nsiccisque agris, a duodecumo in campestribus et umidis\n. meridianum solem spectare palmae debent, rami a\nproiectu digitorum modo subrigi, tonsili in his tenuium\nquoque virgultorum barba, ne obumbrent. Intervallum\niustum arborum, si aretur solum, quadrageni pedes in\nterga frontemque, in latera viceni; si non aretur, hoc in\nomnes partes. singulis denas saepe adnutriunt vites, damnato\nagricola minus ternis. maritare nisi validas inimicum\n, enecante veloci vitium incremento. serere tripedaneo\nscrobe necessarium distantes inter sese arboremque singulis\npedibus. nihil ibi malleoli atque pastinationis , nulla\nfodiendi inpendia, utpote cum arbusti ratio hac peculiari\ndote praestet, quod ab eodem solo ferri fruges et vitibus\nprodest, superque quodvindicans se altitudo non, ut in\nvinea, ad arcendas animalium iniurias pariete vel saepe\nvel fossarum utique inpendio muniri se cogit.\n<23> In arbusto e praedictis sola viveradicum ratio,\n\n\n\nitem propaginum, et haec gemina, ut diximus: qualorum\nex ipso tabulato maxime probata, quoniam a pecore tutissima\nest, altera deflexa vite vel palmite iuxta suam arborem\naut circa proximam caelibem. quod supra terram est\ne matre, radi iubetur, ne fruticet. in terra non pauciores\nIV gemmae obruuntur ad radicem capiendam, extra in\ncapite binae relincuntur. vitis in arbusto IV pedes longo\nconstat [omnis] sulco, tres lato, alto duos cum semipede.\npost annum propago inciditur ad medullam, ut paulatim\nradicibus suis adsuescat; caulis a capite ad duas gemmas\nreciditur; tertio totus mergus absciditur repetiturque altius\nin terram, ne ex reciso frondeat. tolli viveradix a vindemia\nprotinus debet.\n<24> Nuper repertum draconem serere iuxta arborem;\nita appellamus palmitem emeritum pluribusque induratum\nannis. hunc praecisum quam maxima amplitudine, tribus\npartibus longitudinis deraso cortice, quatenus obruatur —\nunde et rasilem vocant—, deprimere sulco, reliqua parte\nad arborem erecta, ocissimum in vite. si gracilis sit vitis\naut terra, usitatum est quam proxime solum decidi, donec\nfirmetur radix, sicuti neque roscidam seri neque a septentrionis\nflatu. vites aquilonem spectare debent ipsae,\npalmites autem earum meridiem.\n<25> Non est festinandum ad putationem novellae,\nsed primo in circulos materies colligenda, nec nisi validae\nputatio admovenda, seriore anno fere ad fructum arbusta\nvite quam iugata. sunt qui omnino putari vetent,\n\n\n\npriusquam arborem longitudine aequaverit. prima falce VI\npedes a terra recidatur, flagello infra relicto et nasci coacto\nincurvatione materiae. III ei gemmae, non amplius, deputato\nsupersint. ex his omissi palmites proximo anno imis\ndigerantur scamnis ac per singulos annos ad superiora\nscandant, relicto semper duramento in singulis tabulatis\net emissario uno, qui subeat usque quo placuerit. de\ncetero putatione omnia flagella, quae proxime tulerint , recidantur\n, nova circumcisis undique capreolis spargantur in\ntabulatis. vernacula putatio deiectis per ramos vitium crinibus\ncircumvestit arborem crinesque ipsos uvis, Gallica\nin traduces porrigitur, Aemiliae viae in ridicas Atiniarum\nambitu, frondem earum fugiens.\n<26> Est quorundam inperitia sub ramo vitem vinculo\nsuspendendi, suffocante iniuria. contineri debet vimine\n, non artari; quin immo etiam quibus salices supersunt\n, molliore hoc vinculo facere malunt, herbaque Siculi,\nquam vocant ampelodesmon, Graecia vero universa iunco,\ncypero, ulva. liberata quoque vinculo per aliquot dies\nvagari et incondita spargi atque in terra, quam per totum\nannum spectaverit, recumbere; namque ut veterina a iugo\net canes a cursu volutatio iuvat, ita tum et vitium porrigi\nlumbos. arbor quoque ipsa gaudet adsiduo levata\nonere, similis respiranti, nihilque est in opere naturae,\nquod non exemplo dierum noctiumque aliquas vices feriarum\nvelit. ob id protinus a vindemia putari et lassas\netiamnum fructu edito inprobatur. putatae rursus alligentur\nalio loco, namque orbitas vinculi sentiunt vexatione\nnon dubia.\nTraduces Gallicae culturae bini utrimque e lateribus, si par quadrageno distet spatio, quaterni , si viceno, inter\nse obvii miscentur alliganturque una conciliati, virgultorum\ncomitatu obiter rigorati, qua deficiant, aut, si brevitas\nnon patiatur ipsornm, adalligato protenduntur in viduam\narborem unco. traducem bimum praecidere solebant—\nonerat enim vetustate—; melius donare tempus, ut rasilem\nfaciant, si largiatur crassitudo. alias utile toros futuri\ndraconis pasci.\n<27> Unum etiamnum genus est medium inter hoc et\npropaginem, totas supplantandi in terram vites cuneisque\nfindendi et in sulcos plures simul ex una propagandi, gracilitate\nsingularum firmata circumligatis hastilibus nec recisis\n, qui a lateribus excurrant, pampinis. Novariensis agricola\n, traducum turba non contentus nec copia ramorum,\ninpositis etiamnum patibulis palmites circumvolvit; itaque\npraeter soli vitia cultura quoque torva fiunt vina. alia\nculpa iuxta urbem Aricinis, quae alternis putantur annis,\nnon quia id viti conducat, sed quia vilitate reditum inpendia\nexuperent. medium temperamentum in Carsulano secuntur\ncariosasque tantum vitis partes incipientesque inarescere\ndeputando, ceteris ad uvam relictis. detracto\nonere supervacuo pro nutrimento omni est raritas volneris;\nsed nisi pingui solo talis cultura degenerat in labruscam.\n<28> Arbusta arari quam altissime desiderant, tametsi\n\nfrumenti ratio non exigit. pampinari ea non est moris\n; et hoc conpendium operae. deputantur cum vite pariter\ninterlucata densitate ramorum, qui sint supervacui et\nabsumant alimenta. plagas ad septentriones aut ad meridiem\nspectare vetuimus; melius, si neque in occasus solis.\ndiu dolent talia quoque ulcera et difficile sanescunt algendo\nnimis aestuandove. non eadem ut in vite libertas, quoniam\ncerta latera, sed facilius abscondere et detorquere,\nquo velis, plagas. in arborum tonsura supiniore velut calices\nfaciendi, ne consistat umor.\nViti adminicula addenda, quae scandat adprehensa ,\nsi maiora sint.\nvitium generosarum pergulas quinquatribus\nputandas et, quarum servare uvas libeat, decrescente\nluna tradunt; quae vero interlunio sint putatae,\nnullis animalium obnoxias esse. alia ratione plena luna\nnoctu tondendas, cum sit ea in leone, scorpione, sagittario\n, tauro, atque in totum serendas plena aut crescente\nutique censent. sufficiunt in Italia cultores deni in centena\niugera vinearum.\n<1> Et abunde satu cultuque arborum tractato,\nquoniam de palmis et cytiso in peregrinis arboribus adfatim\ndiximus, ne quid desit, indicanda reliqua naturaest magno opere pertinens ad omnia ea. infestantur\nnamque et arbores morbis. quid enim genitum caret his\nmalis? et silvestrium quidem perniciosos negant esse vexarique\ntantum grandine in germinatione aut flore, aduri\n\n\n\nquoque fervore aut flatu frigidiore , praepostero die, nam\nsuo frigora etiam prosunt, ut diximus. quid ergo? non\net vites algore intereunt? hoc quidem est, quo deprehendatur\nsoli vitium, quoniam non evenit nisi in frigido.\nitaque per hiemes caeli rigorem probamus, non soli. nec\ninfirmissimae arbores gelu periclitantur, sed maximae, vexatisque\nita cacumina prima inarescunt, quoniam praestrictus\nnon potuit eo pervenire umor.\n<2> Arborum quidam communes morbi, quidam privati\ngenerum. communis vermiculatio et sideratio ac dolor\nmembrorum, unde partium debilitas, societate nominum\nquoque cum hominis miseriis. trunca dicimus certe corpora\net oculos germinum exustos ac multa simili sorte.\nitaque laborant et fame et cruditate, quae fiunt umoris\nquantitate, aliqua vero et obesitate, ut omnia, quae resinam\nferunt, nimia pinguitudine in taedam mutantur et,\ncum radices quoque pinguescere coepere, intereunt, ut\nanimalia nimio adipe, aliquando et pestilentia per genera,\nsicut inter homines nunc servitia, nunc plebes urbana\nvel rustica.\n<3> Vermiculantur magis minusve quaedam, omnes\ntamen fere, idque aves cavi corticis sono experiuntur. iam\nquidem et hoc in luxuria esse coepit, praegrandesque roborum\ndelicatiore sunt in cibo—cosses vocant—atque\netiam farina saginati hi quoque altiles fiunt. maxime autem\narborum hoc sentient piri, mali, fici, minus quae\namarae sunt et odoratae. eorum, qui in ficis existunt,\nalii nascuntur ex ipsis, alios parit qui vocatur cerastes,\n\n\n\nomnes tamen in cerasten figurantur sonumque edunt parvoli\nstridoris. et sorbus arbor infestatur vermiculis rufis\nac pilosis atque ita emoritur; mespila quoque in senecta\nobnoxia ei morbo est.\n<4> Sideratio tota e caelo constat. quapropter et grando\nin his causis intellegi debet et carbunculatio et quod pruinarum\niniuria evenit. haec enim verno tepore invitatis et\nerumpere audentibus satis mollibus insidens adurit lactescentes\ngerminum oculos, quod in flore carbunculum vocant.\npruinae perniciosior natura, quoniam lapsa persidit gelatque\nac ne aura quidem ulla depellitur, quia non fit nisi\ninmoto aëre et sereno. proprium tamen siderationis est\nsub ortu canis siccitatum vapor, cum insita ac novellae\narbores moriuntur, praecipue ficus et vitis.\nOlea praeter vermiculationem, quam aeque ac ficus\nsentit, clavum etiam patitur, sive fungum placet dici vel\npatellam. haec est solis exustio. nocere tradit Cato et\nmuseum rubrum. nocet plerumque vitibus atque oleis et\nnimia fertilitas. scabies communis omnium est. inpetigo\net, quae adgnasci solent, cocleae peculiaria ficorum vitia,\nnec ubique. sunt enim quaedam aegritudines et locorum.\n<5> Verum ut homini nervorum cruciatus, sic et arbori\n, ac duobus aeque modis. aut enim in pedes, hoc est\nradices, inrumpit vis morbi, aut in articulos, hoc est\ncacuminum digitos, qui longissime a toto corpore exeunt.\nnigrescunt ergo, et sunt apud Graecos sua nomina utrique\nvitio. undique primo dolor, mox et macies earum\npartium fragilis, postremo tabes morsque, non intrante suco\n\n\n\naut non perveniente, maximeque id fici sentiunt. caprificus\nomnibus immunis est, quae adhuc diximus. scabies\ngignitur roribus lentis post vergilias; nam si largiores fuere,\nperfundunt arborem, non scalpunt scabie, et grossi cadunt\n; sive imbres nimii fuere, alio modo ficus laborat,\nradicibus madidis.\n<6> Vitibus praeter vermiculationem et siderationem morbus peculiaris articulatio tribus de causis: una vi tempestatium\ngerminibus ablatis, altera, ut notavit Theophrastus\n, in supinum excisis, tertia culturae imperitia laesis.\nomnes enim earum iniuriae in articulis sentiuntur. siderationis\ngenus est et his deflorescentibus roratio, aut cum\nacini, priusquam crescant, decocuntur in callum. aegrotant\net cum alsere, laesis uredine attonsarum oculis. et\ncalore hoc evenit intempestivo, quoniam omnia modo constant\ncertoque temperamento. fiunt et culpa colentium\nvitia , cum praestringuntur, ut dictum est , aut circumfos-\nsor iniurioso ictu verberavit vel etiam subarator inprudens\nluxavit radices corpusve desquamavit. est et quaedam\ncontusio falcis hebetioris. quibus omnibus causis\ndifficilius tolerant frigora aut aestus, quoniam in ulcus\npenetrat iniuria omnis a foris. infirmissima vero malus,\nmaximeque quae dulcis est. quibusdam debilitas sterilitatem\n, non necem, adfert, ut si quis pino cacumen auferat\nvel palmae. sterilescunt enim nec moriuntur. aegrotant\n\n\n\naliquando et poma ipsa per se sine arbore, si necessariis\ntemporibus imbres aut tepores vel adflatus defuere aut\ncontra abundavere. decidunt enim aut deteriora fiunt.\npessimum est inter omnia, cum deflorescentem vitem et\noleam percussit imber, quoniam simul defluit fructus.\n<7> Sunt ex eadem causa nascentes et urucae , dirum\nanimal, eroduntque frondem, aliae florem quoque , olivarum\n, ut in Mileto, ac depastam arborem turpi facie relinquunt\n. nascitur hoc malum tepore umido et lento. fit\naliud ex eodem, si sol acrior insecutus inussit ipsum vitium\nideoque mutavit. est etiamnum peculiare olivis et\nvitibus—araneum vocant—, cum veluti telae involvunt\nfructum et absumunt. adurunt et flatus quidam eas maxime,\nsed et alios fructus. nam vermiculationem et poma ipsa\nper se quibusdam [annis] sentiunt, mala, pira, mespila, punica\n. in oliva ancipiti eventu, quando sub cute innati\nfructum adimunt, augent, si in ipso nucleo fuere erodentes\neum. gigni illos prohibent pluviae, quae fiunt post\narcturum. eaedem si austrinae fuere, generant druppis\nquoque, quae maturescentes tum sunt praecipue caducae.\nid riguis magis evenit, etiam si non cecidere, fastidiendis.\nsunt et culicum genera aliquis molesta , ut glandibus, fico;\nqui videntur ex umore nasci, tum dulci subdito corticibus.\net aegrotatio quidem fere. in his est.\n<8> Quaedam temporum causae aut locorum non proprie\ndicantur morbi, quoniam protinus necant, sicut tabes\n\n\n\ncum invasit arborem aut uredo vel flatus alicuius regionis\nproprius, ut est in Apulia atabulus, in Euboea Olympias.\nhic enim si flavit circa brumam, frigore exurit arefaciens,\nut nullis postea solibus recreari possint. hoc genere convalles\net adposita fluminibus laborant, praecipueque vitis,\nolea, ficus. quod cumevenit , detegitur statim in germinatione\n, in oliva tardius. sed in omnibus signum est revivescendi\n, si folia amisere. alioqui quas putes praevaluisse\nmoriuntur. nonnumquam inarescunt folia eademque\nrevivescunt. alia in terris septentrionalibus, ut Ponto,\nThracia , frigore aut gelu laborant, si post brumam continuavere\nXL diebus. et ibi autem et in reliquis partibus,\nsi protinus editis fructibus gelatio magna consecuta est,\netiam paucis diebus necat.\n<9> Quae iniuria hominum constant , secundum.. habent\ncausas. pix, oleum, adeps inimica praecipue novellis.\ncortice in orbem detracto necantur, excepto subere, quod\nsic etiam iuvatur; crassescens enim praestringit et strangulat\n. nec andrachle offenditur, si non simul incidatur et\ncorpus. alioqui et cerasus et tilia et vitis corticem mittunt\n, sed non vitalem nec proximum corpori, verum eum,\nqui subnascente alio expellitur. quarundam natura rimosus\ncortex, ut platanis. tiliae renascitur paulo minus quam\ntotus. ergo his, quarum cicatricem trahit, medentur luto\nfimoque, et aliquando prosunt, si non vehementior frigorum\naut calorum vis secuta est. quaedam tardius ita moriuntur\n\n\n\n, ut robora et quercus. refert et tempus anni.\nabieti enim et pino si quis detraxerit sole taurum vel\ngeminos transeunte, cum germinant, statim moriuntur; eandem\niniuriam hieme passae diutius tolerant. similiter ilex\net robur quercusque. si angusta decorticatio fuit, nihil\nnocetur supra dictis; infirmioribus quidem et in solo gracili\nvel ab una tantum parte detractus interemit. similem\net decacuminatio rationem habet piceae, cedri, cupressihaec\nenim detracto cacumine aut ignibus adusto intereunt\n—, similem et depastio animalium. oleam quidem\netiam, si lambat capra , sterilescere auctor est Varro,\nut diximus. quaedam hac iniuria moriuntur, aliqua deteriora\ntantum fiunt, ut amygdalae—ex dulcibus enim\ntransfigurantur in amaras—, aliqua vero etiam utiliora,\nut apud Chios pirus, quam phocida appellant. nam detruncatio\ndiximus quibus prodesset. intereunt pleraque\net fissa stirpe, exceptis vite, malo , fico, punicis , quaedam\nvel ab ulcere tantum. pinus hanc iniuriam spernit et\nomnia, quae resinam gignunt. radicibus amputatis mori\nminime mirum est; pleraeque etiam non omnibus, sed\nmaximis aut, quae sunt inter illas vitales, abscisis moriuntur\n.\n<10> Necant invicem inter sese umbra vel densitate\natque alimenti rapina. necat et hedera vinciens—nec viscum\n\n\n\nprodest—et cytisus , necatur eo , quod halimon vocant\nGraeci. quorundam natura non necat quidem, sed laedit\nOdorum aut suci mixtura, ut raphanus et laurus vitem.\nolfactatrix enim intellegitur et tingui odore mirum in modum\n, ideo, cum iuxta sit, averti et recedere saporemque\ninimicum fugere. hinc sumpsit Androcydes medicinam\ncontra ebrietates, raphanum manducari praecipiens. odit\net caulem et olus omne, odit et corylum, ni procul absint\n, tristis atque aegra. nitrum quidem et alumen, marina\naqua calida et fabae putamina vel ervi ultima venena\nsunt.\nInter vitia arborum est et prodigiis locus.\ninvenimus ficos sub foliis natas, vitem et malum punicam\nstirpe fructum tulisse, non palmite aut ramis, vitem uvas\nsine foliis, oleas quoque amisisse folia bacis haerentibus.\nsunt et miracula fortuita. nam et oliva in totum ambusta\nrevixit et in Boeotia derosae locustis fici regerminavere.\nmutantur arbores et colore fiuntque ex nigris candidae,\nnon semper prodigio, sed eae maxime, quae ex semine\nnascuntur. et populus alba in nigram transit. quidam et\nsorbum, si in calidiora loca venerit, sterilescere putant.\nprodigio autem fiunt ex dulcibus acerba poma aut dulcia\nex acerbis, e caprifico fici aut contra, gravi ostento, cum\nin deteriora mutantur, ex olea in oleastrum, ex candida\n\n\n\nuva et fico in nigras aut, ut Laudiceae Xerxis adventu,\nplatano in oleam mutata. qualibus ostentis Aristandri\napud Graecos volumen scatet, ne in infinitum abeamus,\napud nos vero C. Epidii commentarii , in quibus arbores\nlocutae quoque reperiuntur. subsedit in Cumano arbor\ngravi ostento paulo ante Pompei Magni bella civilia paucis\nramis eminentibus; inventum Sibyllinis libris internicionem\nhominum fore, tantoque eam maiorem, quanto propius\nab urbe [postea] facta esset. sunt prodigia et cum alienis\nlocis enascuntur, ut in capitibus statuarum vel aris,\net cum in arboribus ipsis alienae. ficus in lauro nata est\nCyzici ante obsidionem. simili modo Trallibus palma in\nbasi Caesaris dictatoris circa bella civilia eius. nec non\net Romae in Capitolio in ara lovis bello Persei enata\npalma victoriam triumphosque portendit. hac tempestatibus\nprostrata eodem loco ficus enata est M. Messalae\nC. Cassii censorum lustro, a quo tempore pudicitiam subversam\nPiso gravis auctor prodidit. super omnia, quae\numquam audita sunt, erit prodigium in nostro aevo Neronis\nprincipis ruina factum in agro Marrucino, Vetti Marcelli\ne primis equestris ordinis oliveto universo viam publicam\ntransgresso arvisque inde e contrario in locum oliveti\nprofectis.\nNunc expositis arborum morbis consentaneum\nest dicere et remedia. ex his quaedam sunt communia\nomnium, quaedam propria quarundam. communia\n\n\n\nablaqueatio, adcumulatio, adflari radices aut cooperiri, rigu\nus dato potu vel ablato, fimum suco defectis, putatio\nlevandis onere, item suco emisso quaedam veluti detractio\nsanguinis, circumrasio corticis, vitium extenuatio et domitura\npalmitum , gemmarum , si frigus retorridas hirtasque\nfecerit, repumicatio et quaedam politura. arborum his aliae\nmagis, aliae minus gaudent, veluti cupressus et aquas aspernatur\net fimum et circumfossuram amputationemque et\nomnia remedia odit, quin etiam necatur riguis, vitis et\npunicae praecipue aluntur. ficus arbor ipsa riguis alitur,\npomum vero eius marcescit. amygdalae, si colantur fossione\n, florem amittunt. nec insitas circumfodere oportet,\npriusquam validae ferre coeperint poma. plurimae autem\namputari sibi volunt onerosa ac supervacua, sicut nos\nungues et capillum. reciduntur veteres totae ac rursus a\nstolone aliquo resurgunt, sed non omnes nec nisi quarum\nnaturam pati diximus.\nRigua aestivis vaporibus utilia, hieme inimica,\nautumno varie et e natura soli, quippe cum vindemiator\nHispaniarum stagnante solo uvas demetat. cetero maiore\nin parte orbis etiam pluvias autumni aquas derivare convenit\n. circa canis ortum rigua maxime prosunt ac ne\ntum quidem nimia, quoniam inebriatis radicibus nocent.\net aetas modum temperat, novellae enim minus sitiunt.\n\n\n\ndesiderant autem maxime rigari quae adsuevere, contra\nsiccis locis genita non expetunt umorem nisi necessarium.\nAsperiora vina rigari utique cupiunt in Sulmonense\nItaliae agro, pago Fabiano, ubi et arva rigant. mirumque\n, herbae aqua ilia necantur, fruges aluntur, et riguus\npro sarculo est. in eodem agro bruma—tanto\nmagis, si nives iaceant geletve—, ne frigus vites adurat,\ncircumfundunt riguis, quod ibi tepidare vocant, memorabili\nnatura in amne solis, eodem aestate vix tolerandi\nrigoris.\nCarbunculi ac robiginum remedia demonstrabimus\nvolumine proximo. interim est et scariphatio\nquaedam in remediis, cum macie corticis ex aegritudine\nadstringente se iustoque plus vitalia arborum conprimente\nexacutam falcis aciem utraque manu inprimentes perpetuis\nincisuris diducunt ac veluti cutem laxant. salutare id fuisse\nargumento sunt dilatatae cicatrices et internato corpore\nexpletae , magnaque ex parte similis hominum medicina\net arborum est, quando earum quoque terebrantur\nossa. amygdalae ex amaris dulces fiunt, si circumfosso\nstipite et ab ima parte circumforato defluens pituita abstergeatur\n. et ulmis detrahitur sucus inutilis, supra terram\nforatis usque ad medullam, in senecta aut cum alimento\nnimio abundare sentiuntur. idem et ficorum turgido\n\n\n\ncortice incisuris in oblicum levibus emittitur. ita fit, ne\ndecidant fructus. pomiferis, quae germinant nec ferunt\nfructum, fissa radice inditur lapis fertilesque fiunt, hoc\nidem in amygdalis e robore cuneo adacto, in piris sorbisque\ne taeda ac cinere et terra cooperto. etiam radices\ncircumcidisse prodest vitium luxuriantium ficorumque et\ncircumcisis cinerem addidisse. fici serotinae fiunt, si primae\ngrossi , cum fabae magnitudinem excessere, detrahantur\n. subnascuntur enim quae serius maturescunt. eaedem\n, cum frondere incipiunt, si cacumina rami cuiusque\ndetrahantur, firmiores fertilioresque fiunt, nam caprificatio\nmaturat.\nIn ea culices nasci e grossis manifestum, quoniam\n, cum evolavere, non inveniuntur intus grana, quae\nin eos versa apparet. exeundi tanta est aviditas, ut plerique\naut pede relicto aut pinnae parte erumpant. est et\naliud genus culicum, quos vocant, centrinas, fucis apium\nsimiles ignavia malitiaque cum pernicie verorum et utilium\n; interemunt enim illos atque ipsi commoriuntur.\nvexant et tineae semina ficorum, contra quas remedium in\neodem scrobe defodere taleam lentisci inversa parte, quae\nfuerit a cacumine. uberrimas autem ficus rubrica amurca\ndiluta et cum fimo infusa radicibus frondere incipientium\nfacit. caprificorum laudantur maxime nigrae et in petrosis\n, quoniam frumenta plurima habeant. caprificatio ipsa\npost imbrem.\nIn primis autem cavendum, ne ex remediis vitia\n\n\n\nfiant, quod evenit nimia aut intempestiva medicina. interlucatio\narboribus prodest, sed omnium annorum trucidatio\ninutilissima. vitis tantum tonsuram annuam quaerit, alternam\nvero myrtus, punicae, oleae, quia celeriter fruticescunt.\nceterae rarius tondeantur, nulla autumn, ac ne radantur\nquidem nisi vere. putatione plaga ad vitalia... sunt omnia,\nquaecumque non supervacua.\nSimilis fimi ratio. gaudent eo, sed cavendum, ne\nin fervore solis admoveatur, ne inmaturum, ne validius\nquam opus sit. urit vineas suillum nisi quinquennio interposito\n, praeterquam si riguis diluatur, et e coriariorum\nsordibus nisi admixta aqua, item largius. iustum existimant\nin denos pedes quadratos III modios. id quidem\nsoli natura decernet.\nColumbino ac suillo plagis quoque arborum medentur\n. si mala punica acida nascantur, ablaqueatis radicibus\nfimum suillum addi iubent. eo anno vinolenta, proximo\ndulcia futura. alii urina hominis aqua mixta riganda censent\nquater anno, singulis amphoris, aut cacumina spargi\nvino lasere diluto; si findantur in arbore, pediculum intorqueri\n; ficis utique amurcam adfundi, ceteris arboribus\naegris faecem vini, aut lupinum circum radices earum seri.\naqua quoque lupini decocti circumfusa pomis prodest.\nfici, cum Volcanalibus tonuit, cadunt. remedium est, ut\nante stipula hordeacea areae stringantur. cerasos praecoces\n\n\n\nfacit cogitque maturescere calx admota radicibus. et\nhaec autem, ut omnia poma, intervelli melius est, ut quae\nrelicta sint grandescant.\nQuaedam poena emendantur aut morsu excitantur,\nut palmae ac lentisci; salsis enim aquis aluntur. salis\nvim et cineres , sed leniorem, habent; ideo ficis adsperguntur\nrutaeque , ne fiant vermiosae neve radices putrescant\n. quin et vitium radicibus aquam salsam iubent adfundi\n, si sint lacrimosae; si vero fructus earum decidant,\ncinerem aceto conspergi ipsasque inlini aut sandaraca, si\nputrescat uva; si vero fertiles non sint, aceto acri subacto\ncinere rigari atque oblini; quod si fructum non maturent\nprius inarescentem, praecisarum ad radices plagam fibrasque\naceto acri et urina vetusta madefacere atque eo luto\nobruere, saepe fodere. olearum, si parum promisere fructus\n, nudatas radices hiberno frigori opponunt, eaque castigatione\nproficiunt. omnia haec annua caeli ratione constant\net aliquando serius poscuntur, aliquando celerius.\nnec non ignis aliquis prodest, ut harundini. ambusta namque\ndensior mitiorque surgit. Cato et medicamenta quaedam\nconponit, mensurae quoque distinction, ad maiorum\narborum radices amphoram, ad minorum urnam, amurcae\net aquae portione aequa, ablaqueatis prius radicibus paulatim\n, adfundi iubens, in olea hoc amplius stramentis ante\ncircumpositis, item fico; huius praecipue vere terrain adaggerari\n\n\n\nradicibus; ita futurum, ut non decidant grossi\nmaiorque fecunditas nec scabra proveniat. simili modo,\nne convolvolus fiat in vinea, amurcae congios duos decoqui\nin crassitudinem mellis, rursusque cum bituminis tertia\nparte et sulpuris quarta sub diu coqui, quoniam exardescat\nsub tecto. hoc vites circa capita ac sub bracchiis\nungui; ita non fore convolvolum. quidam contenti sunt\nfumo huius mixturae suffire vineas secundo flatu continuo\ntriduo. plerique non minus auxilii et alimenti arbitrantur\nin urina quam Cato in amurca, addita modo pari\naquae portione, quoniam per se noceat. aliqui volucre\nappellant animal praerodens pubescentes uvas. quod ne\naccidat, falces, cum sint exacutae, fibrina pelle detergent\natque ita putant aut sanguine ursino linunt post putationem\neasdem. sunt arborum pestes et formicae. has\nabigunt rubrica ac pice liquida perunctis caudicibus , nec\nnon et pisce suspenso iuxta in unum locum congregant\naut lupino trito cum oleo radices linunt. multi et has et\ntalpas amurca necant, contraque urucas et, ne mala putrescant\n, lacerti viridis felle tangi cacumina iubent, privatim\nautem contra urucasambiri arbores singulas a muliere\nincitati mensis, nudis pedibus, recincta. item ne quod\nanimal pastu malefico decerpat frondem, fimo boum diluto\n\nspargi folia, quotiens imber interveniat, quoniam abluatur\nita virus medicaminis, mira quaedam excogitante sollertia\nhumana, quippe cum averti grandines carmine credant\nplerique, cuius verba inserere non equidem serio ausim,\nquamquam a Catone proditis contra luxata membra iungenda\nharundinum fissurae. idem arbores religiosas lucosque\nsuccidi permisit, sacrificio prius facto, cuius rationem\nprecationemque eodem volumine tradidit.\nSequitur natura frugum hortorumque ac florum\nquaeque alia praeter arbores aut frutices benigna tellure\nproveniunt, vel per se tantum herbarum inmensa contemplatione\n, si quis aestimet varietatem, numerum, flores,\nodores coloresque et sucos ac vires earum, quas salutis\naut voluptatis hominum gratia gignit. qua in parte primum\nomnium patrocinari terrae et adesse cunctorum parenti\niuvat, quamquam inter initia operis defensae. quoniam\ntamen ipsa materia accedimus ad reputationem\neiusdem parientis et noxia: nostris eam criminibus urguemus\nnostramque culpam illi inputamus. genuit venena.\n\n\n\nset quis invenit illa praeter hominem? cavere ac refugere\nalitibus ferisque satis est. atque cum arbore exacuant\nlimentque cornua elephanti et uri, saxo rhinocerotes, utroque\napri dentium sicas, sciantque ad nocendum praeparare\nse animalia, quod tamen eorum excepto homine et tela sua\nvenenis tinguit? nos et sagittas tinguimus ac ferro ipsi\nnocentius aliquid damus, nos et flumina inficimus et rerum\nnaturae elementa, ipsumque quo vivitur in perniciem\nvertimus. neque est, ut putemus ignorari ea ab animalibus\n; quae praepararent contra serpentium dimicationes,\nquae post proelium ad medendum excogitarent, indicavimus.\nnec ab ullo praeter hominem veneno pugnatur\nalieno. fateamur ergo culpam ne iis quidem, quae\nnascuntur, contenti; etenim quanto plura eorum genera\nhumana manu fiunt! quid? non et homines quidem ut\nvenena nascuntur? atra ceu serpentium lingua vibrat tabesque\nanimi contacta adurit culpantium omnia ac dirarum\nalitum modo tenebris quoque suis et ipsarum noctium\nquieti invidentium gemitu, quae sola vox eorum est, ut\ninauspicatarum animantium vice obvii quoque vetent agere\naut prodesse vitae. nec ullum aliud abominati spiritus\npraemium novere quam odisse omnia. verum et in hoc\neadem naturae maiestas. quanto plures bonos genuit ut\n\n\n\nfruges! quanto fertilior in his, quae iuvent alantque! quorum\naestimatione et gaudio nos quoque, relictis exustioni\nsuae istis hominum rubis, pergemus excolere vitam eoque\nconstantius, quo operae nobis maior quam famae gratia expetitur\n. quippe sermo circa rura est agrestesque usus, sed\nquibus vita constet honosque apud priscos maximus fuerit.\nArvorum sacerdotes Romulus in primis instituit\nseque duodecimum fratrem appellavit inter illos Acca\nLarentia nutrice sua genitos, spicea corona, quae vitta\nalba colligaretur, sacerdotio ei pro religiosissimo insigni\ndata; quae prima apud Romanos fuit corona, honosque is\nnon nisi vita finitur et exules etiam captosque comitatur.\nbina tunc iugera p. R. satis erant, nullique maiorem modum\nadtribuit, quo servorum paulo ante principis Neronis\ncontento huius spatii viridiariis? piscinas iuvat maiores\nhabere, gratumque, si non aliquem culinas. Numa instituit\ndeos fruge colere et mola salsa supplicare atque, ut\nauctor est Hemina , far torrere, quoniam tostum cibo\nsalubrius esset, id uno modo consecutus, statuendo non\nesse purum ad rem divinam nisi tostum. is et Fornacalia\ninstituit farris torrendi ferias et aeque religiosas Terminis\nagrorum. hos enim deos tum maxime noverant, Seiamque\na serendo, Segestam a segetibus appellabant, quarum\nsimulacra in circo videmus—tertiam ex his\n\n\n\nnominare sub tecto religio est—, ac ne degustabant quidem\nnovas fruges aut vina, antequam sacerdotes primitias\nlibassent.\nIugum vocabatur, quod uno iugo boum in die\nexarari posset; actus, in quo boves agerentur cum aratro\nuno impetu iusto. hic erat CXX pedum duplicatusque in\nlongitudinem iugerum faciebat. dona amplissima imperatorum\nac fortium civium quantum quis uno die plurimum\ncircumaravisset, item quartarii farris aut heminae, conferente\npopulo. cognomina etiam prima inde: Pilumni, qui\npilum pistrinis invenerat, Pisonis a pisendo, iam Fabiorum\n, Lentulorum, Ciceronum, ut quisque aliquod optime\ngenus sereret. Iuniorum e familia Bubulcum nominarunt,\nqui bubus optime utebatur. quin et in sacris nihil religiosius\nconfarreationis vinculo erat, novaeque nuptae farreum\npraeferebant. agrum male colere censorium probrum\niudicabatur, atque, ut refert Cato, cum virum bonum\nlaudantes bonum agricolam bonumque colonum dixissent,\namplissime laudasse existimabantur. hinc et locupletes\ndicebant loci, hoc est agri, plenos. pecunia ipsa a pecore\nappellabatur. etiam nunc in tabulis censoriis pascua dicuntur\nomnia, ex quibus populus reditus habet, quia diu\nhoc solum vectigal fuerat. multatio quoque non nisi ovium\nboumque inpendio dicebatur, non omittenda priscarum\nlegum benivolentia: cautum quippe est, ne bovem prius\n\n\n\nquam ovem nominaret, qui indiceret multam. ludos boum\ncausa celebrantes Bubetios vocabant. Servius rex ovium\nboumque effigie primum aes signavit. frugem quidem\naratro quaesitam furtim noctu pavisse ac secuisse puberi\nXII tabulis capital erat, suspensumque Cereri necari\niubebant gravius quam in homicidio convictum, inpubem\npraetoris arbitratu verberari noxiamve duplionemve decerni.\niam distinctio honosque civitatis ipsius non aliunde erat.\nrusticae tribus laudatissimae eorum, qui rura haberent,\nurbanae vero, in quas transferri ignominia esset, desidiae\nprobro. itaque quattuor solae erant, a partibus urbis, in\nquis habitabant, Suburana, Palatina, Collina, Esquilina.\nnundinis urbem revisitabant et ideo comitia nundinis habere\nnon licebat, ne plebes rustica avocaretur. quies somnusque\nin stramentis erat. gloriam denique ipsam a farris\nhonore adoriam appellabant. equidem ipsa etiam verba\npriscae significationis admiror; ita enim est in commentariis\npontificum: Augurio canario agendo dies\nconstituantur, priusquam frumenta vaginis exeant\nnec antequam in vaginas perveniant.\nErgo his moribus non modo sufficiebant fruges\nNulla provinciarum pascente Italiam, verum etiam annonae\nvilitas incredibilis erat. Manius Marcius aedilis plebis primum\nfrumentum populo in modios assibus datavit. L. Minucius\n\n\n\nAugurinus, qui Spurium Maelium coarguerat, farris\npretium in trinis nundinis ad assem redegit undecimus\nplebei tribunus, qua de causa statua ei extra portam\nTrigeminam a populo stipe conlata statuta est. Seius in\naedilitate assibus populo frumentum praestitit, quam ob\ncausam et ei statuae in Capitolio ac Palatio dicatae sunt,\nipse supremo die populi umeris portatus in rogum est.\nquo vero anno Mater deum advecta Romam est, maiorem\nea aestate messem quam antecedentibus annis decem factam\nesse tradunt. M. Varro auctor est, cum L. Metellus\nin triumpho plurimos duxit elephantos, assibus singulis\nfarris modios fuisse, item vini congios ficique siccae pondo\nXXX, olei pondo X, carnis pondo XII. nec e latifundiis\nsingulorum contingebat arcentium vicinos, quippe etiam\nlege Stolonis Licini incluso modo quingentorum iugerum\n, et ipso sua lege damnato, cum substituta filii persona\namplius possideret. luxuriantis iam rei p. fuit ista\nmensura. Mani quidem Curi post triumphos inmensumque\nterrarum adiectum imperio nota contio est: perniciosum\nintellegi civem, cui septem iugera non essent satis.\nhaec autem mensura plebei post exactos reges adsignata\nest. quaenam ergo tantae ubertatis causa erat? ipsorum\ntunc manibus imperatorum colebantur agri, ut fas est\ncredere, gaudente terra vomere laureato et triumphali\naratore, sive illi eadem cura semina tractabant, qua bella,\neademque diligentia arva disponebant, qua castra, sive\n\n\n\nhonestis manibus omnia laetius proveniunt, quoniam et\ncuriosius fiunt. serentem invenerunt dati honores Serranum\n, unde ei et cognomen. aranti quattuor sua iugera\nin Vaticano, quae prata Quintia appellantur, Cincinnato\nviator attulit dictaturam et quidem, ut traditur, nudo,\nplenoque nuntius morarum: Vela corpus, inquit, ut\nperferam senatus populique Romani mandata.\ntales tum etiam viatores erant, quod ipsum nomen inditum\nest subinde ex agris senatum ducesque arcessentibus.\nat nunc eadem illa vincti pedes, damnatae manus inscriptique\nvultus exercent, non tam surda tellure, quae parens\nappellatur colique dicitur et ipso honore his absumpto,\nut non invita ea et indignante credatur id fieri. et nos\nmiramur ergastulorum non eadem emolumenta esse, quae\nfuerint imperatorum!\nIgitur de cultura agri praecipere principale fuit\netiam apud exteros, siquidem et reges fecere, Hiero,\nPhilometor, Attalus, Archelaus, et duces, Xenophon\net Poenus etiam Mago, cui quidem tantum honorem\nsenatus noster habuit Carthagine capta, ut, cum regulis\nAfricae bibliothecas donaret, unius eius duodetriginta volumina\n\n\n\ncenseret in Latinam linguam transferenda, cum\niam M. Cato praecepta condidisset, peritisque Punicae\ndandum negotium, in quo praecessit omnes vir clarissimae\nfamiliae D. Silanus. sapientiae vero auctores et carminibus\nexcellentes quique alii illustres viri conposuissent,\nquos sequeremur, praetexuimus hoc in volumine, non in\ngrege nominando M. Varrone, qui LXXXI vitae annum\nagens de ea re prodendum putavit.\nApud Romanos multo serior vitium cultura esse\ncoepit, primoque, ut necesse erat, arva tantum coluere,\nquorum a nobis nunc ratio tractabitur, non volgari modo,\nverum, ut adhuc fecimus, et vetustis et postea inventis\nomni cura perquisitis causaque rerum et ratione simul\neruta. dicemus et sidera siderumque ipsorum terrestria\nsigna dabimus indubitata, quandoquidem qui adhuc diligentius\nea tractavere, quibusvis potius quam agricolis\nscripsisse possunt videri. ac primum omnium oraculis\nmaiore ex parte agemus, quae non in alio vitae genere\nplura certiorave sunt. cur enim non videantur oracula, a\ncertissimo deo maximeque veridico, usu, profecta?\nPrincipium autem a Catone sumemus: Fortissimi\nviri et milites strenuissimi ex agricolis gignuntur\nminimeque male cogitantes.â€”Praedium ne cupide\nemas. in re rustica operae ne parcas, in agro emendo\nminime. quod male emptum est, semper paenitet. agrum\nparaturos ante omnia intueri oportet aquam, viam,\n\n\n\nvicinum. singula magnas interpretationes habent nec\ndubias. Cato in conterminis hoc amplius aestimari iubet,\nquo pacto niteant. in bona enim, inquit, regione bene\nnitent. Atilius Regulus ille Punico bello bis consul aiebat\nneque fecundissimis locis insalubrem agrum parandum\nneque effetis saluberrimum. salubritas loci non semper\nincolarum colore detegitur, quoniam adsueti etiam in pestilentibus\ndurant. praeterea sunt quaedam partibus anni\nsalubria, nihil autem salutare est, nisi quod toto anno\nsalubre. malus est ager, cum quo dominus luctatur.\nCato inter prima spectari iubet, ut solum sua virtute\nvaleat qua dictum est positione, ut operariorum copia\nprope sit oppidumque validum, ut navigiorum evectus vel\nitinerum, ut bene aedificatus et cultus. in quo falli plerosque\nvideo; segnitiem enim prioris domini pro emptore\nesse arbitrantur. nihil est damnosius deserto agro. itaque\nCato, de bono domino melius emi, nec temere contemnendam\nalienam disciplinam, agroque ut homini, quamvis\nquaestuosus sit, si tamen et sumptuosus, non multum\nsuperesse. ille in agro quaestuosissimam iudicat vitem,\nnon frustra, quoniam ante omnia de inpensae ratione cavit;\nproxime hortos irriguos, nec id falso, si sub oppido sint;\net prata antiqui parata dixere, idemque Cato interrogatus\n, quis esset certissimus quaestus, respondit: si bene\npascas; qui proximus: si sat bene. summa omnium\n\n\n\nin hoc spectando fuit, ut fructus is maxime probaretur,\nqui quam minimo inpendio constaturus esset. hoc ex\nlocorum occasione aliter alibi decernitur. eodemque pertinet\n, quod agricolam vendacem esse oportere dixit, fundum\nin adulescentia conserendum sine cunctatione, aedificandum\nnon nisi consito agro, tunc quoque cunctanter, optimumque\nest, ut volgo dixere, aliena insania frui, sed ita, ut\nvillarum tutela non sit oneri. eum tamen, qui bene habitet,\nsaepius ventitare in agrum, frontemque domini plus prodesse\nquam occipitium non mentiuntur.\n<1> Modus hic probatur, ut neque fundus\nvillam quaerat neque villa fundum, non, ut fecere iuxta\ndiversisin eadem aetate exemplis L. Lucullus et Q. Scaevola,\ncum villa Scaevolae fructus non caperet, villam Luculli\nager, quo in genere censoria castigatio erat minus arare\nquam verrere. nec hoc sine arte quadam est. novissimus\nvillam in Misenensi posuit C. Marius VII cos., sed peritia\ncastra metandi sic, ut conparatos ei ceteros etiam Sulla\nFelix caecos fuisse diceret. <2> convenit neque iuxta\npaludes ponendam esse neque adverso amne, quamquam\nHomerus omnino e flumine semper antelucanas auras\ninsalubres verissime tradidit. spectare in aestuosis locis\nseptentriones debet, meridiem in frigidis, in temperatis\nexortum aequinoctialem.\nAgri ipsius bonitas quibus argumentis iudicanda sit,\nquamquam de terrae genere optimo disserentes abunde\ndixisse possumus videri, etiamnum tamen traditas notas\nsubsignabimus Catonis maxime verbis: ebulum vel\nprunus silvestris vel rubus, bulbus minutus, trifolium\n, herba pratensis, quercus, silvestris pirus\nmalusque frumentarii soli notae, item nigra terra\net cinerei coloris. omnis creta coquet, nisi permacra\n, sabulumque, nisi id etiam pertenue est,\net multo campestribus magis quam clivosis respondent\neadem.\n<3> Modum agri in primis servandum antiqui putavere\n, quippe ita censebant, satius esse minus serere et\nmelius arare; qua in sententia et Vergilium fuisse video.\nverumque confitentibus latifundia perdidere Italiam, iam\nvero et provincias—sex domini semissem africae possidebant\n, cum interfecit eos Nero princeps—, non fraudando\nmagnitudine hac quoque sua Cn. Pompeio, qui\nnumquam agrum mercatus est conterminum. agro empto\ndomum vendendam inclementer atque non ex utilitate\npublici status Mago censuit, hoc exordio praecepta pandere\ningressus, ut tamen appareat adsiduitatem desideratam\nab eo.\n<4> Dehinc peritia vilicorum in cura habenda est,\nmultaque de his Cato praecepit. nobis satis sit dixisse,\nquam proximum domino corde esse debere et tamen sibimet\nipsi non videri. coli rura ab ergastulis pessumum\n\n\n\nest, ut quidquid agitur a desperantibus. temerarium\nVideatur unam vocem antiquorum posuisse, et fortassis\nincredibile , ni penitus aestimetur, nihil minus expedire,\nquam agrum optime colere. L. Tarius Rufus infima\nnatalium humilitate consulatum militari industria meritus,\nantiquae alias parsimoniae, circiter |M???| HS liberalitate divi\nAugusti congestum usque ad detractationem heredis exhausit\nagros in Piceno coemendo colendoque in gloriam.\ninternicionem ergo famemque censemus? immo, Hercules,\nmodum iudicem rerum omnium utilissimum. bene colere\nnecessarium est, optime damnosum, praeterquam subole\nsua colono aut pascendis alioqui colente. domino aliquas\nmesses colligere non expedit, si conputetur inpendium\noperae, nec temere olivam, nec quasdam terras diligenter\ncolere, sicut in Sicilia tradunt, itaque decipi advenas.\n<1> Quonam igitur modo utilissime colentur agri?\nex oraculo scilicet: malis bonis. Sed defendi aequum\nest abavos, qui praeceptis suis prospexere vitae. namque\ncum dicerent malis, intellegere voluere vilissimos, summumque\nprovidentiae illorum fuit, ut quam minimum\nesset inpendii. praecipiebant enim ista, qui triumphales\ndenas argenti libras in supellectile crimini dabant, qui\nmortuo vilico relinquere victorias et reverti in rura sua\npostulabant, quorum heredia colenda suscipiebat res p.,\n\n\n\nexercitusque ducebant senatu illis vilicante. inde illa\nreliqua oracule: nequam agricolam esse quisquis\nemeret quod praestare ei fundus posset; malum\npatrem familias quisquis interdiu faceret, quod\nnoctu posset, nisi in tempestate caeli; peiorem\nqui profestis diebus ageret, quod feriatis deberet\n; pessimum qui sereno die sub tecto potius\noperaretur quam in agro. <2> Nequeo mihi temperare\n, quo minus unum exemplum antiquitatis adferam, ex\nquo intellegi possit, apud populum etiam de culturis agendi\nmorem fuisse qualiterque defendi soliti sint illi viri.\nC. Furius Cresimus e servitute liberatus, cum in parvo\nadmodum agello largiores multo fructus perciperet, quam\nex amplissimis vicinitas, in invidia erat magna, ceu fruges\nalienas perliceret veneficiis. quamobrem ab spurio albino\ncuruliaedile die dicta metuens damnationem, cum in\nsuffragium tribus oporteret ire, instrumentum rusticum\nomne in forum attulit et adduxit familiam suam validam\natque, ut ait piso, bene curatam ac vestitam, ferramenta\negregie facta, graves ligones, vomeres ponderosos, boves\nsaturos. postea dixit: Veneficia mea, Quirites, haec\nSunt, nec possum vobis ostendere aut in forum\nadducere lucubrationes meas vigiliasque et sudores\n. omnium sententiis absolutus itaque est. profecto\nopera, non inpensa, cultura constat, et ideo maiores fertilissimum\nin agro oculum domini esse dixerunt.\n<3> Reliqua praecepta reddentur suis locis, quae propria\n\n\n\ngenerum singulorum erunt. interim communia, quae\nsuccurrunt, non omittemus, et in primis catonis humanissimum\nutilissimumque: id agendum, ut diligant\nvicini. causas reddit ille, nos existimamus nulli esse\ndubias.—Inter prima idem cavet, ne familiae male sit.—\nNihil sero faciendum in agricultura omnes censent, iterumQue\nsuo quaeque tempore facienda, et tertio praecepto\npraetermissa frustra revocari.—De terra cariosa execratio\nCatonis abunde indicata est, quamquam praedicere noncessantis.—Quidquid per asellum fieri potest, vilissime\nconstat.—Filex biennio moritur, si frondem agere non\npatiaris. id efficacissime contingit germinantis ramis baCulo\ndecussis; sucus enim ex ipsa defluens necat radices.\naiunt et circa solstitium avolsas non renasci nec harundine\nsectas aut exaratas vomeri harundine inposita. similiter\net harundinem exarari filice vomeri inposita praecipiunt\n.—Iuncosus ager verti pala debet aut in saxoso\nbidentibus. frutecta igni optime tolluntur. umidiorem\nagrum fossis concidi atque siccari utilissimum est, fossas\nautem cretosis locis apertas relinqui, in solutiore terra\nsaepibus firmari vel proclivibus ac supinis lateribus\n\n\n\nprocumbere; quasdam obcaecari et in alias dirigi maiores\npatentioresque et, si sit occasio, silice vel glarea sterni,\nora autem earum binis utrimque lapidibus statuminari et\nalio superintegi. silvae extirpandae rationem Democritus\nprodidit, lupini flore in suco cicutae uno die macerato\nsparsisque radicibus.\nEt quoniam praeparatus est ager, nunc indiCabitur\nnatura frugum. Sunt autem duo prima earum\ngenera: frumenta, ut triticum, hordeum, et legumina, ut\nfaba, cicer. differentia notior, quam ut indicari deceat.\n<1> Frumenti ipsius totidem genera per tempora\nsatu divisa: hiberna, quae circa vergiliarum occasum sata\nterra per hiemem nutriuntur, ut triticum, hordeum; aestiva,\nquae aestate ante vergiliarum exortum seruntur, ut milium,\npanicun, sesama, horminum, irio, Italiae dumtaxat ritu.\nalioquin in graecia et in Asia omnia a vergiliarum occasu\nseruntur, quaedam autem utroque tempore in Italia, ex\nhis quaedam et tertio veris. aliqui verna milium, panicum\n, lentem, cicer, alicam appellant, sementiva autem\ntriticum, hordeum, fabam, rapam. et in tritici genere\npars aliqua pabuli est quadripedum causa sati, ut farrago,\net in leguminibus, ut vicia; ad communem quadripedum\nhominumque usum lupinum.\n<2> Legumina omnia singulas habent radices praeter\nfabam, easque surculosas, quia non in multa dividuntur,\n\n\n\naltissimas autem cicer. frumenta multis radicantur fibris\nine ramis. erumpit a primo satu hordeum die septimo,\nlegumen quarto vel, cum tardissime, septimo, faba a xv\nAd XX, legumina in Aegypto tertio die. Ex hordeo alterum\ncaput grani in radicem exit, alterum in herbam, quae et\nprior floret. radicem crassior pars grani fundit, tenuior\nflorem, ceteris seminibus eadem pars et radicem et florem.\n<3> Frumenta hieme in herba sunt, verno tempore\nfastigantur in stipulam quae sunt hiberni generis, at\nmilium et panicum in culmum geniculatum et concavum,\nsesama vero in ferulaceum. omnium satorum fructus aut\nspicis continetur, ut tritici, hordei, muniturque vallo aristarum\ncontra aves et parvas quadripedes, aut includitur\nSiliquis, ut leguminum, aut vasculis, ut sesamae ac papaveris\n. milium et panicum tantum pro indiviso et parvis\navibus expositum est; indefensum quippe membranis continetur\n.\nPanicum a paniculis dictum, cacumine languide nutante\n, paulatim extenuato culmo paene in surculum, praedensis\nacervatur granis, cum longissima, pedali phoba.\nmilio comae granum complexae fimbriato capillo curvantur.\nsunt et panico genera mammosa, e pano parvis racemata\npanculis, et cacumine gemino; quin et colore distinguntur\ncandido, nigro, rufo, etiam purpureo. panis multifariam et\n\n\n\ne milio fit, e panico rarus; sed nullum ponderosius frumentum\nest aut quod coquendo magis crescat. LX pondo\npanis e modio reducunt modiumque pultis ex tribus sextariis\nmadidis. milium intra hos X annos ex india in\nItaliam invectum est nigrum colore, amplum grano, harundineum\nculmo. adolescit ad pedes altitudine vii, praegrandibus\ncomis—iubas vocant—, omnium frugum\nfertilissimum. Ex uno grano sextarii terni gignuntur. Seri\ndebet in umidis.\n<4> Frumenta quaedam in tertio genu spicam incipiunt\nconcipere, quaedam in quarto, sed etiamnum occultam.\ngenicula autem sunt tritico quaterna, farri sena, hordeo\noctona. Sed non ante supra dictum geniculorum numerum\nconceptus est spicae, qui ut spem sui fecit, iiii aut\nV tardissime diebus florere incipiunt totidemque aut paulo\npluribus deflorescunt, hordea vero, cum tardissime, diebus\nVII. Varro quater novenis diebus fruges absolvi tradit\net mense nono meti.\n<5> Fabae in folia exeunt ac deinde caulem emittunt\nnullis distinctum internodiis. Reliqua legumina surculosa\nsunt. Ex his ramosa cicer, ervum, lens. Quorundam\ncaules sparguntur in terram, si non habeant adminiculum;\nat pisa scandunt, si habuere, aut deteriora fiunt. Leguminum\nunicaulis faba sola, unus et lupino, sed...., ceteris\n\nramosis praetenui surculo, omnibus vero fistulosis. folium\nquaedam ab radice emittunt, quaedam a cacumine, ut\nfrumentum et hordeum. Utrumque et quidquid in stipula\nest in cacumine unum folium habet—sed hordeo\nscabra sunt, ceteris levia—, multifolia contra faba, cicer,\npisum. Frumentis folium harundinaceum, fabae rotunda et\nmagnae leguminum parti, longiora erviliae et piso, phasiolis\nvenosa, sesamae et irioni sanguinea. cadunt folia lupino\ntantum et papaveri. Legumina diutius florent, et ex his\nervum ac cicer, sed diutissime faba, XL diebus, non\nautem singuli scapi tamdiu, quoniam alio desinente alius\nincipit, nec tota seges, sicut frumenti, pariter. Siliquantur\nvero omnia diversis diebus et ab ima primum parte, paulatim\nflore subeunte.\n<6> frumenta cum defloruere, crassescunt maturanturque\n, cum plurimum, diebus XL, item faba, paucissimis\ncicer. Id enim a sementi diebus XL perficitur. Milium\net panicum et sesama et omnia aestiva xl diebus maturantur\na flore, magna terrae caelique differentia. in\naegypto enim hordeum sexto a satu mense, frumenta\nseptumo metuntur, in hellade VII hordeum, in peloponneso\noctavo, et frumenta etiamnum tardius. grana in\nstipula crinito textu spicantur. In faba leguminibusque\n\n\n\nalternis lateribus siliquantur. fortiora contra hiemes frumenta\n, legumina in cibo.\n<7> Tunicae frumento plures. hordeum maxime nudum\net arinca, set praecipue avena. calamus altior frumento\nquam hordeo, arista mordacior hordeo. in area exteruntur\ntriticum et siligo et hordeum. Sic et seruntur pura, qualiter\nmoluntur, quia tosta non sunt. e diverso far, milium,\npanicum purgari nisi tosta non possunt. Itaque haec cum\nsuis folliculis seruntur cruda. et far in vaginulis suis\nservant ad satus atque non torrent.\nLevissimum ex his hordeum raro excedit XV libras\net faba XXII. Ponderosius far magisque etiamnum triticum\n. far in aegypto ex olyra conficitur. tertium genus\nspicae hoc ibi est. Galliae quoque suum genus farris dedere\n, quod illic bracem vocant, apud nos scandalam, nitidissimi\ngrani. Est et alia differentia, quod fere quaternis\nlibris plus reddit panis quam far aliud. Populum\nromanum farre tantum e frumento CCC annis usum verrius\ntradit.\n<1> Tritici genera plura, quae fecere gentes. Italico\nnullum equidem comparaverim candore ac pondere,\nquo maxime decernitur. montanis modo comparetur ltaliae\nagris externum, in quo principatum tenuit Boeotia, dein\nSicilia, mox Africa. tertium pondus erat Thracio, Syrio,\ndeinde et aegyptio, athletarum [cum] decreto, quorum\ncapacitas iumentis similis quem diximus ordinem fecerat.\nGraecia et Ponticum laudavit, quod in italiam non pervenit\n\n\n\n\n. ex omni autem genere grani praetulit dracontian et\nstrangian et Selinusium argumento crassissimi calami. itaque\npingui solo haec genera adsignabat. levissimum et\nmaxime inane speudian, tenuissimi calami, in umidis seri\niubebat, quoniam multo egeret alimento. haec fuere sententiae\nAlexandro Magno regnante, cum clarissima fuit\nGraecia atque in toto orbe terrarum potentissima, ita tamen\nut ante mortem eius annis fere CXLV Sophocles\npoeta in fabula Triptolemo frumentum Italicum ante cuncta\nlaudaverit, ad verbum tralata sententia: et fortunatam\nItaliam frumento serere candido. quae laus peculiaris\nhodieque Italico est; quo magis admiror posteros\nGraecornm nullam mentionem huius fecisse frumenti.\n<2> Nunc ex his generibus, quae Romam invehuntur,\nlevissimum est Gallicum atque Chersonneso advectum,\nquippe non excedunt modii vicenas libras, si quis granum\nipsum ponderet. Sardum adicit selibram, Alexandrinum et\ntrientem—hoc et Siculi pondus—, Baeticum totam libram\naddit, Africum et dodrantem. in transpadana Italia\nscio vicenas quinas libras farris modios pendere, circa\nClusium et senas. lex certa naturae, ut in quocumque\ngenere pani militari tertia portio ad grani pondus\n\n\n\naccedat, sicut optumum frumentum esse, quod in subactum\ncongium aquae capiat. quibusdam generibus per se pondus\n, sicut Baliarico: modio tritici panis p???. XXXV reddit;\nquibusdam binis mixtis, ut Cyprio et Alexandrino XX prope\nlibras non excedentibus. Cyprium fuscum est panemque\nnigrum facit, itaque miscetur Alexandrinum candidum, redeuntque\nXXV pondo. Thebaicum libram adicit. marina\naqua subigi, quod plerique in maritimis locis faciunt occasione\nlucrandi salis, inutilissimum. non alia de causa\nopportuniora morbis corpora existunt. Galliae et Hispa\nniae frumento in potum resoluto quibus diximus generibus\nspuma ita concreta pro fermento utuntur, qua de\ncausa levior illis quam ceteris panis. <3> Est differentia\net calami, crassior quippe melioris est generis. plurimis\ntunicis Thracium triticum vestitur ob nimia frigora\nilli plagae exquisitum. eadem causa et trimenstre invenit\ndetinentibus terras nivibus, quod tertio fere a satu mense,\ncum et in reliquo orbe, metitur. totis hoc Alpibus notum,\net hiemalibus provinciis nullum hoc frumento laetius, unicalamum\npraeterea nec usquam capax, seriturque non nisi\ntenui terra. est et bimestre circa ThraciaeAenum, quod\nXL die, e quo satum est, maturescit, mirumque nulli frumento\n\n\n\nplus esse ponderis et furfuribus carere. utitur eo\net Sicilia et Achaia, montuosis utraque partibus, Euboea\nquoque circa Carystum. in tantum fallitur Columella,\nqui ne trimestris quidem proprium genus existimaverit\nesse, cum sit antiquissimum. Graeci setanion vocant. tradunt\nin Bactris grana tantae magnitudinis fieri, ut singula\nspicas nostras aequent.\nprimum ex omnibus frumentis seritur hordeum.\ndabimus et dies serendo cuique generi natura singulorum\nexposita. hordeum Indis sativum et silvestre, ex quo panis\napud eos praecipuus et alica. maxume quidem oryza gaudent,\nex qua tisanam conficiunt, quam reliqui mortales\nex hordeo. oryzae folia carnosa, porro similia, sed latiora\n, altitudo cubitalis, flos purpureus, radix gemmeae\nrotunditatis.\nAntiquissimum in cibis hordeum, sicut Atheniensium\nritu Menandro auctore apparet et gladiatorum cognomine\n, qui hordearii vocabantur. polentam quoque Graeci\nnon aliunde praeferunt. pluribus fit haec modis. Graeci\nperfusum aqua hordeum siccant nocte una ac postero die\nfrigunt, dein molis frangunt. sunt qui vehementius tostum\nrursus exigua aqua adspergant et siccent, priusquam molant\n. alii vero virentibus spicis decussum hordeum recens\npurgant madidumque in pila tundunt atque in corbibus\neluunt ac siccatum sole rursus tundunt et purgatum molunt\n. quocumque autem genere praeparato vicenis hordei\n\n\n\nlibris ternas seminis lini et coriandri selibram salisque\nacetabulum, torrentes omnia ante, miscent in mola. qui\ndiutius volunt servare, cum polline ac furfuribus suis condunt\nnovis fictilibus. Italia sine perfusione tostum in subtilem\nfarinam molit, isdem additis atque etiam milio.\nPanem ex hordeo antiquis usitatum vita damnavit, quadripedumque\nfere cibus est, cum tisanae inde usus\nvalidissimus saluberrimusque tanto opere probetur. unum\nlaudibus eius volumen dicavit Hippocrates e clarissimis\nmedicinae scientia. tisanae bonitas praecipua Uticensi. in\nAegypto vero est quae fiat ex hordeo, cui sunt bini anguli\n. in Baetica et Africa genus, ex quo fiat, hordei glabrum\nappellat Turranius. idem olyran et oryzan eandem\nesse existimat. tisanae conficiendae volgata ratio est.\nSimili modo e tritici semine tragum fit, in Campania\ndumtaxat et Aegypto, amylum vero ex omni\ntritico ac siligine, sed optimum e trimestri. inventio eius\nChio insulae debetur; et hodie laudatissimum inde. est\nappellatum ab eo quod sine mola fiat. proximum trimestri\nquod e minime ponderoso tritico. madescit dulci aqua in\nligneis vasis, ita ut integatur quinquies in die mutata;\nmelius, si et noctu, ita ut misceatur pariter. emollitum\npriusquam acescat, linteo aut sportis saccatum tegulae infunditur\ninlitae fermento, atque ita in sole densatur. post\nChium maxime laudatur Creticum, mox Aegyptium—probatur\n\n\n\nautem levore et levitate atque ut recens sit—, iam\net Catoni dictum apud nos.\nHordei farina et ad medendum utuntur, mirumque\nin usu iumentorum ignibus durato ac postea molito\noffisque humana manu demissis in alvum maiores vires\ntorosque corporis fieri. spicae quaedam binos ordines\nhabent, quaedam plures usque ad senos. grano ipsi aliquo\nt differentiae: longius leviusque aut brevius ac rotundius\n, candidius nigriusve, cui purpura est opimo ad\npolentam. contra tempestates candido maxima infirmitas.\nhordeum frugum omnium mollissimum est. seri non volt\nnisi in sicca et soluta terra ac nisi laeta. palea ex optimis\n, stramento vero nullum conparatur. hordeum ex omni\nfrumento minime calamitosum, quia ante tollitur quam triticum\noccupet rubigo—itaque sapientes agricolae triticum\ncibariis tantum serunt, hordeum sacculo seri dicunt—,\npropterea celerrime redit, fertilissimumque quod in Hispaniae\nCarthagine Aprili mense collectum est. hoc seritur\neodem mense in Celtiberia, eodemque anno bis nascitur.\nrapitur omne a prima statim maturitate festinantius quam\ncetera. fragili enim stipula et tenuissima palea granum\ncontinetur. meliorem etiam polentam fieri tradunt, si non\nexcocta maturitate tollatur.\nFrumenti genera non eadem ubique nec, ubi\neadem sunt, isdem nominibus. volgatissima ex his atque\n\n\n\npollentissima far, quod adoreum veteres appellavere, siligo,\ntriticum. haec plurimis terris communia. arinca Galliarum\npropria, copiosa et Italiae est, Aegypto autem ac Syriae\nCiliciaeque et Asiae ac Graeciae peculiares zea, oryza,\ntiphe. Aegyptus similaginem conficit e tritico suo nequaquam\nItalicae parem. qui zea utuntur non habent far.\nest et haec ltaliae, in Campania maxime, semenque appellatur\n. hoc habet nomen res praeclara, ut mox docebimus,\npropter quam Homerusζείδωρος ἄρουρα dixit, non, ut\naliqui arbitrantur, quoniam vitam donaret. amylum quoque\nex ea fit priore crassius; haec sola differentia est.\nex omni genere durissimum far et contra hiemes firmissimum\n. patitur frigidissimos locos et minus subactos vel\naestuosos sitientesque. primus antiquis Latii cibus, magno\nargumento in adoriae donis, sicuti diximus. pulte autem,\nnon pane, vixisse longo tempore Romanos manifestum,\nquoniam et pulmentaria hodieque dicuntur et Ennius,\nantiquissimus vates, obsidionis famem exprimens offam eripuisse\nplorantibus liberis patres commemorat. et hodie\nsacra prisca atque natalium pulte fitilla conficiuntur, videturque\ntam puls ignota Graeciae fuisse quam Italiae polenta.\n<1> Tritici semine avidius nullum est nec quod\nplus alimenti trahat. siliginem proprie dixerim tritici delicias\ncandore sive virtute sive pondere. conveniens umidis\n\n\n\ntractibus, quales Italiae sunt et Galliae Comatae, sed\ntrans Alpes in Allobrogum tantum Remorumque agro pertinax\n, in ceteris ibi partibus biennio in triticum transit.\nremedium, ut gravissima quaeque grana eius serantur.\ne siligine lautissimus panis pistrinarumque opera laudatissima\n. praecellit in Italia, si Campana Pisis natae\nmisceatur. rufior illa, at Pisana candidior ponderosiorque\ncretacea. iustum est e grano Campanae, quam vocant\ncastratam, e modio redire sextarios IV siliginis vel e gregali\nsine castratura sextarios V, praeterea floris semodium\net cibarii, quod secundarium vocant, sextarios IV, furfuris\nsextarios totidem, e Pisana autem siliginis sextarios V,\ncetera paria sunt. Clusina Arretinaque etiamnum sextarios\nsiliginis adiciunt, in reliquis pares. si vero pollinem facere\nlibeat, XVI pondo panis redeunt et cibarii III furfurumque\nsemodius. molae discrimine hoc constat. nam quae\nsicca moluntur, plus farinae reddunt, quae salsa aqua sparsa,\ncandidiorem medullam, verum plus retinent in furfure.\nfarinam a farre dictam nomine ipso apparet. siligineae\nfarinae modius Gallicae XX libras panis reddit, Italicae\nduabus tribusve amplius in artopticio pane. nam furnaceis\nbinas adiciunt libras in quocumque genere.\n<2> Similago e tritico fit, laudatissima ex Africo.\niustum est e modiis redire semodios et pollinis sextarios\nV—ita appellant in tritico quod florem in siligine; hoc\naerariae officinae chartariaeque utuntur—, praeterea secundarii\nsextarios IV furfurumque tantundem, panis vero\ne modio similaginis p. XXII, e floris modio p. XVI. pretium\nhuic annona media in modios farinae XL asses,\n\n\n\nsimilagini octonis assibus amplius, siligini castratae duplum.\nest et alia distinctio semel..... pollinatam XVII p. panis\nreddere, bis XVIII, ter XIX cum triente et secundarii\npanis quinas selibras, totidem cibarii et furfurum sextarios\nVI.\n<3> Siligo numquam maturescit pariter, nec ulla segetum\nminus dilationem patitur propter teneritatem, iis quae\nmaturuere protinus granum dimittentibus. sed minus quam\ncetera frumenta in stipula periclitatur, quoniam semper\nrectam habet spicam nec rorem continet, qui robiginem\nfaciat. <4> Ex arinca dulcissimus panis. ipsa spissior\nquam far, et maior spica, eadem et ponderosior. raro modius\ngrani non XVI libras implet. exteritur in Graecia\ndifficulter, ob id iumentis dari ab Homero dicta. haec\nenim est quam olyram vocat. eadem in Aegypto facilis\nfertilisque.\nFar sine arista est, item siligo, excepta quae Laconica\nappellatur. adiciuntur his genera bromos et tragos, externa\nomnia, ab oriente invectae oryzae similia. tiphe et ipsa\neiusdem est generis, ex qua fit in nostro orbe oryza. apud\nGraecos est et zea, traduntque eam ac tiphen, cum sint\n\n\n\ndegeneres, redire ad frumentum, si pistae serantur, nec\nprotinus, sed tertio anno.\nTritico nihil est fertilius—hoc ei natura tribuit\n, quoniam eo maxime alebat hominem —, utpote cum\ne modio, si sit aptum solum, quale in Byzacio Africae\ncampo, centeni quinquageni modii reddantur. misit ex eo\nloco divo Augusto procurator eius ex uno grano, vix credibile\ndictu, cccc paucis minus germina, exstantque de\nea re epistulae. misit et Neroni simililer CCCLX stipulas\nex uno grano. cum centesimo quidem et Leontini\nSiciliae campi fundunt aliique et. tota Baetica et in primis\nAegyptus. fertilissima tritici genera ramosum ac quod\ncentigranium vocant. inventus est iam et scapus unus\ncentum fabis onustus.\nAestiva frumenta diximus sesamam, milium,\npanicum. sesama ab Indis venit. ex ea et oleum faciunt;\ncolos eius candidus. huic simile est in Asia Graeciaque\nerysimum, idemque erat, nisi pinguius esset, quod apud\nnos vocant irionem, medicaminibus adnumerandum potius\nquam frugibus. eiusdem naturae ethorminum Graecis dictum\n, sed cumino simile; seritur cum sesama. hac et irione\nnullum animal vescitur virentibus.\nPistura non omnium facilis, quippe Etruria spicam\nfarris tosti pisente pilo praeferrato fistula serrata et\nstella intus denticulata, ut, si intenti pisant, concidantur\n\n\n\ngrana ferrumque frangatur. maior pars Italiae nudo utitur\npilo, rotis etiam, quas aqua verset, obiter et mola. de\nipsa ratione pisendi Magonis proponemus sententiam:\ntriticum ante perfundi aqua multa iubet, postea evalli,\ndein sole siccatum in pila repeti, simili modo hordeum.\nhuius sextarios XX spargi II sextariis aquae. lentem torreri\nprius, dein cum furfuribus leviter pisi aut addito in\nsextarios XX lateris crudi frusto et harenae semodio. erviliam\niisdem modis, quibus lentem. sesamam in calida maceratam\nexporrigi, dein confricari et frigida mergi, ut\npaleae fluctuentur, iterumque exporrigi in sole super lintea,\nquod nisi festinato peragatur, lurido colore mucescere. et\nipsa autem, quae evalluntur, variam pistrinarum rationem\nhabent. acus vocatur, cum per se pisitur spica tantum,\naurificum ad usus, si vero in area teritur cum stipula,\npalea, in maiore terrarum parte ad pabula iumentorum.\nmili et panici et sesamae purgamenta adpludam vocant et\nalibi allis nominibus.\nMilio Campania praecipue gaudet pultemque candidam\nex eo facit. fit et panis praedulcis. Sarmatarum\nquoque gentes hac maxime pulte aluntur et cruda etiam\nfarina, equino lacte vel sanguine e cruris venis admixto\n\n\n\n. Aethiopes non aliam frugem quam mili hordeique\nnovere,\nPanico et Galliae quidem, praecipue Aquitania\nutitur, sed et circumpadana Italia addita faba, sine qua....\nPonticae gentes nullum panico praeferunt cibum.—Cetera\naestiva frumenta riguis magis etiam quam imbribus gaudent\n, milium et panicum aquis minime, cum in folia exeunt\n. vetant ea inter vites arboresve frugiferas seri, terram\nemaciari hoc satu existimantes.\nMili praecipuus ad fermenta usus e musto\nsubacti in annuum tempus. simile fit e tritici ipsius furfuribus\nminutis et optimis e musto albo triduo maceratis,\nsubactis ac sole siccatis. inde pastillos in pane faciendo\ndilutos cum similagine seminis fervefaciunt atque ita farinae\nmiscent, sic optimum panem fieri arbitrantes. Graeci\nin binos semodios farinae satis esse bessem fermenti constituere\n. et haec quidem genera vindemiis tantum fiunt;\nquo libeat vero tempore ex aqua hordeoque bilibres offae\nferventi foco vel fictili patina torrentur cinere et carbone,\nusque dum rubeant. postea operiuntur in vasis, donec\nacescant. hinc fermentum diluitur. cum fieret autem panis\nhordeacius, ervi aut cicerculae farina ipse fermentabatur;\niustum erat II librae in v semodios. nunc fermentum fit\nex ipsa farina, quae subigitur priusquam addatur sal, ad\n\n\n\npultis modum decocta et relicta, donec acescat. vulgo vero\nnec suffervefaciunt, sed tantum pridie adservata materia\nutuntur, palamque est naturam acore fermentari, sicut evalidiora\nesse corpora, quae fermentato pane alantur, quippe\ncum apud veteres ponderosissimo cuique tritico praecipua\nsalubritas perhibita sit.\nPanis ipsius varia genera persequi supervacuum\nvidetur, alias ab opsoniis appellati, ut ostrearii, alias a deliciis\n, ut artolagani, alias a festinatione, ut speustici, nec\nnon a coquendi ratione, ut furnacei vel artopticii aut in\nclibanis cocti, non pridem etiam e Parthis invecto quem\naquaticum vocant, quoniam aqua trahitur ad tenuem et\nspongiosam inanitatem, alii Parthicum. summa laus siliginis\nbonitate et cribri tenuitate constat. quidam ex ovis\naut lacte subigunt, butyro vero gentes etiam pacatae, ad\noperis pistorii genera transeunte cura. durat sua Piceno\nin panis inventione gratia ex alicae materia. eum novem\ndiebus maceratum decumo ad speciem tractae subigunt\nuvae passae suco, postea in furnis ollis inditum, quae rumpantur\nibi, torrent. neque est ex eo cibus nisi madefacto,\nquod fit lacte maxime mulso.\nPistores Romae non fuere ad Persicum usque\nbellum annis ab urbe condita super DLXXX. ipsi panem\nfaciebant Quirites, mulierumque id opus maxime erat, sicut\netiam nunc in plurimis gentium. artoptas iam Plautus\nappellat in fabula, quam Aululariaminscripsit, magna ob\nid concertatione eruditorum, an is versus poetae sit illius,\ncertumque fit Atei Capitonis sententia cocos tum panem\nlautioribus coquere solitos, pistoresque tantum eos,\nqui far pisebant, nominatos. nec cocos vero habebant in\nservitiis, eosque ex macello conducebant. cribrorum genera\nGalliae saetis equorum invenere, Hispaniae lino excussoria\net pollinaria, Aegyptus papyro atque iunco.\n<1> Sed inter prima dicatur et alicae ratio praestantissimae\nsaluberrimaeque, quae palma frugum indubitata\nItaliae contingit. fit sine dubio et in Aegypto, sed\nadmodum spernenda, in Italia vero pluribus locis, sicut\nVeronensi Pisanoque agro, in Campania tamen laudatissima.\ncampus est subiacens montibus nimbosis, totus quidem\nXL p. planities. terra eius, ut protinus soli natura dicatur\n, pulverea summa, inferior bibula et pumicis vice fistul\nosa quoque. montium culpa in bonum cedit. crebros\n\n\n\nenim imbres percolat atque transmittit, nec dilui aut madere\nvoluit propter facilitatem culturae, eadem acceptum\numorem nullis fontibus reddit, sed temperate concoquens\nintra se vice suci continet. seritur toto anno, panico semel\n, bis farre. et tamen vere segetes, quae interquievere,\nfundunt rosam odoratiorem sativa. adeo terra non cessat\nparere, unde volgo dictum, plus apud Campanos unguenti\nquam apud ceteros olei fieri. quantum autem universas\nterras campus Campanus antecedit, tantum ipsum pars\neius, quae Leboriae vocantur, quem Phlegraeum Graeci\nappellant. finiuntur Leboriae via ab utroque latere consulari\n, quae a Puteolis et quae a Cumis Capuam ducit.\n<2> Alica fit e zea, quam semen appellavimus. tunditur\ngranum eius in pila lignea, ne lapidis duritia conterat,\nmobili, ut notum est, pilo vinctorum poenali opera.\nprimori inest pyxis ferrea. excussis inde tunicis iterum\nisdem armamentis nudata conciditur medulla. ita fiunt alicae\ntria genera: minimum ac secundarium, grandissimum\nvero aphaerema appellant. nondum habent candorem suum,\nquo praecellunt, iam tamen Alexandrinae praeferuntur.\npostea, mirum dictu, admiscetur creta, quae transit in corpus\ncoloremque et teneritatem adfert. invenitur haec inter\nPuteolos et Neapolim in colle Leucogaeo appellato, extatque\n\n\n\ndivi Augusti decretum, quo annua ducena milia Neapolitanis\npro eo numerari iussit e fisco suo, colonial\ndeducens Capuam, adiecitque causam adserendi, quoniam\nnegassent Campani alicam confici sine eo metallo posse.\n— (In eodem reperitur et sulpur, emicantque fontes Araxi\noculorum claritati et volnerum medicinae dentiumque firmitati\n.) —\n<3> Alica adulterina fit maxime quidem e zea, quae\nin Africa degenerat. latiores eius spicae nigrioresque et\nbrevi stipula. pisunt cum harena et sic quoque difficulter\ndeterunt utriculos, fitque dimidia nudi mensura, posteaque\ngypsi pars quarta inspargitur atque, ut cohaesit, farinario\ncribro subcernunt. quae in eo remansit, excepticia appellatur\net grandissima est. rursus, quae transit, artiore cernitur\net secundaria vocatur, item cribraria, quae simili\nmodo in tertio remansit cribro angustissimo et tantum\nharenas transmittente. alia ratio ubique adulterandi ex\ntritico: candidissima et grandissima eligunt grana ac semicocta\nin ollis postea arefaciunt sole ad dimidium rursusque\nleviter adspersa molis frangunt. ex zea pulchrius\nquam e tritico fit tragum, quamvis id alicae vitium sit.\ncandorem autem ei pro creta lactis incocti mixtura confert.\nSequitur legunminlum natura, inter quae maxime\nhonos fabae, quippe ex qua temptatus sit etiam panis\n. lomentum appellatur farina ex ea, adgravaturque pondus\nilla et omni legumine, iam vero et pabulo, in pane\n\nvenali. fabae multiplex usus omnium quadripedum generi,\npraecipue homini. frumento etiam miscetur apud plerasque\ngentes, et maxime panico solida ac delicatius fracta.\nquin et prisco ritu puls fabata suae religionis diis in\nsacro est. praevalens pulmentari cibo, set hebetare sensus\nexistimata, insomnia quoque facere, ob haec Pythagoricae\nsententiae damnata, ut alii tradidere, quoniam\nmortuorum animae sint in ea, qua de causa parentando\nutique adsumitur. Varro et ob haec flaminem ea non\nvesci tradit et quoniam in flore eius litterae lugubres\nreperiantur. in eadem peculiaris religio, namque fabam\nutique ex frugibus referre mos est auspici causa, quae\nideo referiva appellatur. et auctionibus adhibere eam lucrosum\nputant. sola certe frugum etiam exesa repletur\ncrescente luna. aqua marina aliave salsa non percoquitur.\nseritur ante vergiliarum occasum leguminum prima, ut\nantecedat hiemem. Vergilius eam per ver seri iubet\ncircumpadanae Italiae ritu, sed maior pars malunt fabalia\nmaturae sationis quam trimestrem fructum. eius namque\nsiliquae caulesque gratissimo sunt pabulo pecori. aquas\nin flore maxime concupiscit, cum vero defloruit, exiguas\ndesiderat. solum, in quo sata est, laetificat stercoris vice.\nideo circa Macedoniam Thessaliamque, cum florere coepit,\nvertunt arva. nascitur et sua sponte plerisque in locis,\nsicut septentrionalis oceani insulis, quas ob id nostri\nFabarias appellant, item in Mauretania silvestris passim,\n\n\n\nsed praedura et quae percoqui non possit. nascitur et\nin Aegypto spinoso caule, qua de causa crocodili oculis\ntimentes refugiunt. longitudo scapo quattuor cubitorum\nest amplissima, crassitudo digiti. ni genicula abessent,\nmolli calamo similis; caput papaveri, colore roseo, in eo\nfabae non supra tricenas; folia ampla, fructus ipse amarus\net odore, sed radix perquam grata incolarum cibis,\ncruda et omni modo cocta, harundinum radicibus similis\n. nascitur et in Syria Ciliciaque et in Toronae Chalcidi\nces lacu.\nEx leguminibus autumno vereve seruntur lens et\nin Graecia pisum. lens amat solum tenue magis quam\npingue, caelum utique siccum. duo genera eius Aegypto,\nalterum rotundius nigriusque, alterum sua figura, unde\nvario usu tralatum est in lenticulas nomen. invenio apud\nauctores aequanimitatem fieri vescentibus ea. pisum in\napricis seri debet frigorum inpatientissimum. ideo in Italia\net in austeriore caelo non nisi verno tempore terra\nfacili, soluta.\nCiceris natura est gigni cum salsilagine, ideo\nsolum urit nec nisi madefactum pridie seri debet. differentiae\nplures, magnitudine, colore, figura, sapore. est\n\n\n\nenim arietino capiti simile, unde ita appellatur, album\nigrumque; est et columbinum, quod alii Venerium appel-\n???candidum, rotundum, leve, arietino minus, quod religio\n???vigiliis adhibet. est et cicercula minuti ciceris, inaequalis\n, angulosi, veluti pisum, dulcissimum autem id quod\nervo simillimum, firmiusque quod nigrum et rufum quam\nquod album.\nSiliquae rotundae ciceri, ceteris leguminum Iongae\net ad figuram seminis. latae, piso cylindratae. passiolorum\ncum ipsis manduntur granis. serere eos qua velis\nterra licet ab idibus Octobr. in kal. Novembris. legumina,\ncum maturescere coeperunt, rapienda sunt, quoniam cito\nexiliunt latentque, cum decidere, sicut et lupinum.\nquamquam prius de rapis dixisse conveniat— in\ntranscursu ea attigere nostri, paulo diligentius Graeci, et\nipsi tamen inter hortensia—si iustus ordo fiat, a frumento\nprotinus aut certe faba dicendis, quando alius usus\npraestantior ab iis non est.\nAnte omnia namque cunctis animalibus nascuntur, nec\nin novissimis satiant ruris alitum quoque genera, magisque\nsi decoquantur aqua. quadripedes et fronde eorum\ngaudent, et homini non minore rapiciorum suis horis gratia\nquam cymarum, flavidorum quoque et in horreis enecatorum\nvel maiore quam virentium. ipsa vero durant et\nin sua terra servata et postea passa paene ad alium proventum\n\n\n\n, famemque sentiri prohibent. a vino atque messe\ntertius hic Transpadanis fructus. terram non morose eli-\ngit, paene ubi nihil aliud seri possit. nebulis et pruinis\nac frigore ultro aluntur, amplitudine mirabili; vidi XL libras\nexcedentia. in cibis quidem nostris pluribus modis commendantur\n, durantque ad alia sinapis acrimonia domita,\netiam coloribus picta praeter suum sex aliis, purpureo\nquoque. neque aliud in cibis tingui decet. genera eorum\nGraeci duo prima fecere, masculinum femininumque, et ea\nserendi modo ex eodem semine: densiore enim satu masculescere\n, item in terra difficili. semen praestantius quo\nsubtilius. species vero omnium tres. aut enim in latitudinem\nfundi, aut in rotunditatem globari. tertiam speciem\nsilvestrem appellavere, in longitudinem radice procurrente,\nraphani similitudine et folio anguloso scabroque, suco acri,\nqui circa messem exceptus oculos purget medeaturque\ncaligini admixto lacte mulierum. frigore dulciora fieri\nexistimantur et grandiora. tepore in folia exeunt. palma\ninNursino agro nascentibus—taxatio in libras sesterti\nsinguli et in penuria bini —, proxima in Algido natis,\nnapis vero Amiterni. quorum eadem fere natura:\ngaudent aeque frigidis. seruntur et ante kalendas Martias\n, in iugero sextarii IIII. diligentiores quinto sulco\nnapum seri iubent, rapa quarto, utrumque stercorato, rapa\n\n\n\nlaetiora fieri, si cum palea semen inaretur. serere nudum\nvolunt precantem sibi et vicinis serere se. satus utrique\ngeneri iustus inter duorum numinum dies festos, Neptuni\natque Volcani, feruntque subtili observatione, quota luna\npraecedente hieme nix prima ceciderit, si totidem aluminum\ndie intra praedictum temporis spatium serantur, mire provenire\n. seruntur et vere in calidis atque umidis.\nLupino usus proximus, cum sit et homini\net quadripedum generi ungulas habenti communis. remedium\neius, ne metentes fugiat exiliendo, ut ab imbre\ntollatur. nec ullius quae seruntur natura ad sensum....\nterraeque mirabilior est. primum omnium cotidie cum\nsole circumagitur horasque agricolis etiam nubilo demonstrat\n. ter praeterea floret. terram amat terraque operiri\nnon vult. et unum hoc seritur non arato. quaerit maxime\nsabulosa et sicca atque etiam harenosa. coli utique non\nvult. tellurem adeo amat, ut, quamvis frutectoso solo\ncoiectum inter folia vepresque, ad terram tamen radice\nperveniat. pinguescere hoc satu arva vineasque diximus;\nitaque adeo non eget fimo, ut optimi vicem repraesentet,\n\n\n\nnihilque aliud nullo inpendio constat, ut quod ne serendi\nquidem gratia opus sit adferre: protinus seritur ex area\nac ne spargi quidem postulat decidens sponte. primumque\nomnium seritur, novissimum tollitur, utrumque Septembri\nfere mense, quia, si non antecessit hiemem, frigoribus\nobnoxium est. inpune praeterea iacet, vel derelictum\netiam, si non protinus secuti obruant imbres, ab omnibus\nanimalibus amaritudine sua tutum, plerumque tamen levi\nsulco integunt. ex densiore terra rubricam maxime amat.\nad hanc alendam post tertium florem verti debet, in sabulo\npost secundum. cretosa tantum limosaque odit et in\nhis non provenit. maceratum calida aqua homini quoque\nin cibo est. nam bovem unum modii singuli satiant validumque\npraestant, quando etiam inpositum puerorum ventribus\npro remedio est. condi in fumo maxime convenit,\nquoniam in umido vermiculi umbilicum eius in sterilitatem\ncastrant. si depastum sit in fronde, inarari protinus solum\nopus est.\nEt vicia pinguescunt arva, nec ipsa agricolis\noperosa. uno sulco sata non saritur, non stercoratur nec\naliud quam deoccatur. sationis eius tria tempora: circa\noccasum arcturi, ut Decembri mense pascat. tum optime\nseritur in semen. aeque namque fert depasta. secunda\nsatio mense lanuario est, novissima Martio, tum ad frondem\nutilissima. siccitatem ex omnibus, quae seruntur,\nmaxime amat. non aspernatur etiam umbrosa. ex semine\neius, si lecta matura est, palea ceteris praefertur. vitibus\npraeripit sucum, languescuntque, si in arbusto seratur.\nNec ervi operosa cura est. hoc amplius quam\nvicia runcatur, et ipsum medicaminis vim optinens, quippe\ncum divom Augustum curatum epistulis ipsius memoria\nexstet. sufficiunt singulis boum iugis modi quini sati.\nMartio mense satum noxium esse bobus aiunt, item autumno\ngravedinosum, innoxium autem fieri primo vere satum.\nEt silicia, hoc est fenum Graecum, scariphatione\nseritur, non altiore quattuor digitorum sulco,\nquantoque peius tractatur, tanto provenit melius. rarum\ndictu esse aliquid, cui prosit neglegentia. id autem, quod\nsecale ac farrago appellatur, occari tantum desiderat.\nSecale Taurini sub Alpibus asiam vocant, deterrimum\net tantum ad arcendam famem, fecunda, sed gracili\nstipula, nigritia triste, pondere praecipuum. admiscetur\nhuic far, ut mitiget amaritudinem eius, et tamen sic quoque\ningratissimum ventri est. nascitur qualicumque solo\ncum centesimo grano, ipsumque pro laetamine est.\nFarrago ex recrementis farris praedensa seritur,\nadmixta aliquando et vicia. eadem in Africa fit ex hordeo.\nomnia haec pabularia, degeneransque ex leguminibus quae\nvocatur cracca, in tantum columbis grata, ut pastas ea\nnegent fugitivas illius loci fieri.\nApud antiquos erat pabuli genus, quod Cato\nocinum vocat, quo sistebant alvom bubus. id erat e pabuli\n\nsegete viride desectum, antequam generaret. Sura Mamilius\naliter id interpretatur et tradit fabae modios x,\nviciae II, tantundem erviliae in iugero autumno misceri et\nseri solitos, melius et avena Graeca, cui non cadit semen,\nadmixta. hoc vocitatum ocinum boumque causa seri solitum\n. Varro appellatum a celeritate proveniendi e Graeco,\nquod ὠκέως dicunt.\nMedica externa etiam Graeciae est, ut a Medis\nadvecta per bella Persarum, quae Darius intulit, sed vel\nin primis dicenda tanta dos est, cum ex uno satu amplius\nquam tricenis annis duret. similis est trifolio caule foliisque\n, geniculata. quidquid in caule adsurgit, folia contrahuntur\n. unum de ea et cytiso volumen Amphilochus\nconposuit. solum, in quo seratur, elapidatum purgatumque\nsubigitur autumno, mox aratum et occatum integitur crate\niterum ac tertium, quinis diebus interpositis et fimo addito\n. poscit autem siccum sucosumque vel riguum. ita\npraeparato seritur mense Maio, alias pruinis obnoxia. opus\nest densitate seminis omnia occupari internascentesque\nherbas excludi—id praestant in iugera modi III —\n\n\net cavendum ne adurat sol, terraque protinus integi debet. si sit umidum solum herbosumve, vincitur et desciscit in pratum. ideo protinus altitudine unciali herbis omnibus liberanda est, manu potius quam sarculo. secatur incipiens florere et quotiens refloruit. id sexies evenit per annos, cum minimum, quater.\nin semen maturescere prohibenda est, quia pabulum utilius est usque ad trimatum. verno sariri debet liberarique ceteris herbis, ad trimatum marris ad solum radi. ita reliquae herbae intereunt sine ipsius damno propter altitudinem radicum. si evicerint herbae, remedium unicum in aratro, saepius vertendo, donec omnes aliae radices intereant.\ndari non ad satietatem debet, ne deplere sanguinem necesse sit. et viridis utilior est. arescit surculose ac postremo in pulverem inutilem extenuatur. de cytiso, cui et ipsi principatus datur in pabulis, adfatim diximus inter frutices. et nunc frugum omnium natura peragenda est, cuius in parte de morbis quoque dicatur.\nprimum omnium frumenti vitium avena est, et hordeum in eam degenerat sic, ut ipsa frumenti sit instar, quippe cum germaniae populi serant eam neque alia pulte vivant. soli maxime caelique umore hoc evenit vitium. sequentem causam habet inbecillitas seminis, si diutius retentum est terra, priusquam erumpat.\neadem ratio et si cariosum fuit, cum sereretur. prima autem statim eruptione agnoscitur, ex quo apparet in radice\n\nesse causam. est et aliud ex vicino avenae vitium, cum amplitudine inchoata granum, sed nondum matura, prius quam roboret corpus, adflatu noxio cassum et inane in spica evanescit quodam abortu.\n\nventi autem tribus temporibus nocent frumento et hordeo: in flore aut protinus cum defloruere vel maturescere incipientibus. tum enim exinaniunt grana, prioribus causis nasci prohibent. nocet et sol creber ex nube. nascuntur et vermiculi in radice, cum sementem imbribus secutis inclusit repentinus calor umorem.\ngignuntur et in grano, cum spica e pluviis calore infervescit. est et cantharis dictus scarabaeus parvus, frumenta erodens. omnia ea animalia cum cibo deficiunt. oleum, pix, adips contraria seminibus, cavendumque ne contacta eis serantur. imber in herba utilis a partu, florentibus autem frumento et hordeo nocet, leguminibus innocuus praeterquam ciceri. maturescentia frumenta imbre laeduntur et hordeum magis.\nnascitur et herba alba, panico similis, occupans arva, pecori quoque mortifera. nam lolium et tribulos et carduos lappasque non magis quam rubos inter frugum morbos potius quam inter ipsius terrae pestes numeraverim.\ncaeleste frugum vinearumque malum nullo minus noxium est robigo. frequentissima haec in roscido tractu convallibusque ac perflatum non habentibus; e diverso\n\n\ncarent ea ventosa et excelsa. inter vitia segetum et luxuria\nest, cum oneratae fertilitate procumbunt. commune autem\nomnium satorum vitium uricae, etiam ciceris, cum salsilaginem\neius abluendo imber dulcius id facit.\n<3> Est herba, quae cicer enecat et ervum circumligando\nse; vocatur orobanche. tritico simili modo aera,\nhordeo festuca, quae vocatur aegilops, lenti herba securiclata\n, quam Graeci a similitudine pelecinum vocant; et hae\nconplexu necant. circa Philippos ateramum nominant in\npingui solo herbam, qua faba necatur, teramum, qua in\nmacro, cum udam quidam ventus adflavit. aerae granum\nminimum est in cortice aculeato. cum est in pane, celerrime\nvertigines facit, aiuntque in Asia et Graecia balneatores\n, cum velint turbam pellere, carbonibus id semen\ninicere. nascitur et phalangion in ervo, bestiola aranei\ngeneris, si hiems aquosa sit. limaces nascuntur in vicia\net aliquando e terra, cocleae minutae, mirum in modum\nerodentes eam. et morbi quidem fere hi sunt.\nRemedia eorum, quaecumque pertinent ad herbas\n, in sarculo et, cum semen iactatur, cinere. quae vero\nin semine et circa radicem consistunt, praecedente cura\ncaventur. vino ante semina perfusa minus aegrotare existimant\n. Vergilius nitro et amurca perfundi iubet fabam;\n\n\n\nsic etiam grandescere promittit. quidam vero, si triduo\nante satum urina et aqua maceretur, praecipue adolescere\nputant; ter quidem saritam modium fractae e modio solidae\nreddere. reliqua semina, cupressi foliis tusis si\nmisceantur, non esse vermiculis ohnoxia, nec si interlunio\nserantur. multi ad mili remedia rubetam noctu arvo circumferri\niubent, priusquam sariatur, defodique in medio\ninclusam fictili. ita nec passerem nec vermes nocere, sed\neruendam, priusquam metatur; alioquin amarum fieri.\nquin et armo talpae contacta semina uberiora esse. Democritus\nsuco herbae, quae appellatur aizoum, in tegulis\nnascens, et ab aliis aesum , Latine vero sedum aut digitillum\n, medicata seri iubet omnia semina. vulgo vero, si\ndulcedo noceat et vermes radicibus inhaereant, remedium\nest amurca pura ac sine sale spargere, dein sarire, si in\narticulum seges ire coeperit, runcare, ne herbae vincant.\npestem a milio atque panico, sturnorum passerumve agmina,\nscio abigi herba, cuius nomen ignotum est, in quattuor\nangulis segetis defossa, mirum dictu, ut omnino nulla avis\nintret. mures abiguntur cinere mustelae vel felis dilute\net semine sparso vel decoctarum aqua. sed redolet virus\nanimalium eorum etiam in pane. ob id felle bubulo semina\n\n\n\nattingi utilius putant. rubigo quidem, maxima segetum\npestis, lauri ramis in arvo defixis transit in ea folia ex\narvis. luxuria segetum castigatur dente pecoris in herba\ndumtaxat, et depastae quidem vel saepius nullam in spica\niniuriam sentient. retonsarum etiam semel omnino certum\nest granum longius fieri et inane cassumque ac satum\nnon nasci. Babylone tamen bis secant, tertium depascunt;\nalioquin folia tantum fierent. sic quoque cum quinquagesimo\nfenore messes reddit eximia fertilitas soli, diligentioribus\nvel cum centesimo. neque est cura difficilis\nquam diutissime aqua rigandi, ut praepinguis et densa\nubertas diluatur. limum autem non invehunt Euphrates\nTigrisque sic ut in Aegypto Nilus, nec terra ipsa herbas\ngignit. ubertas tamen tanta est, ut sequente anno sponte\nrestibilis fiat seges inpressis vestigio seminibus. quae\ntanta soli differentia admonet terrae genera in fruges\ndiscribere.\nIgitur Catonis haec sententia est: in agro crasso\net laeto frumentum seri, si vero nebulosus sit idem, rapa,\nraphanos, milium, panicum. in frigido, aquoso prius serendum\n, postea in calido, in solo autem rubricoso vel pullo\nvel harenoso, si non sit aquosum, lupinum; in creta et\nrubrica et aquosiore agro adoreum; in sicco et non herboso\n\n\n\nnec umbroso triticum; in solo valido fabam; viciam\nvero quam minime aquoso herbidoque; siliginem et triticum\nin loco aperto, edito, qui sole quam diutissime torreatur\n; lentem in rudecto et rubricoso, qui non sit herbidus\n; hordeum in novali et in arvo, quod restibile possit\nfieri; trimestre, ubi sementem maturam facere non possis\net cuius crassitudo sit restibilis.\nSubtilis et illa sententia: serenda ea in tenuiore terra,\nquae non multo indigent suco, ut cytisus et cicere excepto\nlegumina quae velluntur e terra, non subsecantur—unde\net legumina appellata, quia ita leguntur—, in pingui\nautem quae cibi sunt maioris, ut olus, triticum, siligo,\nlinum. sic ergo tenue solum hordeo dabitur—minus\nenim alimenti radix poscit—, laetior terra densiorque\ntritico. in loco umidiore far adoreum potius quam triticum\nseretur, temperato et triticum et hordeum. colles\nrobustius, sed minus reddunt triticum. far, siligo et cretosum\net uliginosum solum patiuntur.\nEx frugibus ostentum semel, quod equidem invenerim\n, accidit P. Aelio Cn. Cornelio cos., quo anno\nsuperatus est Hannibal. in arboribus enim tum nota produntur\nfrumenta.\nEt quoniam de frugum terraeque generibus abunde\ndiximus, nunc de arandi ratione dicemus, ante\nomnia Aegypti facilitate conmemorata. Nilus ibi coloni\nvice fungens evagari incipit, ut diximus, a solstitio ac\nnova luna, primo lente, dein vehementius, quamdiu in\nleone sol est. mox pigrescit in virginem transgresso atque\nin libra residit. si XII cubita non excessit, fames certa\nest; nec minus si XVI exsuperavit. tanto enim tardius\ndecedit, quanto abundantius crevit, et sementem arcet.\nvulgo credebatur a decessu eius serere solitos, mox sues\ninpellere vestigiis semina deprimentes in madido solo, et\ncredo antiquitus factitatum, nunc quoque non multo graviore\nopera; sed tamen inarari certum est abiecta prius\nsemina in limo degressi amnis. hoc fit Novembri mense\nincipiente, postea pauci runcant—botanismon vocant—,\nreliqua pars non nisi cum falce arva visit paulo ante kal.\nApriles. peragitur autem messis mense Maio, stipula numquam\ncubitali, quippe sabulum subest granumque limo\ntantum continetur. excellentius Thebaidis regioni frumentum\n, quoniam palustris Aegyptus. similis ratio, sed felicitas\nmaior Babyloniae Seleuciae, Euphrate atque Tigri\nrestagnantibus, quoniam rigandi modus ibi manu temperatur\n. Syria quoque tenui sulco arat , cum multifariam in\nItalia octoni boves ad singulos vomeres anhelent. in omni\n\n\n\nquidem parte culturae, sed in hac maxime valet oraculum\nillud: quid quaeque regio patiatur.\nVomerum plura genera: culter vocatur inflexus\npraedensam, priusquam proscindatur, terram secans futurisque\nsulcis vestigia praescribens incisuris, quas resupinus\nin arando mordeat vomer. alterun genus est volgare\nrostrati vectis. tertium in solo facili, nec toto porrectum\ndentali, sed exigua cuspide in rostro. latior haec quarto\ngeneri et acutior in mucronem fastigata eodemque gladio\nscindens solum et acie laterum radices herbarum secans.\nnon pridem inventum in Raetia Galliae duas addere tali\nrotulas, quod genus vocant plaumorati. cuspis effigiem\npalae habet. serunt ita non nisi culta terra et fere nova.\nlatitudo vomeris caespites versat. semen protinus iniciunt\ncratesque dentatas supertrahunt. nec sarienda sunt hoc\nmodo sata, sed protelis binis ternisque sic arant. uno\nboum iugo censeri anno facilis soli quadragena iugera,\ndifficilis tricena iustum est.\n<1> In arando magnopere servandum est\nCatonis oraculum: quid est bene agrum colere?\nbene arare. quid secundum? arare. quid tertium\n\n\n\n? stercorare. sulco vario ne ares. tempestive\nares. tepidioribus locis a bruma proscindi arva\noportet, frigidioribus ab aequinoctio verno, et maturius\nsicca regione quam umida, maturius densa terra quam\nsoluta, pingui quam macra. ubi siccae et graves aestates,\nterra cretosa aut gracilis, utilius inter solstitium et autumni\naequinoctium aratur; ubi leves aestus, frequentes imbres,\npingue herbosumque solum, ibi mediis caloribus. altum\net grave solum etiam hieme moveri placet, tenue valde\net aridum paulo ante sationem.\n<2> Sunt et huic suae leges: lutosam terrain ne\ntangito. vi omni arato. prius quam ares proscindito. hoc\nutilitatem habet, quod inverso caespite herbarum radices\nnecantur. quidam utique ab aequinoctio verno proscindi\nvolunt.—quod vere semel aratum est, a temporis argumento\nvervactum vocatur. hoc in novali aeque necessarium\nest. novale est quod alternis annis seritur.—araturos\nboves quam artissime iungi oportet, ut capitibus\nsublatis arent—sic minime colla contundunt —; si inter\narbores vitesque aretur, fiscellis capistrari, ne germinum\ntenera praecerpant; securiculam in stiva pendere, qua\nintercidantur radices—hoc melius quam convelli aratro\nbovesque luctari —; in arando versum peragi nec strigare\nin actu spiritus. iustum est proscindi sulco dodrantali\niugerum uno die, iterari sesquiiugerum, si sit facilitas\n\n\n\nsoli; si minus, proscindi semissem, iterari assem, quando\net animalium labori natura leges statuit. omne arvum\nrectis sulcis, mox et obliquis subigi debet. in collibus\ntraverso tantum monte aratur, sed modo in superiora\nmodo in inferiora rostrante vomere, tantumque est laboris\nhomini, ut etiam boum vice fungatur. certe sine hoc\nanimali montanae gentes sarculis arant. arator nisi incurvus\npraevaricatur. inde tralatum hoc crimen in forum.\nibi utique caveatur, ubi inventum est. purget vomerem\nsubinde stimulus cuspidatus rallo. scamna inter duos\nsulcos cruda ne relinquantur, glaebae ne exultent. male\naratur arvom, quod satis frugibus occandum est. id demum\nrecte subactum erit, ubi non intellegetur, utro vomer ierit.\nin usu est et collicias interponere, si ita locus poscat,\nampliore sulco, quae in fossas aquam educant.\n<3> Aratione per traversum iterata occatio sequitur\n, ubi res poscit, crate vel rastro, et sato semine\niteratur haec quoque, ubi consuetudo patitur, crate contenta\nvel tabula aratro adnexa—quod vocant lirare —\noperiente semina; ni operiantur, quae primum appellata,\ndeliratio est. quarto seri sulco Vergilius existimatur\nvoluisse, cum dixit optimam esse segetem, quae bis soles,\nbis frigora sensisset. spissius solum, sicut plerumque in\nItalia, quinto sulco seri melius est, in Tuscis vero nono.\nat fabam et viciam non proscisso serere sine damno conpendium\noperae est.\n<4> Non omittemus unam etiamnum arandi rationem\nin transpadana Italia bellorum iniuria excogitatam. Salassi\ncum subiectos Alpibus depopularentur agros, panicum miliumque\niam excrescens temptavere. postquam respuebat\nnatura, inararunt. at illae messes multiplicatae docuere\nquod nunc vocant artrare, id est aratrare, ut credo, tune\ndictum. hoc fit vel incipiente culmo, cum iam se ad bina\nternave emiserit folia. nec recens subtrahemus exemplum\nin Treverico agro tertio ante hunc annum conpertum.\nnam cum hieme praegelida captae segetes essent, reseverunt\netiam campos mense Martio uberrimasque messes\nhabuerunt.\nNunc reliqua cultura tradetur per genera frugum.\nSiliginem, far, triticum, semen, hordeum occato\n, sarito, runcato quibus dictum erit diebus. singulae\noperae cuique generi in iugero sufficient. sarculatio induratam\nhiberno rigore soli tristitiam laxat temporibus\nvernis novosque soles admittit. qui sariet, caveat ne frumenti\nradices subfodiat. triticum, semen, hordeum, fabam\nbis sarire melius. runcatio, cum seges in articulum exiit,\nevolsis inutilibus herbis, frugum radices vindicat segetemque\ndiscernit a caespite. leguminum cicer eadem quae far desiderat\n. faba runcari non gestit. quoniam evincit herbas lupinum\n, occatur tantum. milium et panicum occatur et saritur,\n\n\n\nnon iteratur, non runcatur. silicia et phasioli occantur tantum\n. sunt genera terrae, quorum ubertas pectinari segetem\nin herba cogat—cratis et hoc genus dentatae stilis ferreis\n—, eademque nihilominus et depascuntur. quae depasta\nsunt, sarculo iterum excitari necessarium. at in\nBactris, Africa, Cyrenis omnia haec supervacua fecit indulgentia\ncaeli, et a semente non nisi messibus in arva\nredeunt, quia siccitas coercet herbas, fruges nocturno tan-\ntum rore nutriens. Vergilius alternis cessare arva suadet\n— si patiantur ruris spatia, utilissimum procul dubio est —;\nquod si neget condicio, far serendum, unde lupinum aut\nvicia aut faba sublata sint et quae terram faciant laetiorem\n. inprimisque et hoc notandum, quaedam propter alia\nseri obiter, si parum provenere , ut priore diximus\nvolumine, ne eadem saepius dicantur; plurimum enim refert\nsoli cuiusque ratio.\nCivitas Africae in mediis harenis petentibus\nSyrtis Leptimque Magnam vocatur Tacape, felici super\nomne miraculum riguo solo. ternis fere milibus passuum\nin omnem partem fons abundat, largus quidem, sed certis\nhorarum spatiis dispensatur inter incolas. palmae ibi\npraegrandi subditur olea, huic ficus, fico punica, illi vitis,\nsub vite seritur frumentum, mox legumen, deinde olus,\nomnia eodem anno, omniaque aliena umbra aluntur. quaterna\ncubita eius soli in quadratum, nec ut a porrectis\n\n\n\nmetiantur digitis, sed in pugnum contractis, quaternis denariis\nvenundantur. super omnia est bifera vite bis anno\nvindemiare. et nisi multiplici partu exinaniatur ubertas,\npereant luxuria singuli fructus. nunc vero toto anno metitur\naliquid, constatque fertilitati non occurrere homines.\naquarum quoque differentia magna riguis. est in Narbonensi\nprovincia nobilis fons Orgae nomine. in eo herbae\nnascuntur in tantum expetitae bubus, ut mersis capitibus\ntotis eas quaerant. sed illas in aqua nascentes certum\nest non nisi imbribus ali. ergo suam quisque terram\naquamque noverit.\nSi fuerit illa terra, quam appellavimus teneram,\npoterit sublato hordeo seri milium , eo condito rapae\n, his sublatis hordeum rursus vel triticum, sicut in\nCampania, satisque talis terra aratur, cum saritur. alius\nordo ut, ubi adoreum fuerit, cesset quattuor mensibus\nhibernis et vernam fabam recipiat. ante hiemalem ne cesset. nimis pinguis alternari potest ita, ut frumento sublato\nlegumen tertio seratur. gracilior et in annum tertium\ncesset. frumentum seri quidam vetant nisi in ea, quae\nproximo anno quieverit.\nMaximam huius loci partem stercorationis optinet\nratio, de qua et priore diximus volumine. hoc tantumnemini inconpertum est, nisi stercorato seri non oportere,\nquamquam et huic leges sunt propriae. milium, panicum,\n\n\n\nrapa, napus nisi in stercorato ne seritor. non stercorato\nfrumentum potius quam hordeum seritor. item in novalibus\n, tametsi in illis fabam seri volunt, eandem ubicumque\nquam recentissime stercorato solo. autumno aliquid\nsaturus Septembri mense fimum in agroacervet, post im- 5\nbrem utique. si verno erit saturus , per hiemem fimum\ndisponat. iustum est vehes XVIII iugero tribui, dispergere\ncaveto, priusquam ares. at iacto semine, si haec\nomissa sit stercoratio, sequens est, priusquam sarias, ut\nfimiex aviariis seminis vice spargas ante pulverem. quod\nut hanc quoque curam determinemus, iustum mense singulas\nvehes fimi redire in singulas pecudes minores, in\nmaiores denas. nisi contingat hoc, male substravisse pecori\ncolonum appareat. sunt qui optime stercorari putent sub\ndiu retibus inclusa pecorum mansione. ager si non stercor\netur, alget; si nimium stercoratus est, aduritur, satiusque\nest id saepe quam supra modum facere. quo calidius\nsolum est, eo minus addi stercoris ratio est.\nSemen optimum anniculum, bimum deterius,\n\n\n\ntrimum pessimum, ultra sterile; etenim omnium definita\ngeneratio est. quod in ima area subsedit, ad semen reservandum\nest; id enim optimum, quoniam gravissimum,\nneque alio modo utilius discernitur. quae spica intervalla\nta semina habebit, abicietur. optimum granum, quod\nrubet et dentibus fractum eundem habet colorem; deterius\n, cui plus intus albi est. certum terras alias plus\nseminis recipere, alias minus, religiosumque inde et primum\ncolonis augurium, cum avidius accipiat: esurire creditur\net comesse semen. sationem locis umidis celerius\nfieri ratio est, ne semen imbre putrescat; siccis serius,\nut pluviae sequantur nec diu iacens atque non concipiens\nevanescat; itemque festinata satione densum spargi semen,\nquia tarde concipiat, serotina rarum, quia densitate nimia\nnecetur. artis quoque cuiusdam est aequaliter spargere.\nmanus utique congruere debet cum gradu semperque cum\ndextro pede. fit quoque quorundam occulta ratione, quod\nsors genialis atque fecunda est. non transferendum est\nex frigidis locis semen in calida, neque ex praecocibus\ninserotina nihilque in contrarium, ut praecepere quidam\nfalsa diligentia.\nSerere in iugera temperato solo iustum est tritici\n\n\n\nant siliginis modios V, farris aut seminis, quod frumenti\ngenus ita appellamus, X, hordei VI, fabae quinta\namplius quam tritici, viciae VII, ciceris et cicerculae et\npisi III, lupini X, lentis III—sed hanc cum fimo arido\nseri volunt —, ervi VI, siliciae VI, passiolorum IIII, pabuli\nXX, milii, panici sextarios IIII, pingui solo plus, gracili\nminus. est et alia distinctio: in denso aut cretoso aut\nuliginoso tritici aut siliginis modios VI, in soluta terra et\nsicca et laeta IIII. macie enim solum, nisi rarum culmum\nhabeat, spicam minutam facit et inanem; pinguia arva ex\nuno semine fruticem numerosum fundunt densamque segetem\nex raro semine emittunt. ergo inter quattuor et sex\nmodios, pro natura soli quinta minus seri plusve praecipiunt\n; item in consito aut clivoso, ut in macro. hoc\npertinet oraculum illud magno opere custodiendum: Segetem\nne defrudes. adiecit his Attius in Praxidica, ut\nsereretur, cum luna esset in ariete, geminis, leone, libra,\naquario, Zoroastres sole scorpionis duodecim partes transgresso\n, cum luna esset in tauro.\nSequitur huc dilata et maxima indigens cura de\ntempore fruges serendi quaestio magnaque ex parte ration\ni siderum conexa; quamobrem sententias omnium in\nprimis ad id pertinentes exponemus. Hesiodus, qui princeps\nhominum de agricultura praecepit , unum tempus\nserendi tradidit a vergiliarum occasu. scribebat enim in\nBoeotia Helladis, ubi ita seri diximus. inter diligentissimos\nconvenit, ut in alitum quadripedumque genitura, esse\nquosdam ad conceptum impetus et terrae. hoc Graeci ita\ndefiniunt, cum sit calida et umida. Vergilius triticum\net far a vergiliarum occasu seri iubet, hordeum inter\naequinoctium autumni et brumam, viciam vero et passiolos\net lentem boote occidente. quo fit, ut horum siderum\naliorumque exortus et occasus digerendi sint in suos dies.\nsunt qui et ante vergiliarum occasum seri iubeant, dumtaxat\nin arida terra calidisque provinciis; custodiri enim\nsemen, corrumpente umore, et a proximo imbre uno die\nerumpere; alii statim ab occasu vergiliarum—sequi imbres\na septimo fere die —; aliqui in frigidis ab aequinoctio\nautumni, in calidis serius, ne ante hiemem luxurient\n. inter omnes autem convenit circa brumam serendum\nnon esse, magno argumento, quoniam hiberna semina, cum\nante brumam sata sint, septimo die erumpant; si post\nbrumam, vix quadragesimo. sunt qui properent atque ita\npronuntient, festinatam sementem saepe decipere, serotinam\n\n\n\nsemper. e contrario alii vel vere potius serendum\nquam malo autumno atque, ubi fuerit necesse, inter favonium\net vernum aequinoctium. quidam omissa caelesti\nsubtilitate temporibus definiunt: vere linum et avenam et\npapaver atque, uti nunc etiam Transpadani servant , usque\nin quinquatrus, fabam, siliginem Novembri mense, far\nSeptembri extremo usque in idus Octobres, alii post hunc\ndiem in kal. Novembres. ita his nulla naturae cura est,\nillis nimia, et ideo caeca subtilitas, cum res geratur inter\nrusticos litterarumque expertes, non modo siderum. et\nconfitendum est caelo maxime constare ea, quippe Vergilio\niubente praedisci ventos ante omnia ac siderum\nmores neque aliter quam navigantibus servari. spes ardua,\ninmensa, misceri posse caelestem divinitatem inperitiae\nrusticae, sed temptandaiam grandi vitae emolumento.\nprius tamen sideralis difficultas, quam sensere etiam periti,\nsubicienda contemplationi est, quo deinde laetior mens\ndiscedat a caelo et facta sentiat, quae futura praenosci\nnon possint.\nPrimum omnium dierum ipsorum annis solisque\nmotus prope inexplicabilis ratio est, ad CCCLXV\nadiciente anno intercalario diei noctisque quadrantes. ita\nfit, ut tradi non possint certa siderum tempora. accedit\nconfessa rerum obscuritas, nunc praecurrente nec paucis\ndiebus tempestatum significatu , quod προχειμάζειν Graeci\n\n\n\nvocant, nunc postveniente, quodἐπιχειμάζειν, et plerumque\naliascelerius, alias tardius caeli effectu ad terram\ndeciduo: vulgo serenitate reddita confectum sidus audimus\n. praeterea cum omnia haec statis sideribus caeloque\nadfixis constent, interveniunt motus stellarum, grandinum\n, imbrium, et ipsi non levi effectu, ut docuimus,\nturbantque conceptae spei ordinem. idque, ne nobis tantum\nputemus accidere, et reliqua fallit animalia sagaciora\ncirca hoc, ut quo vita eorum constet, aestivasque alites\npraeposteri aut praeproperi rigores necant, hibernas aestus.\nideo Vergilius errantium quoque siderum rationem ediscendam\npraecipit, admonens observandum frigidae Saturni\nstellae transitum. sunt qui certissimum veris indicium\narbitrentur ob infirmitatem animalis papiliones. sed eo\nipso anno, cum commentaremur haec, notatum est, proventum\neorum ter repetito frigore extinctum advenasque\nvolucres a. d. VI. kal. Febr. spem veris adtulisse mox saevissima\nhieme conflictatas. res anceps primum omnium\na caelo peti legem, deinde eam argumentis esse quaerendam\n. super omnia est mundi convexitatis terrarumque\nglobi differentia, eodem sidere alio tempore aliis aperiente\nse gentibus, quo fit, ut causa eius non isdem diebus ubique\nvaleat. addidere difficultatem et auctores diversis in\nlocis observando, mox etiam in isdem diversa prodendo.\ntres autem fuere sectae, Chaldaea, Aegyptia, Graeca. his\n\n\n\naddidit quartam apud nos Caesar dictator annos ad solis\ncursum redigens singulos Sosigene perito scientiae eius\nadhibito; et ea ipsa ratio postea conperto errore correcta\nest ita, ut duodecim annis continuis non intercalaretur,\nquia coeperat ad sidera annus morari, qui prius antecedebat\n. et Sosigenes ipse trinis commentationibus—quamquam\ndiligentior ceteris, non cessavit tamen addubitare\nipse semet corrigendo—et auctores prodidere ea, quos\npraetexuimus volumini huic, raro ullius sententia cum alio\ncongruente. minus hoc in reliquis mirum, quos diversi\nexcusaverint tractus. eorum, qui in eadem regione dissedere\n, unam discordiam ponemus exempli gratia: occasum\nmatutinum vergiliarum Hesiodus—nam huius quoque\nnomine exstat astrologia—tradidit fieri, cum aequinoctium\nautumni conficeretur, Thales xxv die ab aequinoctio\n, Anaximander XXXI, Euctemon XLIIIII Eudoxus\nXLVIII. nos sequimur observationem Caesaris maxime;\nhaec erit Italiae ratio. dicemus autem et aliorum placita,\nquoniam non unius terrae, sed totius naturae interpretes\nsumus, non auctoribus positis—id enim verbosum est —,\nsed regionibus. legentes tantum meminerint brevitatis gratia\n, cum Attica nominata fuerit, simul intellegere Cycladas\ninsulas; cum Macedonia, Magnesiam, Threciam; cum\nAegyptus, Phoenicen, Cyprum, Ciliciam; cum Boeotia, Locridem\n, Phocidem et finitimos semper tractus; cum Hellespontus\n\n\n\n, Chersonesum et continentia usque Atho montem;\ncum Ionia, Asiam et insulas Asiae; cum Peloponnesus,\nAchaiam et ad vesperam iacentes terras. Chaldaei Assyriam\net Babyloniam demonstrabunt. Africam, Hispanias,\nGallias sileri non erit mirum; nemo enim observavit in\niis, qui proderet siderum exortus. non tamen difficili ratione\ndinoscentur in illis quoque terris digestione circulorum\n, quam in sexto volumine fecimus, qua cognatio\ncaeli non gentium modo, verum urbium quoque singularum\nintellegitur. ergo ex iis terris, quas nominavimus,\nsumpta convexitate circuli pertinentis ad quas quisque\nquaeret terras, iidem erunt siderum exortus per omnium\ncirculorum pares umbras. indicandum et illud, tempestates\nipsas cardines suos habere quadrinis annis, et easdem non\nmagna diflerentia reverti ratione solis, octonis vero augeri\neasdem, centesima revolvente se luna.\nOmnis autem ratio observata est tribus modis,\nexortu siderum occasuque et ipsorum temporum cardinibus\n. exortus occasusque binis modis intelleguntur. aut\nenim adventu solis occultantur stellae et conspici desinunt\naut eiusdem abscessu proferunt se, ut emersum hoc melius\nquam exortum consuetudo dixisset et illud occultationem\npotius quam occasum.alio modo, quo die incipiunt\napparere vel desinunt oriente sole aut occidente,\nmatutini vespertinive cognominati, prout alteruter eorum\nmane vel crepusculo contingit. dodrantes horarum, cum\nminimum, intervalla ea desiderant ante solis ortum vel post\n\n\n\noccasum, ut aspici possint. praeterea bis quaedam exoriuntur\net occidunt, omnisque sermo de iis est stellis,\nquas adhaerere caelo diximus.\nCardines temporum quadripertita anni distinctione\nconstant per incrementa lucis. augetur haec a bruma et\naequatur noctibus verno aequinoctio diebus xc horis tribus\n, dein superat noctes ad solstitium diebus XCIIII horis\nXII;..... usque ad aequinoctium autumni, et tum aequata\ndiei proceditnox ex eo ad brumam diebus LXXXVIII boris\ntribus—horae nunc in omni accessione aequinoctiales,\nnon cuiuscumque diei, significantur —, omnesque eae differentiae\nfiunt in octavis partibus signorum, bruma capricorni\na. d. VII kal. Ian. fere, aequinoctium vernum arietis\n, solstitium cancri, alterumque aequinoctium librae, qui\net ipsi dies raro non aliquos tempestatum significatus habent.\nrursus hi cardines singulis etiamnum articulis temporum\ndividuntur, per media omnes dierum spatia, quoniam inter\nsolstitium et aequinoctium autumni fidiculae occasus autumnum\ninchoat die XLVI, ab aequinoctio eo ad brumam\nvergiliarum matutinus occasus hiemem die XLIIII, inter\nbrumam et aequinoctium die XLV flatus favoni vernum\ntempus, ab aequinoctio verno initium aestatis die XLVIII\n\nvergiliarum exortus matutinus. nos incipiemus a sementibus\nfrumenti, hoc est vergiliarum occasu matutino. nec\ndeinde parvorum siderum mentione concidenda ratio est\net difficultas rerum augenda, cum sidus vehemens Orionis\nisdem diebus longo decedat spatio.\nSementibus tempora plerique praesumunt et ab\nXI die autumnalis aequinoctii fruges serunt, novem a coronae\nexortu continuis diebus certo prope imbrium promisso\n, Xenophon non antequam deus signum dederit.\nhoc Cicero noster imbre fieri interpretatus est, cum sit\nvera ratio non prius serendi quam folia coeperint decidere\n. hoc ipso vergiliarum occasu fieri putant aliqui a. d.\nIII idus Novembris, ut diximus, servantque id sidus\netiam vestis institores, et est in caelo notatu facillimum.\nergo ex occasu eius de hieme augurantur quibus est cura\ninsidiandi, negotiatores avari. ita nubilo occasu pluviosam\nhiemem denuntiat, statimque augent lacernarum pretia;\nsereno asperam,et reliquarum vestium accendunt. sed ille\nindocilis caeli agricola hoc signum habeat inter suos vepres\nhumumque suam aspiciens: cum folia viderit decidua\n. sic iudicetur anni temperies, alibi tardius, alibi maturius\n. ita enim sentitur, ut caeli locique adficit natura,\nidque in hac ratione praecellit, quod eadem et in mundo\npublica est et unicuique loco peculiaris. miretur hoc qui\n\n\n\nnon meminerit ipso brumali die puleium in carnariis florere\n. adeo nihil occultum esse natura voluit. et serendi\nigitur hoc dedit signum. haec est vera interpretatio argumenta\nnaturae secum adferens, quippe sic terram peti\nsuadet promittitque quandam stercoris vicem et contra\nrigores terram satusque operiri a se nuntiat ac monet\nfestinare.\nVarro in fabae utique satu hanc observationem\ncustodiri praecepit. alii plena luna serendam, lentim vero\na vicesima quinta ad tricesimam, viciam quoque iisdem\nlunae diebus. ita demum sine limacibus fore. quidam pabuli\ncausa sic iubent seri, seminis autem vere.\nEst et alia manifestior ratio mirabiliore naturae providentia\n, in qua Ciceronis sententiam ipsius verbis subsignabimus\n:\nIam vero semper viridis semperque gravata\nLentiscus triplici solita est grandescere fetu\nTer fruges fundens tria tempora monstrat\narandi.\nEx his unum hoc erit idem et lino ac papaveri serendo.\nCato de papavere ita tradit: Virgas et sarmenta, quae\ntibi usioni supererunt, in segete comburito. ubi\neas combusseris, ibi papaver serito. silvestre in\nmiro usu est melle decoctum ad faucium remedia, visque\nsomnifera etiam sativo. et hactenus de hiberna semente.\nVerum ut pariter omnis culturae quoddam\n\n\n\nbreviarium peragatur, eodem tempore conveniet arbores\nstercorare, adcumulare item vineas—sufficit in iugerum\nopera—et, ubi patietur loci ratio, arbusta ac vineas\nputare, solum seminariis bipalio praeparare, incilia aperire,\naquam de agro pellere, torcular lavare et recondere. a kal.\nNovemb. gallinis ova supponere nolito, donec bruma conficiatur\n. in eum diem ternadena subicito aestate tota,\nhieme pauciora, non tamen infra novena. Democritus\ntalem futuram hiemem arbitratur, qualis fuerit brumae\ndies et circa eum terni; item solstitio aestatem. circa\nbrumam plerisque bis septeni halcyonum feturae ventorum\nquiete molliunt caelum. sed et in his et in aliis\nomnibus ex eventu significationum intellegi sidera debebunt\n, non ad dies utique praefinitos expectari tempestatum\nvadimonia.\nPer brumam vitem ne colito. vina tum defaecari\nvel etiam diffundi Hyginus suadet a confecta ea\nseptimo die, utique si septima luna conpetat; cerasa circa\nbrumam seri. bubus glandem tum adspergi convenit in\niuga singula modios. largior valetudinem infestat, et quocumque\ntempore detur, si minus xxx diebus continuis\ndata sit, narrant verna scabie poenitere. materiae caedendae\ntempus hoc dedimus. reliqua opera nocturna\n\n\n\nmaxime vigilia constent, cum sint noctes tanto ampliores,\nqualos, crates, fiscinas texere, faces incidere, ridicas praeparare\ninterdiu XXX, palos LX et in lucubratione vespertina\nridicas v, palos x, totidem antelucana.\nA bruma in favonium Caesari nobilia sidera\nsignificant, III kal. Ian. matutino canis occidens, quo die\nAtticae et finitimis regionibus aquila vesperi occidere traditur\n. pridie nonas Ian. Caesari delphinus matutino exoritur\net postero die fidicula, quo Aegypto sagitta vesperi\noccidit. item ad VI idus Ian. eiusdem delphini vespertino\noccasu continui dies hiemant Italiae, et cum sol in aquarium\nsentiatur transire, quod fere XVI kal. Feb. evenit.\nVIII kal. stella regia appellata Tuberoni in pectore leonis\noccidit matutina , et pridie nonas Feb. fidicula vespera.\nhuius temporis novissimis diebus, ubicumque patietur caeli\nratio, terram ad rosaria et vineae satum vertere bipalio\noportet—iugero operae LXX sufficiunt —, fossas purgare\naut novas facere, antelucanis ferramenta acuere, manubria\naptare, dolia quassa sarcire, ovium tegimenta concinnare\nipsarumque lanas scabendo purgare.\n<1> A favonio in aequinoctium vernum Caesari\n\n\n\nsignificat, XIII kal. Mart. triduum varie, et VIII kal. hirundinis\nvisu et postero die arcturi exortu vespertino, item\nIII non. Mart.—Caesar cancri exortu id fieri observavit\n, maior pars auctorum vindemitoris emersu—VIII idus\naquilonii piscis exortu et postero die Orionis. in Attica\nmiluum apparere servatur. Caesar et idus Mart. ferales\nsibi notavit scorpionis occasu, xv kal. vero April. Italiae\nmiluum ostendi, XII kal. equum occidere matutino.\n<2> Hoc intervallum temporis vegetissimum agricolis\nmaximeque operosum est, in quo praecipue falluntur. neque\nenim eo die vocantur ad munia, quo favonius flare\ndebeat, sed quo coeperit. hoc acri intentione servandum\nest; hoc illo mense signum dies habet observatione minime\nfallaci aut dubia, si quis adtendat. unde autem spiret is\nventus quaque parte veniat, diximus secundo volumine\net dicemus mox paulo operosius. interim ab eo die,\nquisquis ille fuerit, quo flare coeperit—non utique VI\nid. Feb., sed sive ante, quando praevernat, sive postea,\nquando hiemat post diem hunc —, innumera rusticos\ncura distringat et prima quaeque peragantur, quae differri\nnequeunt. trimestria serantur, vites putentur qua diximus\nratione, oleae curentur, poma serantur inseranturque,\nvineae pastinentur, seminaria digerantur, instaurentur\nalia, harundines, salices, genistae serantur caedanturque\n, serantur vero ulmi, populi, platani, uti dictum est.tum et segetes convenit purgare, sarire hibernas fruges\nmaximeque far. lex certa in eo, cum quattuor fibrarum\nesse coeperit, faba vero non antequam trium foliorum,\ntune quoque levi sarculo purgare verius quam fodere,\nflorentem utique xv primis diebus non attingere. hordeum\nnisi sicco ne sarito. putationem aequinoctio peractam\nhabeto. vineae iugerum quaternae operae putant, alligant\nin arbusto singulae operae arbores xv. eodem hoc\ntempore hortorum rosariorumque cura est, quae separatim\nproximis voluminibus dicetur, eodem et topiarii.\ntum optime scrobes fiunt. terra in futurum proscinditur\nVergilio maxime auctore, ut glaebas sol coquat.\nutilior sententia, quae non nisi temperatum solum medio\nvere arari iubet, quoniam in pingui statim sulcos occup\nent herbae, gracili insecuti aestus exsiccent omnemque\nsucum venturis seminibus auferant. talia autumno melius\narari certum est.\n<3> Cato verna opera sic definit: scrobes fieri,\nseminaria.... propagari, in locis crassis et umidis\nulmos, ficos, poma, oleas seri, prata stercorari\nluna sitiente; quae rigua non erunt, a flatu\nfavoni defendi et purgari, herbas malas radicitus\n\n\n\nerui, ficos interputari, seminaria fieri et vetera\nsarciri: haec antequam vineam fodere incipias.\nidemque: piro florente arare incipito macra harenosaque\n. postea uti quaeque gravissima et aquosissima\n, ita postremo arato. ergo haec aratio has\nhabebit notas: lentisci primum fructum ostendentis ac piri\nflorentis. erit et tertia in bulborum satu scillae, item in\ncoronamentorum narcissi, namque et hac ter florent primoque\nflore primam arationem ostendunt, medio secundam,\ntertio novissimam, quando inter sese alia aliis notas praebent\n. ac non in novissimis cavetur, ne fabis florentibus\nattingatur hedera; id enim noxium et exitiale ei est tempus\n. quaedam vero et suas habent uotas, sicuti ficus.\ncum folia pauca in cacumine acetabuli modo germinent,\ntunc maxime serendas ficus.\n<1> Aequinoctium vernum a. d. VII kal. April.\nperagi videtur. ab eo ad vergiliarum exortum matutinum\nCaesari significant kal. April. III non. April. in Attica\nvergiliae vesperi occultantur, eaedem postridie in Boeotia,\nCaesari autem et Chaldaeis nonis, Aegypto Orion et gladius\neius incipiunt abscondi. Caesari VI idus significatur\nimber librae occasu. XIIII kal. Mai. Aegypto suculae\noccidunt vesperi, sidus vehemens et terra marique turbidum\n. XVI Atticae, xv Caesari continuo quatriduo significat\n, Assyriae autem XII kal. hoc est vulgo appellatum\n\n\n\nsidus Parilicium, quoniam XI kal. Mai. urbis Romae natalis\n, quo fere serenitas redditur, claritatem observationi\ndedit, nimborum argumento hyadas appellantibus Graecis\n[eas stellas] quod nostri a similitudine cognominis Graeci,\npropter sues inpositum arbitrantes, inperitia appellavere\nsuculas. Caesari et VIII kal. notatur dies. VII kal. Aegypto\nhaedi exoriuntur, VI Boeotiae et Atticae canis vesperi\noccultatur, fidicula mane oritur. v kal. Assyriae Orion\ntotus absconditur, IIII autem canis. VI non. Mai. Caesari\nsuculae matutino exoriuntur et VII id. capella pluvialis\n, Aegypto autem eodemr die canis vesperi occultatur.\nsic fere in VI id. Mai., qui est vergiliarum exortus, decurrunt\nsidera.\n<2> In hoc temporis intervallo xv diebus primis agricolae\nrapienda sunt quibus peragendis ante aequinoctium\nnon suffecerit, dum sciat inde natam exprobrationem foedam\nputantium vites per imitationem cantus alitis temporariae\n, quam cuculum vocant. dedecus enim habetur\nobprobriumque meritum, falcem ab illa volucre in vite\ndeprehendi, et ob id petulantiae sales, etiam cum primo\nvere, laudantur, auspicio tamen detestabiles videntur.\nadeo minima quaeque in agro naturalibus trahuntur argumentis\n.\nExtremo autem hoc tempore panici miliique satio est.\niustum haec seri maturato hordeo. atque etiam in eodem\n\narvo signum illius maturitati et horum sationi commune\nlucentes vespere per arva cicindelae—ita appellant rustici\nstellantes volatus, Graeci vero lampyridas— incredibili\nbenignitate naturae.\n<1> iam vergilias in caelo\nnotabiles caterva fecerat, non tamen his contenta terrestres\nfecit alias veluti vociferans: ecur caelum intuearis, agricola\n? cur sidera quaeras, rustice? iam te breviore somno\nfessum premunt noctes. ecce tibi inter herbas tuas spargo\npeculiares stellas easque vespera et ab opere disiungenti\nostendo ac, ne possis praeterire, miraculo sollicito. videsne\nut fulgor igni similis alarum conpressu obtegatur, secumque\nlucem habeat et nocte? dedi tibi herbas horarum indices\net, ut ne sole quidem oculos tuos a terra avoces ,\nheliotropium ac lupinum circumaguntur cum illo. cur\netiamnum altius spectes ipsumque caelum scrutere? habes\nante pedes tuos ecce vergilias.' incertis hae diebus proveniunt\ndurantque, sed esse sideris huiusce partum eas\ncertum est. proinde quisquis aestivos fructus ante illas\nseverit, ipse frustrabitur sese. hoc intervallo et apicula\nprocedens fabam florere indicat, fabaque florescens eam\nevocat. dabitur et aliud finiti frigoris indicium: cum germinare\nvideris morum, iniuriam postea frigoris timere nolito.\n<2> Ergo opera: taleas olivarum ponere ipsasque oleas\ninterradere, rigare prata aequinoctii diebus primis, cum\n\n\n\nherba creverit in festucam, arcere aquas, vineam pampinare\n—et huic lex sua: cum pampini nil digitos longitudine\nexpleverint; pampinat una opera iugerum —, segetes\niterare. saritur diebus xx. ab aequinoctio sartura\nnocere et vineae et segeti existimatur. et oves lavandi hoc\nidem tempus est.\n<3> A vergiliarum exortu significant Caesari postridie\narcturi occasus matutinus, III id. Mai. fidiculae exortus\n, XII kal. Iun. capella vesperi occidens et in Attica canis.\nXI kal. Caesari Orionis gladius occidere incipit, IIII non.\nIun. Caesari et Assyriae aquila vesperi oritur, VII id.\narcturus matutino occidit Italiae, IIII delphinus vesperi\nexoritur. XVII kal. lul. gladius Orionis exoritur, quod in\nAegypto post quatriduum. XI kal. eiusdem Orionis gladius\nCaesari occidere incipit. VIII kal. vero Iul. longissimus\ndies totius anni et nox brevissima solstitium conficiunt.\n<4> In hoc temporis intervallo vineae pampinantur, curatur\nut vinea vetus semel fossa sit, bis novella, oves\ntondentur, lupinum slercorandi causa vertitur, terra proscinditur\n, vicia in pabulum secatur, faba metitur, dein\ncuditur.\nPrata circa kal. Iun. caeduntur, quorum facillima\nagricolis cura ac minimi inpendii haec de se postulat dici.\nrelinqui debent in laeto solo vel umido vel riguo, eaque\naqua pluvia rigari aut publica. utilissimum, si malae herbae\n\n\n\n, arare, dein cratire, sarire, florem ex fenilibus atque\ne praesepibus feno delapsum spargere, priusquam cratiantur\n, nec primo anno rigari, nec pasci ante secunda fenisecia\n, ne herbae vellantur obtrituque hebetentur. senescunt\nprata restituique debent faba in iis sata vel rapis vel\nmilio, mox insequente anno frumento, rursusque inarata\ntertio relinqui, praeterea quotiens secta sint siciliri, hoc\nest quae feniseces praeterierunt secari. est enim in primis\ninutile enasci herbas sementaturas. herba optima in\nprato trifoli, proxima graminis, pessima nummuli siliquam\netiam diram ferentis. invisa et equisaeti est, a similitudine\nequinae saetae. secandi tempus, cum spica deflorescere\ncoepit atque roborari. secandum, antequam inarescat.\nCato: fenum, inquit, ne sero seces: prius quam se-\nmen maturum sit. quidam pridie rigant. ubi non sunt\nrigua, noctibus roscidis secari melius. quaedam partes\nItaliae post messem secant. <5> Fuit hoc quoque maioris\ninpendii apud priores, Creticis tantum transmarinisque\ncotibus notis nec nisi oleo aciem falcis excitantibus; igitur\ncornu propter oleum ad crus ligato fenisex incedebat.\nItalia aquarias cotes dedit limae vice imperantes ferro, set\naquariae protinus virent. falcium ipsarum duo genera:\nItalicum brevius ac vel inter vepres quoque tractabile,\n\n\n\nGalliarum latifundia maioribus.... conpendia, quippe medias\ncaedunt herbas brevioresque praetereunt. Italus fenisex\ndextra una manu secat. iustum est una opera in die\niugerum desecari, alligarique manipulos Mcc quaterna pondo.\nsectum verti ad solem nec nisi siccum construi oportet.\nni fuerit observatum hoc diligenter, exhalare matutino\nnebulam quandam metas, mox sole accendi et conflagrare\ncertum est. rursus rigari desecta oportet, ut secetur\nautumnale fenum, quod vocant cordum. Interamnae in\nUmbria quater anno secantur, etiam non rigua; rigua vero\nter plerisque in locis, et postea in ipso pabulo non minus\nemolumenti est quam e feno. armentorum ideo cura\niumentorumque progeneratio suum cuique consilium dabit,\nopimo maxime quadrigarum quaestu.\n<1> Solstitium peragi in octava parte cancri et\nVIII kal. Iul. diximus. magnus hic anni cardo, magna\nres mundi. in hoc usque a bruma crescunt dies [creverunt\nsex mensibus], sol ipse ad aquilonem scandens\nac per ardua enisus ab ea meta incipit flecti ac degredi\nad austrum, aucturus noctes aliis sex mensibus ablaturusque\n\n\n\ndiei mensuram. ex hoc deinde rapiendi convehendique\nfructus alios atque alios tempus, et praeparandi se\ncontra saevam feramque hiemem, decebatque hoc discrimen\nindubitatis notis signasse naturam. quam ob rem\neas manibus ipsis agricolarum ingessit vertique iussit ipsa\ndie folia et esse confecti sideris signum, nec silvestrium\narborum remotarumque, ut in saltus devios montesque\neundum esset quaerentibus signa, non rursus urbanarum\nquaeque topiario tantum coluntur, quamquam his et in\nvilla visendis. vertit oleae ante pedes satae, vertit tiliae\nad mille usus petendae, vertit populi albae etiam vitibus\nnuptae. adhuc parum est. ' ulmum, inquit, vite dotatam\nhabes: et huius vertam. pabulo folia eius stringis aut deputas\n: aspice et tenes sidus. alia parte caelum respiciunt\nquam qua spectavere pridie. salice omnia alligas, humillima\narborum, ipse toto capite altior: et huius circumagam.\nquid te rusticum quereris? non stat per me, quo minus\ncaelum intellegas et caelestia scias. dabo et auribus signum:\npalumbium utique exaudi gemitus. transisse solstitium\ncaveto putes, nisi cum incubantem videris palumbem.'\n<2> Ab solstitio ad fidiculae occasum VI kal. Iul. Caesari\nOrion exoritur, zona autem eius IIII non. Assyriae, Aegypto\nvero procyon matutino aestuosus, quod sidus apud Romanos\n\n\n\nnon habet nomen, nisi caniculam hanc volumus intellegi\n, hoc est minorem canem , ut in astris pingitur, ad\naestum magno opere pertinens, sicut paulo mox docebimus.\nIIII non. Chaldaeis corona occidit matutino, Atticae Orion\ntotus eo die exoritur. prid. id. Iul. Aegyptiis Orion desinit\nexoriri, XVI kal. Aug. Assyriae procyon exoritur, dein post\ntriduum fere ubique confessum inter omnes sidus ingens,\nquod canis ortum vocamus, sole partem primam leonis\ningresso. hoc fit post solstitium XXIII die. sentiunt id\nmaria et terrae, multae vero et ferae, ut suis locis diximus.\nneque est minor ei veneratio quam discriptis in\ndeos stellis, accenditque solem et magnam aestus obtinet\ncausam. XIII kal. Aegypto aquila occidit matutino etesiarumque\nprodromi flatus incipiunt, quod Caesar x kal.\nsentire Italiam existimavit. aquila Atticae matutino occidit,\nIII kal. regia in pectore leonis stella matutino Caesari\nemergit. VIII id. Aug. arcturus medius occidit, III id. fidicula\noccasu suo autumnum inchoat, ut is adnotavit, sed\nvera ratio id fieri invenit VI id. easdem.\n<3> In hoc temporis intervallo res summa vitium\nagitur decretorio uvis sidere illo, quod caniculam appellavimus\n, unde carbunculare dicuntur ut quodam uredinis\ncarbone exustae. non conparantur huic malo grandines,\nprocellae quaeque umquam annonae intulere caritatem.\nagrorum quippe mala sunt illa, carbunculus autem regionum\nlate patentium, non difficili remedio, nisi calumniari\nnaturam rerum homines quam sibi prodesse mallent.\n\n\n\nferunt Democritum, qui primus intellexit ostenditque caeli\ncum terris societatem, spernentibus hanc curam eius opulentissimis\ncivium, praevisa olei caritate futura ex vergiliarum\nortu qua diximus ratione ostendemusque iam planius,\nmagna tum vilitate propter spem olivae coemisse in toto\ntractu omne oleum, mirantibus qui paupertatem quietemque\ndoctrinarum ei sciebant in primis cordi esse, atque\nut apparuit causa et ingens divitiarum cursus, restituisse\nmercedem anxiae et avidae dominorum poenitentiae, contentum\nprobavisse opes sibi in facili, cum vellet, fore.\nhoc postea Sextius e Romanis sapientiae adsectatoribus\nAthenis fecit eadem ratione. tanta litterarum occasio est.\nquas equidem miscebo agrestibus negotiis quam potero\ndilucide atque perspicue.\nPlerique dixere rorem inustum sole acri frugibus robiginis\ncausam esse et carbunculi vitibus, quod ex parte\nfalsum arbitror omnemque uredinem frigore tantum constare\nsole innoxio. id manifestum fiet adtendentibus. nam\nprimum omnium non hoc evenire nisi noctibus et ante\nsolis ardorem deprehenditur totumque lunari ratione constat\n, quoniam talis iniuria non fit nisi interlunio plenave\nluna, hoc est praevalente. utroque enim habitu plena est,\nut saepius diximus, sed interlunio omne lumen, quod a\nsole accepit, caelo regerens. differentia utriusque habitus\nmagna, sed manifesta. namque interlunio aestate calidissima\n\n\n\nest, hieme gelida. e diverso in plenilunio aestate\nfrigidas facit noctes, hieme tepidas. causa evidens, sed\nalia quam redditur a Fabiano Graecisque auctoribus.\naestate enim interlunio necesse est cum sole proximo\nnobis circulo currat, igne eius comminus recepto candens,\neadem interlunio absit hieme, quoniam abscedit et sol;\nitem in plenilunio aestivo procul abeat adversa soli, hieme\nautem ad nos per aestivum circulum accedat. ergo per se\nroscida, quotiens alget, infinitum quantum illo tempore\ncadentes pruinas congelat.\n<1> Ante omnia autem duo genera esse caelestis\niniuriae meminisse debemus: unum quod tempestates vocamus\n, in quibus grandines, procellae ceteraque similia\nintelleguntur, quae cum acciderint, vis maior appellatur.\nhaec ab horridis sideribus exeunt, ut saepius diximus,\nveluti arcturo, Orione, haedis. alia sunt illa, quae silente\ncaelo serenisque noctibus fiunt, nullo sentiente nisi cum\nfacta sunt. publica haec et magnae differentiae a prioribus\n, aliis robiginem, aliis uredinem, aliis carbunculum\nappellantibus, omnibus vero sterilitatem. de his nunc dicemus\na nullo ante nos prodita, priusque causas reddemus.\n<2> Duae sunt praeter lunarem paucisque caeli\nlocis constant. namque vergiliae privatim attinent ad\nfructus, ut quarum exortu aestas incipiat, occasu hiems,\nsemestri spatio intra se messes vindemiasque et omnium\n\n\n\nmaturitatem conplexae. est praeterea in caelo qui vocatur\nlacteus circulus, etiam visu facilis [huius defluvio velut\nex ubere aliquo sata cuncta lactescunt] duorum siderum\nobservatione, aquilae in septentrionali parte et in austrina\ncaniculae, cuius mentionem suo loco fecimus. ipse circulus\nfertur per sagittarium atque geminos, solis centro bis\naequinoctialem circulum secans, commissuras eorum optinente\nhinc aquila illinc canicula. ideo effectus utriusque\nad omnes frugiferas pertinent terras, quoniam in his tantum\nlocis solis terraeque centra congruunt. igitur horum\nsiderum diebus si purus atque mitis aër genitalem ilium\nlacteumque sucum transmisit in terras, laeta adulescunt\nsata; si luna qua dictum est ratione roscidum frigus\naspersit, admixta amaritudo ut in lacte puerperium necat.\nmodus in terris huius iniuriae, quem fecit in quacumque\nconvexitate comitatus utriusque causae, et ideo non pariter\nin toto orbe sentitur, ut nec dies. aquilam diximus in\nItalia exoriri a. d. XIII kal. Ian., nec patitur ratio naturae\nquicquam in satis ante eum diem spei esse certae. si\nvero interlunium incidat, omnes hibernos fructus et praecoces\nlaedi necesse est.\n<3> Rudis fuit priscorum vita atque sine litteris.\nnon minus tamen ingeniosam fuisse in illis observationem\napparebit quam nunc esse rationem. tria namque tempora\nfructibus metuebant, propter quod instituerunt ferias diesque\nfestos, Robigalia, Floralia, Vinalia. Robigalia Numa\n\n\n\nconstituit anno regni sui XI, quae nunc aguntur a. d.\nVII kal. Mai., quoniam tune fere segetes robigo occupat.\nhoc tempus Varro determinavit sole tauri partem x obtinente\n, sicut tune ferebat ratio. sed vera causa est, quod\npost dies undeviginti ab aequinoctio verno per id quadriduum\nvaria gentium observatione in IIII kal. Mai. canis\noccidit, sidus et per se vehemens et cui praeoccidere\ncaniculam necesse sit. itaque iidem Floralia IIII kal.\neasdem instituerunt urbis anno DXVI ex oraculis Sibyllae,\nut omnia bene deflorescerent. hunc diem Varro determinat\nsole tauri partem XIIII obtinente. ergo si in hoc\nquadriduum inciderit plenilunium, fruges et omnia, quae\nflorebunt, laedi necesse erit. Vinalia priora, quae ante\nhos dies sunt VIIII kal. Mai. degustandis vinis instituta,\nnihil ad fructus attinent, nec quae adhuc diximus ad vites\noleasque, quoniam earum conceptus exortu vergiliarum\nincipit a. d. I id. Mai., ut docuimus. aliud hoc quadriduum\nest, quo neque rore sordidas velim—exurit enim\nfrigidum sidus arcturi postridie occidens —, et multo\nminus plenilunium incidere. <4> IIII non. Iun. iterum\naquila exoritur vesperi, decretorio die florentibus oleis\nvitibusque, si plenilunium in eum incidat. equidem et\nsolstitium VIII kal. Iul. in simili causa duxerim et canis\nortum post dies a solstitio XXIII, sed interlunio accidente,\nquoniam vapore constat culpa acinique praecocuntur in\ncallum. rursus plenilunium nocet a. d. IIII non. Iul., cum\n\n\n\nAegypto canicula exoritur, vel certe XVI kal. Aug., cum\nItaliae, item XII kal. Aug., cum aquila occidit, usque in\nX kal. easdem. extra has causas sunt Vinalia altera, quae\naguntur a. d. XIII kal. Sept. Varro ea fidicula incipiente\noccidere mane determinat, quod vult initium autumni esse\net hune diem festum tempestatibus leniendis institutum.\nnunc fidiculam occidere a. d. vi id. Aug. servatur.\n<5> Intra haec constat caelestis sterilitas,neque negaverim\nposse ea permutarialgentium locorum et aestuantium\nnatura. set a nobis rationem demonstratam esse satis\nest; reliqua observatione cuiusque constabunt. alterutrum\nquidem fore in causa, hoc est plenilunium aut interlunium,\nnon erit dubium. et in hoc mirari benignitatem naturae\nsuccurrit: iam primum hanc iniuriam omnibus annis accidere\nnon posse propter statos siderum cursus, nec nisi\npaucis noctibus anni, idque quando sit futurum facile nosci\nac, ne per omnes menses timeretur, earum quoque lege\ndivisum: aestate interlunia praeterquam biduo secura esse,\nhieme plenilunia, nec nisi aestivis brevissimisque noctibus\nmetui, diebus non idem valere; praeterea tam facile intellegi\n, ut formica, minimum animal, interlunio quiescat,\n\n\n\nplenilunio operetur etiam noctibus; avem parram oriente\nsirio ipso die non apparere et donec occidat, e diverso\nchlorionem prodire ipso die solstitii; neutrum vero lunae\nstatum noxium esse, ne noctibus quidem nisi serenis et\nomni aura quiescente, quoniam neque in nube neque in\nflatu cadunt rores, sic quoque non sine remedio. sarmenta\naut palearum acervos et evulsas herbas fruticesque\nper vineas camposque, cum timebis, incendito: fumus\nmedebitur hic; e paleis et contra nebulas auxiliatur, ubi\nnebulae nocent. quidam tres cancros vivos cremari iubent\nin arbustis, ut carbunculus ne noceat; alii siluri carnem\nleniter uri a vento, ut per totam vineam fumus dispergatur\n. Varro auctor est, si fidiculae occasu, quod est initium\nautumin, uva picta consecretur inter vites, minus\nnocere tempestates. Archibius ad Antiochum Syriae\nregem scripsit, si fictili novo obruatur rubeta rana in\nmedia segete, non esse noxias tempestates.\nOpera rustica huius intervalli:terram iterare,\narbores circumfodere aut, ubi aestuosa regio poscat, adcumulare\n—germinantia nisi in solo luxurioso fodienda\n\n\n\nnon sunt—, seminaria purgare sarculo, messem hordeaciam\nfacere, aream messi praeparare, Catonis sententia\namurca temperatam, creta Vergili operosius. maiore ex\nparte aequant tantum et fimo bubulo dilutiore inlinuunt.\nid satis ad pulveris remedium videtur.\nMessis ipsius ratio varia.Galliarum latifundis\nvalli praegrandes, dentibus in margine insertis, duabus rotis\nper segetem inpelluntur, iumento in contrarium iuncto;\nita dereptae in vallum cadunt spicae. stipulae alibi mediae\nfalce praeciduntur, atque inter duas mergites spica destringitur\n. alibi ab radice caeduntur, alibi cum radice\nvelluntur, quique id faciunt, proscindi ab se obiter agrum\ninterpretantur, cum extrahant sucum. differentia haec:\nubi stipula domos contegunt, quam longissimam servant;\nubi feni inopia, e stramento paleam quaerunt. panici culmo\nnon tegunt, milii culmum fere inurunt, hordei stipulam\nbubus gratissimam servant. panicum et milium singillatimi\npectine manuali legunt Galliae.\nMessis ipsa alibi tribulis in area,alibi equarum gressibus\nexteritur, alibi perticis flagellatur. triticum quo serius\nmetitur, copiosius invenitur; quo celerius vero, hoc speciosius\nac robustius. lex aptissima: antequam granum\nindurescat et cum iam traxerit colorem; oracullum\n\n\n\nvero: biduo celerius messem facere potius quam\nbiduo serius. siliginis et tritici eadem ratio in area\nhorreoque. far, quia difficulter excutitur, convenit cum\npalea sua condi, et stipula tantum et aristis liberatur.\npalea plures gentium pro feno utuntur. melior ea, quo\ntenuior minutiorque et pulveri propior; ideo optima e\nmilio, proxima ex hordeo, pessima ex tritico, praeterquam\niumentis opere laborantibus. culmum saxosis locis, cum\ninaruit, baculo frangunt substraturi animalibus. si palea\ndefecit, et culmus teritur. ratio haec: maturius desectus,\nmuria dura sparsus , dein siccatus in manipulos convolvitur\natque ita pro feno bubus datur. sunt qui accendant\nin arvo et stipulas, magno Vergili praeconio. summa\nautem eius ratio, ut herbarum semen exurant. ritus diversos\nmagnitudo facit messium et caritas operarum.\nConexa est ratio frumenti servandi.horrea operose\ntripedali crassitudine parietis laterici exaedificari iubent\naliqui, praeterea superne impleri nec adflatus admittere\naut fenestras habere ullas; alii ab exortu tantum aestivo\naut septentrione, eaque sine calce construi, quoniam sit\nfrumento inimicissima; nam quae de amurca praeciperentur\n\nindicavimus. alibi contra suspendunt granaria lignea co- 302\nlumnis et perflari undique malunt, atque etiam a fundo.\nalii omnino pendente tabulato extenuari granum arbitrantur\net, si tegulis subiaceat, confervescere. multi ventilare\nquoque vetant; curculionem enim non descendere infra\nquattuor digitos, nec amplius periclitari. Columella et\nfavonium ventum confecto frumento praedicit, quod miror\nequidem, siccissimum alioqui. sunt qui rubeta rana in\nlimine horrei pede e longioribus suspensa invehere iubeant.\nnobis referre plurimum tempestivitas condendi videbitur.\nnam si parum tostum atque robustum collectum sit aut\ncalidum conditum, vitia innasci necesse est.\nDiuturnitatis causae plures: aut in ipsius grani corio,\ncum est numerosius, ut milio, aut suci pinguedine, qui\npro umore sufficiat tantum, ut sesimae, aut amaritudine,\nut lupino et cicerculis. in tritico maxime nascuntur animalia\n, quoniam spissitate sua concalescit et furfure crasso\nvestitur. tenuior hordeo palea, exilis et legumini; ideo\nnon generant. faba crassioribus tunicis operitur; ob hoc\neffervescit. quidam ipsum triticum diuturnitatis gratia\nadspergunt amurca, mille modios quadrantali, alii Chalcidica\naut Carica creta aut etiam absinthio. est et Olynthi\nac Cerinthi Euboeae terra, quae corrumpi non sinat. nec\nfere condita in spica laeduntur, utilissime tamen servantur\nin scrobibus, quos siros vocant, ut in Cappadocia ac\n\n\n\nThrecia et Hispania, Africa, et ante omnia ut sicco solo\nfiant curatur, mox ut palea substernantur; praeterea cum\nspica sua conduntur ita frumenta. si nullus spiritus penetret\n, certum est nihil maleficum nasci. Varro auctor est,sic conditum triticum durare annis L, milium vero C,\nfabam et legumina in oleariis cadis oblita cinere longo\ntempore servari. idem fabam a Pyrrhi regis aetate ins\nquodam specu Ambraciae usque ad piraticum Pompei\nMagni bellum durasse annis circiter cCXX. ciceri tantum\nnullae bestiolae in horreis innascuntur. sunt qui urceis\ncinere substratis et inlitis, acetum habentibus, leguminum\nacervos superingerant, ita non nasci maleficia credentes,\naliiqui in salsamentariis cadis gypso inlinant, alii qui\nlentem aceto laserpiciato respergant siccatamque oleo unguant\n. sed brevissima observatio, quod vitiis carere velis,\ninterlunio legere. quare plurimum refert, condere quis\nmalit an vendere. crescente enim luna frumenta grandescunt\n.\nSequitur ex divisione temporum autumnus\na fidiculae occasu ad aequinoctium ac deinde vergiliarum\noccasum initiumque hiemis. in his intervallis significant\nprid. id. Aug. Atticae equus oriens vespera, Aegypto et\nCaesari delphinus occidens. XI kal. Sept. Caesari et\nAssyriae stella, quae vindemitor appellatur, exoriri mane\n\n\n\nincipit vindemiae maturitatem promittens. eius argumentum\nerunt acini colore mutati. Assyriae v kal. et sagitta\noccidit et etesiae desinunt. vindemitor Aegypto nonis exoritur\n, Atticae arcturus matutino, et sagitta occidit mane.\nv id. Sept. Caesari capella oritur vesperi, arcturus vero\nmedius prid. id. vehementissimo significatu terra marique\nper dies quinque. ratio eius haec traditur: si delphino\noccidente imbres fuerint, non futuros per arcturum.\nsignum orientis eius sideris servetur hirundinum abitus;\nnamque deprehensae intereunt. XVI kal. Oct. Aegypto spica,\nquam tenet virgo, exoritur matutino etesiaeque desinunt.\nhoc idem Caesari XIIII kal., XII Assyriae significant, et\nXI kal. Caesari commissura piscium occidens ipsumque\naequinocti sidus VIII kal. Oct. dein consentiunt, quod est\nrarum, Philippus, Callippus, Dositheus, Parmeniscus\n, Conon, Criton, Democritus, Eudoxus IV\nkal. Oct. capellam matutino exoriri et III kal. haedos.\nVI non. Oct. Atticae corona exoritur mane, Asiae et Caesari\nV heniochus occidit matutino. IV Caesari corona\nexoriri incipit, et postridie occidunt haedi vespere. VIII\nid. Oct. Caesari fulgens in corona stella exoritur, et VI id.\nvergiliae vesperi, idibus corona tota. XVII kal. Nov. suculae\nvesperi exoriuntur. prid. kal. Caesari arcturus\n\n\n\noccidit et suculae exoriuntur cum sole. IIII non. arcturus\noccidit vesperi. V id. Nov. gladius Orionis occidere\nincipit. dein III id. vergiliae occidunt.\nIn his temporum intervallis opera rustica: rapa, napos\nserere quibus diximus diebus. vulgus agreste rapa post\nciconiae discessum male seri putat, nos omnino post\nVulcanalia, et praecocia cum panico, a fidiculae autem\noccasu viciam, passiolos, pabulum. hoc silente luna seri\niubent. et frondis praeparandae tempus hoc est. unus\nfrondator quattuor frondarias fiscinas complere in die\niustum habet. si decrescente luna praeparetur, non putrescit\n. aridam colligi non oportet.\nVindemiam antiqui numquam existimavere maturam\nante aequinoctium; iam passim rapi cerno. quamobrem\net huius tempora notis argumentisque signentur. leges ita\nse habent: uvam caldam ne legito, hoc est nimia siccitate\nac nisi imber intervenerit. uvam rorulentam ne legito,\nhoc est si ros nocturnus fuerit nec prius quam sole\ndiscutiatur. vindemiare incipito, cum ad palmitem pampinus\nprocumbere coeperit aut cum exempto acino ex densitate\nintervallum non conpleri apparuerit ac iam non\naugeri acinos. plurimum refert, si contingat crescente\nluna vindemiare. pressura una culleos XX implere debet.\nhic est pes iustus. ad totidem culleos et lacus XX iugeribus\n\n\n\nunum sufficit torculum. premunt aliqui singulis,\nutilius binis, licet magna sit vastitas singulis. longitudo\nin his refert, non crassitudo. spatiosa melius premunt.\nantiqui funibus vittisque loreis ea detrahebant et vectibus.\nintra c annos inventa Graecanica, mali rugis per cocleam\nambulantibus , ab aliis adfixa arboris stella, aliis areas\nlapidum adtollente secum arbore, quod maxime probatur.\nintra XXII hos annos inventum parvis prelis et minore\ntorculario aedificio, breviore malo in media derecto, tympana\ninposita vinaceis superne toto pondere urguere et\nsuper prela construere congeriem. hoc et poma colligendi\ntempus, observato cum aliquod maturitate, non tempestate\n, deciderit; hoc et faeces exprimendi, hoc et defrutum\ncoquendi silente luna noctu aut, si interdiu, plena,\nceteris diebus aut ante exortum lunae aut post occasum,\nnec de novella vite aut palustri, nec nisi e matura uva.\nsi ligno contingatur vas, adustum et fumosum fieri putant.\niustum vindemiae tempus ab aequinoctio ad vergiliarum\noccasum dies XLIIII. ab eo die oraculum occurrit frigidum\npicari pro nihilo ducentium. sed iam et kal. Ian.\ndefectu vasorum vindemiantes vidi piscinisque musta condi\naut vina effundi priora, ut dubia reciperentur. hoc non\ntam saepe proventu nimio evenit quam segnitia aut avaritia\ninsidiantium caritati. civilis, aequi patrisfamilias modus\nest annona cuiusque anni uti. id peraeque etiam lucrosissimum\n\n\n\n. reliqua de vinis adfatim dicta sunt, item\nvindemia facta olivam esse rapiendam et quae ad oleum\npertinent quaeque a vergiliarum occasu agi debent.\nHis quae sunt necessaria adicientur de luna\nventisque et praesagiis, ut sit tota sideralis ratio perfecta.\nnamque Vergilius etiam in numeros lunae digerenda\nquaedam putavit Democriti secutus ostentationem; nos\nlegum utilitas, quae in toto opere, in hac quoque movet\nparte.\nOmnia, quae caeduntur, carpuntur, tondentur, innocentius\ndecrescente luna quam crescente fiunt. stercus\nnisi decrescente luna ne tangito, maxime autem intermenstrua\ndimidiaque stercorato, verres, iuvencos, arietes, haedos\ndecrescente luna castrato. ova luna nova supponito.\nscrobes luna plena noctu facito. arborum radices luna\nplena operito. umidis locis interlunio serito et circa interlunium\nquadriduo. ventilari quoque frumenta ac legumina\net condi circa extremam lunam iubent, seminaria,\ncum luna supra terrain sit, fieri, calcari musta, cum luna\nsub terra, item materias caedi quaeque alia suis locis\ndiximus. neque est facilior observatio ac iam dicta nobis\nsecundo volumine, sed quod intellegere vel rustici\npossint: quotiens ab occidente sole cernetur prioribusque\nhoris noctis lucebit, crescens erit et oculis dimidiata iudicabitur\n; cum vero occidente sole orietur ex adverso, ita\nut pariter aspiciantur, tum erit plenilunium. quotiens ab\nortu solis orietur prioribusque noctis horis detrahet lumen\n\n\n\net in diurnas extendet, decrescens erit iterumque dimidia\n; in coitu vero, quod interlunium vocant, cum apparere\ndesierit. supra terras autem erit, quamdiu et sol, interlunio\net prima toto die, secunda horae noctis unius dex-\ntante sicilico, ac deinde tertia et usque XV multiplicatis\nhorarum isdem portionibus. XV tota supra terras nocte\nerit eademque sub terris totodie. XVI ad primae horae\nnocturnae dextantem sicilicum sub terra aget easdemque\nportiones horarum per singulos dies adiciet usque ad interlunium\n, et quantum primis partibus noctis detraxerit,\nquod sub terris aget, tantundem novissimis ex die adiciet\nsupra terram. alternis autem mensibus XXX implebit numeros\n, alternis vero detrahet singulos. haec erit ratio\nlunaris; ventorum paulo scrupulosior.\nObservato solis ortu quocumque die libeat\nstantibus hora diei sexta sic, ut ortum eum a sinistro\numero habeant, contra mediam faciem meridies et a vertice\nseptentrio erit. qui ita limes per agrum curret, cardo\nappellabitur. circumagi deinde melius est, ut umbram suam\nquisque cernat; alioquin post hominem erit. ergo permutatis\nlateribus, ut ortus illius diei ab dextro umero fiat,\noccasus a sinistro, tune erit hora sexta, cum minima umbra\ncontra medium fiet hominem. per huius mediam longitudinem\nduci sarculo sulcum vel cultro liniam verbi gratia\npedum XX conveniat mediamque mensuram, hoc est in\ndecimo pede, circumscribi circulo parvo, qui vocetur umbilicus\n. quae pars fuerit a vertice umbrae, haec erit venti\n\nseptentrionis. illo tibi, putator, arborum plagae ne spectent\n, neve arbusta vineaeve nisi in Africa, Cyrenis, Aegypto.\nillinc flante ne arato,quaeque alia praecipiemus.quae\npars liniae fuerit a pedibus umbrae meridiem spectans, haec\nventum austrum dabit, quem a Graecis notum diximus\nvocari. illinc flatu veniente materiam vinumque, agricola,\nne tractes. umidus aut aestuosus Italiae est, Africae quidem\nincendia cum serenitate adfert. in hunc Italiae palmites\nspectent, sed non plagae arborum vitiumve. hic\noleae timeatur vergiliarum quadriduo, hunc caveat insitor\ncalamis gemmisque inoculator. de ipsa regionis eius hora\npraemonuisse conveniat. frondem medio die, arborator, ne\ncaedito. cum meridiem adesse senties , pastor, [aestate]\ncontrahente se umbra, pecudes a sole in opaca cogito.\ncum aestate pasces, in occidentem spectent ante meridiem,\npost meridiem in orientem; aliter noxium, sicut hieme et\nvere in rorulentum educere: [nec contra septentrionem\npaveris supra dictum] cluduntur ita lippiuntque ab adflatu\n\n\n\net alvo cita pereunt. qui feminas concipi voles, in hunc\nventum spectantes iniri cogito.\nDiximus ut in media linia designaretur\numbilicus. per hunc medium transversa currat alia. haec\nerit ab exortu aequinoctiali ad occasum aequinoctialem, et\nlimes, qui ita secabit agrum, decumanus vocabitur. ducantur\ndeinde aliae duae liniae in decussis obliquae, ita\nut ab septentrionis dextra laevaque ad austri dextram ac\nlaevam descendant. omnes per eundem currant umbilicum\n, omnes inter se pares sint, omnium intervalla paria.\nquae ratio semel in quoque agro ineunda erit vel, si saepius\nlibeat uti, e ligno facienda, regulis paribus in tympanum\nexiguum, sed circinatum adactis. ratione, qua doceo\noccurrendum ingeniis quoque inperitorum esse, meridiem\nexcuti placet, quoniam semper idem est, sol autem cotidie\nex alio caeli momento quam pridie oritur, ne quis forte\nad exortum capiendam putet liniam.\nIta caeli exacta parte quod fuerit liniae caput septentrioni\nproximum a parte exortiva, solstitialem habebit exortum\n, hoc est longissimi diei, ventumque aquilonem, borean\nGraecis dictum. in hunc ponito arbores vitesque. sed\nhoc flante ne arato, frugem ne serito, semen ne iacito.\npraestringit animam atque praegelat hic radicibus arborum\n, quas positurus adferes. praedoctus esto: alia robustis\n\n\n\nprosunt, alia infantibus.—(Nec sum oblitus in hac\nparte ventum Graecis poni, quem caecian vocant. sed idem\nAristoteles, vir inmensae subtilitatis, qui id ipsum fecit\n, rationem convexitatis mundi reddit , qua contrarius\naquilo Africo flat).—nec tamen eum toto anno in praedictis\ntimeto agricola. mollitur sidere aestate media mutatque\nnomen—etesias vocatur—; ergo cum frigidum\nsenties, caveto, ad quaecumque aquilo praedicetur: tanto\nperniciosior septentrione est. in hunc Asiae, Graeciae,Hispaniae, maritimae Italiae, Campaniae, Apuliae arbusta\nvineaeque spectent. qui mares concipi voles, in hunc\npascito, ut sic ineuntem ineat. ex adverso aquilonis ab\noccasu brumali Africus flabit, quem Graeci liba vocant.\nin hunc ad coitum cum se pecus circumegerit, feminas\nconceptas esse scito.\n<2> Tertia a septentrione linia, quam per latitudinem\numbrae duximus et decumanam vocavimus, exortum habebit\naequinoctialem ventumque subsolanum, Graecis aphelioten\ndictum. in hunc salubribus locis villae vineaeque\nspectent. ipse leniter pluvius tamen est, siccior favonius,\nex adverso eius ab aequinoctiali occasu, zephyrus Graecis\nnominatus. in hunc spectare oliveta Cato iussit. hic ver\ninchoat aperitque terras tenui frigore saluber, hic vites\nputandi frugesque curandi, arbores serendi, poma inserendi\n\n\n\n, oleas tractandi ius dabit adflatuque nutricium exercebit\n. quarta a septentrione linia, eadem austro ab exortiva\nparte proxima, brumalem habebit exortum ventumque\nvolturnum, eurum Graecis dictum, sicciorem et ipsum\ntepidioremque. in hunc apiaria et vineae Italiae Galliarumque\nspectare debent. ex adverso volturni flabit corus,\nab occasu solstitiali et occasu lateris septentrionis, Graecis\ndictus argestes, ex frigidissimis et ipse, sicut omnes\nqui a septentrionis parte spirant. hic et grandines infert,\ncavendus et ipse non secus ac septentrio. volturnus si a\nserena caeli parte coeperit flare, non durabit in noctem,\nat subsolanus in maiorem partem noctis extenditur. quisquis\nerit ventus, si fervidus sentietur, pluribus diebus permanebit\n. aquilonem praenuntiat terra siccescens repente,\naustrum umescens rore occulto.\nEtenim praedicta ventorum ratione, ne saepius\neadem dicantur, transire convenit ad reliqua tempestatum\npraesagia, quoniam et hoc placuisse Vergilio magno\nopere video, siquidem in ipsa messe saepe concurrere\nproelia ventorum damnosa imperitis refert. tradunt eundem\nDemocritum metente fratre eius Damaso ardentissimo\naestu orasse, ut reliquae segeti parceret raperetque desecta\nsub tectum, paucis mox horis saevo imbre vaticinatione\n\n\n\nadprobata. quin immo et harundinem non nisi inpendente\npluvia seri iubent et fruges insecuturo imbre.\nquamobrem et haec breviter attingemus, scrutati maxime\npertinentia, primumque a sole capiemus praesagia.\nPurus oriens atque non fervens serenum diem nuntiat\n, at hibernam pallidus grandinem. si et occidit pridie\nserenus [et oritur], tanto certior fides serenitatis. concavus\noriens pluvias praedicit; idem ventos, cum ante exorientem\neum nubes rubescunt; quod si et nigrae rubentibus\nintervenerint, et pluvias; cum occidentis aut orientis\nradii videntur coire, pluvias. si circa occidentem rubesc\nent nubes, serenitatem et futuri diei spondent. si in\nexortu spargentur partim ad austrum, partim ad aquilonem\n, pura circa eum serenitas sit licet, pluviam tamen\nventosque significabunt; si in ortu aut in occasu contracti\ncernentur radii, imbrem. si in occasu eius pluet aut radii\nnubem in se trahent, asperam in proximum diem tempestatem\nsignificabunt. cum oriente radii non inlustres\neminebunt, quamvis circumdatae nubes non sint, pluviam\nportendent. si ante exortum nubes globabuntur, hiemem\nasperam denuntiabunt; si ab ortu repellentur et ad occasum\nabibunt, serenitatem. si nubes solem circumcludent,\n\n\n\nquanto minus luminis relinquent, tanto turbidior tempestas\nerit; si vero etiam duplex orbis fuerit, eo atrocior.\nquod si in exortu aut in occasu fiet, ita ut rubescant\nnubes, maxima ostendetur tempestas. si non ambibunt,\nsed incumbent, a quocumque vento fuerint, eum portendent\n; si a meridie, et imbrem. si oriens cingetur orbe,\nex qua parte is se ruperit, expectetur ventus. si totus\ndefluxerit aequaliter, serenitatem dabit. si in exortu longe\nradios per nubes porriget et medius erit inanis , pluviam\nsignificabit; si ante ortum radii se ostendent, aquam et\nventum; si circa occidentem candidus circulus erit, noctis\nlenem tempestatem; si nebula, vehementiorem; si candente\nsole, ventum; si ater circulus fuerit, ex qua regione\nis ruperit se, ventum magnum.\nProxima sint iure lunae praesagia. quartam eam\nmaxime observat Aegyptus. si splendens exorta puro nitore\nfulsit, serenitatem; si rubicunda, ventos; si nigra,\npluvias portendere creditur in XV. cornua eius obtusa\npluviam, erecta et infesta ventos semper significant, quarta\ntamen maxime. cornu superius acuminatum septentrionale\nm atque rigidum illum praesagit ventum, inferius\n\n\n\naustrum, utraqueerecta noctem ventosam. si quartam orbis\nrutilus cinget, et ventos et imbres praemonebit. apud\nVarronem ita est: Si quarto die luna erit directa,\nmagnam tempestatem in mari praesagiet, nisi si\ncoronam circa se habebit et eam sinceram, quoniam\nillo modo non ante plenam lunam hiematurum\nostendit. si plenilunio per dimidium pura\nerit, dies serenos significabit; si rutila, ventos;\nnigrescens imbres. si caligo orbisve nubium incluserit\n, ventos, qua se ruperit; si gemini orbes\ncinxerint, maiorem tempestatem, et magis, si tres\nerunt aut nigri, interrupti atque distracti. nascens\nluna si cornu superiore obatrato surget,\npluvias decrescens dabit; si inferiore, ante plenilunium\n; si in media nigritia illa fuerit, imbrem\nin plenilunio. si plena circa se habebit orbem,\nex qua parte is maxime splendebit, ex ea ventum\nostendet; si in ortu cornua crassiora fuerint, horridam\ntempestatem. si ante quartam non apparuerit\nvento favonio flante, hiemalis toto mense\nerit. si XVI vehementius flammea apparuerit, asperas\ntempestates praesagiet. sunt et ipsius lunae VIII\narticuli, quotiens in angulos solis incidat, plerisque inter\neos tantum observantibus praesagia eius, hoc est III, VII,\nXI, XV, XVII, XXIII, XXVII et interlunium.\nTertio loco stellarum observationem esse oportet.\ndiscurrere hae videntur interdum, ventique protinus sequuntur\n, in quorum parte ita praesagiere. caelum cum\naequaliter totum erit splendidum articulis temporum, quos\nproposuimus, autumnum serenum praestabit et frigidum.\nsi ver et aestas non sine refrigerio aliquo transierint, autumnum\nserenum ac densum minusque ventosum facient.\nautumni serenitas ventosam hiemem facit. cum repente\nstellarum fulgor obscuratur et id neque nubilo nec caligine\n, pluvia aut graves denuntiantur tempestates. si volitare\nplures stellae videbuntur, quo ferentur albescentes,\nventos ex is partibus nuntiabunt [aut]. si coruscabunt,\ncertos, si id in pluribus partibus fiet, inconstantes ventos\net undique. si stellarum errantium aliquam orbis incluserit\n, imbrem. sunt in signo cancri duae stellae parvae\naselli appellatae, exiguum inter illas spatium obtinente\nnubecula, quam praesepia appellant. haec cum caelo sereno\n\n\n\napparere desiit, atrox hiems sequitur. si vero alteram\nearum, aquiloniam, caligo abstulit, auster saevit; si\naustrinam, aquilo. arcus cum sunt duplices, pluvias nuntiant\n, a pluviis serenitatem non perinde certam; circulus\nnubis circa sidera aliqua pluviam.\nCum aestate vehementius tonuit quam fulsit, ventos\nex ea parte denuntiat, contra si minus tonuit, imbrem.\ncum sereno caelo fulgetrae erunt et tonitrua, hiemabit,\natrocissime autem, cum ex omnibus quattuor partibus caeli\nfulgurabit; cum ab aquilone tantum, in posterum diem\naquam portendet; cum a septentrione, ventum eum. cum\nab austro vel coro aut favonio nocte serena fulgurabit ,\nventum et imbrem ex isdem regionibus demonstrabit. tonitrua\nmatutina ventum significant, imbrem meridiana.\nNubes cum sereno in caelum ferentur, ex quacumque\nparte id fiet, venti expectentur. si eodem loco\nglobabuntur adpropinquanteque sole discutientur et hoc ab\naquilone fiet, ventos; si ab austro, imbres portendent. sole\noccidente si ex utraque parte eius caelum petent, tempestatem\nsignificabunt. vehementius atrae ab oriente in noctem\naquam minantur, ab occidente in posterum diem. si\nnubes ut vellera lanae spargentur multae ab oriente, aquam\n\n\n\nin triduum praesagient. cum in cacuminibus montium nubes\nconsident, hiemabit. si cacumina pura fient , disserenabit\n. nube gravida candicante, quod vocant tempestatem\nalbam, grando imminebit. caelo quamvis sereno nubecula\nquamvis parva flatum procellosum dabit.\nNebulae montibus descendentes aut caelo cadentes\nvel in vallibus sidentes serenitatem promittent.\nAb his terreni ignes proxime significant. pallidi\nnamque murmurantesque tempestatum nuntii sentiuntur,\npluviae etiam, si in lucernis fungi, si flexuose volitet\nflamma. ventum nuntiant lumina, cum ex sese flammas\nelidunt aut vix accenduntur; item cum in aëno pendente\nscintillae coacervantur, vel cum tollentibus ollas carbo adhaerescit\n, aut cum contectus ignis e se favillam discutit\nscintillamve emittit, vel cum cinis in foco concrescit et\ncum carbo vehementer perlucet.\nEst et aquarum significatio: mare si tranquillum\nin portu cursitabit murmurabitve intra se, ventum praedic\net; si id hieme, et imbrem; litora ripaeque si resonabunt\ntranquillo, asperam tempestatem, item maris ipsius\n\n\n\ntranquillo sonitus spumaeve dispersae aut aquae bullantes.\npulmones marini in pelago plurium dierum hiemem portendunt\n. saepe et silentio intumescit inflatumque altius\nsolito iam intra se esse ventos fatetur.\nEt quidam et montium sonitus nemorumque mugitus\npraedicunt et sine aura, quae sentiatur, folia ludentia\n, lanugo populi aut spinae volitans aquisque plumae innatantes\n, atque etiam in campanis venturam tempestatem\npraecedens suus fragor. caeli quidem murmur non dubiam\nsignificationem habet.\nPraesagiunt et animalia: delphini tranquillo mari\nlascivientes flatum, ex qua venient parte, item spargentes\naquam, iidem turbato tranquillitatem. lolligo volitans, conchae\nadhaerescentes, echini adfigentes sese aut harena\nsaburrantes tempestatis signa sunt. ranae quoque ultra\nsolitum vocales et fulicae matutino clangore, item mergi\nanatesque pinnas rostro purgantes ventum, ceteraeque aquaticae\naves concursantes, grues in mediterranea festinantes,\nmergi, gaviae maria aut stagna fugientes. grues silentio\nper sublime volantes serenitatem, sicut noctua in imbre\n\n\n\ngarrula—at sereno tempestatem—, corvique singultu\nquodam latrantes seque concutientes, si continuabunt, serenum\ndiem; si vero carptim vocem resorbebunt, ventosum\nimbrem. graculi sero a pabulo recedentes hiemem,\net albae aves cum congregabuntur et cum terrestres volucres\ncontra aquam clangores dabunt perfundentque sese,\nsed maxime cornix, hirundo tam iuxta aquam volitans, ut\npinna saepe percutiat, quaeque in arboribus habitant, fugitantes\nin nidos suos, et anseres continuo clangore intempestivi\n, ardea in mediis harenis tristis.\nNec mirum aquaticas aut in totum volucres praesagia\naëris sentire: pecora exultantia et indecora lascivia\nludentia easdem significationes habent, et boves caelum\nolfactantes seque lambentes contra pilum, turpesque porci\nalienos sibi manipulos faeni lacerantes, et apes operantes\nsegniter vel contra industriam suam absconditae , vel formicae\nconcursantes aut ova progerentes, item vermes terreni\nerumpentes.\nTrifolium quoque inhorrescere et folia contra\ntempestatem subrigere certum est. nec non et in\ncibis mensisque nostris vasa, quibus esculentum additur,\nsudorem repositoriis relinquentia diras tempestates praenuntiant\n.\nSiderum quoque tempestatumque ratio vel imperitis\nfacili atque indubitato modo demonstrata est, vereque\nintellegentibus non minus conferunt rura deprehendendo\ncaelo quam sideralis scientia agro colendo. proximam\nmulti hortorum curam fecere; nobis non protinus\ntransire ad ista tempestivum videtur, miramurque aliquos\nscientiae gratiam eruditionisve gloriam ex his petentes\ntam multa praeterisse, nulla mentione habita tot rerum\nsponte curave provenientium, praesertim cum plerisque\nearum pretio usuque vitae maior etiam quam frugibus\nperhibeatur auctoritas. atque, ut a confessis ordiamur\nutilitatibus quaeque non solum terras omnes, verum etiam\nmaria replevere, seritur ac dici neque inter fruges neque\ninter hortensia potest linum, sed in qua non occurrit vitae\nparte? quodve miraculum maius, herbam esse quae\nadmoveat Aegyptum Italiae in tantum, ut Galerius a freto\nSiciliae Alexandriam septimo die pervenerit, Balbillus sexto,\nambo praefecti, aestate vero post xv annos Valerius Marianus\nex praetoriis senatoribus a Puteolis nono die lenissumo\nflatu? herbam esse quae Gadis ab Herculis columnis\nseptimo die Ostiam adferat et citeriorem Hispaniam\n\n\n\nquarto, provinciam Narbonensem tertio, Africam altero,\nquod etiam mollissimo flatu contigit C. Flavio legato Vibi\nCrispi procos.? audax vita, scelerum plena! aliquid seri,\nut ventos procellasque capiat, et parum esse fluctibus solis\nvehi, iam vero nec vela satis esse maiora navigiis, sed,\nquamvis amplitudini antemnarum singulae arbores sufficiant\n, super eas tamen addi velorum alia vela, praeterque\nin proris et alia in puppibus pandi, ac tot modis provocari\nmortem, denique tam parvo semine nasci quod orbem\nterrarum ultro citro portet, tam gracili avena, tam non\nalte a tellure tolli, neque id viribus suis necti, sed fractum\ntunsumque et in mollitiem lanae coactum iniuria, ac\nsumma audacia pervehi mare! nulla exsecratio sufficit\ncontra inventorem (dictum suo loco nobis), cui satis\nnon fuit hominem in terra mori, nisi periret et insepultus\n. ac nos priore libro imbres et flatus cavendos frugum\ncausa victusque praemonebamus: ecce seritur hominis\nmanu, metitur eiusdem hominis ingenio, quod ventos\nin mari optet. propterea , ut sciamus favisse Poenas, nihil\ngignitur facilius; ut sentiamus nolente seri natura, urit\nagrum deteriorelnque etiam terrain facit.\n<1> Seritur sabulosis maxime unoque sulco,\nnec magis festinat aliud. vere satum aestate vellitur, et\nhanc quoque terrae iniuriam facit. ignoscat tamen aliquis\nAegypto serenti, ut Arabiae Indiaeque merces inportet.\nitane et Galliae censentur hoc reditu? montesque mari\noppositos esse non est satis et a latere oceani obstare\nipsum, quod vocant inane? Cadurci, Caleti, Ruteni, Bituriges\nultimique hominum existimati Morini, immo vero\nGalliae universae vela texunt, iam quidem et transrhenani\nhostes, nec pulchriorem aliam vestem eorum feminae novere\n. qua admonitione succurrit quod M. Varro tradit,\nin Serranorum familia gentilicium esse feminas lintea veste\nnon uti. in Germania autem defossae atque sub terra id\nopus agunt. similiter etiam in Italiae regione Aliana inter\nPadum Ticinumque amnes, ubi a Saetabi tertia in Europa\nlino palma; secundam enim in vicino Alianis capessunt\nRetovina et in Aemilia via Faventina. candore Alianis\nsemper crudis Faventina praeferuntur; Retovinis tenuitas\nsumma densitasque, candor qui Faventinis, sed lanugo\nnulla, quod apud alios gratiam, apud alios offensionem\nhabet. nervositas filo aequalior paene quam araneis tinnitusque\n, cum dente libeat experiri. ideo duplex quam\n\n\n\nceteris pretium. <2> Et ab his Hispania citerior habet\nsplendorem lini praecipuum torrentis, in quo politur, natura\n, qui adluit Tarraconem. et tenuitas mira ibi primum\ncarbasis repertis. non dudum ex eadem Hispania Zoelicum\nvenit in Italiam plagis utilissimum; civitas ea Gall\naeciae et oceano propinqua. est sua gloria et Cumano\nin Campania ad piscium et alitum capturas. eadem et\nplagis materia—neque enim minores cunctis animalibus\ninsidias quam nobismet ipsis lino tendimus —, sed Cumanae\nplagae concidunt apro saetas et vel ferri aciem vincunt\n, vidimusque iam tantae tenuitatis, ut anulum hominis\ncum epidromis transirent uno portante multitudinem, qua\nsaltus cingerentur. nec id maxime mirum, singula earum\nstamina centeno quinquageno filo constare, sicut paulo\nante Iulio Lupo, qui in praefectura Aegypti obiit. mirentur\nhoc ignorantes in Aegypti quondam regis, quem Amasim\nvocant, thorace in Rhodiorum insula Lindi in templo\nMinervae CCCLXV filis singula fila constare, quod se expertum\nnuperrime prodidit Mucianus ter cos. parvasque\niam reliquias eius superesse hac experientium iniuria.\nItalia et Paelignis etiamnum linis honorem habet, sed\n\n\n\nfullonum tantum in usu. nullum est candidius lanaeve\nsimilius, sicut in culcitis praecipuam gloriam Cadurci obtinent\n. Galliarum hoc et tomenta pariter inventum. Italiae\nquidem mos etiam nunc durat in appellatione stramenti.\n<3> Aegyptio lino minimum firmitatis, plurimum lucri.\nquattuor ibi genera: Taniticum, Pelusiacum, Buticum, Tentyriticum\nregionum nominibus, in quibus nascuntur. superior\npars Aegypti in Arabiam vergens gignit fruticem,\nquem aliqui gossypion vocant, plures xylon et ideo lina\ninde facta xylina. parvus est similemque barbatae nucis\nfructum defert, cuius ex interiore bombyce lanugo netur.\nnec ulla sunt cum candore molliora pexiorave. vestes inde\nsacerdotibus Aegypti gratissimae. quartum genus et othoninum\nappellant. fit e palustri velut harundine, dumtaxat\npanicula eius. Asia e genista facit lina ad retia praecipue\nin piscando durantia, frutice madefacto x diebus, Aethiopes\nIndique e malis, Arabes e curcurbitis in arboribus,\nut diximus, genitis.\nApud nos maturitas eius duobus argumentis intellegitur\n, intumescente semine aut colore flavescente. tum\nevolsum et in fasciculos manuales colligatum siccatur in\nsole pendens conversis superne radicibus uno die, mox v\naliis contrariis in se fascium cacuminibus, ut semen in\n\n\n\nmedium cadat. inter medicamina huic vis, et in quodam\nrustico ac praedulci Italiae transpadanae cibo, sed iam\npridem sacrorum tantum, gratia. deinde post messem\ntriticiam virgae ipsae merguntur in aquam solibus tepefactam\n, pondere aliquo depressae; nulli enim levitas maior.\nmaceratas indicio est membrana laxatior, iterumque inversae\n, ut prius, sole siccantur, mox arefactae in saxo\ntunduntur stuppario malleo. quod proximum cortici fuit,\nstuppa appellatur, deterioris lini, lucernarum fere luminibus\naptior; et ipsa tamen pectitur ferreis aculeis, donec\nomnis membrana decorticetur, *corticesque decussi clibanis\net furnis praebent usum*. medullae numerosior\ndistinctio candore, mollitia. linumque nere et viris decorum\n. est* ars depectendi digerendique: iustum e quinquagenis\nfascium libris quinas denas carminari. iterum\ndeinde in filo politur, inlisum crebro silici ex aqua, textumque\nrursus tunditur clavis, semper iniuria melius.\nInventum iam est etiam quod ignibus non absumeretur\n. vivum id vocant, ardentesque in focis conviviorum\nex eo vidimus mappas sordibus exustis splendescentes\nigni magis quam possent aquis. regum inde\nfunebres tunicae corporis favillam ab reliquo separant\ncinere. nascitur in desertis adustisque sole Indiae, ubi non\ncadunt imbres, inter diras serpentes, adsuescitque vivere\nardendo, rarum inventu, difficile textu propter brevitatem.\n\n\n\nrufus de cetero colos splendescit igni. cum inventum est,\naequat pretia excellentium margaritarum. vocatur autem\na Graecis ἀσβέστινον ex argumento naturae. Anaxilaus\nauctor est linteo eo circumdatam arborem surdis ictibus\net qui non exaudiantur caedi. ergo huic lino principatus\nin toto orbe. proximus byssino, mulierum maxime deliciis\ncirca Elim in Achaia genito; quaternis denariis scripula\neius permutata quondam ut auri reperio. linteorum lanugo,\ne velis navium maritimarum maxime, in magno usu medicinae\nest, et cinis spodii vim habet. est et inter papavera\ngenus quoddam, quo candorem lintea praecipuum\ntrahunt.\nTemptatum est tingui linum quoque, ut vestium\ninsaniam acciperet, in Alexandri Magni primum classibus\nIndo amne navigantis, cum duces eius ac praefecti certamine\nquodam variassent insignia navium, stupueruntque\nlitora flatu versicoloria pellente vela. purpureo ad Actium\ncum M. Antonio Cleopatra venit eodemque fugit. hoc fuit\nimperatoriae navis insigne.\nPostea in theatris tantum umbram fecere, quod\nprimus omnium invenit Q. Catulus, cum Capitolium dedicaret\n. carbasina deinde vela primus in theatro duxisse\n\n\n\ntraditur Lentulus Spinther Apollinaribus ludis. mox Caesar\ndictator totum forum Romanum intexit viamque sacram\nab domo sua et clivum usque in Capitolium, quod munere\nipso gladiatorio mirabilius visum tradunt. deinde et sine\nludis Marcellus Octavia Augusti sorore genitus in aedilitate\nsua, avunculi XI consulatu, a kal. Aug. velis forum\ninumbravit, ut salubrius litigantes consisterent, quantum\nmutatia moribus Catonis censorii, qui sternendum quoque\nforum muricibus censuerat! vela nuper et colore caeli,\nstellata, per rudentes iere etiam in amphitheatris principis\nNeronis. rubent in cavis aedium et muscum ab sole defendunt\n. cetero mansit candori pertinax gratia. honor\nei iam et Troiano bello. cur enim non et proeliis intersit\nut naufragiis? thoracibus lineis paucos tamen pugnasse\ntestis est Homerus. hinc fuisse et navium armamenta\napud eundem interpretantur eruditiores, quoniam, cum\nσπαρτὰ dixit, significaverit sata.\nSparti quidem usus multa post saecula coeptus\nest, nec ante Poenorum arma, quae primum Hispaniae\nintulerunt. herba et haec, sponte nascens et quae non\nqueat seri, iuncusque proprie aridi soli, uni terrae data\nvitio. namque id malum telluris est, nec aliud ibi seri\naut nasci potest. in Africa exiguum et inutile gignitur.\nCarthaginiensis Hispaniae citerioris portio, nec haec tota,\nsed quatenus parit, montes quoque sparto operit. hinc\n\n\n\nstrata rusticis eorum, hinc ignes facesque, hinc calceamina\net pastorum vestes. animalibus noxium praeterquam cacuminum\nteneritate. ad reliquos usus laboriose evellitur\nocreatis cruribus manuque textis manicis convoluta, osseis\niligneisve conamentis, nunc iam in hiemem iuxta, facillime\ntamen ab idibus Mais in Iunias. hoc maturitatis tempus.\nVolsum fascibus in acervo alligatum biduo, tertio\nresolutum spargitur in sole siccaturque et rursus in fascibus\nredit sub tecta. postea maceratur, aqua marina optime\n, sed et dulci, si marina desit, siccatumque sole iterum\nrigatur. si repente urgueat desiderium, perfusum calida\nin solio ac siccatum stans conpendium operae fatetur.\nhoc autem tunditur, ut fiat utile, praecipue in aquis marique\ninvictum. in sicco praeferunt e cannabi funes, set\nspartum alitur etiam demersum, veluti natalium sitim\npensans. est quidem eius natura interpolis, rursusque\nquam libeat vetustum novo miscetur. verumtamen complectatur\nanimo qui volet miraculum aestimare, quanto\nsit in usu omnibus terris navium armamentis, machinis\naedificationum aliisque desideriis vitae. ad hos omnes usus\nquae sufficiant, minus XXX passuum in latitudinem a litore\nCarthaginis Novae minusque c??? in longitudinem esse reperientur\n. longius vehi impendia prohibent.\nlunco Graecos ad funes usos nomini credamus,\n\n\n\nquo herbam eam appellant, postea palmarum foliis philuraque\nmanifestum est. inde translatum a Poenis sparti usum\nperquam simile veri est.\nTheophrastus auctor est esse bulbi genus circa\nripas amnium nascens, cuius inter summum corticem\neamque partem, qua vescuntur, esse laneam naturam, ex\nqua inpilia vestesque quaedam conficiantur. sed neque\nregionem, in qua id fiat, nec quicquam diligentius praeterquam\neriophoron id appellari in exemplaribus, quae equidem\ninvenerim, tradit, neque omnino ullam mentionem\nhabet sparti cuncta magna cura persecutus cccxc annis\nante nos, ut iam et alio loco diximus, quo apparet post\nid temporis spatium in usum venisse spartum.\nEt quoniam a miraculis rerum coepimus, sequemur\neorum ordinem, in quibus vel maximum est aliquid\nnasci ac vivere sine ulla radice. tubera haec vocantur\nundique terra circumdata nullisque fibris nixa aut saltem\ncapillamentis, nec utique extuberante loco, in quo gignuntur\n, aut rimas sentiente. neque ipsa terrae cohaerent,\ncortice etiam includuntur, ut plane nec terram esse possimus\ndicere neque aliud quam terrae callum. siccis haec\nfere et sabulosis locis frutectosisque nascuntur. excedunt\nsaepe magnitudinem mali cotonei, etiam librali pondere.\nduo eorum genera: harenosa dentibus inimica, in altero\nsincera. distinguntur et colore, rufo nigroque et intus\n\n\n\ncandido, laudatissima Africae. crescant anne vitium id\nterrae—neque enim aliud intellegi potest—ea protinus\nglobetur magnitudine, qua futurum est, et vivat necue,\nnon facile arbitror intellegi posse. putrescendi enim ratio\n35 communis est cumr ligno. Lartio Licinio praetorio viro iura\nreddenti in Hispania Carthagine paucis his annis scimus\naccidisse mordenti tuber, ut deprehensus intus denarius\nprimos dentes inflecteret, quo manifestum erit terrae naturam\nin se globari. quod certum est, ex his erunt, quae\nnascantur et seri non possint.\nSimile est et quod in Cyrenaica provincia\nvocant misy, praecipuum suavitate odoris ac saporis, sed\ncarnosius, et quod in Threcia iton et quod in Graecia\ngeranion.\nDe tuberibus haec traduntur peculiariter: cum\nfuerint imbres autumnales ac tonitrua crebra, tune nasci\net maxime tonitribus, nec ultra annum durare, tenerrima\nautem verno esse. quibusdam locis acceptatantum riguis\nferuntur, sicut Mytilenis negant nasci nisi exundatione\n\n\n\nfluminum invecto semine ab Tiaris. est autem is locus, in\nquo plurima nascuntur. Asiae nobilissima circa Lampsacum\net Alopeconnesum, Graeciae vero circa Elim.\nSunt et in fungorum genere Graecis dicti pezicae,\nqui sine radice ant pediculo nascuntur.\nAb his proximum dicetur auctoritate clarissimum\nlaserpicium, quod Graeci silphion vocant, in Cyrenaica\nprovincia repertum, cuius sucus laser vocatur, magnificum\nin usu medicamentisque et ad pondus argentei denarii\nrepensum. multis iam annis in ea terra non invenitur,\nquoniam publicani, qui pascua conducunt, maius ita lucrum\nsentientes depopulantur pecorum pabulo. unus omnino\ncaulis nostra memoria repertus Neroni principi missus\nest. si quando incidit pecus in spem nascentis, hoc deprehenditur\nsigno: ove, cum comederit, dormiente protinus\n, capra sternuente crebrius. diuque iam non aliud ad\nnos invehitur laser, quam quod in Perside aut Media et\nArmenia nascitur large, sed multo infra Cyrenaicum, id\nquoque adulteratum cummi aut sacopenio aut faba fracta;\nquo minus omittendum videtur C. Valerio M. Herennio cos.\nCyrenis advecta Romam publice laserpicii pondo XXX,\nCaesarem vero dictatorem initio belli civilis inter aurum\nargentumque protulisse ex aerario laserpicii pondo MD.\nId apud auctores Graeciaecertissimos invenimus natum\n\nimbre piceo repente madefacta tellure circa Hesperidum\nhortos Syrtimque maiorem septem annis ante oppidum\nCyrenarum, quod conditum est urbis nostrae anno CXLIII,\nvim autem illam per IIIIstadium Africae valuisse. in ea\nlaserpicium gigni solitum, rem feram ac contumacem et,\nsi coleretur, in deserta fugientem, radice multa crassaque,\ncaule ferulaceo ac simili crassitudine. huius folia maspetum\nvocabant, apio maxime similia. semen erat foliaceum,\nfolium ipsum vere deciduum. vesci pecora solita primoque\npurgari, mox pinguescere, care mirabilem in modum\niucunda. post folia amissa caule ipso et homines vescebantur\n*modis omnibus* decocto, elixo assoque, eorum\nquoque corpora XL primis diebus purgante*. sucus duobus\nmodis capiebatur, e radice atque caule, et haec duo\nerant nomina, rhizias atque caulias, vilior illo ac putrescens\n. radici cortex niger. ad mercis adulteria sucum\nipsum in vasa coiectum admixto furfure subinde concutiendo\nad maturitatem perducebant, ni ita fecissent, putrescentem\n. argumentum erat maturitatis colos siccitasque\nsudore finito. alii tradunt laserpicii radicem fuisse maiorem\ncubitali, tuberque in ea supra terram. hoc inciso\nprofluere solitum sucum ceu lactis, supernato caule, quem\nmagydarim vocarunt. folia aurei coloris pro semine fuisse,\n\n\n\ncadentia a canis ortu austro flante. ex his laserpicium\nnasci solitum, annuo spatio et radice et caule\nconsummantibus sese. hi et circumfodi solitum prodidere, nec\npurgari pecora, sed aegra sanari aut protinus mori, quod\nin paucis accidere. Persico silphio prior opinio congruit.\nAlterum genus eius est, quod magydaris vocatur,\ntenerius et minus vehemens, sine suco, quod circa Syriam\nnascitur, non proveniens in Cyrenaica regione. gignitur\net in Parnaso monte copiosum, quibusdam laserpicium. vocantibus\nper quae omnia adulteratur rei saluberrimae\nutilissimaeque auctoritas. probatio sinceri prima in colore\nmodice rufo et, cum frangatur, intus candido , mox tralucente\ngutta quaeque saliva celerrime liquescat. usus in\nmultis medicaminibus.\nSunt etiamnum duo genera non nisi sordido nota\nvolgo, cum quaestu multum polleant, in primis rubia,\ntinguendis lanis et coriis necessaria. laudatissima Italica\net maxime suburbana, et omnes paene provinciae scatent\nea. sponte provenit seriturque, similitudine erviliae, verum\nspinosisfoliis et caule. geniculatus hic est quinis circa\narticulos in orbe foliis. semen eius rubrum, postremo\nnigrum, radix rubra est. quos in medicina usushabeat\ndicemus suo loco.\nAt quae vocatur radicula lavandis demum lanis\nsucum habet, mirum quantum conferens candori mollitiaeque\n. nascitur sativa ubique, sed sponte praecipua in\nAsia Syriaque, saxosis et asperis locis, trans Euphraten\ntamen laudatissima, caule ferulaceo, tenui et ipso, cibis\nindigenarum expetito et unguentis, quicquid sit cum quo\ndecoquatur, folio oleae. struthion Graeci vocant. floret\naestate, grata aspectu, verum sine odore, spinosae caule\nlanuginis. semen ei nullum, radix magna, quae conciditur\nad quer dictum est usum.\n<1> Ab his superest reverti ad hortorum\ncuram et suapte natura memorandam et quoniam antiquitas\nnihil prius mirata est, quam Hesperidum hortos ac\nregum Adonidis et Alcinoi itemque pensiles, sive illos\nSemiramis sive Assyriae rex Syrus fecit, de quorum opere\nalio volumine dicemus. Romani quidem reges ipsi coluere\n; quippe etiam Superbus nuntium ilium saevum atque\nsanguinarium filio remisit ex horto. in XII tabulis legum\nnostrarum nusquam nominatur villa, semper in significatione\nea hortus, in horti vero heredium; quam ob rem\ncomitata est et religio quaedam, hortoque et foro tantum\ncontra invidentium effascinationes dicari videmus in remedio\nsaturica signa, quamquam hortos tutelae Veneris adsignante\nPlauto. iam quidem hortorum nomine in ipsa\nurbe delicias agros villasque possident. primus hoc instituit\n\n\n\nAthenis Epicurus otii magister; usque ad eum\nmoris non fuerat in oppidis habitari rura.\nRomae quidem per se hortus ager pauperis erat.\n<2> ex horto plebei macellum, quanto innocentiore victu!\nmergi enim, credo, in profunda satius est et ostrearum\ngenera naufragio exquiri, aves ultra Phasim amnem peti\nne fabuloso quidem terrore tutas, immo sic pretiosiores,\nalias in Numidiam atque Aethiopiae sepulchra, aut pugnare\ncum feris mandique capientem quod mandat alius. at,\nHercules, quam vilia haec, quam parata voluptati satietatique\n, nisi eadem, quae ubique, indignatio occurreret! ferendum\nsane fuerit exquisita nasci poma, alia sapore, alia\nmagnitudine, alia monstro pauperibus interdicta, inveterari\nvina saccisque castrari, nec cuiquam adeo longam esse\nvitam, ut non ante se genita potet, e frugibus quoque\nquondam alicam sibi excogitasse luxuriam ac medulla tantum\nearum superque pistrinarum operibus et caelaturis\nvivere, alio pane procerum, alio volgi, tot generibus usque\nad infimam plebem descendente annonona. etiamne in herbis\ndiscrimen inventum esse, opesque differentiam facere in\ncibo etiam uno asse venali? in his quoque aliqua sibi\nnasci tribus negant, caule in tantum saginato, ut pauperis\n\n\n\nmensa non capiat. silvestres fecerat natura corrudas, ut\npassim quisque demeteret. ecce altiles spectantur asparagi,\net Ravenna ternos libris rependit. heu prodigia ventris!\nmirum esset non licere pecori carduis vesci: non licet\nplebei! aquae quoque separantur, et ipsa naturae elementa\nvi pecuniae discreta sunt. hi nives, illi glaciem potant\npoenasque montium in voluptatem gulae vertunt. servatur\nrigor aestibus, excogitaturque ut alienis mensibus nix\nalgeat. decocunt alii aquas, mox et illas hiemant. nihil\nutique homini sic, quomodo rerum naturae, placet. etiamne\nherba aliqua diviti tantum pascitur? nemo Sacros Aventinosque\nmontes et iratae plebis secessus circumspexerit?\nmacelluum certe aequabit quos pecunia separaverit. itaque,\nHercules, nullumn macelli vectigali maius fuit Romae clamore\nplebis incusantis apud omnes principes, done re- is\nmissum est portorium mercis huius, conpertumque non\naliter quaestuosius censum haberi aut tutius ac minore\nfortunae iure: cum credatur pensio ea pauperrumis, in\nsolo sponsor est et sub die reditus superficiesque caelo\nquocumque gaudens.\n<3> Hortorum Cato praedicat caules. hinc primum\nagricolae aestimabant prisci et sic statim faciebant iudicium\n\n\n\n, nequam esse in domo matrem familias—etenim\nhaec cura feminae dicebatur —, ubi indiligens esset hortus\n, quippe e carnario aut macello vivendum esse. nec\ncaules, ut nunc maxime, probabant, damnantes pulmentaria\nquae egerent alio pulmentario: id erat oleo parcere, nam\ngari desideria etiam in exprobratione erant. horti maxime\nplacebant quae non egerent igni parcerentque ligno, expedita\nres et parata semper, unde et acetaria appellantur,\nfacilia concoqui nec oneratura sensus cibo et quae minime\naccenderent desiderium panis. pars eorum ad condimenta\npertinens fatetur domi versuram fieri solitam atque non\nIndicum piper quaesitum quaeque trans maria petimus.\niam in fenestris suis plebs urbana imagine hortorum\ncotidiana oculis rura praebebant, antequam praefigi prospectus\nomnes coegit multitudinis innumerae saeva latrocinatio\n. quamobrem sit aliquis et his honos, neve auctoritatem\nrebus vilitas adimat, cumn praesertim etiam cognomina\nprocerum inde nata videamus Lactucinosque in Valeria\nfamilia non puduisse appellari, et contingat aliqua gratia\noperae curaeque nostrae Vergilio quoque confesso, quam\nsit difficile verborum honorem tam parvis perhibere.\nHortos villae iungendos non est dubium riguosque\nmaxime habendos, si contingat, praefluo amne, si\n\n\n\nminus, e puteo rota organisve pneumaticis vel tollenonum\nhaustu rigatos. solum proscindendum a favonio in autumnum\npraeparantibus post XIIII dies iterandumque ante\nbrumam. VIII iugerum operis palari iustum est, fimum\nIII pedes alte cum terra misceri, areis distingui easque\nresupinis pulvinorum toris, ambiri singulas tramitum sulcis,\nqua detur accessus homini scatebrisque decursus.\nIn hortis nascentium alia bulbo commendantur,\nalia capite, alia caule, alia folio, alia utroque, alia semine,\nalia cartilagine, alia carne aut utroque, alia cortice aut\ncute et cartilagine, alia tunicis carnosis.\nAliorum fructus in terra est, aliorum et extra,\naliorum non nisi extra. quaedam iacent crescuntque, ut\ncucurbitae et cucumis; eadem pendent, quamquam graviora\nmulto etiam iis, quae in arboribus gignuntur. sed\ncucumis cartilagine et carne constat, cucurbita cortice et\ncartilagine; cortex huic uni maturitate transit in lignum.\nterra conduntur raphani napique et rapa, atque alio modo\ninulae, siser, pastinacae. quaedam vocabimus ferulacea, ut\nanetum, malvas. namque tradunt auctores [in Arabia]\nmalvas septimo mense arborescere baculorumque usum\npraebere. exemplo est arbor malvae in Mauretania Lixi\n\n\n\noppidi aestuario, ubi Hesperidum horti fuisse produntur,\nCC passibus ab oceano iuxta delubrum Herculis antiquius\nGaditano, ut ferunt. ipsa altitudinis pedum XX, crassitudinis\nquam circumplecti nemo possit. in simili genere\nhabebitur et cannabis. nec non et carnosa aliqua appellabimus\n, ut spongeas in umore pratorum enascentes. fungorum\nenim callum in ligni arborumque natura diximus\net alio genere tuberum paulo ante.\nCartilaginum generis extraque terrain est cucumis\n, mira voluptate Tiberio principi expetitus. nullo\nquippe non die contigit ei, pensiles eorum hortos promoventibus\nin solem rotis olitoribus rursusque hibernis diebus\nintra specularium munimenta revocantibus. quin et\nlacte mulso semine eorum biduo macerato apud antiquos\nGraeciae auctores scriptum est seri oportere, ut dulciores\nfiant. crescunt qua coguntur forma. in Italia virides et\nquam minimi, in provinciis quam maximi et cerini aut\nnigri placent. copiosissimi Africae, grandissimi Moesiae.\ncum magnitudine excessere, pepones vocantur. vivunt\nhausti in stomacho in posterum diem nec perfici queunt in\ncibis, non insalubres tamen plurimum. natura oleum odere\nmire nec minus aquas diligunt, desecti quoque. ad eas\nmodice distantes adrepunt, contra oleum refugiunt aut, si\n\nquid obstet vel si pendeant, curvantur intorquenturque.\nid vel una nocte deprehenditur, si vas cum aqua subiciatur\n, a quattuor digitorum intervallo descendentibus ante\nposterum diem, at si oleum eodem modo sit, in hamos\ncurvatis. iidem in fistulam flore demisso mira longitudine\ncrescunt. ecce cum maxime nova forma eorum in Campania\nprovenit mali cotonei effigie. forte primo natum ita audio\nunum, mox semine ex illo genus factum, melopeponas\nvocant. non pendent hi, sed humi rotundantur, colore\naureo. mirum in his praeter figuram coloremque et odorem\n, quod maturitatem adepti, quamquam non pendentes,\nstatim a pediculo recedunt. Columella suum tradit commentum\n, ut toto anno contingant, fruticem rubi quam\nvastissimum in apricum locum transferre et recidere duum\ndigitorum relicta stirpe circa vernum aequinoctium. ita\nin medulla rubi semine cucumeris insito terra minuta\nfimoque circumaggeratas resistere frigori radices. cucumerum\nGraeci tria genera fecere, Laconicum, Scytalicum,\nBoeotium; ex his tantum Laconicum aqua gaudere. sunt\nqui herba, nomine quae vocatur culix, trita semen eorum\nmaceratum seri iubeant, ut sine semine nascantur.\nSimilis et cucurbitis natura, dumtaxat in nascendo.\naeque hiemem odere, amant rigua ac fimum. seruntur\nambo semine in terra sesquipedali fossura, inter aequinoctium\nvernum et solstitium, Parilibus tamen aptissime;\naliqui malunt ex kal. Mart. cucurbitas et nonis, cucumis\net per Quinquatrus serere. simili modo reptantibus flagellis\n\n\n\nscandentis parietum aspera in tectum usque natura\nsublimitatis avida. vires sine adminiculo standi non sunt,\nvelocitas pernix, levi umbra camaras ac pergulas operiens.\ninde haec prima duo genera, camararium et plebeium,\nquod humi crescit; in priore mire tenui pediculo libratur\npondus immobile aurae. cucurbita quoque omni modo\nfastigatur, vaginis maxime vitilibus, coniecta in eas postquam\ndefloruit, crescitque qua cogitur forma, plerumque\n[et] draconis intorti figura. libertate vero pensili concessa\niam visa est VIIII pedum longitudinis. particulatim cucumis\nfloret, sibi ipse superflorescens, et sicciores locos patitur\n, candida lanugine obductus magisque, dum crescit.\nCucurbitarum numerosior usus. et primus caulis in\ncibo, atque ex eo in totum natura diversa. nuper in\nbalnearum usum venere urceorum vice, iam pridem vero\netiam cadorum ad vina condenda. cortex viridi tener,\nderaditur nihilominus in cibis. cibus saluber ac lenis\npluribus modis, ex his tamen, qui perfici humano ventre\nnon queant, sed non intumescant. semina, quae proxima\ncollo fuerunt, proceras pariunt, item ab imis, sed non\n\n\n\ncomparandas supra dictis; quae in medio, rotundas; quae\nin lateribus, crassas brevioresque. siccantur in umbra et,\ncum libeat serere, in aqua macerantur. cibis quo Iongiores\ntenuioresque, eo gratiores, et ob id salubriores quae\npendendo crevere, minimumque seminis tales habent, duritia\neius in cibis gratiam terminante. eas, quae semini\nserventur, ante hiemem praecidi non est mos, postea fumo\nsiccantur condendis hortensiorum seminibus, rusticae supellectili\n. inventa est ratio, qua cibis quoque servarentur —\neodemque modo cucumis—usque ad alios paene proventus\n; et id quidem muria fit. sed et scrobe opaco in\nloco harena substrato fenoque sicco operto ac deinde\nterra virides servari tradunt. sunt et silvestres in utroque\ngenere et omnibus fere hortensiis. sed et his medica\ntantum natura est, quam ob rem differentur in sua\nvolumina.\nReliqua cartilaginum naturae terra occultantur\nomnia. in quibus de rapis abunde dixisse poteramus\nvideri, nisi medici masculini sexus facerent in his rotunda,\nlatiora vero et concava feminini, praestantiora suavitate\net ad condiendum faciliora; saepius sata transeunt in\nmarem. iidem naporum quinque genera fecere, Corinthium,\nCleonaeum, Liothasium, Boeotium et quod per se viride\ndixerunt. ex his in amplitudinem adolescit Corinthium,\nnuda fere radice. solum enim hoc genus superne tendit,\n\n\n\nnon, ut cetera, in terram. Liothasium quidam Thracium\nappellant, frigorum patientissimum. ab eo Boeotium dulce\nest, rotunditate etiam brevi notabile, neque, ut Cleonaeum,\npraelongum. in totum quidem quorum levia folia, ipsi\nquoque dulciores; quorum scabra et angulosa et horrida,\namariores. est praeterea genus silvestre, cuius folia sunt\nerucae similia. palma Romae Amiterninis datur, dein Nursinis\n, tertia nostratibus. cetera de satu eorum in rapis\ndicta sunt.\n<1> Cortice et cartilagine constant raphani, multisque\neorum cortex crassior etiam quam quibusdam arborum\n. amaritudo plurima illis est pro crassitudine corticis\n—cetera quoque aliquando lignosa—et vis mira\ncolligendi spiritum laxandique ructum. ob id cibus inliberalis\n, utique si proxilme olus mandatur; si vero ipse\ncum olivis druppis, rarior ructus fit minusque faetidus.\nAegypto mire celebratur olei propter fertilitatem, quod e\nsemine eius faciunt. hoc maxime cupiunt serere, si liceat,\nquoniam et quaestus plus quam e frumento et minus\ntributi est nullumque ibi copiosius oleum. <2> Genera\nraphani Graeci fecere tria foliorum differentia: crispi atque\nlevis et tertium silvestre. atque huic levia quidem,\nsed breviora ac rotunda copiosaque ac fruticosa, sapor\nautem asper et medicamenti instar ad eliciendas alvos. et\nin prioribus tamen differentia semine, quoniam aliqua peius,\n\n\n\naliqua admodum exiguum ferunt. haec vitia non cadunt\nnisi in crispa folia. <3> Nostri alia fecere genera: Algidense\na loco, longum atque tralucidum, alterum rapi\nfigura, quod vocant Syriacum, suavissimum fere ac tenerrimum\nhiemisque patiens praecipue. verum tamen e Syria\nnon pridem advectum apparet, quoniam apud auctores\nnon reperitur; id autem tota hieme durat. etiamnum unum\nsilvestre Graeci cerain vocant, Pontici armon, alii leucen,\nnostri armoraciam , fronde copiosius quam corpore. in\nomnibus autem probandis maxime spectantur caules, inmitium\nenim rotundiores crassioresque ac longis canalibus;\nfolia ipsa tristiora et angulis horrida.\n<4> Seri vult raphanus terra soluta, umida. fimum\nodit palea contentus. frigore adeo gaudet, ut in Germania\ninfantium puerorum magnitudinem aequet. seritur post\nid. Feb., ut vernus sit, iterumque circa Vulcanalia, quae\nsatio melior. multi et Martio et Aprili serunt et Septembri.\nincipiente incremento confert alterna folia circumobruere,\nipsos vero adcumulare, nam qui extra terram emersit,\ndurus fit atque fungosus. Aristomachus detrahi folia\nper hiemem iubet et, ne lacunae stagnent, accumulari;\nita in aestatem grandescere. quidam prodidere, si palo\nadacto caverna palea insternatur sex digitorum altitudine,\ndeinde in semen fimumque et terra congeratur, ad magnitudinem\nscrobis crescere. praecipue tamen salsis aluntur;\nitaque etiam talibus aquis rigantur et in Aegypto nitro\n\n\n\nsparguntur, ubi sunt suavitate praecipui. in totum quoque\nsalsugine amaritudo eorum eximitur, fiuntque coctis\nsimiles. namque et cocti dulcescunt et in naporum vicem\ntranseunt. crudos medici suadent ad colligenda acria\nviscerum cum sale ieiunis esse, atque ita vomitionibus\npraeparant meatum. tradunt et praecordiis necessarium\nhunc sucum, quando φθειρίασιν cordi intus inhaerentem\nnon alio potuisse depelli conpertum sit in Aegypto, regibus\ncorpora mortuorum ad scrutandos morbos insecantibus.\natque, ut est Graeca vanitas, fertur in templo Apollinis\nDelphis adeo ceteris cibis praelatus raphanus, ut ex auro\ndicaretur , beta ex argento, rapum e plumbo. scires non\nibi genitum M'. Curium imperatorem, quem hospitum\nlegatis aurum repudiaturo adferentibus rapum torrentem\nin foco inventum annales nostri prodidere. scripsit et\nMoschion Graecus unum de raphano volumen. utilissimi\nin cibis hiberno tempore existimantur, iidemque dentibus\nsemper inimici, quoniam adterant; ebora certe poliunt.\nodium is cum vite maximum, refugitque iuxta satos.\nLignosiora sunt reliqua in cartilaginum genere a\nnobis posita, mirumque omnibus vehementiam saporis esse.\nex his pastinacae unum genus agreste sponte provenit,\n\n\n\nalterum Graeciae seritur radice vel semine vere primo vel\nautumno, ut Hygino placet, Februario, Augusto, Septembri,\nOctobri, solo quam altissime refosso. annicula utilis esse\nincipit, bima utilior, gratior autumno patinisque maxime,\net sic quoque virus intractabile illi est. hibiscum a pastinaca\ngracilitate distat, damnatum in cibis, sed medicinae\nutile. est et quartum genus in eadem similitudine pastinacae\n, quam nostri Gallicam vocant, Graeci vero daucon,\ncuius genera etiam quattuor fecere, inter medicamenta\ndicendum.\nSiser et ipsum Tiberius princeps nobilitavit flagitans\nomnibus annis e Germania. Gelduba appellatur castellum\nRheno inpositum, ubi generositas praecipua, ex\nquo apparet frigidis locis convenire. inest longitudine\nnervus, qui decoctis extrahitur, amaritudinis tamen magna\nparte relicta, quae mulso in cibis temperata etiam in\ngratiam vertitur. nervus idem et pastinacae maiori, dumtaxat\nanniculae. siseris satus mensibus Februario, Martio,\nAprili, Augusto, Septembri, Octobri.\nBrevior his est et torosior amariorque inula per\nse stomacho inimicissima, eadem dulcibus mixtis saluberrima\n. pluribus modis austeritate victa gratiam invenit.\nnamque et in pollinem tunditur arida liquidoque dulci\ntemperatur, et decocta posca aut adservata vel macerata\npluribus modis et tune mixta defruto aut subacta melle\nuvisve passis aut pinguibus caryotis. alio rursus modo\ncotoneis malis vel sorbis aut prunis, aliquando pipere aut\nthymo variata defectus praecipue stomachi excitat, inlustrata\nmaxime Iuliae Augustae cotidiano cibo. supervacuum eius\nsemen, quoniam oculis ex radice excisis, ut harundo,\n\n\n\nseritur, et haec autem et siser et pastinaca utroque tempore\n, vere et autumno, magnis seminum intervallis, inula\nne minus quam ternorum pedum, quoniam spatiose fruticat\n. siser transferre melius.\nProxima hinc est bulborum natura, quos Cato\nin primis serendos praecipit celebrans Megaricos. verum\nnobilissima est scilla, quamquam medicamini nata exacuendoque\naceto. nec ulli amplitudo maior, sicuti nec vis\nasperior. duo genera medicae, masculae albis foliis, feminae\nnigris. set tertium genus est cibis gratum, Epimenidu\nvocatur, angustius folio ac minus asperum. seminis plurimum\nomnibus; celerius tamen proveniunt satae bulbis\ncirca latera natis et, ut crescant, folia, quae sunt his\nampla, deflexa circa obruuntur; ita sucum omnem in se\ntrahunt capita. sponte nascuntur copiosissimae in Baliaribus\nEbusoque insulis ac per Hispanias. unum de eis volumen\ncondidit Pythagoras philosophus, colligens medicas\nvires, quas proximo reddemus libro. reliqua genera\nbulborum differunt colore, magnitudine, suavitate, quippe\ncum quidam crudi mandantur, ut in Cherroneso Taurica.\npost hos in Africa nati maxime laudantur, mox Apuli.\ngenera Graeci haec fecere: bolbinen , setanion, opitiona, cyica,\n\n\n\naegilopa , sisyrinchion. in hoc mirum imas eius radices\ncrescere hieme, verno autem, cum apparuerit viola, minui\nac contrahi, tunc deinde bulbum pinguescere. est inter\ngenera et quod in Aegypto aron vocant, scillae proximum\namplitudine, foliis lapathi, caule recto duum cubitorum,\nbaculi crassitudine, radice mollioris naturae, quae estur\net cruda. effodiuntur bulbi ante ver aut deteriores illico\nfiunt. signum maturitatis est folia inarescentia ab imo,\nvetustioresque improbant, item longos ac parvos; contra\nrubicundis rotundioribusque laus et grandissimis. amaritudo\nplerisque in vertice est, media eorum dulcia. bulbos\nnon nasci nisi e semine priores tradiderunt, sed in Praenestinis\ncampis sponte nascuntur ac sine modo etiam in\nRemorum arvis.\nHortensiis omnibus fere singulae radices, ut\nraphano, betae, apio, malvae, amplissima autem lapatho,\nut quae descendat ad tria cubita—silvestri minor —,\net umida effossa quoque diu vivit. quibusdam tamen capillatae\n, ut apio, malvae, quibusdam surculosae, ut ocimo,\naliis carnosae, ut betae, ut magis etiamnum croco; aliquis\nex cortice et came constant, ut raphano, rapis; quorundam\ngeniculatae sunt, ut graminis. quae rectam non habent\nradicem, statim plurimis nituntur capillamentis, ut\n\n\n\natriplex et blitum. scilla autem et bulbi et cepae et alium\nnon nisi in rectum radicantur. sponte nascentium quaedam\nnumerosiora sunt radice quam folio, ut spalax, perdic\nium, crocum. florent confertim serpullum, habrotonum,\nnapi, raphani, menta, ruta, et cetera quidem, cum coepere\n, deflorescunt, ocimum autem particulatim et ab imo\nincipit, qua de causa diutissime floret. hoc et in heliotropio\nherba evenit. flos aliis candidus, aliis luteus, aliis\npurpureus. folia cadunt a cacuminibus origano, inulae et\naliquando rutae iniuria laesae. maxime concava sunt\ncepae, getio.\nAlium cepasque inter deos in iureiurando habet\nAegyptus. cepae genera apud Graecos Sarda, Samothracia,\nAlsidena, setania, schista, Ascalonia, ab oppido Iudaeae\nnominata. omnibus etiam odor lacrimosus et praecipue\nCypriis, minime Cnidiis. omnibus corpus totum pingui\ntunicarum cartilagine. e cunctis setania minima, excepta\nTusculana, sed dulcis. schista autem et Ascalonia condiuntur\n. schistam hieme cum coma sua relincunt, vere\nfolia detrahunt, et alia subnascuntur iisdem divisuris, unde\net nomen. hoc exemplo reliquis quoque generibus detrahi\niubent, ut in capita crescant potius quam in semen.\n\n\n\nAscaloniarum propria natura. etenim velut steriles sunt\nab radice, et ob id semine seri illas, non deponi iussere\nGraeci, praeterea serius circa ver, at cum germinent,\ntransferri, ita crassescere et properare cum praeteriti temporis\npensitatione. festinandum autem in iis est, quoniam\nmaturae celeriter putrescunt. si deponantur, caulem emittunt\net semen ipsaeque evanescunt. est et colorum differentia\n; in Isso enim et Sardibus candidissimae proveniunt.\nsunt in honore et Creticae, de quibus dubitant, an eaedem\nsint quae Ascaloniae, quoniam satis capita crassescunt,\ndepositis caulis et semen. distant sapore tantum dulci.\napud nos duo prima genera: unum condimentariae, quam\nilli getion, nostri pallacanam vocant, seritur mensibus\nMartio, Aprili, Maio, alterum capitatae, quae ab aequinoctio\nautumni vel a favonio. genera eius austeritatis ordine:\nAfricana, Gallica, Tusculana, Ascalonia, Amiternina, optima\nautem quae rotundissima. item rufa acrior quam candida,\net sicca quam viridis, et cruda quam cocta sicut quam\ncondita. seritur Amiternina frigidis et umidis locis, et\nsola alii modo capite, reliquae semine proximaque aestate\nnullum semen emittunt, sed caput tantum, quod increscit.\nsequenti autem anno permutata ratione semen gignitur,\ncaput ipsum corrumpitur. ergo omnibus annis separatim\nsemen cepae causa seritur, separatim cepa seminis. servantur\n\n\n\nautem optimein paleis. getium paene sine capite\nest, cervicis tantum longae et ideo totum in fronde,\nsaepiusque resecatur, ut porrum. ideo et illud serunt,\nnon deponunt. cetero cepas ter fosso seri iubent extirpatis\nradicibus herbarum, in iugera denas libras, intermisceri\nsatureiam, quoniam melius proveniat, runcari\npraeterea et sariri, si non saepius, quater. Ascaloniam\nmense Februario serunt nostri. semen ceparum nigrescere\nincipiens, antequam inarescat, metunt.\nEt de porro in hac cognatione dici conveniat,\npraesertim cum sectivo auctoritatem nuper fecerit princeps\nNero vocis gratia ex oleo statis mensum omnium\ndiebus nihilque aliud ac ne pane quidem vescendo. seritur\nsemine ab aequinoctio autumno, si sectivum facere\nlibuit, densius. in eadem area secatur, donec deficiat,\nstercoraturque semper, si nutriatur in capita, antequam\nsecetur. cum increvit, in aliam aream transfertur, summis\nfoliis leviter recisis ante medullam et capitibus retractis\ntunicisve extremis. antiqui silice vel testa subiecta capita\ndilatabant—hoc item in bulbis —, nunc sarculo leviter\nconvelluntur radices,ut delumbatae alant neque distrahant.\ninsigne quod, cum fimo laetoque solo gaudeat, rigua odit.\n\n\n\net tamen proprietate quaedam soli constant: laudatissimum\nAegypto, mox Ostiae atque Ariciae. sectivi duo genera:\nherbaceum folio, incisuris eius evidentibus, quo utuntur\nmedicamentarii, alterum genus flavidioris folii rotundiorisque\n, levioribus incisuris. fama est Melam equestris ordinis,\nreum ex procuratione a Tiberio principe accersitum, in\nsumma desperatione suco porri ad trium denariorum argenteorum\npondus hausto confestim expirasse sine cruciatu\n. ampliorem modum negant noxium esse.\nAlium ad multa ruris praecipue medicamenta\nprodesse creditur. tenuissimis et quae spernantur universum\nvelatur membranis, mox pluribus coagmentatur\nnucleis, et his separatim vestitis, asperi saporis; quo plures\nnuclei fuere, hoc est asperius. taedium huic quoque halitu,\nut cepis, nullum tamen coctis. generum differentia in\ntempore—praecox maturescit LX diebus—, tum in\nmagnitudine. ulpicum quoque in hoc genere Graeci appellavere\nalium Cyprium, alii ἀντισκόροδον, praecipue Africae\ncelebratum inter pulmentaria ruris, grandius alio. tritum\nin oleo et aceto mirum quantum increscit spuma. quidam\nulpicum et alium in piano seri vetant, castellatimque grumulis\ninponi distantibus inter se pedes ternos. inter\ngrana digiti IIII interesse debent, simul atque tria folia\n\n\n\neruperunt, sariri. grandescunt, quo saepius sariuntur.\nmaturescentium caules depressi in terrain obruuntur; ita\ncavetur, ne in frondem luxurient. in frigidis utilius vere\nseri quam autumno. cetero ut odore careant, omnia haec\niubentur seri, cum luna sub terra sit, colligi, cum in\ncoitu. sine his Menander e Graecis auctor est alium\nedentibus, si radicem betae in pruna tostam superederint,\nodorem extingui. sunt qui et alium et ulpicum inter\nCompitalia ac Saturnalia seri aptissime putent. alium et\nsemine provenit, sed tarde. primo enim anno porri crassitudinem\ncapite efficit, sequenti dividitur, tertio consummatur\n, pulchriusque tale existimant quidam. in semen\nexire non debet, sed intorqueri caulis satus gratia, ut\ncaput validius fiat. quod si diutius alium cepamque inveterare\nlibeat, aqua salsa tepida capita unguenda sunt;\nita diuturniora fient melioraque usui et in satu sterilia.\nalii contenti sunt primo super prunas suspendisse abundeque\nita profici arbitrantur, ne germinent, quod facere\nalium cepamque extra terram quoque certum est et cauliculo\nacto evanescere. aliqui et alium palea servari optime\nputant. alium est et in arvis sponte nascens—alum\nvocant —, quod adversus improbitatem alitum depascentium\nsemina coctum, ne renasci possit, abicitur, statimque\nquae devoravere aves stupentes manu capiuntur et, si\npaulum commorere, sopitae. est et silvestre, quod ursinum\nvocant, odore simili, capite praetenui, foliis grandibus.\nIn horto satorum celerrime nascuntur ocimum\n, blitum, napus, eruca. tertio enim die erumpunt,\nanetum quarto, lactuca quinto, raphanus sexto, cucumis,\ncucurbita septimo—prior cucumis —, nasturtium, sinapi\nquinto, beta aestate sexto, hieme decimo, atriplex octavo,\ncepae XVIIII aut XX, gethyum X aut duodecimo, contumacius\ncoriandrum, cunila quidem et origanum post XXX\ndiem, omnium autem difficillime apium. XL enim die cum\ncelerrime, L maiore ex parte emergit. aliquid et seminum\naetas confert, quoniam recentia maturius gignunt in\nporro, gethyo, cucumi, cucurbita, ex vetere autem celerius\nproveniunt apium, beta, cardamum, cunila, origanum, coriandrum\n. mirum in betae semine: non enim totum eodem\nanno gignit, sed aliquid sequenti, aliquid et tertio; itaque\nex copia seminis modice nascitur. quaedam anno tantum\nsuo pariunt, quaedam saepius, sicut apium, porrum,\ngethyum; haec enim semel sata pluribus annis restibili\nfertilitate proveniunt.\nSemina plurimis rotunda, aliquis oblonga, paucis\nfoliacia et lata, ut atriplici, quibusdam angusta et canaliculata\n, ut cumino. differunt et colore nigro, candidiore,\nitem duritia surculacea. in folliculo sunt raphanis, sinapi,\n\n\n\nrapo. nudum semen est coriandri, aneti, feniculi, cumini,\ncortice obductum bliti, betae, atriplicis, ocimi, at lactucis\nin lanugine. nihil ocimo fecundius. cum maledictis ac\nprobris serendum praecipiunt, ut laetius proveniat; sato\npavitur terra. et cuminum qui serunt, precantur ne exeat.\nquae in cortice sunt, difficillime inarescunt maximeque\nocimum, et ideo siccantur omnia ac sunt fecunda. utique\nmeliora nascuntur acervatim sato semine quam sparso.\nita certe porrum et apium serunt in laciniis colligatum,\napium etiam paxillo caverna facta ac fimo ingesto. nascuntur\nautem omnia aut semine aut avolsione, quaedam semine\net surculo, ut ruta, origanum, ocimum—praecidunt\nenim et hoc, cum pervenit ad palmum altitudinis —,\nquaedam et semine et radice, ut cepa, alium, bulbi et si\nquorum radicesanniferorum relinquuntur. eorum vero,\nquae a radice nascuntur, radix diuturna et fruticosa est,\nut bulbi, gethyi, scillae. fruticant alia et non capitata, ut\napium et beta. caule reciso fere quidem omnia regerminant\nexceptis quae non scabrum caulem habent, et in\nusum vero ocimum, raphanus, lactuca; hanc etiam suaviorem\nputant a regerminatione. raphanus utique iucundior\n\n\n\ndetractis foliis, antequam decaulescat. hoc et in rapis.\nnam et eadem dereptis foliis cooperta terra crescunt durantque\nin aestatem.\nSingula genera sunt ocimo, lapatho, blito, nasturtio\n, erucae, atriplici, coriandro, aneto. haec enim ubique\neadem sunt, neque aliud alio melius usquam. rutam furtivam\ntantum provenire fertilius putant, sicut apes furtivas\npessime. nascuntur autem etiam non sata mentastrum,\nnepete, intubum, puleium. contra plura genera sunt eorum,\nquae diximus dicemusque, et in primis apio.\nid enim,\nquod sponte in umidis nascitur, helioselinum vocatur, uno\nfolio nec hirsutum, rursus in siccis hipposelinum, pluribus\nfoliis, simile helioselino. tertium est oreoselinum, cicutae\nfoliis, radice tenui, semine aneti, minutiore tantum.\net sativi autem differentiae in folio denso, crispo aut rariore\net leviore, item caule tenuiore aut crassiore, et\ncaulis aliorum candidus est, aliorum purpureus, aliorum\nvarius.\nLactucae Graeci tria fecere genera: unum lati\ncaulis, adeo ut ostiola olitoria ex iis factitari prodiderint\n— folium his paulo maius herbaceo et angustissimum, ut\nalibi consumpto incremento —, alterum rotundi caulis,\ntertium sessile, quod Laconicum vocant. alii colore et\ntempore satus genera discrevere; esse enim nigras, quarum\nsemen mense Ianuario seratur, albas, quarum Martio,\nrubentes, quarum Aprili, et omnium earum plantas post\n\n\n\nbinos menses differri. diligentiores plura genera faciunt:\npurpureas, crispas, Cappadocias, Graecas, longioris has\nfolii caulisque lati, praeterea longi et angusti, intubis similis\n. pessimum autem genus cum exprobratione amaritudinis\nappellavere πικρίδα. est etiamnum alia distinctio\nalbae, quae μηκωνὶς vocatur a copia lactis soporiferi, quamquam\nomnes somnum parere creduntur. apud antiquos\nItaliae hoc solum genus earum fuit, et ideo lactucis nomen\na lacte. purpuream maximae radicis Caecilianam vocant,\nrotundam vero ac minima radice, latis foliis ἀστυτίδα\nquidamque εὐνουχεῖον, quoniam haec maxime refragetur\nveneri. est quidem natura omnibus refrigeratrix et ideo\naestate gratia. stomacho fastidium auferunt cibique adpetentiam\nfaciunt. divus certe Augustus lactuca conser15\nvatus in aegritudine fertur prudentia Musae medici, cum\nprioris C. Aemili religio nimia eam negaret, in tantum\nrecepta commendatione, ut servari etiam in alienos menses\n\n\n\n\neas oxymeli tum repertum sit. sanguinem quoque\naugere creduntur. est etiamnum quae vocatur caprina lactuca\n, de qua dicemus inter medicas, et ecce cum\nmaxime coepit inrepere sativis admodum probata quae Cilicia\nvocatur, folio Cappadociae, ni crispum latiusque esset.\nNeque ex eodem genere possint dici neque ex\nalio intubi, hiemis hi patientiores virusque praeferentes,\nsed caule non minus grati. seruntur ab aequinoctio verno,\nplantae eorum ultimo vere transferuntur. est et erraticum\nintubum, quod in Aegypto cichorium vocant, de quo\nplura alias.\nInventum omnes thyrsos vel folia lactucarum prorogare\nurceis conditos et recentes in patinis coquere. seruntur\nlactucae anno toto laetis et irriguis stercoratisque,\nbinis mensibus inter semen plantamque et maturitatem.\nlegitimum tamen a bruma semen iacere, plantam favonio\ntransferre aut semen favonio, plantam aequinoctio verno.\nalbae maxime hiemem tolerant. umore omnia hortensia\ngaudent et stercore, praecipue lactucae et magis intubi.\nseri etiam radices inlitas fimo interest et repleri ablaqueatas\nhumo. quidam et aliter amplitudinem augent, recisis\n, cum ad semipedem excreverint, fimoque suillo recent\ninlitis. candorem vero putant contingere his dumtaxat,\n\n\n\nquae sint seminis albi, si harena de litore a primo incremento\ncongeratur in medias atque increscentia folia contra\nipsa religentur.\nBeta hortensiorum levissima est. eius quoque a\ncolore duo genera Graeci faciunt, nigrum et candidius,\nquod praeferunt—parcissimi seminis—appellantque Siculum\n, candoris sane discrimine praeferentes et lactucam.\nnostri betae genera vernum et autumnale faciunt a temporibus\nsatus. quamquam et lunio seritur; transfertur\nautumno planta. hae quoque et oblini fimo radices suas\nlocumque similiter madidum amant. usus his et cum lenti\nac faba idemque qui oleris, et praecipuus, ut lenitas excitetur\nacrimonia sinapis. medici nocentiorem quam olus\nesse iudicavere, quamobrem adpositas non nemini degustare\netiam religio est, ut validis potius in cibo sint.\ngemina iis natura, et oleris et capite ipso exilientis bulbi,\nspecies summa in latitudine. ea contingit, ut in lactucis,\ncum coeperint colorem trahere inposito levi pondere. neque\nalii hortensiorum latitudo maior; in binos pedes aliquando\nse pandunt, multum et soli natura conferente, siquidem\nin Circeiensi agro amplissimae proveniunt. sunt\nqui betas punico malo florente optine seri existiment,\n\n\n\ntransferri autem, cum v foliorum esse coeperint. mira\ndifferentia, si vera est, candidis alvum elici, nigris inhiberi\n, et cum brassica corrumpatur in dolio vini sapor,\neodem betae foliis demersis restitui.\n<1> Olus caulesque, quibus nune principatus\nhortorum, apud Graecos in honore fuisse non reperio, sed\nCato brassicae miras canit laudes, quas in medendi\nloco reddemus. genera eius facit: extentis foliis, caule\nmagno, alteram crispo folio, quam apiacam vocant, tertiam\nminutis caulibus, lenem, teneram minimeque probat. brassica\ntoto anno seritur, quoniam et toto secatur, utilissime\ntamen ab aequinoctio autumni, transferturque, cum v foliorum\nest. cymam a prima satione praestat proximo vere.\nhic est quidam ipsorum caulium delicatior teneriorque cauliculus\n, Apici luxuriae et per eum Druso Caesari fastiditus\n, non sine castigatione Tiberi patris. post cymam ex\neadem brassica contingunt aestivi autumnalesque cauliculi,\nmox hiberni, iterumque cymae, nullo aeque genere multifero\n, donec fertilitate sua consumatur. altera satio ab\naequinoctio verno est, cuius planta extremo vere plantatur\n, ne prius cyma quam caule pariat. tertia circa solstitium\n, ex qua, si umidior locus sit, aestate, si siccior,\n\n\n\nautumno plantatur. umor fimumque si defuere, maior saporis\ngratia est; si abundavere, laetior fertilitas. fimun\nasininum maxime convenit.\n<2> Est haec quoque res inter opera ganeae, quapropter\nnon pigebit verbosius persequi. praecipuus fit\ncaulis sapore ac magnitudine, primum omnium si in repastinato\nseras, dein si terram fugientes cauliculos sequare\nterraadtollentesque se proceritate luxuriosa exaggerando\naliam accumules ita, ne plus quam cacumen emineat. Tritanum\nhoc genus vocatur bis conputabili inpendio taedioque\n. <3> Cetera genera complura sunt: Cumanum sessile\nfolio, capite patulum; Aricinum altitudine non excelsius\n, folio numerosius quam tenerius; hoc utilissimum\nexistimatur, quia sub omnibus paene foliis fruticat cauliculis\npeculiaribus. Pompeianum procerius, caule ab radice\ntenui, intra folia crassescit; rariora haec angustioraque,\nsed teneritas in dote est. frigora non tolerat, quibus etiam\naluntur Bruttiani praegrandes foliis, caule tenues, sapore\nacuti. Sabellico usque in admirationem crispa sunt folia,\nquorum crassitudo caulem ipsum extenuet, sed dulcissimi\nperhibentur ex omnibus. nuper subiere Lacuturnenses ex\nconvalle Aricina, capite praegrandes, folio innumeri, alii\nin orbem conlecti, alii in latitudinem torosi; nec plus\n\n\n\nullis capitis post Tritianum, cui pedale aliquando conspicitur\n, et cyma nullis serior. cuicumque autem generi\npruinae plurimum suavitatis conferunt, at nisi obliquo vulnere\ndefendatur medulla, plurimum nocent. semini destinati\nnon secantur. est etiam sua gratia numquam plantae\nhabitum excedentibus; ἁλμυρίδια vocant, quoniam nisi in\nmaritumis non proveniunt. aiunt navigatione quoque longinqua\nvirides adservari, si statim desecti ita, ne humum\nadtingant, in cados olei quam proxime siccatos opturatosque\ncondantur omni spiritu excluso. sunt qui plantam\nin transferendo alga subdita pediculo nitrive triti quod\ntribus digitis capiatur celeriorem ad mafuritatem fieri\nputent. sunt qui semen trifolii nitrumque simul tritum\nadspergant foliis. nitrum in coquendo etiam viriditatem\ncustodit, ut et Apiciana coctura, oleo ac sale, priusquam\ncoquantur, maceratis. est inter herbas genus inserendi\npraecisis germinibus caulis et in medullam semine ex aliis\naddito. hoc et in cucumere silvestri. nec non olus quoque\nsilvestre est, triumpho divi Iuli carminibus praecipue\niocisque militaribus celebratum; alternis quippe versibus\nexprobravere lapsana se vixisse aput Dyrrachium, praemiorum\n\n\n\nparsimoniam cavillantes. est autem id cyma silvestris\n.\nOmnium in hortis rerum lautissima cura asparagis.\nde origine eorum e silvestribus corrudis abunde dictum\net quomodo eas iuberet Cato in harundinetis seri.\nest et aliud genus incultius asparago, mitius corruda, passim\netiam in montibus nascens, refertis superioris Germaniae\ncampis, non inficeto Ti. Caesaris dicto, herbam ibi\nquandam nasci simillimam asparago. nam quod in Neside\nCampaniae insula sponte nascitur, longe optimum existimatur\n. hortensium seritur spongeis. est enim plurimae\nradicis altissimeque germinat. viret thyrso primum emicante\n, qui caulem educens tempore ipso fastigatur in toros\nstriatos. potest et semine seri.\nNihil diligentius comprehendit Cato, novissimumque\nlibri est, ut appareat rem repentem ac noviciam fuisse.\nlocum subigi iubet umidum aut crassum, -semipedali undique\nintervallo seri, ne calcetur, praeterea ad lineam grana\nbina aut terna paxillo demitti—videlicet semine tum tantum\nserebantur —, id fieri secundum aequinoctium vernum\n, stercore satiari, crebro purgari, caveri ne cum herbis\nevellatur asparagus; primo anno stramento ab hieme\nprotegi, vere aperiri, sariri, runcari, tertio incendi verno.\nquo maturius incensus est, hoc melius provenit. itaque\nharundinetis maxime convenit, quae festinant incendi. sariri\niubet idem non antequam asparagus natus fuerit, ne\n\n\n\nin sariendo radices vexentur. ex eo velli asparagum ab\nradice, nam si defringatur, stirpescere et intermori; velli,\ndonec in semen eat—id autem maturescere ad ver —,\nincendique ac rursus, cum apparuerit asparagus, sariri ac\nstercorari, ac post annos VIII, cum iam vetus sit, digeri\nsubacto stercoratoque, tum spongeis seri singulorum pedum\nintervallo. quin et ovillo fimo nominatim uti, quoniam\naliud herbas creet. nec quicquam postea temptatum utilius\napparuit, nisi quod circa id. Feb. defosso semine acervati\nm parvulis scrobibus serunt, plurimum maceratum fimo.\nbiennio dein nexis inter se radicibus spongeas factas post\naequinoctium autumni disponunt pedalibus intervallis, fertilitate\nin denos annos durante. nullum gratius his solum\nquam Ravennatium hortorum indicavimus. corrudam\n—hunc enim intellego silvestrem asparagum, quem Graeci\nὄρμινον aut μυάκανθον vocant aliisque nominibus—invenio\nnasci et arietis cornibus tunsis atque defossis.\nPoterant videri dicta omnia, quae in pretio sunt,\nni restaret res maximi quaestus non sine pudore dicenda.\ncertum est quippe carduos apud Carthaginem Magnam Cordubamque\npraecipue sestertium sena milia e parvis reddere\nareis, quoniam portenta quoque terrarum in ganeam\nvertimus serimusque etiam ea, quae refugiunt cunctae quadripedes\n\n\n\n. carduos ergo duobus modis, autumno planta et\nsemine ante nonas Martias, plantaeque ex eo disponuntur\nante id. Novemb. aut in locis frigidis circa favonium. stercorantur\netiam, si dis placet, laetiusque proveniunt. condiuntur\nquoque aceto melle diluto addita laseris radice et\ncumino, ne quis dies sine carduo sit.\nCetera in transcursu dici possunt. ocimum\nParilibus optime seri ferunt, quidam et autumno iubentque,\ncum in hiemem seratur, aceto semen perfundi. eruca\nquoque et nasturtium vel aestate vel hieme facillime nascuntur\n. eruca praecipue frigorum contemptrix diversae\nest quam lactuca naturae concitatrixque veneris. idcirco\niungitur illi fere in cibis, ut nimio frigori par fervor inmixtus\ntemperamentum aequet. nasturtium nomen accepit\na narium tormento, et inde vigoris significatio proverbio\nusurpavit id vocabulum veluti torporem excitantis. in Arabia\nmirae amplitudinis dicitur gigni.\nRuta quoque seritur favonio et ab aequinoctio\nautumni. odit hiemem et umorem ac fimum, apricis gaudet\nac siccis terraque quam maxime lateraria, cinere vult nutriri\n. hic et semini miscetur, ut careat urucis. auctoritas\n\n\n\nei peculiaris apud antiquos fiit. invenio mulsum rutatum\npopulo datum a Cornelio Cethego, in consulatu collega\nQuinti Flaminini, comitiis peractis. amicitia ei cum fico\ntanta, ut nusquam laetior proveniat quam sub hac arbore.\nseritur et surculo, melius in perforatam fabam indito,\nquae suco nutrit conprehendendo surculum. serit et se\nipsa, namque incurvato cacumine alicuius rami cum attigit\nterram, statim radicatur. eadem et ocimo natura, nisi\nquod difficilius arescit semen. ruta runcatur non sine difficultate\n, pruritivis ulceribus, ni munitis manibus id fiat\noleove defensis. condiuntur autem et eius folia servanturque\nfasciculis.\nAb aequinoctio verno seritur apium semine paulum\nin pila pulsato. crispius sic putant fieri aut si satum\ncalcetur cylindro pedibusve. proprium ei, quod\ncolorem mutat. honos in Achaia coronare victores sacri\ncertaminis Nemeae.\nEodem tempore seritur menta planta vel, si nondum\ngerminet, spongea. non minus haec umido gaudet.\n\n\n\naestate viret, hieme flavescit. genus eius silvestre mentastrum\n; ex hoc propagatur ut vitis vel si inversi rami\nserantur. mentae nomen suavitas odoris apud Graecos mutavit\n, cum alioqui mintha vocaretur, unde veteres nostri\nnomen declinaverunt; nunc autem coepit dici ἡδύοσμον.\ngrata tomento mensas odore percurrit in rusticis dapibus.\nsemel sata diutina aetate durat. congruit puleio, cuius\nnatura in carnariis reflorescens saepius dicta est.\nhaec quoque servantur simili genere, mentam dico\npuleiumque et nepetam. condimentorum tamen omnium,\nquae fastidiis..., cuminum amicissimum. nascitur in\nsumma tellure vix haerens et in sublime tendens in putribus\net calidis maxime locis, medio serendum vere. alterum\neius genus silvestre, quod rusticum vocant, alii Thebaicum\n, si tritum ex aqua potetur, in dolore stomachi\nprodest. in Carpetania nostri orbis maxime laudatur, alioqui\nAethiopico Africoque palma est; quidam in hoc Aegyptium\npraeferunt.\nSed praecipue olusatrum mirae naturae est. hipposelinum\nGraeci vocant, alii zmyrnium. e lacrima caulis\n\nsui nascitur. seritur et radice. sucum eius qui colligunt,\nmurrae saporem habere dicunt, auctorque est Theophrastus\nmurra sata natum. hipposelinum veteres praeceper\nunt in locis incultis, lapidosis iuxta maceriam seri—nun\net repastinato seritur et a favonio post aequinoctium autumnum\n—, quippe cum capparis quoque seratur sic, siccis\nmaxime, area ideo fossainclusa ripisque undique circumstructis\nlapide; alias evagatur per agros et cogit solum\nsterilescere. floret aestate, viret usque ad vergiliarum\noccasum, sabulosis familiarissimum. vitia eius, quod trans\nmaria nascitur, diximus inter peregrinos frutices.\nPeregrinum et careum gentis suae nomine appellatum\n, culinis principale. in quacumque terra seri vult\nratione eadem, qua olusatrum, laudatissimum tamen in\nCaria, proximum Phrygia.\nLigusticum silvestre est in Liguriae suae montibus\n; seritur etiam ubique. suavius sativum, sed sine\nviribus. panacem aliqui vocant. Crateuas apud Graecos\ncunilam bubulam eo nomine appellat, ceteri vero conyzam,\nid est cunilaginem, thymbram vero quae sit cunila. haec\naput nos habet vocabulum et aliud, satureia dicta in condimentario\ngenere. seritur menseFebruario. origano aemulo\nnusquam utrumque additur, quippe similis effectus. sed\ncunilae Aegyptium origanum tantum praefertur.\nPeregrinum fruit et lepidium. seritur a favonio,\ndein, cum fruticavit, iuxta terrain praeciditur, tunc runcatur\nstercoraturque. per biennium hoc postea, iisdem\nfruticibus, utuntur, si non saevitia hiemis ingruat, quando\ninpatientissimum est frigorum. exit et in cubitalem altitudinem\n, foliis lauri, sed mollius. usus eius non sine lacte.\nGit pistrinis, anesum et anetum culinis et medicis\nnascuntur; sacopenium, quo laser adulteratur, et ipsum in\nhortis quidem, sed medicinae tantum.\nSunt quaedam comitantia aliorum satus; papaver\nnamque cum brassica seritur ac porcillaca, et eruca cum\nlactuca. papaveris sativi tria genera: candidum, cuius semen\ntostum in secunda mensa cum melle apud antiquos\ndabatur; hoc et panis rustici crustae inspergitur, adfuso\novo inhaerens, ubi inferiorem crustam apium gitque cereali\nsapore condiunt. alterum genus est papaveris nigrum,\ncuius scapo inciso lacteus sucus excipitur. tertium genus\nrhoean vocant Graeci, id nostri erraticum; sponte quidem,\nsed in arvis cum hordeo maxime nascitur, erucae simile,\ncubitali altitudine, flore rufo et protinus deciduo, unde\n\n\n\net nomen a Graecis accepit. de reliquis generibus papaveris\nsponte nascentis dicemus in medicinae loco.\nfuisse autem in honore apud Romanos semper indicio est\nTarquinius Superbus, qui legatis a filio missis decutiendo\npapavera in horto altissima sanguinarium illud responsum\nhac facti ambage reddidit.\nRursus alio comitatu aequinoctio autumni seruntur\ncoriandrum, anetum, atriplex, malva, lapathum, caerefolium\n, quod paederota Graeci vocant, et acerrimum sapore\nigneique effectus ac saluberrimum corpori sinapi, nulla\ncultura, melius tamen planta tralata. quin e diverso vix\nest sato semel eo liberare locum, quoniam semen cadens\nprotinus viret. usus eius etiam pro pulmentario in patellis\ndecocto, citra intellectum acrimoniae. cocuntur et folia,\nsicut reliquorum olerum. sunt autem trium generum:\nunum gracile, alterum simile rapi foliis, tertium erucae.\nsemen optimum Aegyptium. Athenienses napy appellaverunt\n, alii thlaspi, alii saurion.\nSerpyllo et sisymbrio montes plerique scatent,\nsicut Threciae. itaque deferunt ex his avulsos ramos seruntque\n, item Sicyone ex suis montibus et Athenis ex\nHymetto. simili modo et sisymbrium serunt. laetissimum\nnascitur in puteorum parietibus et circa piscinas\nac stagna.\nReliqua sunt ferulacei generis, ceu feniculum\nanguibus, ut diximus, gratissimum, ad condienda plurima,\ncum inaruit, eique perquam similis thapsia, de qua\ndiximus inter externos frutices; deinde utilissima funibus\ncannabis. seritur a favonio; quo densior est, eo tenerior\n. semen eius, cum est maturum, ab aequinoctio autumni\ndestringitur et sole aut vento aut fumo siccatur.\nipsa cannabis vellitur post vindemiam ac lucubrationibus\ndecorticata purgatur. optima Alabandica, plagarum praecipue\nusibus. tria eius ibi genera: inprobatur cortici proximum\naut medullae; laudatissima est e medio quae mesa\nvocatur. secunda Mylasea. quod ad proceritatem quidem\nattinet, Rosea agri Sabini arborum altitudinem aequat.\nferulae duo genera in peregrinis fruticibus diximus.\nsemen eius in Italia cibus est; conditur quippe duratque\nin urceis vel anni spatio. duo ex ea genera, caules et\nracemi. corymbian hanc vocant corymbosque quos condiunt.\nMorbos hortensia quoque sentiunt sicut reliqua\nterra sata. namque et ocimum senectute degenerat\nin serpyllum, et sisymbrium in zmintham, et ex semine\nbrassicae vetere rapa fiunt, atque invicem. et necatur\ncuminum αἱμοδώρῳ, nisi repurgetur; est autem unicaule,\n\n\n\nradice bulbo simili, non nisi in gracili solo nascens. alius\nprivatim cumini morbus scabies. et ocimum sub canis\nortu pallescit. omnia vero accessu mulieris menstrualis\nflavescunt. bestiolarum quoque genera innascuntur, napis\npulices, raphano urucae et vermiculi, item lactucis et oleri,\nutrisque hoc amplius limaces et cocleae, porro vero privata\nanimalia, quae facillime stercore iniecto capiuntur condentia\nin id se. ferro quoque non expedire tangi rutam, cunilam\n, mentam, ocimum auctor est Sabinus Tiro in libro\nκηπουρικῶν, quem Maecenati dicavit.\nIdem contra formicas, non minimum hortorum\nexitium, si non sint rigui, remedium monstravit limum\nmarinum aut cinerem obturandis earum foraminibus. sed\nefficacissime heliotropio herba necantur. quidam et aquam\ndiluto latere crudo inimicam his putant. naporum medicina\nervi aliquid una seri, sicut olerum cicer; arcet enim\nurucas. quo si omisso enatae sint, remedio est absinthi\nsucus decocti inspersus vel sedi; genus hoc herbae, quam\naliiἀείζωον vocant, diximus. semen olerum si suco\n\neius madefactum seratur, olera nulli animalium obnoxia\nfutura tradunt; in totum vero necari urucas, si palo inponantur\nin hortis ossa capitis ex equino genere, feminae\ndumtaxat. adversus urucas et cancrum fluviatilem in medio\nhorto suspensum auxiliari narrant. sunt qui sanguineis\nvirgis tangant ea, quae nolint iis obnoxia esse. infestant\net culices riguos hortos, praecipue si sint arbusculae aliquae\n. hi galbano accenso fugantur.\nNam quod ad permutationem seminum attinet, quibusdam\nex his firmitas maior est, ut coriandro, betae,\nporro, nasturtio, sinapi, erucae, cunilae et fere acribus;\ninfirmiora autem sunt atriplici, ocimo, cucurbitae, cucumi,\net aestiva omnia hibernis magis; minime autem durat\ngethyum. sed ex his, quae sunt fortissima, nullum ultra\nquadrimatum utile est, dumtaxat serendo, culinis et ultra\ntempestiva sunt.\nPeculiaris medicina raphano, betae, rutae, cunilae\nin salsis aquis, quae et alioqui plurimum suavitati et\nfertilitati conferunt. ceteris dulcium aquarum rigua prosunt\n. utilissimae ex his quae frigidissimae et quae potu\nsuavissimae. minus utiles e stagno et quas elices inducunt\n, quoniam herbarum semina invehunt. praecipue tamen\nimbres alunt, nam et bestiolae innascentes necantur.\nHis horae rigandi matutino atque vespera,\n\n\n\nne infervescat aqua sole, ocimo tantum et meridie; nam\netiam satum celerrime erumpere putant inter initia ferventi\naqua aspersum. omnia autem tralata meliora grandioraque\nfiunt, maxime porri napique. in tralatione et\nmedicina est, desinuntque sentire iniurias, ut gethyum,\nporrum, raphani, apium, lactucae, rapa, cucumis. omnia\nautem fere silvestria sunt et foliis minora et caulibus,\nsuco acriora, sicut cunila, origanum, ruta. solum vero ex\nomnibus lapathum silvestre melius. hoc in sativis rumix\nvocatur, omnium, quae seruntur nascunturque, fortissimum;\ntradunt certe semel satum durare nec vinci umquam a\nterra, maxime iuxta aquas. usus eius cum tisana tantum\nin cibis; leniorem gratioremque saporem praestat. silvestre\nad multa medicamina utile est.—(Adeoque nihil\nomisit cura, ut carmine quoque comprehensum reperiam,\nfabis caprini fimi singulis cavatis, si porri, erucae, lactucae\n, apii, intubi, nasturtii semina inclusa serantur, mire\nprovenire.—Quae sunt et silvestria, eadem sativis sicciora\nintelleguntur et acriora.)—\nNamque et sucorum saporumque dicenda differentia\nest, vel maior in his quam in pomis. sunt autem\nacres cunilae, origani, nasturti, sinapis, amari absinthi,\ncentaurei; aquatiles cucumeris, cucurbitae, lactucae; acuti\nthymi , cunilae; acuti et odorati apii, aneti, feniculi. salsus\ntantum e saporibus non nascitur; aliquando extra insidit\npulveris modo, et cicerculis tantum.\nAtque ut intellegatur vana ceu plerumque vitae\npersuasio, panax piperis saporem reddit et magis etiam\nsiliquastrum, ob id piperitidis nomine accepto, libanotis\nodorem turis, zmyrnium murrae. de panace abunde dictum\nest. libanotis locis putribus et macris ac roscidis seritur\nsemine. radicem habet olusatri, nihil ture differentem.\nusus eius post annum stomacho saluberrimus. quidam eam\nnomine alio rosmarinum appellant. Zmyrnium olus seritur\niisdem locis murramque radice resipit. eadem et siliquastro\nsatio. reliqua a ceteris et odore et sapore differunt\n, ut anetum, tantaque est diversitas atque vis, ut non\nsolum aliud alio mutetur, sed etiam in totum auferatur.\napio eximunt coqui obsoniis acetum, eodem cellarii in\nsaccis odorem vino gravem.\nEt hactenus hortensia dicta sint, ciborum gratia dumtaxat\n. maximum quidem opus in iisdem naturae restat,\nquoniam proventus tantum adhuc summasque quasdam\n\n\n\ntractavimus, vera autem cuiusque natura non nisi medico\neffectu pernosci potest, opus ingens occultumque divinitatis\net quo nullum reperiri possit maius. ne singulis\nid rebus contexeremus, iusta fecit ratio, cum ad alios\nmedendi desideria pertinerent, longis utriusque dilationibus\nfuturis, si miscuissemus. nunc suis quaeque partibus constabunt\npoteruntque a volentibus iungi.\nMaximum hine opus naturae ordiemur et cibos\nsuos homini narrabimus faterique cogemus ignota esse\nper quae vivat. nemo id parvum ac modicum existimaverit\n, nominum vilitate deceptus. pax secum in his aut\nbellum naturae dicetur , odia amicitiaeque rerum surdarum\nac sensu carentium et, quo magis miremur, omnia ea\nhominum causa. quod Graeci sympathiam et antipathiam\nappellavere, quibus cuncta constant, ignes aquis restinguentibus\n, aquas sole devorante, luna pariente, altero alterius\niniuria deficiente sidere atque, ut a sublimioribus\nrecedamus, ferrum ad se trahente magnete lapide et alio\nrursus abigente a sese, adamanta, rarum opum gaudium,\n\n\n\nInfragilem omni cetera vi et invictum, sanguine hircino\nrumpente, quaeque alia in suis locis dicemus paria vel\nmaiora miracula. tantum venia sit a minimis, sed a salutaribus\nordienti primumque ab hortensiis.\nCucumin silvestrem esse diximus, multo infra\nmagnitudinem sativi. ex eo fit medicamentum, quod vocatur\nยง quib; Q. ยง elaterium, suco expresso semini, cuius causa nisi maturius\nincidatur, semen exilit oculorum etiam periculo.\nservatur autem decerptus una nocte, postero die inciditur\nharundine, semenque cinere conditur ad coercendam suci\nabundantiam, qui expressus suscipitur aqua caelesti atque\nsubsidit, deinde sole cogitur in pastillos ad magnos mortalium\nusus, obscuritates et vitia oculorum, genarum ulcera.\ntradunt hoc suco tactis radicibus vitium non attingi uvas\nab avibus. radix autem ex aceto cocta podagris inlinitur\nsucoque dentium dolori medetur, arida cum resina inpetiginem\net scabiem quaeque psoram et lichenas vocant,\nparotidas, panos sanat et cicatricibus colorem reddit, et\nfoliorum sucus auribus surdis cum aceto instillatur.\nElaterio tempestivus est autumno, nec ullum ex\nmedicamentis longiore aevo durat. incipit a trimatu. si\nquis recentiore uti velit, pastillos in novo fictili igni lento\nin aceto domet. melius quo vetustius, fuitque iam cc annis\nservatum, ut auctor est Theophrastus, et usque ad\n\n\n\nquinquagesimum lucernarum lumina extinguit. hoc enim\nveri experimentum est, si admotum, priusquam extinguat,\nscintillare sursum ac deorsum cogat. pallidum ac leve\nherbaceo ac scabro melius ac leniter amarum.\nPutant conceptus adiuvari adalligato semine, si terram\nnon adtigerit, partus vero, si in arietis lana alligatum inscientis\nlumbis fuerit, ita ut protinus ab enixu rapiatur\nextra domum. ipsum cucumin qui magnificant, nasci praecipuum\nin Arabia, mox in Arcadia; Cyrenis alii tradunt\nsimilem heliotropio cucumin inter folia et ramos provenire\nmagnitudine nucis iuglandis, semen autem esse ad\nspeciem scorpionum caudae reflexum, sed candidum. aliqui\netiam ab scorpione cucumim vocant, efficacissimo contra\nscorpionum ictus et semine et elaterio. est ad purgandam\nutrimque alvum modus pro portione virium ab dimidio\nobolo ad solidum; copiosius necat. sic et contra phthiriasim\nbibitur et hydropicis. inlitum anginas et arterias cum\nmelle aut oleo vetere sanat.\nMulti hunc esse aput nos, qui anguinus vocetur\n, ab aliis erraticus, arbitrantur, quo decocto sparsa\nmures non adtingunt. iidem podagris eum et articulariis\n\nmorbis decoctum in aceto inlinunt praesentaneo remedio,\nlumborum vero dolores seine sole siccato, dein trito,\nX??? XX pondere in hemina aquae dato sanant, tumores\nsubitos inlito cum lacte mulierum. purgat eas elaterium,\nsed gravidis abortum facit. suspiriosis prodest, morbo vero\nregio in nares coniectum. lentigines ac maculas e facie\ntollit in sole inlitum.\nMulti eadem omnia sativis adtribuunt, magni etiam\nsine is momenti. namque et eorum semen quantum tres\ndigiti adprehenderint cum cumino tritum potumque in\nvino tussientibus auxiliatur, et phreneticis in lacte mulieris\n, et dysintericis acetabuli mensura, purulenta autem\nexpuentibus cum cumino pari pondere, et iocineris vitiis\nin aqua mulsa. urinam movet ex vino dulci, et in renium\ndolore clysteribus simul cum cumino infunditur.\nEi, qui pepones vocantur, refrigerant maxime in\ncibo et emolliunt alvum. caro eorum epiphoris oculorum\naut doloribus inponitur. radix sanat ulcera concreta in\nmodum favi, quae ceria vocant. eadem concitat vomitiones\n; siccatur, in farinam tunsa datur quattuor obolis in\n\n\n\naqua mulsa, ita ut qui biberit quingentos passus postea\nambulet. haec farina et in smegmata adicitur. cortex\nquoque vomitionem movet, faciem purgat. hoc et folia\ncuiuscumque sativi inlita. eadem cum melle et epinyctidas\nsanant, cum vino canis morsus, item multipedae; sepa\nGraeci vocant, oblongam, pilosis pedibus, pecori praecipue\nnocivam; morsum tumor insequitur et putrescit locus.\nipse cucumis odore defectum animi refovet.—(Coctos\nderaso cortice ex oleo et aceto ac melle iucundiores esse\ncertum est.)—\nCucurbita quoque silvestris invenitur, σομφὸς\na Graecis appellata, intus inanis, unde et nomen, digitali\ncrassitudine, non nisi in saxosis nascens. huius conmanducatae\nsucus stomacho admodum prodest.\nColocynthis vocatur alia, ipsa plena semine, sed\nminor quam sativa. utilior pallida quam herbacea. arefacta\nper se inanit alvum. infusa quoque clysteribus intestinorum\nomnibus vitiis medetur et renium et lumborum\net paralysi. eiecto semine aqua mulsa in ea decoquitur\nad dimidias; sic tutissimo infunduntur oboli quattuor.\nprodest stomacho et farinae aridae pilulis cum decocto\nmelle sumptis. in morbo regio semina eius VII sumuntur\net protinus aqua mulsa. carnes eius cum absinthio ac\nsale dentium dolorem tollunt, sucus vero cum aceto calefactus\n\n\n\nmobiles sistit. item spinae et lumborum ac coxendicum\ndolores, cum oleo si infricetur. praeterea, mirum\ndictu, semina eius, si fuerint pari numero, in linteo adalligata\nfebribus liberare dicuntur, quas Graeci periodicas\nvocant. sativae quoque derasae sucus tepefactus auribus\nmedetur; caro eius interior sine semine clavis pedum et\nsuppurationibus, quae Graeci vocant ἀποστήματα. decoctae\nautem universae sucus dentium motus stabilit et dolores\ninhibet; vinum cum ea fervefactum oculorum etiam\nimpetus. folia eius cum recentibus cupressi contusa et\ninposita, ipsa quoque tosta in argilla ac trita cum adipe\nanseris vulneribus medetur. nec non ramentis corticis\nrecentis podagras refrigerat et ardores capitis, infantium\nmaxime, et ignes sacros vel iisdem strigmentis inpositis\nvel seminibus. sucus ex strigmentis inlitus cum rosaceo\net aceto febrium ardores refrigerat. aridae cinis inpositus\nmire combusta sanat. Chrysippus medicus damnabat eas\nin cibis, sed omnium consensu stomacho utilissimae iudicantur\net interaneorum vesicarumque exulcerationibus.\nEst et rapo vis medica. perniones fervens inpositum\nsanat, item frigus pellit e piedibus. aqua decocti eius\nfervens podagris etiam frigidis medetur, et crudum tusum\ncum sale cuicumque vitio pedum. semen inlitum et potum\nin vino contra serpentes et toxica salutare esse proditur,\n\n\n\na multis vero antidoti vim habere in vino et oleo. Democritus\nin totum ea abdicavit in cibis propter inflationes\n, Diocles magnis laudibus tulit, etiam venerem stimulari\nab iis professus, item Dionysius, magisque si\neruca condirentur; tosta quoque articulorum dolori cum\nadipe prodesse.\nSilvestre rapum in arvis maxime nascitur, fruticosum\n, semine candido , duplo maiore quam papaver. hoc\nad levigandam cutem in facie totoque corpore utuntur\nmixtafarina pari mensura ervi, hordei et tritici et lupini.\nradix ad omnia inutilis.\nNaporum duas differentias et in medicina\nGraeci servant. angulosis foliorum caulibus, flore aneti,\nquod bunion vocant, purgationibus ferminarum et vesicae\net urinae utile decoctum, potum ex aqua mulsa vel suci\ndrachma; semen dysintericis tostum tritumque in aquae\ncalidae cyathis quattuor. sed urinam inhibet, si non lini\nsemen una bibatur. alterum genus buniada appellant, et\nraphano et rapo simile, seminis praeclari contra venena.\nob id et in antidotis utuntur illo.\nRaphanum et silvestrem esse diximus. laudatissimus in Arcadia, quamquam et alibi nascitur, utilior\nurinae dumtaxat ciendae, cetero aestuosus. in Italia et\narmoraciam vocant.\nEt sativi vero praeter ea, quae circa eos\ndicta sunt, stomachum purgant, pituitam extenuant,\nurinam concitant, bilem detrahunt. praeterea cortices\nin vino decocti mane poti ad ternos cyathos conminuunt\net eiciunt calculos. iidem in posca decocti contra serpentium\nmorsus inlinuntur. ad tussim etiam mane ieiunis\nraphanos prodest esse cum melle, semen eorum tostum\nipsumque conmanducatum, adligato raphano aquam foliis\neius decoctis bibere vel sucum ipsius cyathis binis contra\nphthiriases, phlegmoni ipsos inlinere tusos, livori vero\nrecenti corticem cum melle, veternosis autem quam acerrimos\nmandere, semenque tostum, dein contritum cum\nmelle suspiriosis. iidem et contra venena prosunt, cerastis\net scorpionibus adversantur—vel ipso vel semine infectis\nmanibus inpune tractaveris, inpositoque raphano scorpiones\nmoriuntur—, salutares et contra fungorum aut\nhyoscyami venena atque, ut Nicander tradit, et contra\nsanguinem tauri. contra viscum quoque dari Apollodori\nduo iubent, sed Citieus semen ex aqua tritum,\nTarentinus sucum. lienem item extenuant, iocineri prosunt\n\n\n\net lumborum doloribus, hydropicis quoque ex aceto\naut sinapi sumpti et lethargicis et comitialibus et melancholicis\n. Praxagoras et iliosis dandos censet, Plistonicus\net coeliacis. intestinorum etiam ulcera sanant ac\npurulenta praecordiorum, si cum melle edantur. quidam\nad haec coquere eos luto inlitos malunt; sic et feminas\npurgari. ex aceto et melle sumpti intestinorum animalia\ndetrahunt, iidem ad tertias decocto eorum poto cum vino\nenterocelicis prosunt; sanguinem quoque inutilem sic extrahunt\n. Medius ad haec et sanguinem excreantibus coctos\ndari iubet, et puerperis ad lactis copiam augendam,\nHippocrates capitis mulierum defluvia perfricari raphanis\n, et super umbilicum inponi contra tormenta volvae.\nreducunt et cicatrices ad colorem. semen quoque ex aqua\ninpositum sistit ulcera, quae phagedaenas vocant. Democritus\nvenerem hoc cibo stimulari putat, ob id fortassis\nvoci nocere aliqui tradiderunt. folia, quae in oblongis dumtaxat\nnascuntur, excitare oculorum aciem dicuntur. ubi\nvero acrior raphani medicina admota sit, hysopum dari\nprotinus imperant; haec antipathia est. et aurium gravitati\nsucum raphani instillant. nam vomituris summo cibo\nesse eos utilissimum est.\nPastinacae simile hibiscum, quod molochen agrian\n\n\n\nvocant et aliqui πλειστολοχείαν, ulceribus, cartilagini et\nossibus fractis medetur. folia eius ex aqua pota alvum\nsolvunt; serpentes abigunt, apium, vesparum, crabronum\nictibus inlita medentur. radicem eius ante solis ortum\nerutam involvunt lana coloris, quem nativum vocant, praeterea\novis, quae feminam peperit, strumisque vel suppuratis\nalligant. quidam ad hunc usum auro effodiendam\ncensent cavendumque, ne terram adtingat. Celsus et podagris\n, quae sine tumore sint, radicem eius in vino decoctam\ninponi iubet.\nAlterum genus est staphylinus, quod pastinacam\nerraticam vocant. eius semen contritum et in vino\npotum tumentem alvum et suffocationes mulierum doloresque\nlenit in tantum, ut vulvas corrigat. inlitum quoque\ne passo ventri earum prosit; et viris vero prosit cum\npanis portione aequa tritum ex vino potum contra ventris\ndolores. pellit et urinam, et phagedaenas ulcerum sistit\nrecens cum melle inpositum vel arida farina inspersa.\nradicem eius Dieuches contra iocineris aut lienis ac\nlumborum et renium vitia ex aqua mulsa dari iubet,\nCleophantus et dysintericis veteribus. Philistio in lacte\ncoquit et ad stranguriam dat radicis uncias quattuor, ex\naqua hydropicis, similiter et opisthotonicis et pleuriticis\n\n\n\net comitialibus. habentes ear feriri a serpentibus negantur\naut, qui ante gustaverint, non laedi; percussis inponitur\ncum axungia. folia contra cruditates manduntur.\nOrpheus amatorium inesse staphylino dixit, fortassis\nquoniam venerem stimulari hoc cibo certum est. ideo\nconceptus adiuvari aliqui prodiderunt. ad reliqua et sativa\npollet, efficacior tamen silvestris magisque in petrosis\nnata. semen sativae quoque contra scorpionum ictus ex\nvino aut posca salutare est. radice eius circumscalpti\ndentes dolore liberantur.\nSyria, in hortis operosissima—utique in proVerbi\no Graecis multa Syrorum olera—, simillimam\nstaphylino herbam serit, quam alii gingidion vocant, tenuius\ntantum et amarius eiusdemque effectus. estur coctum crudumque\nstomachi magna utilitate; siccat enim ex alto\nomnes eius umores.\nSiser erraticum sativo simile est et effectu: stomachum\nexcitat, fastidium absterget ex aceto laserpiciato\nsumptum aut ex pipere et mulso vel ex garo. urinam\nciet, ut Ophion credit, et venerem. in eadem sententia\nest et Diocles; praeterea cordi convenire convalescentium\naut post multas vomitiones perquam utile. Heraclides\ncontra argentum vivum dedit et venerem subinde offensantem\naegrisque se recolligentibus. Hicesius ideo stomacho\ninutile videri dixit, quoniam nemo tres siseres\nedendo continuaret, esse tamen utile convalescentibus ad\nvinum transeuntibus. sativi privatim sucus cum lacte\ncaprino potus sistit alvum.\nEt quoniam plerosque similitudo nominum Graecorum\nconfundit, conteximus et de sili [sed hoc est vulgatae\nnotitiae]. optimum Massiliense, lato enim grano et\nfulvo est, secundum Aethiopicum nigrius, Creticum odoratissimum\n*omnium. radix iucundi odoris est. semen esse\net vultures dicuntur. prodest homini ad tussim veterem,\nrupta, convulsa in vino albo potum, item opisthotonicis\net iocinerum vitiis et torminibus et stranguriae duarum\naut trium lingularum mensura. sunt et folia utilia, ut\nquae partus adiuvent etiam quadripedum; hoc maxime\npasci dicuntur cervae pariturae. inlinuntur et igni sacro.\nmultumque in summo cibo concoctionibus confert vel folio\nvel semine. quadripedum quoque alvum sistit sive tritum\npotui infusum sive mandendo commendatum sale. boum\nmorbis sic tritum infunditur.\nInula quoque a ieiunis commanducata dentes\nconfirmat. si, ut eruta est, terram non adtingat, condita\ntussim emendat; radicis vero decoctae sucus taenias pellit,\nsiccatae autem in umbra farina tussi et convulsis et inflationibus\net arteriis medetur. venenatorum morsus abigit.\nfolia ex vino lumborum dolori inlinuntur.\nCepae silvestres non sunt. sativae olfactu ipso\net delacrimatione caligini medentur, magis vero suci\ninunctione. somnum etiam facere traduntur et ulcera oris\n\n\n\nsanare commanducatae cum pane, et canis morsus virides\nex aceto inlitae aut siccae cum melle..... et vino, ita\nut post diem tertium solvantur. sic et attrita sanant. coctam\nin cinere et epiphoris multi inposuere cum farina\nhordeacia et genitalium ulceribus. suco et cicatrices oculorum\net albugines et argema inunxere et serpentium\nmorsus et omnia vulnera cum melle; item auricularum....\ncum lacte mulierum et in iisdem sonitum aut gravitatem\nemendantes cum adipe anserino aut cum melle stillavere.\net ex aqua bibendum dederunt repente obmutescentibus.\nin dolore quoque ad dentes conluendos instillavere et\nplagis bestiarum omnium, privatim scorpionum. alopecias\nfricuere et psoras tusis cepis. coctas dysintericis vescendas\ndedere et contra lumborum dolores, purgamenta quoque\nearum cremata in cinerem inlinentes ex aceto serpentium\nmorsibus, ipsasque multipedae ex aceto. reliqua\ninter medicos mira diversitas. proximi inutiles esse praecordiis\net concoctioni inflationemque et sitim facere dixerunt\n. Asclepiadis schola ad colorem quoque validum\nprofici hoc cibo et, si ieiuni cotidie edant, firmitatem\nvaletudinis custodiri, stomacho utiles esse, spiritus agitatione\nventrem mollire, haemorrhoidas aperire subditas pro\n\n\n\nbalanis; sucum cum suco feniculi contra incipientes hydropis\nes mire proficere, item contra anginas cum rutae et\nmelle; excitari eodem lethargicos.—(Varro quae sale\net aceto pista est arefactaque, vermiculis non infestari\nauctor est).—\nPorrum sectivum profluvia sanguinis sistit\nnaribus contrito eo obturatis vel gallae mixto aut mentae,\nitem ex abortu profluvia poto suco. cum lacte mulieris\ntussi etiam veteri et pectoris ac pulmonis vitiis medetur.\ninlitis foliis sanantur vari et ambusta et epinyctides—\nita vocatur ulcus, quaeet syce, in angulo oculi perpetuo\numore manans; quidam eodem nomine appellant pusulas\nliventes ac noctibus inquietantes—et alia ulcera cum\nmelle tritis, vel bestiarum morsus ex aceto, item serpentium\naliorumque venenatorum, aurium vero vitia cum felle\ncaprino vel pari mensura mulsi, stridores cum lacte mulieris,\ncapitis dolores, si in nares fundatur dormituris vel in\naures duobus suci coclearibus, uno mellis. sucus et ad\nserpentium scorpionumque ictus bibitur cum mero et ad\nlumborum dolores cum vini hemina potus. sanguinem\nvero excreantibus et phthisicis et destillationibus longis\n\n\n\nvel sucus vel ex ipso cibus prodest, item morbo regio\nvel hydropicis et ad renum dolores, cum tisanae suco\nacetabuli mensura. idem modus cum melle vulvas purgat.\nestur vero et contra fungorum venena, inponitur et vulneribus\n, venerem stimulat, sitim sedat, ebrietates discutit,\nsed oculorum aciem hebetare traditur, inflationes quoque\nfacere, quae tamen stomacho non noceant ventremque\nmolliant. voci splendorem adfert.\nCapitato maiores ad eadem effectus. sanguinem\nreicientibus sucus eius cum galla aut turis farina vel\nacacia datur. Hippocrates et sine alia mixtura dari\niubet vulvasque contractas aperire se putat, fecunditatem\netiam feminarum hoc cibo augeri. contritum ex melle\nulcera purgat. tussim et destillationes thoracis, pulmonis\net arteriae vitia sanat, datum in sorbitione tisanae vel\ncrudum praeter capita sine pane, ita ut alternis diebus\nsumatur, vel si pura excreentur. sic et voci et veneri\nsomnoque multum confert. capita bis aqua mutata cocta\nalvum emolliunt.... sistit fluctiones veteres; cortex decoctus\ninlitusque inficit canos.\nAlio magna vis, magnae utilitates contra aquarum\n\n\n\net locorum mutationes. serpentes abigit et scorpiones\nodore atque, ut aliqui tradidere, bestias omnes. ictibus\nmedetur potu vel cibo vel inlitu, privatim contra haemorrhoidas\ncum vino redditum vomitu. ac, ne contra araneos\nmures venenati morsus valere miremur, aconitum, quod\nalio nomine pardalianches vocatur, debellat, item hyoscyamum\n, canum morsus, in quae vulnera cum melle inponitur\n. ad serpentium quidem ictus tostum cum restibus\nsuis efficacissime ex oleo inlinitur, adtritisque corporum\npartibus, vel si in vesicas intumuerint. quin et suffito eo\nevocari secundas partus existimat Hippocrates, cinere\neius cum oleo capitis ulcera manantia sanitati restituens.\nsuspiriosis coctum, aliqui crudum id dedere; Diocles\nhydropicis cum centaurio aut in fico duplici ad evacuandam\nalvum, quod efficacius praestat viride cum coriandro\nin mero potum; suspiriosis aliqui et tritum in lacte dederunt\n. Praxagoras et contra morbum regium vino\nmiscuit et contra ileum in oleo et pulte, sic inlinens\nstrumis quoque. antiqui et insanientibus dabant crudum,\nDiodes phreneticis elixum. contra anginas tritum in\nposca gargarizari prodest. dentium dolorem tribus capitibus\n\n\n\nin aceto tritis inminuit, vel si decocti aqua conluantur\naddaturque ipsum in cava dentium. auribus etiam instillatur\nsucus cum adipe anserino. phthiriases et porrigines\npotum, item infusum cum aceto et nitro conpescit, destillationes\ncum lacte coctum vel tritum permixtumve caseo\nmolli, quo genere et raucitatem extenuat vel in pisi aut\nfabae sorbitione. in totum autem coctum utilius est crudo\nelixumque tosto; sic et voci plus confert. taenias et reliqua\nanimalia interaneorum pellit in aceto mulso coctum;\ntenesmo in pulte medetur; temporum doloribus inlinitur\nelixum et pusulis coctum, dein cum melle tritum; tussi\ncum adipe vetusto decoctum vel cum lacte aut, si sanguis\netiam excreetur vel pura, sub prunatostum et cum mellis\npari modo sumptum; convulsis, ruptis cum sale et oleo.\nitem cum adipe tumores suspectos sanat. extrahit fistulis\nvitia cum sulpure et resina, etiam harundines cum pice;\nlepras, lichenas, lentigines exulcerat sanatque cum origano,\nvel cinis eius ex oleo et garo inlitus; sic et sacros ignes;\nsuggillata aut liventia ad colorem reducit conbustum ex\nmelle. credunt et comitialem morbum sanari, si quis eo\n\n\n\nin cibis utatur ac potione; quartanas quoque excutere\npotum caput unum cum laserpici obolo in vino austero,\n—(tussim et alio modo ac pectorum suppurationes??? quantaslibet\nsanat fractae incoctum fabae atque ita in cibo\nsumptum, donec sanitatem restituat. facit et somnos, atque\nin totum rubicundiora corpora)—venerem quoque stimulare\ncum coriandro viridi tritum potumque e mero. vitia\neius sunt quod oculos hebetat, inflationes facit, stomachum\nlaedit copiosius sumptum, sitim gignit. cetero contra\npituitam et gallinaceis prodest mixtum farre in cibo.\niumenta urinam reddere atque non torqueri tradunt, si\ntrito natura tangatur.\nLactucae sponte nascentis primum genus est\neius, quam caprinam vocant, qua pisces in mare deiecta\nprotinus necantur, qui sunt in proximo. huius lac spissatum\nmox in aceto pondere obolorum duum adiecto aquae\nuno cyatho hydropicis datur. caule et foliis contusis,\nasperso sale, nervi incisi sanantur. eadem trita ex aceto\nconluta matutinis bis mense dentium dolorem prohibent. alterumn est genus quod Graeci caesapon vocant.\n\n\n\nhuius folia trita et cum polenta inlita ulceribus medentur.\nhaec in arvis nascuntur; tertium genus in silvis nascensἰσάτιν vocant. huius folia trita cum polenta vulneribus\nprosunt. quarto infectores lanarum utuntur. simile id\nerat lapatho silvestri foliis, nisi plura haberet et nigriora.\nsanguinem sistit, phagedaenas et putrescentia ulcera aut\nquae serpunt sanat, item tumores ante suppurationem,\nignem sacrum radice vel foliis. prodest vel ad lienes potu.\nhaec propria singulis.\nCommunia autem sponte nascentibus candor,\ncaulis interdum cubitali longitudine, in thyrso et foliis\nscabritia. ex iis rotunda folia et brevia habentem sunt\nqui hieracion vocent, quoniam accipitres scalpendo eam\nsucoque oculos tinguendo obscuritatem, cum sensere, discutiant\n. sucus omnibus candidus, viribus quoque papaveri\nsimilis; carpitur per messes inciso caule, conditur fictili\nnovo, ad multa praeclarus. sanat omnia oculorum vitia\ncum lacte mulierum, argema, nubiculas, cicatrices adustionesque\nomnes, praecipue caligines. inponitur etiam\noculis in lana contra epiphoras. idem sucus alvum purgat\nin posca potus ad duos obolos. serpentium ictibus\nmedetur in vino potus. et folia thyrsique triti ex aceto\nbibuntur, vulneri inlinuntur, maxime contra scorpionum\n\n\n\nictus, contra vero phalangia commixto vino et aceto. aliis\nquoque venenis resistunt, exceptis quae strangulando necant\naut his quae vesicae nocent, item psimithio excepto.\ninponuntur et ventri ex melle atque aceto ad detrahenda\nvitia alvi. urinae difficultates sucus emendat. Crateuas\neum et hydropicis obolis duobus in aceto et cyatho vini\ndari iubet. quidam et e sativis colligunt sucum minus efficacem\n. peculiares earum effectus—praeter iam dictos\nsomnum faciendi veneremque inhibendi, aestum refrigerandi\n, stomachum purgandi, sanguinem augendi—non\npauci restant, quoniam et inflationes discutiunt ructusque\nlenes faciunt, concoctiones adiuvant, cruditates ipsae numquam\nfaciunt. nec ulla res in cibis magis aviditatem incitat\ninhibetque eadem. in causa alterutraque modus est:\nsic et alvum copiosiores solvunt, modicae sistunt. lentitiam\npituitae digerunt atque, ut aliqui tradiderunt, sensus purgant\n, stomachis dissolutis utilissimae. adiuvantur in eos\nusus et oxypori obolis, asperitatem addito dulci ad intinctum\naceti temperantes, si crassior pituita sit, scillite\naut vino absinthite, si et tussis sentiatur, hysopite admixto\n. dantur coeliacis cum intubo erratico et ad duritiam\npraecordiorum. dantur et melancholicis candidae copiosiores\net ad vesicae vitia. Praxagoras et dysintericis\ndedit. ambustis quoque prosunt recentibus, priusquam\n\n\n\npusulae fiant, cum sale inlitae. ulcera etiam, quae serpunt,\ncoercent, initio cum aphronitro, mox in vino. tritae igni\nsacro inlinuntur. convulsa et luxata caulibus tritis cum\npolenta ex aqua frigida leniunt, eruptiones papularum ex\nvino et polenta. in cholera quoque coctas patinis dederunt\n, ad quod utilissimae quam maximi caulis et amarae.\nquidam et lacte infundunt. defervefacti hi caules et stomacho\nutilissimi traduntur, sicut somno aestiva maxime\nlactuca et amara lactensque, quam meconidem vocavimus.\nhoc lacte et oculorum claritati cum muliebri lacte utilissimum\nesse praecipitur, dum tempestivo capite inunguantur\noculi, et ad vitia, quae frigore in his facta sint.\nmiras et alias invenio laudes: thoracis vitiis prodesse non\nsecus quam habrotonum cum melle Attico; purgari et\nfeminas hoc cibo; semen sativarum contra scorpiones dari;\nsemine trito ex vino poto et libidinum imaginationes in\nsomno conpesci; temptantes aquas non nocere lactucam\nedentibus. quidam tamen frequentiores in cibo officere\nclaritati oculorum tradiderunt.\nNec beta sine remediis est utraque: sive\ncandidae sive nigrae radix recens et madefacta suspensa\nfuniculo contra serpentium morsus efficax esse dicitur;\ncandida beta cocta et cum alio crudo sumpta contra\n\n\n\ntaenias; nigrae radices in aqua coctae porriginem tollunt,\natque in totum efficacior esse traditur nigra. sucus eius\ncapitis dolores veteres et vertigines, item sonitum aurium\nsedat infusus iis. ciet urinam, medetur dysintericis iniecta\net morbo regio, dolores quoque dentium sedat. inlitus\nsucus et contra serpentium ictus valet, sed hoc radici\ndumtaxat expressus. ipsa vero decocta pernionibus occurrit.\nalba epiphoras sedat fronti inlita, aluminis parvo admixto\nignem sacrum sine oleo trita. sic et adustis medetur. et\ncontra eruptiones papularum, coctaque eadem contra ulcera,\nquae serpunt, inlinitur, et alopeciis cruda et ulceribus,\nquae in capite manant. sucus eius cum melle naribus\ninditus caput purgat. coquitur et cum lenticula addito\naceto, ut ventrem molliat. validius cocta fluctiones stomachi\net ventris sistit.\nEst et beta silvestris quam limonium vocant,\nalii neuroidem, multum minoribus foliis tenuioribusque ac\ndensioribus; undecim saepe cauli uni. huius folia ambustis\nutilia gustantium os adstringunt. semen acetabuli mensura\ndysintericis prodest. aqua betae radice decocta maculas\nvestium elui dicunt, item membranarum.\nIntubi quoque non extra remedia sunt. sucus\neorum cum rosaceo et aceto capitis dolores lenit idemque\ncum vino potus iocineris et vesicae; et epiphoris inponitur.\nerraticum apud nos quidam ambubaiam appellavere. in\nAegypto cichorium vocant quod silvestre est, sativum\nautem serim, quod est minus et venosius.\nCichorium refrigerat in cibo sumptum vel inlitum\ncollectiones; sucus decocti ventrem solvit, iocineri et renibus\net stomacho prodest. item, si in aceto decoquatur,\nurinae tormina discutit, item morbum regium e mulso, si\nsine febri sit. vesicam adiuvat. mulierum quidem purgationibus\ndecoctum in aqua adeo prodest, ut emortuos partus\ntrahat. adiciunt Magi suco totius cum oleo perunctos\nfavorabiliores fieri et quae velint facilius impetrare. quamqu\nam idem propter singularem salubritatem aliqui chreston\nappellant, alii pancration.\nEst et silvestre genus alterum—hedypnoida\nvocant—, latioris folii. stomachum dissolutum adstringit\ncocta, crudaque sistit alvum. et dysintericis prodest, magis\ncum lente. rupta et convulsa utroque genere iuvantur,\nitem genitura quibus valetudinis morbo effluat.\nSeris et ipsa, lactucae simillima, duorum generum\nest silvestris: melior nigra et aestiva, deterior hiberna\net candidior. utraque amara, stomacho utilissima; praecipue\nquem umor vexet cum aceto in cibo refrigerant vel\ninlitae, discutiuntque et alios quam stomachi. cum polenta\nsilvestrium radices stomachi causa sorbentur, et cardiacis\ninlinuntur super sinistram mammam et ex aceto. omnes\nhae et podagricis utiles et sanguinem reicientibus, item\nquibus genitura effluat, alterno dierum potu. Petronius\nDiodotus, qui ἀνθολογούμενα scripsit, in totum damnavit\nserim multis modis arguens, sed aliorum omnium\nopinio resistit.\nBrassicae laudes longum est exsequi, cum et\nChrysippus medicus privatim volumen ei dicaverit per\nsingula membra hominis digestum et Dieuches, ante\nomnes autem Pythagoras, et Cato non parcius celebraverit\n, cius sententiam vel eo diligentius persequi par est,\nut noscatur, qua medicina usus sit annis DC populus\nRomanus. in tres species divisere eam Graeci antiquissimi:\ncrispam, quam selinada vocaverunt a similitudine apii\nfoliorum, stomacho utilem, alvum modice mollientem; alteram\nheliam, latis foliis e caule exeuntibus, unde caulodem\n\n\n\nquidam vocavere, nullius in medicina momenti. tertia est\nproprie appellata crambe, tenuioribus foliis et simplicibus\ndensissimisque, amarior, sed efficacissima. Cato crispam\nmaxime probat, dein levem grandibus foliis, caule magno.\nprodesse tradit capitis doloribus, oculorum caligini scintillationique\n, stomacho, praecordiis crudam ex aceto ac\nmelle, coriandro, ruta, menta, laseris radicula sumptam\nacetabulis duobus matutino, tantamque esse vim, ut qui\nterat haec, validiorem fieri se sentiat. ergo vel cum his\ntritam sorbendam vel ex hoc intinctu sumendam, podagrae\nautem morbisque articulariis inlini cum ruta et coriandro\net salis mica et hordei farina; aqua quoque eius decocta\nnervos articulosque mire iuvari, si foveantur. vulnera et\nrecentia et vetera, etiam carcinomata, quae nullis aliis\nmedicamentis sanari possint, foveri prius calida aqua iubet\nac bis die tritam inponi. sic etiam fistulas et luxata et\ntumores, quos evocari quosque discuti opus sit. insomnia\netiam vigiliasque tollere decoctam, si ieiuni edint quam\nplurimam ex oleo et sale; tormina, si decocta iterum decoquatur\naddito oleo, sale, cumino, polenta. si ita sumatur\nsine pane, magis profuturam. inter reliqua bilem detrahi\n\nper vinum nigrum pota. quin et urinam eius, qui brassicam\nesitaverit, adservari iubet, calefactamque nervis remedio\nesse. verba ipsius subiciam ad exprimendam sententiam\n: pueros pusillos, si laves ea urina, numquam\ndebiles fieri. auribus quoque ex vino sucum\nbrassicae tepidum instillari suadet idque etiam tarditati\naudientium prodesse adseverat, et inpetigines eadem sanari\nsine ulcere.\nGraecorum quoque opiniones iam et Catonis\ncausa poni convenit, in his dumtaxat, quae ille praetermiserit\n. biles trahere non percoctam putant, item alvum\nsolvere eandemque bis coctam sistere. vino adversari ut\ninimicam vitibus, antecedente in cibis caveri ebrietatem,\npostea sumpta crapulam discuti. hunc cibum et oculorum\nclaritati conferre multum, sucum vero crudae vel angulis\ntantum tactis cum Attico melle plurimum. facillime concoqui\n, ciboque eo sensus purgari. Erasistrati schola\nclamat nihil esse utilius stomacho nervisque, ideo paralyticis\net tremulis dari iubet et sanguinem excreantibus.\nHippocrates coeliacis et dysintericis bis coctam cum\nsale, item ad tenesmum et renium causa, lactis quoque\nubertatem puerperis hoc cibo fieri iudicans et purgationem\nfeminis. crudus quidem caulis si mandatur, partus\nquoque emortuos pelli. Apollodorus adversus fungorum\nvenena semen aut sucum bibendum censet, Philistion\n\n\n\nopisthotonicis sucum ex lacte caprino cum sale et melle.\ninvenio et podagra liberates edendo eam decoctaeque ius\nbibendo, hoc et cardiacis datum et comitialibus morbis\naddito sale, item splenicis in vino albo per dies XL et\nictericis nec non et phreneticis. raucis crudae sucum\ngargarizandum bibendumque demonstrat, contra vero singultus\ncum coriandro et aneto et melle ac pipere ex aceto.\ninlitam quoque prodesse inflationibus stomachi, item serpentium\nictibus et sordidis ulceribus ac vetustis, vel aqua\nipsa cum hordeacia farina, sucum ex aceto vel cum feno\nGraeco. sic aliqui et articulis podagrisque inponunt. epinyctidas\net, quidquid aliud serpit in corpore, inposita levat,\nitem repentinas caligines, has et si mandatur ex aceto;\nsuggillata vero et alios livores pura inlita, lepras et psoras\ncum alumine rotundo ex aceto. sic et fluentes capillos\nretinet. Epicharmus testium et genitalium malis hanc\nutilissime inponi, efficacius eandem cum faba trita, item\nconvolsis, cum ruta contra ardores febrium et stomachi\nvitia, cum rutae semine ad secundas et muris aranei morsus\n. foliorum aridorum farina alterutra parte exinanit.\nEx omnibus brassicae generibus suavissima est\ncyma, at inutilis habetur, difficilis in coquendo et renibus\n\n\n\ncontraria. illud quoque non est omittendum, aquam\ndecoctae ad tot usus laudatam faetere humi effusam. stirpium\nbrassicae aridorum cinis inter caustica intellegitur\nad coxendicum dolores cum adipe vetusto, ac cum lasere\net aceto inter psilotra: evulsis inlitus pilis nasci alios prohibet\n. bibitur et cum oleo subfervefactus vel per se elixus\nad convolsa et rupta intus lapsoque ex alto. nulla ergo\nsunt crimina brassicae? immo vero apud eosdem animae\ngravitatem facere, dentibus et gingivis nocere. et in Aegypto\npropter amaritudinem non estur.\nSilvestris sive erraticae inmenso plus effectus\nlaudat Cato, adeo ut aridae quoque farinae in olfactorio\ncollectae vel odore tantum naribus rapto vitia earum graveolentiamque\nsanari adfirmet. hanc alii petraeam vocant,\ninimicissimam vino, quam praecipue vitis fugiat aut, si\nnon possit fugere, moriatur. folia habettenuia, rotunda,\nparva, levia, plantis oleris similior, candidior sativa et\nhirsutior. hanc inflationibus mederi, melancholicis quoque\nac vulneribus recentibus cum melle, ita ne solvatur ante\ndiem septimum, strumis, fistulis in aqua contritam Chrysippus\nauctor est. alii vero conpescere mala corporis,\nquae serpant—nomas vocant—, item excrescentia absumere\n, cicatrices ad planum redigere, oris ulcera et tonsillas\n\n\n\nmanducatam et coctam suco gargarizato cum melle\ntollere, item psoras et lepras veteres, ipsius tribus partibus\ncum duabus aluminis in aceto acri inlitis. Epicharmus\nsatis esse eam contra canis rabiosi morsum inponi;\nmelius, si cum lasere et aceto acri; necari quoque canes\nea, si detur ex carne. semen eius tostum auxiliatur contra\nserpentes,fungos, tauri sanguinem. folia cocta splenicis\nin cibo data et cruda inlita cum sulpure et nitro prosunt,\nitem mammarum duritiae. radicum cinis uvae in faucibus\ntumenti tactu medetur et parotidas cum melle inlitus reprimit\n, serpentium morsus sanat. virium brassicae unum\net magnum argumentum addemus ac mirabile: crustae\noccupent intus vasa omnia, in quis aquae fervent, ita ut\nnon sit avellere eas; si brassica in his decoquatur, abscedunt\n.\nInter silvestres brassicas et lapsana est, pedalis\naltitudine, hirsutis foliis, sinapi similis, nisi candidior esset\nflore. coquitur in cibo, alvum leniter mollit.\nMarina brassica vehementissime ex omnibus alvum\nciet. coquitur propter acrimoniam cum pingui carne, stomacho\ninimicissima.\nScillarum in medicina albae et feminae nigrae;\nquae candidissima fuerit, utilissima erit. huic aridis tunicis\ndireptis quod relicum e vivo est, consectum suspenditur\n\n\n\nlino modicis intervallis. postea arida frusta in cadum\naceti quam asperrimi pendentia inmerguntur, ita ne ulla\nparte vas contingant. *gypso deinde oblitus cadus ponitur\nsub tegulis totius diei solem accipientibus. *hoc fit ante\nsolstitium, diebus XLVIII*. post eum numerum dierum tollitur\nvas, scilla eximitur, acetum transfunditur. hoc clariorem\noculorum aciem facit, salutare est stomachi, laterum\ndoloribus ieiunis sumptum. sed tanta vis est, ut\navidius haustum exstinctae animae momento aliquo speciem\npraebeat. prodest et gingivis et dentibus vel per se\ncommanducata. taenias et reliqua ventris animalia pellit\nex aceto et melle sumpta. linguae quoque recens subiecta\npraestat, ne hydropici sitiant. coquitur pluribus modis\n: in olla, quae coiciatur in clibanum aut furnum, vel\nadipe aut luto inlita, vel frustatim in patinis. et cruda\nsiccatur, deinde conciditur coquiturque in aceto, cum serpentium\nictibus inponitur. tosta quoque purgatur et medium\neius iterum in aqua coquitur. usus sic coctae ad\nhydropicos, ad urinam ciendam tribus obolis cum melle\net aceto potae, item splenicos et stomachicos, si non sentiant\nulcus, quibus innatet cibus, ad tormina, regios morbos\n, tussim veterem cum suspirio. discutit et foliis strumas\nquadrinis diebus soluta, furfures capitis et ulcera\nmanantia inlita ex oleo cocta. coquitur et in melle cibi\ngratia, maxime uti concoctionem faciat. sic et interiora\n\n\n\npurgat. rimas pedum sanat in oleo cocta et mixta resinae.\nsemen eius lumborum dolori ex melle inponitur. Pythagoras\nscillam in limine quoque ianuae suspensam contra\nmalorum medicamentorum introitum pollere tradit.\nCeteri bulbi ex aceto et sulpure ulceribus in\nfacie medentur, per se vero triti nervorum contractioni\net ex vino porrigini, cum melle canum morsibus; Erasistrato\nplacet cum pice. idem sanguinem sistere eos tradit\ninlitos cum melle. alii, si e naribus fluat, coriandrum\net farinam adiciunt. Theodorus et lichenas ex aceto\nbulbis curat, erumpentia in capite cum vino austero aut\novo. et bulbos epiphoris idem inlinit et siccae lippitudini\nmedia eorum. vitia, quae sunt in facie, rubentes\nmaxime in sole inliti cum melle et nitro emendant, lentiginem\ncum vino aut cum aceto. vulneribus quoque mire\nprosunt per se aut, ut Damion, ex mulso, si quinto die\nsolvantur. iisdem et auriculas fractas curat et testium\npituitas; in articulorum doloribus miscet et farinam. in\nvino cocti inliti ventri duritiam praecordiorum emolliunt.\ndysintericis in vino ex aqua caelesti temperate dantur,\nad convulsa intus cum silphio pilulis fabae magnitudine.\nad sudorem tusi inlinuntur. nervis utiles, ideo et paralyticis\ndantur.luxata in pedibus, qui sunt rufi ex iis, citissime\n\n\n\nsanant cum melle et sale. venerem maxime Megarici\nstimulant, hortensii partum cum sapa aut passo sumpti,\nsilvestres interaneorum plagas et vitia cum silphio pilulis\ndevoratis sedant. illorum semen contra phalangia bibitur\nin vino. ipsi ex aceto inlinuntur contra serpentium ictus.\nsemen antiqui bibendum insanientibus dabant. flos bulborum\ntritus crurum maculas varietatesque igni factas emendat\n. Diocles hebetari oculos ab his putat. elixos assis\nminus utiles esse adicit et difficile concoqui ex vi uniuscuiusque\nnaturae.\nBolbinen Graeci vocant herbam porraceis foliis,\nrubicundo bulbo. haec traditur vulneribus mire utilis,\ndumtaxat recentibus. bulbus, quem vomitorium vocant ab\neffectu, folia habet nigra, ceteris longiora.\nInter utilissimos stomacho cibos asparagi\ntraduntur. cumino quidem addito inflationes stomachi colique\ndiscutiunt, iidem oculis claritatem adferunt, ventrem\nleniter molliunt, pectoris et spinae doloribus intestinorumque\nvitiis prosunt, vino, cum coquuntur, addito. ad lumborum\net renium dolores semen obolorum trium pondere,\npari cumini bibitur. venerem stimulant, urinam cient utilissime\n, praeterquam vesica exulcerata, radice quoque plurimorum\npraedicatione. trita et in vino albo pota calculos\nquoque exturbat, lumborum et renium dolores sedat. quidam\n\n\n\net ad vulvae dolorem radicem cum vino dulci propinant\n. eadem in aceto decocta contra elephantiasim proficit\n. asparago trito ex oleo perunctum pungi ab apibus\nnegant.\nSilvestrem asparagum aliqui Libycum vocant, Attici\norminum. huius ad supra dicta omnia efficacior vis, et\ncandidiori maior. morbum regium extenuant. veneris causa\naquam eorum decoctam bibi iubent ad heminam. idem et\nsemen valet cum aneto ternis utriusque obolis. datur et\nad serpentium ictus sucus decoctus; radix miscetur radici\nmarathri inter efficacissima auxilia. si sanguis per urinam\nreddatur, semen et asparagi et apii et cumini ternis\nobolis in vini cyathis duobus Chrysippus dari iubet.\nset id hydropicis contrarium esse, quamvis urinam moveat,\ndocet, item veneri, vesicae quoque nisi decoctum; quae\naqua si canibus detur, occidi eos. in vino decoctae radicis\nsucum, si ore contineatur, dentibus mederi.\nApio gratia in volgo est. namque rami lactis\npotionibus per rura innatant et in condimentis peculiarem\ngratiam habent. praeterea oculis inlitum cum melle,\nita ut subinde foveantur ferventi suco decocti, aliisque\nmembrorum epiphoris per se tritum aut cum pane vel\npolenta inpositum mire auxiliatur. pisces quoque, si aegrotent\nin piscinis, apio viridi recreantur. verum apud eruditos\nnon aliud erutum terra in maiore sententiarum\nvarietate est. distinguitur sexu. Chrysippus feminam\n\n\n\nesse dicit crispioribus foliis et duris, crasso caule, sapore\nacri et fervido; Dionysius... nigriorem, brevem, radicis\n..., vermiculos gignentem; ambo neutrum ad cibos\nadmittendum, immo omnino nefas, namque id defunctorum\nepulis feralibus dicatum esse—visus quoque claritati inimicum\n—[caule feminae vermiculos gigni] ideoque eos, qui\nederint, sterilescere, mares feminasve; in puerperiis vero\nab eo cibo comitiales fieri qui ubera hauriant; innocentiorem\ntamen esse marem. eaque causa est, ne inter nefastos\nfrutex damnetur. mammarum duritiam inpositis foliis\nemollit. suaviores aquas potui incoctum praestat.\nsuco maxime radicis cum vino lumborum dolores mitigat,\neodem iure instillato gravitatem aurium. semine urinam\nciet, menstrua ac secundas partus et si foveantur semine\ndecocto. suggillata reddit colori cum ovi albo inlitum.\nat ex aqua coctum potumque renibus medetur, in frigida\ntritum oris ulceribus. semen cum vino vel radix cum\nvetere vino vesicae calculos frangunt. semen datur et arquatis\nex vino albo.\nApiastrum Hyginus quidem melissophyllum appellat\n, sed in confessa damnatione est venenatum in Sardinia.\ncontexenda enim sunt omnia ex eodem nomine apud Graecos\npendentia.\nOlusatrum, quod hipposelinum vocant, adversatur\nscorpionibus. poto semine torminibus et interaneis medetur\n; item difficultatibus urinae semen eius decoctum ex\nmulso potum. radix in vino decocta calculos pellit et\nlumborum ac lateris dolores. canis rabiosi morsibus potum\net inlitum medetur. sucus eius algentes calefacit potus.\nquartum genus ex eodem aliqui faciunt oreoselinum, pal-\nmum alto frutice recto, semine cumino simili, urinae et\nmenstruis efficax. heleoselino vis privata contra araneos;\neo et oreoselino feminae purgantur e vino.\nAlio genere petroselinum quidam appellant\nin saxis natum, praecipuum ad vomicas, coclearibus binis\nsuci additis in cyathum marrubii suci atque ita calidae\naquae tribus cyathis. adiecere quidam buselinum, differens\nbrevitate caulis a sativo et radicis colore rufo, eiusdem\neffectus, praevalere contra serpentes potu et inlitu.\nOcimum quoque Chrysippus graviter increpuit\ninutile stomacho, urinae, oculorum quoque claritati, praeterea\ninsaniam facere et lethargos et iocineris vitia, ideoque\ncapras id aspernari, hominibus quoque fugiendum censens\n. addunt quidam tritum, si operiatur lapide, scorpionem\ngignere, commanducatum et in sole positum vermes; Afri\nvero, si eo die feriatur quispiam a scorpione, quo ederit\n\n\n\nocimum, non posse servari. quin immo tradunt aliqui,\nmanipulo ocimi cum cancris x marinis vel fluviatilibus\ntrito convenire ad id scorpiones ex proximo omnes. Diodorus\nin empiricis etiam pediculos facere ocimi cibum.\nsecuta aetas acriter defendit, nam id esse capras, nec\ncuiquam mentem motam, et scorpionum terrestrium ictibus\nmarinorumque veneis mederi ex vino addito aceti\nexiguo. usu quoque conpertum deficientibus ex aceto odoratu\nsalutare esse, item lethargicis et inflammatis refrigeration\ne, inlitum capitis doloribus cum rosaceo aut myrteo\net aceto, item oculorum epiphoris inpositum ex vino. stomacho\nquoque utile, inflationes ructu dissolvere ex aceto\nsumptum, alvum sistere inpositum, urinam ciere; sic et\nmorbo regio et hydropicis prodesse, etiam in choleris destillationes\nstomachi inhiberi. ergo etiam coeliacis Philistio\ndedit et coctum dysintericis, et contra.... Plistonicu\ns, aliqui et in tenesmo et sanguinem excreantibus\nin vino, duritia quoque praecordiorum. inlinitur mammis\nexinanitque lactis proventum. auribus utilissimum infantium\n\n\n\n, praecipue cum adipe anserino. semen tritum et\nhaustum naribus sternumentacompescit et destillationes\nquoque capitis inlitum, vulvas purgat in cibo ex aceto.\nverrucas mixto atramento sutorio tollit. venerem stimulat,\nideo etiam equis asinisque admissurae tempore ingeritur.\nSilvestri ocimo vis efficacior ad eadem omnia,\npeculiaris ad vitia, quae vomitionibus crebris contrahuntur\n, vomicasque volvae, contra bestiarum morsus e vino\nradice efficacissima.\nErucae semen scorpionum venenis et muris aranei\nmedetur, bestiolas omnes innascentes corpori arcet,\nvitia cutis in facie cum melle inlitum, lentigines ex aceto,\ncicatrices nigras reducit ad candorem cum felle bubulo.\naiunt verbera subituris potum ex vino duritiam quandam\ncontra ea sensus induere. in condiendis opsoniis tanta\nest suavitas, ut Graeci euzomon appellaverint. putant, subtrita\neruca si foveantur oculi, claritatem restitui,... tussim\ninfantium sedari. radix eius in aqua decocta fracta\nossa extrahit...—nam de venere stimulanda diximus—\ntria folia silvestris erucae sinistra manu decerpta et trita\nin aqua mulsa si bibantur.\nE contrario nasturtium venerem inhibet, animum\nexacuit, ut diximus. duo eius genera. alvum purgat,\ndetrahit bilem potum X??? pondere in aquae VII, strumis\ncum lomento inlitum opertumque brassica praeclare\nmedetur. alterum est nigrius, quod capitis vitia purgat\n[visum compurgat], commotas mentes sedat ex aceto sumptum\n, lienem ex vino potum vel cum fico sumptum, tussim\n, ex melle si cotidie ieiuni sumant. semen ex vino\nomnia intestinorum animalia pellit, efficacius addito mentastro\n. prodest et contra suspiria et tussim cum origano\net vino dulci, pectoris doloribus decoctum in lacte caprino.\npanos discutit cum pice extrahitque corpori aculeos et\nmaculas inlitum ex aceto; contra carcinomata adicitur ovorum\nalbum. et lienibus inlinitur ex aceto, infantibus vero\ne melle utilissime. Sextius adicit ustum serpentes fugare,\nscorpionibus resistere, capitis dolores contrito, alopecias\nemendari addito sinapi, gravitatem aurium trito inposito\nauribus cum fico, dentium dolores infuso in aures suco,\n\n\n\nporriginem et ulcera capitis cum adipe anserino. furunculos\nconcoquit cum fermento. carbunculos ad suppurationem\nperducit et rumpit, phagedaenas ulcerum expurgat\ncum melle. coxendicibus et lumbis cum polenta ex aceto\ninlinitur, item licheni, unguibus scabris, quippe natura eius\ncaustica est. optimum autem Babylonium; silvestri ad\nomnia ea effectus maior.\nIn praecipuis autem medicaminibus ruta est.\nlatiora sativae folia, rami fruticosiores; silvestris horrida\nad effectum est et ad omnia acrior. sucus exprimitur tunsae\naspersa modice aqua et in pyxide Cypria adservatur.\nhic copiosior datus veneni noxiam obtinet, in Macedonia\nmaxime iuxta flumen Aliacmonem; mirumque, cicutae suco\nextinguitur: adeo etiam venenorum venena sunt. cicutae\nsucus prodest et manibus colligentium rutam. cetero inter\nprima miscetur antidotis, praecipueque Galatica; quaecumque\nautem ruta et per se pro antidoto valet foliis tritis\nex vino sumptis, contra aconitum maxime et viscum, item\nfungos sive in potu detur sive in cibo; simili modo contra\nserpentium ictus, utpote cum mustelae dimicaturae cum\nhis rutam prius edendo muniant se. valent et contra\nscorpionum et contra araneorum, apium, crabronum, vesparum\naculeos et cantharidas ac salamandras canisve rabiosi\n\n\n\nmorsus. acetabuli mensura sucus e vino bibitur, et folia\ntrita vel commanducata inponuntur cum melle ac sale vel\ncum aceto et pice decocta. suco perunctos, etiam habentes\nnegant feriri ab his maleficis, serpentesque, si uratur ruta,\nnidorem fugere. efficacissima tamen est silvestris radix cum\nvino sumpta; eandem adiciunt efficaciorem esse sub diu\npotam.\nPythagoras et in hac marem minoribus herbaceique\ncoloris foliis a femina discrevit, et eam laetioribus foliis\net colore. idem oculis noxiam putavit; falsum, quoniam\nscalptores et pictores hoc cibo utuntur oculorum causa\ncum pane vel nasturtio, caprae quoque silvestres propter\nvisum, ut aiunt. multi suco eius cum melle Attico inuncti\ndiscusserunt caligines vel cum lacte mulieris puerum\nenixae vel puro suco angulis oculorum tactis. epiphoras\ncum polenta inposita lenit; item capitis dolores pota cum\nvino aut cum aceto et rosaceo inlita, si vero sit cephalaea\n, cum farina hordeacia et aceto. eadem cruditates\ndiscutit, mox et inflationes, dolores stomachi veteres. vulvas\naperit corrigitque conversas inlita in melle toto ventre\net pectore; hydropicis cum fico et decocta ad dimidias\npartes potaque ex vino. sic bibitur et ad pectoris dolores\nlaterumque et lumborum, tusses, suspiria, pulmonum,\niocinerum, renium vitia, horrores frigidos, crapulae gravedines\n\n\n\n. decocuntur folia poturis; et in cibo vel cruda vel\ndecoctaaut condita prodest; item torminibus in hysopo\ndecocta et cum vino pota. sic et sanguinem sistit interiorem\net narium indita iis; sic et conlutis dentibus prodest\n. auribus quoque in dolore sucus infunditur, custodito\nut diximus, modo in silvestri, contra tarditatem vero sonitusque\ncum rosaceo vel cum laureo oleo aut cum vino\net melle. sucus et phreneticis ex aceto tritae instillatur\nin tempora et cerebrum. adiecerunt aliqui et serpyllum\net laurum, inlinentes capita et colla. dederunt et lethargicis\nex aceto olfaciendum et comitialibus bibendum decoctae\nsucum in cyathis IIII; ante accessiones, quarum\nfrigus intolerabile est, alsiosisque et crudam in cibo. urinam\nquoque vel cruentam pellit, feminarum etiam purgationes\nsecundasque et iam emortuos partus, ut Hippocrati\nvidetur, ex vino dulci nigro pota. itaque inlitam\net vulvarum causa et suffire iubet. Diodes et cardiacis\ninponit ex aceto et melle cum farina hordeacia et contra\nileum decocta farina in oleo velleribus collecta. multi\nvero et contra purulentas excreationes siccae drachmas\n\n\n\nduas, sulpuris unam et dimidiam sumi censent, et contra\ncruentas ramos III decoctos in vino. datur et dysintericis\ncum caseo in vino contrita. dederunt et cum bitumine\ninfriatam potioni propter anhelitum, ex alto lapsis seminis\nIII uncias olei libra vinique sextario. inlinitur cum oleo\ncoctis foliis partibus, quas frigus adusserit. si urinam\nmovet, ut Hippocrati videtur, mirum est, quosdam dare\nvelut inhibentem potui contra incontinentiam urinae. psoras\net lepras cum melle et alumine inlita emendat, item\nvitiligines, verrucas, strumas et similia cum trychno et\nadipe suillo ac taurino sebo, ignem sacrum ex aceto et\noleo vel psimithio, carbunculum ex aceto; nonnulli laserpicium\nuna inlini iubent, sine quo epinyctidas pusulas\ncurant. inponunt et mammis turgentibus decoctam et\npituitae eruptionibus cum cera, testium vero epiphoris\ncum ramis lauri teneris, adeo peculiari in visceribus his\neffectu, ut silvestri ruta cum axungia vetere inlitos ramices\nsanari prodant, fracta quoque membra semine trito\ncum cera inposito. radix rutae sanguinem oculis suffusum\net toto corpore cicatrices aut maculas inlita emendat. ex\nreliquis, quae traduntur, mirum est, cum ferventem rutae\nnaturam esse conveniat, fasciculum eius in rosaceo decoctum\naddita aloes uncia perunctis sudorem reprimere, itemque\ngenerationem inpediri hoc cibo. ideo in profluvio\ngenitali datur et venerem crebro per somnia imaginantibus\n. praecavendum est gravidis abstineant hoc cibo, necari\n\n\n\nenim partus invenio. eadem ex omnibus satis quadripedum\nquoque morbis in maximo usu est, sive difficile\nspirantibus sive contra maleficorum animalium ictus, infusa\nper nares ex vino aut, si sanguisugam hauserint, ex\naceto et quocumque in simili morborum genere, ut in\nhomine, temperata.\nMentastrum silvestris menta est, differens\nspecie foliorum, quae stunt figura ocimi, pulei odore, propter\nquod quidam silvestre puleium vocant. his commanducatis\net inpositis sanari elephantiasin Magni Pompei\naetate fortuito cuiusdam experimento, propter pudorem\nfacie inlita, conpertum est. eadem inlinuntur bibunturque\nadversus serpentium ictus drachmis duabus in vini cyathis\nduobus, adversus scorpionum cum sale, oleo, aceto, item\nadversus scolopendras ius decocti. adversus omnia venena\nservantur folia arida ad farinae modum. substratum vel\naccensum fugat etiam scorpiones. potum feminas purgat,\nsed partus necat. ruptis, convulsis, orthopnoicis, torminibus\n, choleris efficacissimum, item lumbis, podagris inpositum\n. sucus auribus verminosis instillatur. in regio morbo\nbibitur, strumis inlinitur, somnia veneris inhibet, taenias\npellit ex aceto potum, contra porriginem ex aceto infunditur\ncapiti in sole.\nMentae ipsius odor animum excitat et sapor aviditatem\nin cibis, ideo embammatum mixturae familiaris.\nipsa acescere aut coire densarique lac non patitur; quare\nlactis potionibus additur, et his, qui coagulati potu strangulentur\n, data in aqua aut mulso. eadem vi resistere et\ngenerationi creditur cohibendo genitalia densari. aeque\nmaribus ac feminis sistit sanguinem et purgationes feminarum\ninhibet, cum amylo ex aqua pota coeliacorum impetus\n. exulcerationem et vomicas vulvae curant illita, iocinerum\nvitia ternis obolis ex mulso datis, item sanguinem\nexcreantibus in sorbitione. ulcera in capite infantium mire\nsanat, arterias umidas siccat, siccas adstringit, pituitas\ncorruptas purgat in mulso et aqua. voci suco utilis, sub\ncertamine dumtaxat, qui et gargarizatur uva tumente adiecta\nruta et coriandro ex lacte; utilis et contra tonsillas\ncum alumine, linguae asperae cum melle et convulsis intus\nper se vitiisque pulmonis. singultus et vomitiones\nsistit cum suco granati, ut Democritus monstrat. recentis\nsucus narium vitia spiritu subductus emendat; ipsa\n\n\n\ntrita choleras, in aceto quidem pota, sanguinis fluctiones\nintus, ileum etiam inposita cum polenta et si mammae\ntendantur. inlinitur et temporibus in capitis dolore, sumitur\net contra scolopendras et scorpiones marinos et ad\nserpentes. epiphoris inlinitur et omnibus in capite eruptionibus\n, item sedis vitiis. intertrigines quoque, vel si\nteneatur tantum, prohibet. auribus instillatur cum mulso.\naiunt et lieni mederi eam in horto gustatam ita, ne vellatur\n, si is, qui mordeat, dicat se lieni mederi, per dies\nVIII; aridae quoque farinam tribus digitis adprehensam\net stomachi dolorem sedare in aqua et similiter aspersa\npotione ventris animalia expellere.\nMagna societas cum hac ad recreandos defectos\nanimo puleio, cum surculis suis in ampullas vitreas aceti\nutrisque deiectis. qua de causa dignior e puleio corona\nVarroni quam e rosa cubiculis nostris pronuntiata est;\nnam et capitis dolores inposita dicitur levare, quin et\nolfactu capita tueri contra frigorum aestusque iniuriam et\nab siti traditur, neque aestuare eos, qui duos e puleio\nsurculos inpositos auribus in sole habeant. inlinitur etiam\nin doloribus cum polenta et aceto, femina efficacius. est\nautem haec flore purpureo, mas candidum habet. item nausias\ncum sale et polenta in frigida aqua pota inhibet; sic\net pectoris dolorem, stomachi autem ex aqua. item rosiones\n\nsistit et vomitiones cum aceto et polenta, alvum solvit\nex sale et aceto et polenta. intestinorum vitia melle\ndecocta et nitro sanat, urinam pellit ex vino et, si Ammineum\nsit, et calculos et interiores omnes dolores. ex\nmelle et aceto sedat menstrua et secundas, vulvas conversas\ncorrigit, defunctos partus eicit. semen obmutescentibus\nolfactu admovetur. comitialibus in aceto cyathi mensura\ndatur. si aquae insalubres bibendae sint, tritum\naspergitur. lassitudines corporis, si omnino tractetur, minuit\n, nervorum causa et in contractione cum sale et aceto,\ne melle infricatur in opisthotono. bibitur ad serpentium\nictus decoctum, ad scorpionum in vino tritum, maxime\nquod in siccis nascitur. ad oris exulcerationes, ad tussim\nefficax habetur. flos recentis incensus pulices necat odore.\nXenocrates pulei ramum lana involutum in tertianis ante\naccessionem olfactandum dari aut stragulis subici et ita\ncollocari aegrum inter remedia tradit.\nSilvestri ad eadem vis efficacior. simile est origano\n, minoribus foliis quam sativum, et a quibusdam dictamnos\nvocatur. gustatum a pecore caprisque balatum\nconcitat, unde quidam Graeci ittera mutata blechonem\nvocaverunt. natura tam fervens est, ut inlitas partes exulceret\n\n\n\n. tuso in perfrictione fricari ante balinea convenit\net ante accessionum horrorem. convolsis et torminibus,\npodagris mire prodest, spasticis cum melle et sale bibendum\ndatur, pulmonum vitia excreabilia facit. ad lienem\ncum sale utile est et vesicae et suspiriis et inflationibus;\ndecoctum suco aequaliter et vulvas corrigit et contra scolopendram\nterrestrem vel marinam, item scorpiones valet\nprivatimque contra hominis morsum. radix contra increscentia\nulcera recens potentissima, arida vero cicatricibus\ndecorem adfert.\nItem puleio est nepetaeque societas. decocta in\naqua ad tertias discutiunt frigora [mulierumque menstruis\nprodest] et aestate sedant calores. nepeta quoque vires\ncontra serpentes habet; fumum ex ea nidoremque fugiunt,\nquin et substernere in metu eo dormituris utile est. tusa\naegilopis inponitur et capitis doloribus recens cum tertia\nparte panis temperata aceto inlinitur. sucus eius instillatus\nnaribus supinis profluvium sanguinis sistit; item radix\n, quae cum myrti semine in passo tepido gargarizata\nanginis medetur.\nCuminum est et silvestre, praetenue, quaternis\naut quinis foliis veluti serratis, sed ut sativo magnus usus,\nin stomachi praecipue remediis. discutit pituitas, inflationes\ntritum et cum pane sumptum vel potum ex aqua\n\n\n\nvinoque, tormina quoque et intestinorum dolores. verumtamen\nomne pallorem gignit bibentibus. ita certe ferunt\nPorci Latronis, clari inter magistros dicendi, adsectatores\nsimilitudinem coloris studiis contracti imitatos, et paulo\nante Iulium Vindicem, adsertorem illum a Nerone libertatis\n, captationi testamenti sic lenocinatum. narium sanguinem\npastillis inditum vel ex aceto recens sistit , et oculorum\nepiphoris per se inpositum, tumentibus cum melle\nprodest. infantibus inponi in ventre satis est. morbo regio\nin vino albo a balineis datur;\n... is Aethiopicum\nmaxime in posca et in ecligmate cum melle. Africano privatim\nurinae incontinentiam cohiberi putant. sativum datur\nad iocineris vitia tostum tritum in aceto, item ad\nvertiginem, iis vero, quos acrior urina mordeat, in dulci\ntritum, ad vulvarum vitia in vino praeterque inpositis\nvellere foliis, testium tumoribus tostum tritumque cum\nmelle aut cum rosaceo et cera. silvestre ad omnia eadem\nefficacius, praeterea ad serpentes cum oleo, ad scorpiones,\nscolopendras. sistit et vomitionem nausiasque ex vino quantum\nadprehenderint tres digiti. propter colum quoque\nbibitur inliniturque in penicillo fervens, adprimitur fasciis.\nstrangulationes vulvae potum in vino aperit tribus drachmis\nin tribus cyathis vini. auribus instillatur ad sonitus\natque tinnitus cum sebo vitulino vel melle. suggillatis inlinitur\ncum melle et uva passa et aceto, lentigini nigrae ex aceto.\nEst cumino simillimum quod Graeci vocant ami.\nquidam vero Aethiopicum cuminum id esse existimant.\nHippocrates regium appellavit, videlicet quia efficacius\nAegyptio iudicavit. plerique alterius naturae in totum\nputant, quoniam sit exilius et candidius. similis autem et\nhuic usus. namque et panibus Alexandrinis subditur et\ncondimentis interponitur. inflationes et tormina discutit,\nurinas et menstrua ciet, suggillata oculorum, epiphoras\nmitigat, cum lini semine scorpionum ictus in vino potum\ndrachmis duabus privatimque cerastarum cum pari portione\nmyrrae. colorem quoque bibentium similiter mutat\nin pallorem. suffitum cum uva passa aut resina vulvam\npurgat. tradunt facilius concipere eas, quae odorentur id\nper coitum.\nDe cappari satis diximus inter peregrinos frutices.\nnon utendum transmarino, innocentius est Italicum.\nferunt eos, qui cotidie id edint, paralysi non periclitari\nnec lienis doloribus. radix eius vitiligines albas tollit, si\ntrita in sole fricentur. splenicis prodest in vino potus\nradicis cortex duabus drachmis, dempto balinearum usu,\nferuntque xxxv diebus per urinam et alvum totum lienem\nemitti. bibitur in lumborum doloribus ac paralysi.\ndentium dolores sedat tritum ex aceto vel semen decoctum\n\n\n\nvel manducata radix. infunditur et aurium dolori decoctum\noleo. ulcera, quae phagedaenas vocant, folia et radix\nrecens cum melle sanant. sic et strumas discutit radix,\nparotidas vermiculosque cocta in aqua. iocineris doloribus\ntusa cum farina hordeacia inponitur. vesicae quoque malis\nmedetur. dant et ad taenias in aceto et melle. oris exulcerationes\nin aceto decocta tollit. stomacho inutile esse\ninter auctores convenit.\nLigusticum—aliqui panaces vocant—stomacho\nutile est, item convolsionibus, inflationibus. sunt qui et\ncunilam bubulam appellaverint, uti diximus, falso.\nCunilae praeter sativam plura sunt in medicina\ngenera. quae bubula appellatur, semen pulei habet,\nutile ad vulnera commanducatum inpositum, ut quinto\npost die solvatur. et contra serpentes in vino bibitur ac\ntritum plagae inponitur. vulnera ab his facta perfricant,\nitem testudines cum serpentibus pugnaturae; quidamque\nin hoc usu panaceam vocant. sedat et tumores et virilium\nmala sicca vel foliis tritis, in omni usu mire congruens\nvino.\nEst alia cunila, gallinacea appellata nostris, Graecis\noriganum Heracleoticum. prodest oculis trita addito\nsale; tussim quoque emendat et iocinerum vitia, laterum\n\n\n\ndolores cum farina, oleo et aceto sorbitione temperata,\npraecipue vero serpentium morsus.\nTertium genus est eius, quae a Graecis mascula,\na nostris cunilago vocatur, odoris foedi, radicis lignosae,\nfolio aspero. vires eius vehementissimas in omnibus generibus\nearum tradunt; manipulo quoque eius abiecto omnes\ne tota domo blattas convenire ad earn, privatim adversus\nscorpiones ex posca pollere, foliis tribus ex oleo peruncto\nhomine fugari serpentes.\nE contrario quae mollis vocatur, pilosioribus ramis\net aculeatis, trita mellis odorem habet, digitis tactu\neius cohaerescentibus, altera turis, quam libanotida appellavimus.\nmedetur utraque contra serpentes ex vino vel\naceto, pulices etiam contritae cum aqua sparsae necant.\nSativa quoque suos usus habet. sucus eius cum\nrosaceo auriculas iuvat, ipsa ad ictus bibitur. fit ex ea\nmontana, serpyllo similis, efficax contra serpentes. urinam\nmovet, purgat a partu mulieres. concoctionem mire adiuvat\net aviditatem ad cibos utraque vel in cruditate ieiunis\nin potione aspersa; luxatis quoque utilis, contra vesparum\net similes ictus ex farina hordeacia et posca utilissima.\nlibanotidis alia genera suis locis dicentur.\nPiperitis, quam et siliquastrum appellavimus,\n\ncontra morbos comitiales bibitur. Castor et aliter demonstrabat\n: caule rubro et longo, densis geniculis, foliis\nlauri, semine albo, tenui, gustu piperis, utilem gingivis,\ndentibus, oris suavitati et ructibus.\nOriganum, quod vi saporem cunilae aemulatur,\nut diximus, plura genera in medicina habet. onitin\nalii prasion appellant, non dissimile hysopo. privatim eius\nusus contra rosiones stomachi in tepida aqua et contra\ncruditates, araneos scorpionesque in vino albo, luxata et\nincussa in aceto et oleo et lana.\nTragoriganum similius est serpyllo silvestri. urinam\nciet, tumores discutit, contra viscum potum viperaeque\nictum efficacissimum, stomacho acida ructanti et praecordiis\n. tussientibus quoque cum melle datur et pleuriticis\net peripneumonicis.\nHeraclium quoque tria genera habet: nigrius latioribus\nfoliis, glutinosum, alterum exilioribus, mollius,\nsampsucho non dissimile, quod aliqui prasion vocare malunt\n. tertium est inter haec medium, set minus quam\ncetera efficax. optimum autem Creticum, nam et iucunde\nolet, proximum Zmyrnaeum durius, Heracleoticum ad potum\nutilius, quod onitin vocant. communis autem usus serpentes\n\n\n\nfugare, percussis esui dari et decoctum potui, urinam\nciere, ruptis, convolsis mederi cum panacis radice,\nhydropicis cum fico aut cum hysopo acetabuli mensuris\ndecoctum ad sextam; item ad scabiem, pruriginem, psoras\nin descensione balinearum. sucus auribus infunditur\ncum lacte mulieris. tonsillis quoque et uvis medetur, capitis\nulceribus. venena opii et gypsi extinguit decoctum,\nsi cum cinere e vino bibatur. alvum mollit acetabuli\nmensura, suggillatis inlinitur, item dentium dolori, quibus\net candorem facit, cum melle et nitro. sanguinem narium\nsistit. ad parotidas decoquitur cum hordeacia farina, ad\narterias asperas cum galla et melle teritur, ad lienem folia\ncum melle et sale. crassiores pituitas et nigras extenuat\ncoctum cum aceto et sale sumptum paulatim. regio morbo\ntritum cum oleo in nares infunditur. lassi perunguuntur\nex eo ita, ne venter attingatur. epinyctidas cum pice sanat\n, furunculos aperit cum fico tosta, strumas cum oleo\net aceto et farina hordeacia, lateris dolores cum fico inlitum\n, fluctiones sanguinis in genitalibus tusum ex aceto\ninlitum, reliquias purgationum a partu.\nLepidium inter urentia intellegitur. sic et in facie\ncutem emendat exulcerando, ut tamen cera et rosaceo\nfacile sanetur. sic et lepras et psoras tollit semper facile\net cicatricum ulcera. tradunt in dolore dentium adalligatum\nbracchio, qua doleat, convertere dolorem.\nGit ex Graecis alii melanthium, alii melaspermon\nvocant. optimum quam excitatissimi odoris et quam nigerrimum\n. medetur serpentium plagis et scorpionum; inlini\nex aceto ac melle reperio incensoque serpentes fugari.\nbibitur drachma una et contra araneos. destillationem\nnarium discutit tusum in linteolo olefactum, capitis dolores\ninlitum ex aceto, et infusum naribus cum irino oculorum\nepiphoras et tumores, dentium dolores coctum cum\naceto, ulcera oris tritum aut commanducatum; item lepras\net lentigines ex aceto, difficultates spirandi addito nitro\npotum, duritias tumoresque veteres et suppurationes inlitum\n. lacte mulierum auget aliquot continuis diebus sumptur\n. colligitur sucus eius ut hyoscyami similiterque largior\nvenenum est, quod miremur, cum semen gratissime\npanes etiam condiat. oculos quoque purgat, urinam et\nmenses ciet. quin immo linteolo deligatis tantum granis\nxxx secundas trahi reperio. aiunt et clavis in pedibus\nmederi tritum in urina, culices suffitu necare, item\nmuscas.\nEt anesum adversus scorpiones ex vino habetur,\nPythagorae inter pauca laudatum sive crudum sive decoctum\n; item viride aridumve omnibus, quae condiuntur\nquaeque intinguntur , desideratum, panis etiam crustis inferioribus\nsubditum. saccis quoque additum cum amaris\nnucibus vina commendat. quin ipsum oris halitum iucundiorem\nfacit faetoremque tollit manducatum matutinis cum\nzmyrnio et melle exiguo, mox vino collutum. vultum\n\n\n\niuniorem praestat. insomnia levat suspensum in pulvino,\nut dormientes olefaciant. adpetentiam ciborum praestat,\nquando id quoque inter artificia deliciae fecere, ex quo\nlabor desiit cibos poscere. ob has causas quidam anicetum\nid vocavere.\nLaudatissimum est Creticum, proximum Aegyptium.\nhoc ligustici vicem praestat in condimentis. dolores capitis\nlevat suffitum naribus. epiphoris oculorum Euenor\nradicem eius tusam inponit, Iollas ipsum cum croco pari\nmodo et vino, et per se cum polenta ad magnas fluctiones\nextrahendisque si qua in oculos inciderint. narium\nquoque carcinodes consumit inlitum ex aqua. sedat anginas\ncum hysopo ac melle ex aceto gargarizatum, auribus\ninfunditur cum rosaceo, thoracis pituitas purgat tostum\ncum melle sumptum. melius cum acetabulo anesi nuces\namaras L purgatas terere in melle ad tussim; facillime\nvero anesi drachmae tres, papaveris duae miscentur melle\nad fabae magnitudinem et ternae diebus sumuntur. praecipuum\nautem est ad ructus; ideo stomachi inflationibus\net intestinorum torminibus et coeliacis medetur. singultus\net olfactum potumque decoctum inhibet. foliis decoctis\ndigerit cruditates. sucus decocti cum apio olfactus sternumenta\ninhibet. potum somnos conciliat, calculos pellit,\nvomitiones cohibet et praecordiorum tumores, et pectorum\n\n\n\nvitiis, nervis quoque, quibus succinctum est corpus, utilissimum\n. prodest et capitis doloribus instillari sucum cum\noleo decocti. non aliud utilius ventri et intestinis putant;\nideo dysintericis et in tenesmo datur tostum. aliqui addunt\net opium, pilulis in die ternis lupini magnitudine in\nvini cyatho dilutis. Dieuches et ad lumborum dolores\nsuco usus est, semen hydropicis et coeliacis dedit tritum\ncum menta, Euenor radicem et ad renes. Dalion herbarius\nparturientibus ex eo cataplasma inposuit cum apio,\nitem vulvarum dolori deditque bibendum cum aneto parturientibus\n. phreneticis quoque inlinunt vel recens cum\npolenta; sic et infantibus comitiale vitium aut contractiones\nsentientibus. Pythagoras quidem negat corripi vitio\ncomitiali in manu habentes, ideo quam plurimum domi\nserendum; parere quoque facilius olfactantes, et statim a\npartu dandum potui polenta aspersa. Sosimenescontra\nomnes duritias ex aceto usus est eo et contra lassitudines\nin oleo decoquens addito nitro. semine eius poto lassitudinis\nauxilium viatoribus spopondit. Heraclides ad inflationes\nstomachi semen tribus digitis cum castorei obolis\nduobus ex mulso dedit, similiter ad ventris aut intestinorum\ninflationes et orthopnoicis quod ternis digitis prender\net seminis, tantundem hyoscyami cum lacte asinino.\nmulti vomituris acetabula eius et folia lauri decem trita\nin aqua bibenda inter cenam suadent. strangulatus vulvae\n, si manducetur et linatur calidum vel si bibatur cum\ncastoreo in aceto et melle, sedat; vertigines a partu cum\nsemine cucumeris et lini pari mensura ternum digitorum,\nvini albi tribus cyathis discutit. Tlepolemus ad quartanas\nternis digitis seminis anesi et feniculi usus est in\n\n\n\naceto et mellis cyatho uno. lenit articularios morbos\ncum amaris nucibus inlitum. sunt qui et aspidum venenis\nadversari naturam eius putent. urinam ciet, sitim\ncohibet, venerem stimulat, cum vino sudorem leniter praestat\n, vestes quoque a tineis defendit. efficacius semper\nrecens et quo nigrius, stomacho tamen inutile est praeterquam\ninflato.\nAnetum quoque ructus movet et tormina\nsedat, alvum sistit. epiphoris radices inlinuntur ex aqua\nvel vino. singultus cohibet semen fervens olfactu; sumptum\nex aqua sedat cruditates. cinis eius uvam in faucibus\nlevat, oculos et genituram hebetat.\nSacopenium, quod apud nos gignitur, in totum\ntransmarino alienatur. illud enim hammoniaci lacrimae\nsimile sagapenon vocatur. prodest laterum et pectoris doloribus\n, convolsis, tussibus vetustis excreationibusque, praecordiorum\ntumoribus. sanat et vertigines, tremulos, opisthotonicos\n, lienes, lumbos, perfrictiones. datur olfactandum\nex aceto in strangulatu vulvae; ceteris et potui datur et\ncum oleo infricatur. prodest et contra mala medicamenta.\nPapaveris sativi tria diximus genera, et sponte\nnascentis alia promisimus. e sativis albi calix ipse teritur\net e vino bibitur somni causa. semen elephantiasi medetur\n. e nigro papavere sopor gignitur scapo inciso, ut\nDiagoras suadet, cum turgescit, ut lollas, cum deflorescit\n, hora sereni diei tertia, hoc est cum ros in eo exaruerit\n\n\n\n. incidi iubent sub capite et calice, nec in alio\ngenere ipsum inciditur caput. sucus et hic et herbae\ncuiuscumque lana excipitur aut, si exiguus sit, ungue pollicis\n, ut lactucis, et postero die magis, quod inaruit, [papaveris\nvero largus] densatus et in pastillos tritus in umbra\nsiccatur, non vi soporifera modo, verum, si copiosior hauriatur\n, etiam mortifera per somnos. opium vocant. sic\nscimus interemptum P. Licini Caecinae praetorii viri patrem\nin Hispania Bavili, cum valetudo inpetibilis odium\nvitae fecisset; item plerosque alios. qua de causa magna\nconcertatio extitit. Diagoras, Erasistratus in totum\ndamnavere ut mortiferum, infundi vetantes praeterea,\nquoniam visui noceret. addidit Andreas, ideo non protinus\nexcaecari eo, quoniam adulteraretur Alexandriae.\nsed postea usus eius non inprobatus est medicamento nobili\n, quod διὰ κωδυῶν vocant. semine quoque eius trito\nin pastillos e lacte utuntur ad somnum, item ad capitis\ndolores cum rosaceo; cum hoc et aurium dolori instillatur.\npodagris inlinitur cum lacte mulierum—sic et foliis\nipsis utuntur—, item ad ignes sacros et vulnera ex aceto.\nego tamen damnaverim collyriis addi, multoque magis quas\nvocantληξιπυρέτους quasque pepticas et coeliacas. nigrum\ntamen coeliacis in vino datur. sativum omne maius. rotunda\n\n\n\nei capita, at silvestri longa ac pusilla, sed ad omnes\neffectus valentiora. decoquitur et bibitur contra vigilias,\neademque aqua fovent ora. optimum in siccis et ubi raro\npluat. cum capita ipsa et folia decocuntur, sucus meconium\nvocatur, multum opio ignavior. experimentum opii\nest primum in odore—sincerum enim perpeti non est—,\nmox in lucernis, ut pura luceat flamma et ut extinctum\ndemum oleat, quae in fucato non eveniunt. accenditur\nquoque difficilius et crebro extinguitur. est sinceri experimentum\net in aqua, quoniam ut nubecula innatat,\nfictum in pusulas coit. sed maxime mirum est aestivo\nsole deprehendi; sincerum enim sudat et se diluit, done\nsuco recenti simile fiat. Mnesides optime servari putat\nhyoscyami semine adiecto, alii in faba.\nInter sativa et silvestria medium genus,\nquoniam in arvis, sed sponte nasceretur, rhoeam vocavimus\net erraticum. quidam id decerptum protinus cum\ntoto calice mandunt. alvum exinanit. capita quinque decocta\nin vini tribus heminis pota et somnum faciunt.\nSilvestrium unum genus ceratitim vocant, nigrum,\ncubitali altitudine, radice crassa et corticosa, calyculo inflexo\nut corniculo. folia minora et tenuiora quam ceteris\nsilvestribus. semen exile tempestivum est messibus; alvum\npurgat dimidio acetabulo in mulso. folia trita cum oleo\n\n\n\nargema iumentorum sanant. radix acetabuli mensura cocta\nin duobus sextariis ad dimidias datur ad lumborum vitia\net iocineris. carbunculis medentur ex melle folia. quidam\nhoc genus glaucion vocant, alii paralium. nascitur enim\nin adflatu maris aut nitroso loco.\nAlterum e silvestribus genus heraclium vocatur,\nab aliis aphrodes, foliis, si procul intuearis, speciem passerum\npraebentibus, radice in summa terrae cute, semine\nspumeo. ex hoc lina splendorem trahunt. aestate tunditur\nin pila. comitialibus morbis acetabulo seminis in vino albo\n—vomitionem enim facit—, item medicamento, quod\nδιὰ κωδυῶν et arteriace vocatur, utilissimum. fit autem\nhuius papaveris aut cuiuscumque silvestris capitibus cxx\nin aquae caelestis sextariis tribus biduo maceratis in\neademque discoctis, deinde suco siccato iterumque cum\nmelle decocto ad dimidias partes vapore tenui. addidere\npostea drachmas senas croci, hypocisthidis, turis, acaciae\net passi Cretici sextarium. haec ostentatione, simplex\nquidem et antiqua illa salubritas papavere et melle constat.\nTertium genus est tithymalon—mecona vocant,\nlii paralion—folio lini, flore albo, capite magnitudinis\nfabae. colligitur uva florente, siccatur in umbra. semen\npotum purgat alvum dimidio acetabulo in mulso. cuiuscumque\nautem papaveris caput viride vel siccum inlitum\nepiphoras oculorum lenit. opium ex vino meraculo si\nprotinus detur, scorpionum ictibus resistit. aliqui hoc\ntantum nigro tribuunt, si capita eius vel folia terantur.\nEst et porcillaca, quam peplin vocant, non\nmultum sativa efficacior, cuius memorabiles usus traduntur\n: sagittarum venena et serpentium haemorrhoidum et\npresterum restingui pro cibo sumpta et plagis inposita\nextrahi, item hyoscyami pota e passo expresso suco. cum\nipsa non est, semen eius simili effectu prodest. resistit\net aquarum vitiis, capitis dolori ulceribusque in vino tusa\net inposita, reliqua ulcera commanducata cum melle sanat.\nsic et infantium cerebro inponitur umbilicoque prociduo,\nin epiphoris vero omnium fronti temporibusque cum polenta\n, sed ipsis oculis e lacte et melle; eadem, si proci-\ndant oculi, foliis tritis cum corticibus fabae, pusulis cum\npolenta et sale et aceto. ulcera oris tumoremque gingivarum\ncommanducata cruda sedat, item dentium dolores,\n\n\n\ntonsillarum ulcera sucus decoctae; quidam adiecere paulum\nmurrae. nam mobiles dentes stabilit conmanducata [cruda\nsedat] vocemque firmat et sitim arcet. cervicis dolores\ncum galla et lini semine et melle pari mensura sedat,\nmammarum vitia cum melle aut Cimolia crela, salutaris\net suspiriosis semine cum melle hausto. stomachum in\nacetariis sumpta corroborat. ardenti febribus inponitur\ncum polenta, et alias manducata refrigerat etiam intestina.\nvomitiones sistit. dysinteriae et vomicis estur ex aceto\nvel bibitur cum cumino, tenesmis autem cocta. comitialibus\ncibo vel potu prodest, purgationibus mulierum acetabuli\nmensura in sapa, podagris calidis cum sale inlita\net sacro igni. sucus eius potus renes iuvat ac vesicas,\nventris animalia pellit. ad vulnerum dolores ex oleo cum\npolenta inponitur. nervorum duritias emollit. Metrodorus\n, qui ἐπιτομὴν ῥιζοτομουμένων scripsit, purgationibus\na partu dandam censuit. venerem inhibet venerisque\nsomnia. praetorii viri pater est, Hispaniae princeps, quem\nscio propter inpetibiles uvae morbos radicem eius filo\nsuspensam e collo gerere praeterquam in balineis, ita\nliberatum incommodo omni. quin etiam inveni apud auctores\ncaput inlitum ea destillationem anno toto non sentire.\noculos tamen hebetare putatur.\nCoriandrum inter silvestria non invenitur. praecipuum\nesse constat Aegyptium. valet contra serpentium\ngenus unum, quod amphisbaenas vocant, potum inpositumque\n\n\n\n. sanat et alia vulnera, epinyctidas pusulas tritum;\nsic et omnes tumores collectionesque cum melle aut uva\npassa, panos vero ex aceto tritum. seminis grana tria in\ntertianis devorari iubent aliqui ante accessionem vel plura\ninlini fronti. sunt qui et ante solis ortum cervicalibus\nsubici efficaciter putent. vis magna ad refrigerandos ardores\nviridi. ulcera quoque, quae serpunt, sanat cum\nmelle vel uva passa, item testes, ambusta, carbunculos,\naures, cum lacte mulieris epiphoras oculorum, ventris et\nintestinorum fluctiones semen ex aqua potum. bibitur et\nin choleris cum ruta. pellit animalia interaneorum cum\nmali punici suco et oleo semen potum. Xenocrates\ntradit rem miram, si vera est, menstrua contineri uno\ndie, si unum granum biberint feminae, biduo, si duo, et\ntotidem diebus quot grana sumpserint, M. Varro coriandro\nsubtrito et cumino acetoque carnem omnem incorruptam\naestate servari putat.\nAtriplex et silvestre est, accusatum Pythagorae,\ntamquam faceret hydropicos morbosque regios et pallorem,\nconcoqueretur difficillime; ac ne in hortis quidem iuxta\nid nasci quicquam nisi languidum culpavit. addidere\nDionysius et Diodes plurimos gigni ex eo morbos, nec\nnisi mutata saepe aqua coquendum, stomacho contrarium\n\n\n\nesse, lentigines et papulas gignere. miror quare difficulter\nin Italia nasci tradiderit id Solo Smyrnaeus. Hippocrates\nvulvarum vitiis infundit id cum beta. Lycus\nNeapolitanus contra cantharidas bibendum dedit, panos,\nfurunculos incipientes,duritias omnes vel cocto vel crudo\nutiliter inlini putavit,item ignem sacrum cum melle, aceto,\nnitro, similiter podagras. ungues scabros detrahere dicitur\nsine ulcere. sunt qui et morbo regio dent semen\neius cum melle, arterias et tonsillas nitro addito perfricent\n, alvum moveant cocto vel per se vel cum malva aut\nlenticula. concitant et vomitiones. silvestri capillos tingunt\net ad supra scripta utuntur.\nE contrario in magnis laudibus malva est\nutraque et sativa et silvestris. duo genera earum amplitudine\nfolii discernuntur. maiorem Graeci malopen vocant\nin sativis, alteram ab emolliendo ventre dictam putant\nmalachen. at e silvestribus, cui grande folium et radices\nalbae, althaea vocatur, ab excellentia effectus a quibusdam\nplistolochia. omne solum, in quo seruntur, pinguius\nfaciunt. contra omnes aculeatos ictus efficaces, praecipue\nscorpionum, vesparum similiumque et muris aranei. quin\net trita cum oleo qualibet earum peruncti ante vel habentes\n\n\n\neas non feriuntur. folium inpositum scorpionibus\ntorporem adfert. valent et contra psimithi venena. aculeos\nomnes extrahunt inlitae crudae cum aphronitro, potae\nvero decoctae cum radice sua leporis marini venenum\nrestingunt, ut quidam dicunt, si vomatur. de iisdem mira\net alia traduntur, sed maxime, si quis cotidie suci ex\nqualibet earum sorbeat cyathum dimidium, omnibus morbis\ncariturum. ulcera manantia in capite sanant in urina\nputrefactae, lichenas et ulcera oris cum melle; radix decocta\nfurfures capitis et dentium mobilitates. eius, quae\nunum caulem habet, radice circa dentem, qui doleat,\npungunt, donec desinat dolor; eadem strumas et parotidas,\npanos addita hominis saliva purgat citra vulnus. semen\nin vino nigro potum pituita et nauseis liberat. radix\nmammarum vitiis occurrit adalligata in lana nigra, tussim\nin lacte cocta et sorbitionis modo sumpta quinis diebus\nemendat. stomacho inutiles Sextius Niger dicit, Olympias\nThebana abortivas esse cum adipe anseris, aliqui\npurgari feminas foliis earum manus plenae mensura in\noleo et vino sumptis. utique constat parturientes foliis\nsubstratis celerius solvi; protinus a partu revocanda, ne\nvulva sequatur. dant et sucum bibendum parturientibus\nieiunis in vino decoctae hemina. quin et semen adalligant\n\n\n\nracchio genitale non continentium, adeoque veneri nascuntur\n, ut semen unicaulis adspersum curationi feminarum\naviditates augere ad infinitum Xenocrates tradat itemque\ntres radices iuxta adalligatas. tenesmo, dysintericis\nutilissime infundi, item sedis vitiis, vel si foveantur.\nmelancholicis quoque sucus datur cyathis ternis tepidus\net insanientibus quaternis, decoctae comitialibus heminae\nsuci. hic et calculosis et inflatione et torminibus aut\nopisthotonico laborantibus tepidus inlinitur. et sacris ignibus\net ambustis decocta in oleo folia inponuntur, et ad\nvulnerum impetus cruda cum pane. sucus decoctae nervis\nprodest et vesicae et intestinorum rosionibus, vulvas et\ncibo et infusione emollit. alvo sucus decoctae permeatus\nsuaves facit.\nAlthaeae in omnibus supra dictis efficacior radix, praecipue\nconvulsis ruptisque. cocta in aqua alvum sistit, ex\nvino albo strumas et parotidas et mammarum inflammationes\n; et panos in vino folia decocta et inlita tollunt;\neadem arida in lacte decocta quamlibet perniciosae tussi\ncitissime medentur. Hippocrates vulneratis sitientibusque\ndefectu sanguinis radicis decoctae sucum bibendum\n\n\n\ndedit et ipsam vulneribus cum melle et resina, item contusis\n, luxatis, tumentibus; et musculis, nervis, articulis\ninposuit ut supra; spasticis, dysintericis in vino bibendam\ndedit. mirum aquam radice ea addita addensari sub diu\natque glaciescere. efficacior autem quo recentior.\nNec lapathum dissimiles effectus habet. est autem\net silvestre. quod alii oxalida appellant, *nostri vero rumicem\n, alii lapathum canterinum*, sapore sativo proximum,\nfoliis acutis, colore betae candidae, radice minima, * ad\nstrumas cum axungia efficacissimum est; et alterum genus\nfere oxylapathum vocant, sativo [item] similius et acutiore\nfolio ac rubriore, non nisi in palustribus nascens. sunt\nqui et hydrolapathum tradant, in aqua natum, et aliud\nhippolapathum, maius sativo candidiusque ac spissius.\nsilvestria scorpionum ictibus medentur et feriri prohibent\nhabentes. radix aceto decocta, si colluatur sucus, dentibus\nauxiliatur, si vero bibatur, morbo regio. semen\n\n\n\nstomachi inextricabilia vitia sanat. hippolapathi radix et\nprivatim ungues scabros detrahit; dysintericos semen duabus\ndrachmis in vino potum liberat. oxylapathi semen\nlotum in aqua caelesti sanguinem reicientibus adiecta\nacacia lentis magnitudine prodest. praestantissimos pastillos\nfaciunt ex foliis et radice addito nitro et ture exiguo.\nin usu aceto diluunt.\nSed sativum in epiphoris oculorum inlinunt\nfrontibus. radice lichenas et lepras curant, in vino vero\ndecocta strumas et parotidas, set calculos pota e vino et\nlienes inlita, coeliacos aeque et dysintericos et tenesmos;\nex eademque ad omnia efficacious ius lapathi et ructus\nfacit et urinam ciet et caliginem oculorum discutit, item\npruritum corporis in solia balinearum additum aut prius\nipsum inlitum sine oleo. firmat et commanducata radix\ndentes; eadem decocta cum vino sistit alvum, folia solvunt\n. adiecit Solo, ne quid omittamus, bulapathum, radicis\ntantum altitudine differens et egregio ad dysintericos\neffectu potae ex vino.\nSinapi, cuius in sativis tria genera diximus,\nPythagoras principatum habere ex his, quorum in sublime\nvis feratur, iudicavit, quoniam non aliud magis in nares\n\n\n\net cerebrum penetret. ad serpentium ictus et scorpionum\ntritum cum aceto inlinitur; fungorum venena discutit.\ncontra pituitam tenetur in ore, donec liquescat, aut gargarizatur\ncum aqua mulsa. ad dentium dolores manditur\n, ad uvam gargarizatur cum aceto et melle, stomacho\nutilissimum contra omnia vitia, pulmonibus excreationes\nfaciles facit in cibo sumptum; et suspiriosis datur, item\ncomitialibus ter die cum suco cucumerum. sensus atque\nsternutamentis caput purgat, alvum mollit, menstrua et\nurinam ciet. et hydropicis inponitur cum fico et cumino\ntusum ternis partibus. comitiali morbo aut vulvarum conversione\nsuffocatas excitat odore aceto mixto; item lethargicos\n: adicitur tordylon—est autem hoc semen ex seseli\n—et, si vehementior lethargus premat, cruribus aut etiam\ncapiti inlinitur cum fico ex aceto. veteres dolores thoracis,\nlumborum, coxendicum, umerorum et in quacumque parte\nex alto corporis vitia extrahenda sint inlitum caustica vi\nemendat pusulas faciendo, at in magna duritia sine fico\ninpositum aut, si vehementior ustio timeatur, per duplices\npannos. utuntur eo ad alopecias cum rubrica, psoras,\nlepras, phthiriases, tetanicos, opisthotonicos. inungunt\n\n\n\nquoque scabras genas aut caligantes oculos suco cum\nmelle, sucusque tribus modis exprimitur in fictili calescitque\nin eo sole modice. exit et e cauliculo sucus lacteus;\neius gutta, cum induruit, dentium dolori medetur. semen\nac radix, cum inmaduere musto, conteruntur manusque\nplenae mensura sorbentur ad confirmandas fauces, stomachum\n, oculos, caput sensusque omnes, mulierum etiam\nlassitudines, saluberrimo genere medicinae. calculos quoque\ndiscutit potum in aceto. inlinitur et livoribus suggillatisque\ncum melle et adipe anserino aut cera Cypria.\nfit et oleum ex eo semine madefacto in oleo expressoque,\nquo utuntur ad nervorum rigores lumborumque et coxendicum\net perfrictiones.\nSinapis naturaeesse effectusque eosdem habere\ntraditur adarca inter silvestria dicta, in cortice calamorum\nsub ipsa coma nascens.\nMarrubium plerique inter primas herbas commendavere\n, quod Graeci prasion vocant, alii linostrophon,\nnonnulli philopaeda aut philochares, notius quam ut indicandum\n\n\n\nsit. huius folia semenque contrita prosunt contra\nserpentes, pectorum et lateris dolores, tussim veterem.\net iis, qui sanguinem reiecerint, eximie utile, scopis eius\ncum panico aqua decoctis, ut asperitas suci mitigetur.\ninponitur strumis cum adipe. sunt qui viride semen,\nquantum duobus digitis capiant, cum farris pugillo decoctum\naddito exiguo olei et salis sorberi ieiunis ad\ntussim iubeant. alii nihil conparant in eadem causa\nmarrubii et feniculi sucis ad sextarios ternos expressis\ndecoctisque ad sextarios duos, tum addito mellis sextario,\nrursus decocto ad sextarios duos, si coclearii mensura in\ndie sorbeatur in aquae cyatho. virilium vitiis tusum cum\nmelle mire prodest. lichenas purgat ex aceto, ruptis, convulsis\n, spasticis, nervis salutare. potum alvum solvit cum\nsale et aceto, item menstrua et secundas mulierum. arida\nfarina cum melle ad tussim siccam efficacissima est, item\nad gangraenas et pterygia. sucus vero auriculis, ex naribus\net morbo regio minuendaeque bili cum melle prodest,\nitem contra venena inter pauca potens. ipsa herba stomachum\net excreationes pectoris purgat cum iride et\nmelle, urinam ciet, cavenda tamen exulceratae vesicae et\nrenium vitiis. dicitur sucus et claritatem oculorum adiuvare\n. Castor marrubii duo genera tradit, nigrum et, quod\nmagis probat, candidum. in ovum inane sucum addit is\nipsumque ovum infundit cum melle aequis portionibus,\ntepefactum vomicas rumpere, purgare, persanare promittens\n. inlinit etiam vulneribus a cane factis tusum cum\naxungia vetere.\nSerpyllum a serpendo putant dictum, quod in\nsilvestri evenit, in petris maxime; nam sativum non serpit,\nsed ad palmum altitudine increscit. pinguius voluntarium\net candidioribus foliis ramisque. adversus serpentes efficax\n, maxime cenchrim et scolopendras terrestres ac marinas\net scorpiones, decotis ex vino ramis foliisque. fugat\net odore omnes, si uratur, et contra marinorum venena\npraecipue valet. capitis doloribus decoctum in aceto inlinitur\ntemporibus ac fronti cum rosaceo, item phreneticis,\nlethargicis. contra tormina et urinae difficultates, anginas,\nvomitiones drachmis quattuor ex aqua bibitur; ad iocinerum\ndesideria folia obolis quattuor dantur, ad lienem ex\naceto. ad cruentas excreationes teritur in cyathis duobus\naceti et mellis.\nSisymbrium silvestre, quibusdam thymbraeum\nappellatum, pedali non amplius altitudine. quod in riguis\nnascitur, simile nasturtio est, tritumque efficax adversus\naculeata animalia, ut crabrones et similia; quod in sicco,\nodoratum est et inseritur coronis, angustiore folio. sedant\nutraque capitis dolorem, item epiphoras, ut Philinus tradit\n. alii panem addunt, alii per se decocunt in vino. sanat\net epinyctidas cutisque vitia in facie mulierum intra quartum\ndiem noctibus inpositum diebusque detractum. vomitiones\n, singultus, tormina, stomachi dissolutiones cohibet,\n\n\n\nsive in cibo sumptum sive suco poto. non edendum gravidis\nnisi mortuo conceptu, quippe etiam inpositum eicit.\nmovet urinas cum vino potum, silvestre vero et calculos.\nquos vigilare opus sit, excitat infusum capiti cum aceto.\nLini semen cum aliis quidem in usu est, sed et\nper se mulierum cutis vitia emendat in facie, oculorum\naciem suco adiuvat. epiphoras cum ture et aqua aut cum\nmurra ac vino sedat, parotidas cum melle aut adipe aut\ncera, stomachi solutiones inspersum polentae modo, angina\ns in aqua et oleo decoctum et cum aneso inlitum. torretur\n, ut alvum sistat. coeliacis et dysintericis inponitur\nex aceto. ad iocineris dolores estur cum uva passa; ad\nphthisim utilissime e semine fiunt ecligmata. musculorum,\nnervorum, articulorum, cervicium duritias, cerebri membranas\nmitigat farina seminis nitro aut sale aut cinere additis\n. eadem cum fico... etidem concoquit ac maturat;\ncum radice vero cucumeris silvestris extrahit quaecumque\ncorpori inhaereant; sic et fracta ossa. serpere ulcus in\nvino decocta prohibet, eruptiones pituitae cum melle.\n\n\n\nemendat ungues scabros cum pari modo nasturtii, testium\nvitia et ramices cum resina et murra et gangraenas ex\naqua, stomachi dolores cum feno Graeco sextariis utriusque\ndecoctis in aqua mulsa, intestinorum, thoracis perniciosa\nvitia clystere in oleo aut melle.\nBlitum iners videtur ac sine sapore aut acrimonia\nulla, unde convicium feminis apud Menandrum faciunt\nmariti. stomacho inutile est. ventrem adeo turbat,\nut choleram faciat aliquis. dicitur tamen adversus scorpiones\npotum e vino prodesse, clavis pedum inlini, item\nlienibus et temporum dolori ex oleo. Hippocrates menstrua\nsisti eo cibo putat.\nMeum in Italia non nisi a medicis seritur\net his admodum paucis. duo genera eius: nobilius Athamanticum\nvel Athamanicum vocant, illi tamquam ab Athamante\ninventum, hi quoniam laudatissimum in Athamania\nreperiatur, foliis aneto simile et caule, aliquando bipedale,\nradicibus multis obliquis nigris, quibusdam et altis, minus\nrufum quam illud alterum. urinamciet in aqua pota\nradice trita vel decocta, inflationes stomachi mire discutit,\nitem tormina et vesicae vitia vulvarumque. articulis cum\nmelle..... infantibus cum apio inlitum imo ventri urinas\nmovet.\nFeniculum nobilitavere serpentes gustatu, ut\ndiximus, senectam exuendo oculorumque aciem suco eius\nreficiendo, unde intellectum, hominum quoque caliginem\npraecipue eo levari. colligitur hic caule turgescente et in\nsole siccatur inunguiturque ex melle. [ubique hoc est]\nlaudatissimus in Hiberia lacrimis fit. et e semine recenti\nfit et e radicibus prima germinatione incisis.\nEst in hoc genere et silvestre, quod hippomarathum\n, alii myrsineum vocant, foliis maioribus, gustu acriore,\nprocerius, baculi crassitudine, radice candida. nascitur in\ncalidis et saxosis. Diocles et aliud hippomarathi genus\ntradidit, longo et angusto folio, semine coriandri.\nMedicinae in sativo ad scorpionum ictus et serpentium\nsemine in vino poto. sucus et auribus instillatur vermiculosque\nin his necat. ipsum condimentis prope omnibus\ninseritur, oxyporis etiam aptissime. quin et panis crustis\nsubditur. semen stomachum dissolutum adstringit vel in\nfebribus sumptum, nausiam ex aqua tritum sedat, pulmonibus\net iocineribus laudatissimum. ventrem sistit, cum\nmodice sumitur, urinam ciet et ad tormina potu. decoctum\n\n\n\nin lactis defectu potum mammas replet. radix cum\ntisana sumpta renes purgat sive decoctae suco ex vino\nsumpto. prodest et hydropicis radix ex vino pota, item\nconvulsis. inlinuntur folia tumoribus ardentibus ex aceto,\ncalculos vesicae pellunt, venerem stimulant. geniturae abundantiam\nquoquo modo haustum facit, verendis amicissimum\nsive ad fovendum radice cum vino decocta\nsive contrita in oleo inlita. multi et suggillatis cum cera\ninlinunt [et] radicem. seminis suco vel radice cum\nmelle contra canis morsum utuntur et contra multipedam\nex vino.\nHippomarathum ad omnia vehementius calculos praecipue\npellit, prodest vesicae cum vino leni et feminarum\nmenstruis haerentibus. efficacius in eo semen quam radix.\nmodus in utroque quod duobus digitis tritum addatur in\npotionem. Petrichus, qui ophiaca scripsit, et Micion,\nqui rhizotomumena, adversus serpentes nihil efficacius\n\n\n\nhippomaratho putavere; sane et Nicander non in novissimis\nposuit.\nCannabis in silvis primum nata est, nigrior foliis\net asperior. semen eius extinguere genituram virorum\ndicitur. sucus ex eo vermiculos aurium et quodcumque\nanimal intraverit eicit, sed cum dolore capitis, tantaque\nvis ei est, ut aquae infusus coagulare eam dicatur; et\nideo iumentorum alvo succurrit potus in aqua. radix articulos\ncontractos emollit in aqua cocta, item podagras et\nsimiles impetus. ambustis cruda inlinitur, sed saepius mutatur\n, priusquam arescat.\nFerula semen aneto simile habet. quae ab uno\ncaule dividitur in cacumine, femina putatur. caules eduntur\ndecocti commendanturque muria ac melle, stomacho\nutiles. sin plures sumpti, capitis dolorem faciunt. radix\ndenarii pondere in vini cyathis duobus bibitur adversus\nserpentes, et ipsa radix inponitur. sic et torminibus medetur\n, ex oleo autem et aceto contra sudores inmodicos\nvel in febribus proficit. sucus ferulae alvum solvit fabae\nmagnitudine devoratus. e viridi medulla vulvis utilis et\nad. omnia ea vitia. ad sanguinem sistendum decem grana\nseminis bibuntur in vino trita vel medulla. sunt qui comitialibus\n\n\n\ndandum putent luna IIII usque VII lingulae mensura\n. natura ferularum murenis infestissima est, tactae\nsiquidem ea moriuntur. Castor radicis sucum et oculorum\nclaritati conferre multum putavit.\nEt de carduorum satu inter hortensia diximus,\nquapropter et medicinam ex his non differamus. silvestrium\ngenera sunt duo, unum fruticosius a terra statim, alterum\nunicaule crassius. utrique folia pauca, spinosa, muricatis\ncacuminibus, sed alter florem purpureum emittit inter medios\naculeos celeriter canescentem et abeuntem cum aura;\nσκόλυμον Graeci vocant. hic, antequam floreat, contusus\natque expressus inlito suco alopecias replet. radix cuiuscumque\nex aqua decocta potoribus sitim facere narratur.\nstomachum corroborat et vulvis.... si credimus, etiam\nconferre aliquid traditur, ut mares gignantur. ita certe\nGlaucias scripsit, qui circa carduos diligentissimus videtur\n. mastichee carduis odorem commendat oris.\nEt discessuri ab hortensiis unam conpositionem\nex his clarissimam subteximus adversus venenata\nanimalia incisam in lapide versibus Coi in aede Aesculapi:\nserpylli duum denariorum pondus, opopanacis et mei tantundem\n\n\n\nsingulorum, trifolii seminis pondus denarii, anesi\net feniculi seminis et ammi et apii denarium senum e singulis\ngeneribus, ervi farinae denarium XII. haec tusa cribrataque\nvino quam possit excellenti digeruntur in pastillos\nvictoriati ponderum. ex his singuli dantur ex vini.\nmixti cyathis ternis. hac theriace Magnus Antiochus rex\nadversus omnia venenata usus traditur aspide excepta.\nIn hortis seri et coronamenta iussit Cato, inenarrabili\nflorum maxime subtilitate, quando nulli potest\nfacilius esse loqui quam rerum naturae pingere, lascivienti\npraesertim et in magno gaudio fertilitatis tam varie ludenti.\nquippe reliqua usus alimentique gratia genuit, ideoque saecula\nannosque tribuit iis, flores vero odoresque in diem\ngignit, magna, ut palam est, admonitione hominum, quae\nspectatissime floreant, celerrime marcescere. sed ne pictura\n\n\n\nquidem sufficiet imagini colorum reddendae mixturarumque\nvarietati, sive alteruni atque multiplices inter se\nnectantur, sive privatis generum ftniculis in orbem, in\noblicum, in ambitum quaedam coronae per coronas currant.\nTenuioribus utebantur antiqui, stroppos appellantes\n, unde nata strophiola. quin et vocabulum ipsum\ntarde communicatum est, inter sacra tantum et bellicos\nhonores coronis suum nomen vindicantibus. cum vero e\nfloribus fierent, serta a serendo serieve appellabantur, quod\napud Graecos quoque non adeo antiquitus placuit.\nArborum enim ramis coronari in sacris certaminibus\nerat primum. postea variari coeptum mixtura versicolori\nflorum, quae invicem odores coloresque accenderet,\nSicyone ingenio Pausiae pictoris atque Glycerae coronariae\ndilectae admodum illi, cum opera eius pictura imitaretur\n, illa provocans variaret, essetque certamen artis\nac naturae, quales etiam nunc extant artificis illius tabellae\natque in primis appellata stephaneplocos, qua pinxit\nipsam. idque factum est post Olympiada c. sic coronis\ne floribus receptis paulo mox subiere, quae vocantur\nAegyptiae, ac deinde hibernae, cum terra flores negat,\nramento e cornibus tincto. paulatimque et Romae subrepsit\nappellatio corollis inter initia propter gracilitatem nominatis\n\n\n\n, mox et corollariis, postquam e lamina tenui aerea\ninaurata aut inargentata dabantur.\nCrassus Dives primus argento auroque folia\nimitatus ludis suis coronas dedit, accesseruntque et lemnisci\n, quos adici ipsarum coronarum honor erat, propter 5\nEtruscas, quibus iungi nisi aurei non debebant. purl diu\nfuere hi; caelare eos primus instituit P. Claudius Pulcher\nbratteasque etiam philyrae dedit.\nSemper tamen auctoritas vel ludicro quaesitarum\nfuit. namque ad certamina in circum per ludos et ipsi\ndescendebant et servos suos equosque mittebant. inde illa\nXII tabularum lex: qui coronam parit ipse pecuniave\neius, virtutis suae ergo duitor ei. quam servi\nequive meruissent, pecunia partam lege dici nemo dubitavit\n. quis ergo honos? ut ipsi mortuo parentibusque eius,\ndum intus positus esset forisve ferretur, sine fraude esset\ninposita. alias in usu promiscuo ne ludicrae quidem erant,\ningensque et hinc severitas. L. Fulvius argentarius\nbello Punico secundo cum corona rosacea interdiu e pergula\nsua in forum prospexisse dictus ex auctoritate senatus\nin carcerem abductus non ante finem belli emissus\nest. P. Munatius cum demptam Marsuae coronam e floribus\ncapiti suo inposuisset, atque ob id duci eum in vincula\ntriumviri iussissent, appellavit tribunos plebei, nec\n\n\n\nintercessere illi, aliter quam Athenis, ubi comissabundi\niuvenes ante meridiem conventus sapientium quoque doctrinae\nfrequentabant. apud nos exemplum licentiae huius\nnon est aliud quam filia divi Augusti, cuius luxuria noctibus\ncoronatum Marsuam litterae illius dei gemunt.\nFlorum quidem populus Romanus honorem Scipioni\ntantum habuit. Serapio cognominabatur propter similitudinem\nsuarii cuiusdam negotiatoris. obierat in tribunatu\nplebei admodum gratus dignusque Africanorum\nfamilia, nec erat in bonis funeris inpensa. asses ergo contulit\npopulus ac funus elocavit, quaque praeferebatur, flores\ne prospectu omni sparsit.\nEt iam tunc coronae deorum honos erant et larum\npublicorum privatorumque ac sepulchrorum et manium,\nsummaque auctoritas pactili coronae, ut in Saliorum sacris\ninvenimus sollemnes cenae. transiere deinde ad\nrosaria, eoque luxuria processit, ut non esset gratia nisi mero\nfolio sutilibus , mox petitis ab India aut ultra Indos. lautissimum\nquippe habetur e nardi folio eas dari aut veste\n\n\n\nSerica versicolori, unguentis madida. hunc habet novissime\nexitum luxuria feminarum.\nEt apud Graecos quidem de coronis privatim\nscripserunt Mnesitheus atque Callimachus medici,\nquae nocerent capiti, quoniam et in hoc est aliqua valitudinis\nportio, in potu atque hilaritate praecipue odorum\nvi subrepente fallaciter. scelerata Cleopatrae sollertia. namque\nin apparatu belli Actiaci gratificationem ipsius reginae\nAntonio timente nec nisi praegustatos cibos sumente fertur\npavore eius lusisse extremis coronae floribus veneno\ninlitis ipsaque capiti inposita; mox procedente hilaritate\ninvitavit Antonium, ut coronas biberent. quis ita timeret\ninsidias? ergo concerptam in scyphum incipienti haurire\nopposita manu: en ego sum, inquit illa, Marce Antoni,\nquam tu nova praegustantium diligentia caves;\nadeo mihi, si possim sine te vivere, occasio aut\nratio deest! inductam custodiam bibere iussit ilico expirantem\n.\nDe floribus..... supra dictis scripsit Theophrastus\napud Graecos; ex nostris autem inscripsere aliqui libros\nanthologicon, flores vero persecutus est nemo, quod equidem\n\n\n\ninveniam. nec nos nunc scilicet coronas nectemus\n—id enim frivolum est—, sed de floribus quae videbuntur\ndigna memorabimus.\nPaucissima nostri genera coronamentorum inter\nhortensia novere, ac paene violas rosasque tantum.\nrosa nascitur spina verius quam frutice, in rubo quoque\nproveniens, illic etiam iucundi odoris, quamvis angusti.\ngerminat omnis primo inclusa granoso cortice, quo mox\nintumescente et in virides alabastros fastigato paulatim\nrubescens dehiscit ac sese pandit, in calice medio\nstaminis conplexa luteos apices. usus eius in coronis prope\nminimus est. oleo maceratur, idqueiam a Troianis temporibus\nHomero teste. praeterea in unguenta transit, ut\ndiximus. medicas per se artes praebet. emplastris atque\ncollyriis inseritur mordaci subtilitate, mensarum etiam deliciis\nperunguendis, minime noxia carie.\nGenera eius nostri fecere celeberrima Praenestinam et\nCampanam; addidere alii Milesiam, cuius ardentissimus\ncolos, non excedentis duodena folia, proximam ei Trachiniam\nminus rubentem, mox Alabandicam viliorem, albicantibus\nfoliis, vilissimam vero plurimis, sed minutissimis,\nspiniolam. differunt enim multitudine foliorum, asperitate,\nlevore, colore, odore. paucissima quina folia, ac deinde\n\n\n\nnumerosiora, cum sit genus eius, quam centifoliam vocant,\nquae est in Campania Italiae, Graeciae vero circa Philippos\n, sed ibi non suae terrae proventu: Pangaeus mons in\nvicino fert numerosis foliis ac parvis; accolae transferentes\nconserunt, ipsaque plantatione proficiunt. non autem talis\nodoratissima nec cui latissimum maximumve folium, breviterque\nindicium est odoris scabritia corticis. Caepio\nTiberii Caesaris principatu negavit centifoliam in coronas\naddi, praeterquam extremas velut ad cardines, nec odore\nnec specie probabilem. est et quae Graeca appellatur a\nnostris, a Graecis lychnis, non nisi in umidis locis proveniens\nnec umquam excedens quina folia violaeque magnitudine\n, odore nullo. est et alia Graecula appellata, convolutis\nfoliorum paniculis nec dehiscens nisi manu coacta\nsemperque nascenti similis, latissimis foliis; alia funditur\ne caule malvaceo folia oleae habente—mucetum vocant—,\natque inter has media magnitudine autumnalis, quam coroniolam\nappellant, omnes sine odore praeter coroniolam et\nin rubo natam. tot modis adulteratur.\nEt alias vera quoque plurimum solo praevalet. Cyrenis\nodoratissima est, ideoque ibi unguentum pulcherrimum,\nCarthagine Hispaniae hieme tota praecox. refert et caeli\ntemperies, quibusdam enim annis minus odorata provenit,\npraeterea omnis siccis quam umidis odoratior. seri neque\npinguibus vult neque argillosis locis nec riguis, contenta\n\n\n\nroribus, proprieque ruderatum agrum amat. praecox Campana\nest, sera Milesia, novissima tamen desinit Praenestina.\nfodiuntur altius quam fruges, levius quam vites. tardissime\nproveniunt semine, quod in ipso cortice est, sub ipso\nflore, opertum lanugine. ob id potius caule conciso inseruntur\n. et ocellis radicis, ut harundo, unum genus inseritur\npallidae, spinosae, longissimis virgis, quinquefoliae,\nquae Graecis altera est. omnis autem recisione atque\nustione proficit; tralatione quoque, ut vites, optime ocissimeque\nprovenit surculis quaternum digitorum longitudine\naut ampliore post vergiliarum occasum sata, dein per favonium\ntranslata pedalibus intervallis crebroque circum-\nfossa. qui praecocem faciunt, pedali circa radicem scrobe\naquam calidam infundunt germinare incipiente calice.\nLilium rosae nobilitate proximum est et quadam\ncognatione unguenti oleique, quod lilinum appellatur.\ninterpositum etiam maxime rosas decet, medio proventu\nearum incipiens. nec ulli forum excelsitas maior, interdum\ncubitorum trium, languido semper collo et non sufficiente\ncapitis oneri. candor eius eximius foris striati et\nab angustiis in latitudinem paulatim sese laxantis effigie\ncalathi, resupinis per ambitum labris tenuique pilo et\n\n\n\nstaminis stantibus in medio crocis. ita odor colorque duplex\n, et alius calicis, alius staminis, differentia angusta. in\nunguenti vero oleique usu et folia non spernuntur. est\nflos non dissimilis illi in herba, quam convolvolum vocant,\nnascens per frutecta, nullo odore nec crocis intus, candorem\ntantum referens ac veluti naturae rudimentum lilia\nfacere condiscentis. alba lilia iisdem omnibus modis seruntur\n, quibus rosa, et hoc amplius lacrima sua, ut hipposelinum\n, nihilque est fecundius una radice quinquagenos\nsaepe emittente bulbos. est et rubens lilium, quod Graeci\ncrinon vocant, alii florem eius cynorrhodon. laudatissimum\nin Antiochia ac Laudicea Syriae, mox in Phaselide.\nquartum locum optinet in Italia nascens.\nSunt et purpurea lilia, aliquando gemino caule,\ncarnosiore tantum radice maiorisque bulbi, sed unius;\nnarcissum vocant. huius alterum genus flore candido, calice\npurpureo. differentia a liliis et haec, quod narcissis\nin radice folia sunt, probatissimis in Lyciae montibus.\ntertio generi cetera eadem, calix herbaceus. omnes serotini\n, post arcturum enim florent ac per aequinoctium\nautumnum.\nInventa est in his et ratio inserendi monstrificis\nhominum ingeniis. colligantur namque mense Iulio scapi\narescentis lilii atque suspenduntur in fumo; dein nudantibus\n\n\n\nse nodulis in faece nigri vini vel Graeci mense\nMartio macerantur, ut colorem percipiant, atque ita in\nscrobiculis seruntur heminis faecis circumfusis. sic fiunt\npurpurea lilia, mirumque tingui aliquid, ut nascatur infectum\n.\nViolis honos proximus, earumque plura genera,\npurpureae, luteae, albae, plantis omnes, ut olus, satae. ex\nhis vero, quae sponte apricis et macris locis proveniunt,\npurpureae latiore folio, statim ab radice exeunti, carnoso\nsolaeque Graeco nomine a ceteris discernuntur, appellatae\nia et ab his ianthina vestis. e sativis maxima auctoritas\nluteis; genera autem Tusculana et quae marina appellatur,\nfolio aliquanto latiore, sed minus odorata; in totum vero\nsine odore minutoque folio Calatina, munus autumni, ceterae\nveris.\nProxima ei caltha est et concolori... amplitudine\n. vincit numero foliorum marinam quina non excedentem\n; eadem odore superatur. est enim gravi caltha,\nnon leviore quam scopam regiam appellant, quamquam folia\neius olent, non flores.\nBaccar quoque radicis tantum odoratae est, a\n\n\n\nquibusdam nardum rusticum appellatum. unguenta ex ea\nradice fieri solita apud antiquos Aristophanes, priscae\ncomoediae poeta, testis est; unde quidam errore falso barbaricam\neam appellabant. odor est cinnamomo proximus.\ngracili solo nec umido provenit. simillimum ei combretum\nappellatur, foliorum exilitate usque in fila adtenuata et\nprocerius quam baccar. haec sutilia tantum. eorum quoque\nerror corrigendus est, qui baccar rusticum nardum\nappellavere. est enim alia herba sic cognominata, quam\nGraeci asaron vocant, cuius speciem figuramque diximus\nin nardi generibus. quin immo asaron invenio vocitari,\nquoniam in coronas non addatur.\nCrocum silvestre optimum. serere in Italia minime\nexpedit, ad scripula usque singula areis decoquentibus\n. seritur radicis bulbo. sativum latius maiusque et\nnitidius, sed multo lenius, degenerans ubique nec fecundum\netiam Cyrenis, ubi semper flores laudatissimi. prima\nnobilitas Cilicio et ibi in Coryco monte, dein Lycio e\nmonte Olympo, mox Centuripino Siciliae. aliqui Theraeo\nsecundum locum dedere. adulteratur nihil aeque. probatio\nsinceri, si inposita manu crepitet veluti fragile; umidum\n\n\n\nenim, quod event adulteratione, sentit. altera probatio\n, si manu relata ad ora leniter faciem oculosque\nmordeat. est per se genus sativi blandissimum volgo, cum\nsit mediocre, dialeucon vocant. contra Cyrenaico vitium,\nquod omni croco nigrius est et celerrime marcescit. optimum\nubicumque quod pinguissimum et brevis capilli, pessimum\nvero quod situm redolet. Mucianus auctor est,\nin Lycia anno septimo aut octavo transferri in locum subactum\natque ita degenerans renovari. usus eius in coronis\nnusquam; herba enim est folio angusto paene in capillamenti\nmodum. sed vino mire congruit, praecipue dulci,\ntritum ad theatra replenda. floret vergiliarum occasu paucis\ndiebus folioque florem expellit. viret bruma et colligitur\n; siccatur umbra, melius etiam hiberna. carnosa et\nilli radix vivaciorque quam ceteris. gaudet calcari et atteri\npereundoque melius provenit; ideo iuxta semitas ac fontes\nlaetissimum.\nTroianis temporibus iam erat honos\nei; hos certe flores Homerus tris laudat loton, crocum,\nhyacinthum.\nOmnium autem odoramentorum atque adeo herbarum\n\n\n\ndifferentia est in colore et odore et suco. odorato\nsapor raro ulli non amarus, e contrario dulcia raro odorata\n; itaque et vina mustis odoratiora et silvestria magis\nomnia sativis. quorundam odor suavior e longinquo, propius\nadmotus hebetatur, ut violae. rosa recens a longinquo\nolet, sicca propius. omnis autem verno tempore acrior\net matutinis; quidquid ad meridianas horas dies vergit,\nhebetatur. novella quoque vetustis minus odorata; acerrimus\ntamen odor omnium aetate media. rosa et crocum\nodoratiora, cum serenis diebus leguntur, et omnia in calidis\nquam in frigidis; in Aegypto tamen minime odorati\nflores, quia nebulosus et roscidus aer est a multo flumine.\nquorundam suavitati gravitas inest. quaedam, dum virent,\nnon olent propter umorem nimium, ut buceras, quod est\nfenum Graecum. aquatis odor non omnino sine suco est,\nut violae, rosae, croco; quae vero ex aquatis carent suco,\neorum omnium odor gravis, ut in lilio utriusque generis.\nhabrotonum et amaracum acres habent odores. quorundam\nflos tantum iucundus, reliquae partes ignavae, ut\nviolae ac rosae. hortensium odoratissima quae sicca, ut\nruta, menta, apium, et quae in siccis nascantur. quaedam\n\n\n\nvetustate odoratiora, ut cotonea, eademque decerpta quam\nin suis radicibus. quaedam non nisi defracta aut ex adtritu\nolent, alia non nisi detracto cortice, quaedam vero\nnon nisi usta, sicut tura murraeque. flores triti omnes\namariores quam intacti. aliqua arida diutius odorem continent\n, ut melilotos. quaedam locum ipsum odoratiorem\nfaciunt, ut iris, quin et arborem totam, cuiuscumque radices\nadtingat. hesperis noctu magis olet, inde nomine\ninvento. animalium nullum odoratum, nisi si de pantheris\nquod dictum est credimus.\nIlla quoque non omittenda differentia est, et odoratorum\nmulta nihil adtinere ad coronamenta, ut irim atque\nsaliuncam, quamquam nobilissimi odoris utramque. sed\niris radice tantum commendatur, unguentis nascens et medicinae\n. laudatissima in Illyrico, et ibi quoque non in maritimis\n, sed in silvestribus Drinonis et Naronae, proxima in\nMacedonia, longissima haec et candicans et exilis. tertium\nlocum habet Africana, amplissima inter omnes gustuque\namarissima. Illyrica quoque duorum generum est: raphanitis\na similitudine, quae et melior, rhizotomos. subrufa\noptima, quae sternumenta tractatu movet. caulem habet\ncubitalem, erectum; floret versicolori specie, sicut arcus\n\n\n\ncaelestis, unde et nomen. non inprobatur et Pisidica.\neffossuri tribus ante mensibus mulsa aqua circumfusa hoc\nveluti placamento terrae blandiuntur, circumscriptam mucrone\ngladii orbe triplici cum legerunt, protinus in caelum\nadtollunt. natura est fervens, tractataque pusulas ambusti\nmodo facit. praecipitur ante omnia, ut casti legant. teredines\nnon sicca modo, verum et in terra celerrime sentit.\n—Optimum antea irinum Leucade et Elide ferebatur—\niam pridem enim et seritur—, nunc e Pamphylia, sed\nCilicium maxime laudatur atque e septentrionalibus.—\nSaliunca folio quidem subbrevi et quod necti\nnon possit, radici numerosae cohaeret, herba verius quam\nflos, densa veluti manu pressa breviterque caespes sui\ngeneris. Pannonia hanc gignit et Norici Alpiumque aprica,\nurbium Eporedia, tantae suavitatis, ut metallum esse coeperit\n. vestibus interponi eam gratissimum, sicut apud\nGraecos polium herbam, inclutam Musaei et Hesiodi\nlaudibus ad omnia utilem praedicantium superque cetera\nad famam etiam ac dignitates, prorsusque miram, si modo,\nut tradunt, folia eius mane candida, meridie purpurea,\nsole occidente caerulea aspiciuntur. duo genera eius: campestre\n\n\n\nmaius; silvestre, quod minus est, quidam teuthrion\nvocant. folia canis hominis similia, a radice protinus, numquam\npalmo altiora.\nEt de odoratis floribus satis dictum. in quibus\nunguento vicisse naturam gaudens luxuria vestibus\nquoque provocavit eos flores, qui colore commendantur.\nhos animadverto tris esse principales: rubentem in cocco,\nqui a rosae nigrantis gratia nitido trahitur suspectu et\nin purpuras Tyrias dibaphasque ac Laconicas; amethysti-\nnum, qui a viola et ipse in purpureum, quemque ianthinum\nappellavimus. genera enim tractamus in species mul-\ntas sese spargentia. tertius est, qui proprie conchylii\nintellegitur, multis modis: unus in heliotropio et in aliquo\nexilis, plerumque saturatior; alius in malva ad purpuram\ninclinans; alius in viola serotina conchyliorum vegetissimus\n. paria nunc componuntur, et natura atque luxuria\ndepugnant. lutei video honorem antiquissimum, in nuptialibus\nflammeis totum feminis concessum, et fortassis ideo\nnon numerari inter principales, hoc est communes maribus\nac feminis, quoniam societas principatum dedit.\nAmaranto non dubie vincimur. est autem spica\npurpurea verius quam flos aliquis, et ipse sine odore.\n\n\n\nmirum in eo gaudere decerpi et laetius renasci. provenit\nAugusto mense, durat in autumnum. Alexandrino palma,\nqui decerptus adservatur; mireque, postquam defecere\ncuncti flores, madefactus aqua revivescit et hibernas coronas\nfacit. summa natura eius in nomine est, appellati,\nquoniam non marcescat. in nomine et cyani colos,\nitem holochrysi.\nOmnes autem hi flores non fuere in usu Alexandri\nMagni aetate, quoniam proximi a morte eius auctores siluere\nde illis; quo manifestum est postea placuisse. a Graecis\ntamen repertos quis dubitet, non aliter Italia usurpante\nnomina illorum? at, Hercules, petellio ipsa nomen\ninposuit, autumnali circaque vepres nascenti. ei tantum\ncolor est commendatus, qui est rosae silvestris, folia parva,\nquina; mirumque in eo flore inflecti cacumen et e nodis\nintorta folia nasci parvolo calice ac versicolori luteum semen\nincludentia. luteo et bellio, pastillicantibus quinquagenis\nquinis barbulis. coronant pratenses hi flore; at sine\nusu plerique et ideo sine nominibus, quin et his ipsis\nalia alii vocabula inponunt. chrysocome sive chrysitis\nnon habet Latinam appellationem. palmi altitudine\n\nest, comantibus fulgore auri corymbis, radice nigra, ex\naustero dulci, in petrosis opacisque nascens.\nEt fere peractis colorum quoque celeberrimis,\ntransit ratio ad eas coronas, quae varietate sola placent.\nduo earum genera, quando aliae flore constant, aliae folio.\nflorem esse dixerim genistas, namque et his decerpitur\nlateus; item rhododendron, item zizipha, quae Cappadocia\nvocantur; his odoratus similisque olearum fioribus.\nin vepribus nascitur cyclaminum, de quo plura alias.\nflos eius Colossinus in coronas admittitur.\nFolio coronantium milaces et hederae corymbique\nearum optinent principatum, de quibus in fruticum loco\nabunde diximus. sunt et alia genera nominibus Grae-\ncis indicanda, quia nostris maiore ex parte huius nomenclaturae\ndefuit cura; et pleraque eorum in exteris terris\nnascuntur, nobis tamen consectanda, quoniam de natura\nsermo, non de Italia est.\nErgo in coronamenta folio venere melotrum, spiraea\n, origanum, cneorum, quod casiam Hyginus vocat,\net, quod cunilaginem, conyza, melissophyllum, quod apiastrum\n, melilotum, quod sertulam Campanam vocamus. est\nenim in Campania Italiae laudatissima, Graecis in Sunio,\n\n\n\nmox Chalcidica et Cretica, ubicumque vero asperis et silvestribus\nnata. coronas ex ea antiquitus factitatas indicio\nest nomen sertulae, quod occupavit. odor est croco vicinus\net flos, ipsa cana; placet maxime foliis brevissimis\natque pinguissimis.\nFolio coronat et trifolium. tria eius genera: miny-\nanthes vocant Graeci, alii asphaltion, maiore folio, quo\nutuntur coronarii; alterum acuto oxytriphyllon; tertium ex\nomnibus minutissimum. inter haec nervosi cauliculi quibusdam\n, ut maratho, hippomaratho, myophono; utuntur et\nferulis, corymbis hederae et flore purpureo et in alio genere\nearum silvestribus rosis simili. sed in his quoque\ncolos tantum delectat, odor autem abest. et cneori duo\ngenera, nigri atque candidi; hoc et odoratum, ramosa ambo.\nflorent post aequinoctium autumnum.\ntotidem et origani\nin coronamentis species, alterius enim nullum semen;\nid, cui odor est, Creticum vocatur.\nTotidem et thymi, candidum ac nigricans. floret\nautem circa solstitia; tum et apes decerpunt, ut augurium\nmellis sit; proventum enim sperant apiarii large florescente\neo. laeditur imbribus amittitque florem. semen thymi non\npotest deprehendi, cum origani, perquam minutum, non\ntamen fallat. sed quid interest occultasse id naturam?\n\n\n\nin flore ipso intellegitur satoque eo nascitur. quid non\ntemptavere homines? mellis Attici in toto orbe summa\nlaus existimatur; ergo translatum est ex Attica thymum\net vix flore, uti docemur, satum. sed alia ratio naturae\nobstitit, non durante Attico thymo nisi in adflatu maris.\nerat quidem haec opinio antiqua in omni thymo, ideoque\nnon nasci in Arcadia, cum oleam non putarent gigni nisi\nintra CCC stadia a mari. thymo quidem nunc etiam lapideos\ncampos in provincia Narbonensi refertos scimus, hoc\npaene solo reditu, e longinquis regionibus pecudum milibus\nconvenientibus, ut thymo vescantur.\nEt conyzae duo genera in coronamentis, mas ac\nfemina. differentia in folio: tenuius feminae et constrictius\nangustiusque, imbricatum. mas et ramosior. flos quoque\nmagis splendet eius, serotinus utrique post arcturum\n. mas odore gravior, femina acutior et ideo contra\nbestiarum morsus aptior. folia feminae mellis odorem\nhabent, masculae radix a quibusdam libanotis appellatur,\nde qua diximus.\nEtiamnum folio coronant lovis flos, amaracum,\nhemerocalles, habrotonum, Helenium, sisymbrium, serpullum\n, omnia surculosa rosae modo. colore tantum placet\nIovis flos, odor abest, sicut et illi, qui Graece phlox vocatur\n. et ramis autem et folio odorata sunt excepto serpull\n. Helenium e lacrimis Helenae dicitur natum, et ideo\n\n\n\nin Helene insula laudatissimum; est autem frutex humi se\nspargens dodrantalibus ramulis, serpullo simili folio.\nHabrotonum odore iucunde gravi floret aestate;\nflos est aurei coloris. vacuum sponte provenit, cacumine\nsuo se propagat. seritur autem semine melius quam radice\naut surculo, semine quoque non sine negotio; plantaria\ntransferuntur—sic et Adonium—, utrumque\naestate. alsiosa enim admodum sunt, ut sole tamen nimio\nlaedantur. sed ubi convaluere, rutae vice fruticant. habrotono\nsimile odore leucanthemum est, flore albo, foliosum.\nAmaracum Diocles medicus et Sicula gens\nappellavere, quod Aegyptus et Syria sampsucum. seritur\nutroque genere, et seine et ramo, vivacius supra dictis\net odore mollius. copiosum amaraco aeque quam habrotono\nsemen, sed habrotono radix una et alte descendens,\nceteris in summa terra leviter haerens. reliquorum satio\nautumno fere incipiente, nec non et vere quibusdam locis,\numbraque gaudent et aqua ac fimo.\nNyctegreton inter pauca miratus est Democritus\n, coloris hysgini, folio spinae, nec a terra se adtollentem\n\n\n\n, praecipuam in Gedrosia. narrat erui post aequinoctium\nvernum radicitus siccarique ad lunam XXX diebus,\nita lucere noctibus; Magos Parthorumque reges hac herba\nuti ad vota suscipienda. eandem vocari chenamychen, quoniam\nanseres a primo conspectu eius expavescant, ab aliis\nnyctalopa, quoniam e longinquo noctibus fulgeat.\nMelilotos ubique nascitur, laudatissima tamen in\nAttica; ubicumque vero recens, nec candicans et croco\nquam simillima, quamquam in Italia odoratior candida.\nFlorum prima ver nuntiat viola alba, tepidioribus\nvero locis etiam hieme emicat; post ea, quae ion\nappellatur et purpurea, proxime flammeum , quod phlox\nvocatur, silvestre dumtaxat. cyclaminum bis anno, vere et\nautumno; aestates hiemesque fugit. seriores supra dictis\naliquanto narcissus et lilium trans maria, in Italia quidem,\nut diximus, post rosam. Verum in Graecia tardius etiamnum\nanemone; est autem haec silvestrium bulborum flos,\nalia quam quae dicetur in medicis. sequitur oenanthe\nac melanium et ex silvestribus heliochrysos, deinde alterum\ngenus anemones, quae limonia vocatur, post hanc gladiolus\ncomitatus hyacintho. novissima rosa, eademque prima deficit\nexcepta sativa; e ceteris hyacinthus maxime durat et\n\n\n\nviola alba et oenanthe, sed haec ita, si devolsa crebro\nprohibeatur in semen ire. nascitur locis tepidis; odor idem\nei, qui germinantibus uvis, atque inde nomen. hyacinthum\ncomitatur fabula duplex, luctum praeferentis eius, quem\nApollo dilexerat, aut ex Aiacis cruore editi, ita discurrentibus\nvenis, ut Graecarum litterarum figura Al legatur\ninscriptum. heliochrysus florem habet auro similem, folium\ntenue, cauliculum quoque gracilem, sed durum. hoc coronare\nse Magi, si et unguenta sumantur ex auro, quod\napyron vocant, ad gratiam quoque vitae gloriamque pertinere\narbitrantur.\nEt verni quidem flores hi sunt; succedunt illis\naestivi, lychnis et Iovis flos et alterum genus lilii, item\ntiphyon et amaracus, quem Phrygium cognominant. sed\nmaxime spectabilis pothos. duo genera huius: unum, cui\nflos hyacinthi est, alter candidus, qui fere nascitur tumulis,\nquoniam fortius durat. et iris aestate floret. abeunt et\nhi marcescuntque. alii rursus subeunt autumno: tertium\ngenus lilii et crocum et orsini utraque genera, unum\nhebes, alterum odoratum, primis omnia imbribus emicantia.\ncoronarii quidem et spinae flore utuntur, quippe cum\nspinae albae cauliculi inter oblectamenta quoque gulae\ncondiantur. hic est trans maria ordo florum. in Italia\n\n\n\nviolis succedit rosa, huic intervenit lilium, rosam cyanus\nexcipit, cyanum amarantus. nam vicapervica semper viret,\nin modum liniae foliis geniculatim circumdata, topiaria\nherba, inopiam tamen florum aliquando supplet. haec a\nGraecis chamaedaphne vocatur.\nVita longissima violae albae trimatu. ab eo tenpore\ndegenerat. rosa et quinquennium perfert non recisa\nnec adusta. illo enim modo iuvenescit. diximus et terram\nreferre plurimum. nam in Aegypto sine odore haec omnia,\ntantumque myrtis odor praecipuus; alioqui etiam binis\nmensibus antecedit germinatio omnium. rosaria a favonio\nfossa oportet esse iterumque solstitio, et id agendum, ut\nintra id tempus purgata ac pura sint.\nVerum hortis coronamentisque maxime alvaria\net apes conveniunt, res praecipui quaestus conpendiique\n, cum favet. harum ergo causa oportet serere thymum\n, apiastrum, rosam, violas, lilium, cytisum, fabam,\nerviliam, cunilam, papaver, conyzam, casiam, melilotum,\nmelissophyllum, cerinthen. ea est autem folio candido,\nincurvo, cubitalis, capite concavo mellis sucum habente.\nhorum floris avidissimae sunt atque etiam sinapis, quod\nmiremur, cum olivae florem ab his non attingi constet;\nideo hanc arborem procul esse melius sit, cum aliquas\nquam proxime seri conveniat, quae et evolantium examina\ninvitent nec longius abire patiantur.\nCornum quoque arborem caveri oporteat. flore\neius degustato alvo cita moriuntur. remedium sorba contusa\ne melle praebere his vel urinam hominis vel boum\naut grana punici mali Ammineo vino conspersa. at genistas\ncircumseri alvariis gratissimum.\nMirum est dignumque memoratu de alimentis\nquod conperi. Hostilia vicus adluitur Pado. huius inquilini\npabulo circa deficiente inponunt navibus alvos noctibusque\nad quina milia passuum contrario amne subvehunt.\negressae luce apes pastaeque ad naves cotidie remeant\nmutantes locum, donec pondere ipso pressis navibus plenae\nalvi intellegantur revectisque eximantur mella.\net in\nHispania mulis provehunt simili de causa. tantumque\npabulum refert, ut mella quoque venenata fiant. Heracliae\nin Ponto quibusdam annis perniciosissima existunt\nab iisdem apibus facta, nec dixere auctores, e quibus\nfloribus ea fierent! nos trademus quae conperimus. herba\nest ab exitio et iumentorum quidem, sed praecipue caprarum\nappellata aegolethron. huius flore concipiunt noxium virus\naquoso vere marcescentis. ita fit, ut non omnibus annis\nsentiatur malum. venenati signa sunt, quod omnino non\ndensatur, quod color magis rutilus est, odor alienus, sternumenta\nprotinus movens, quod ponderosius innoxio. qui\nedere, abiciunt se humi refrigerationem quaerentes, nam\net sudore diffluunt. remedia sunt multa, quae suis locis\ndicemus; sed quoniam statim repraesentari aliqua in\ntantis insidiis oportet, mulsum vetus e melle optimo et\n\n\n\nruta, salsamenta etiam, si reiciantur, sumpta crebro. certumque\nest id malum per excrementa ad canes etiam\npervenire similiterque torqueri eos. mulsum tamen ex eo\ninveteratum innocuum esse constat, et feminarum cutem\nnullo melius emendari cum costo, suggillata cum aloe.\nAliud genus in eodem Ponti situ, gente Sannorum\n, mellis, quod ab insania, quam gignit, maenomenon\nvocant. id existimatur contrahi flore rhododendri, quo\nscatent silvae. gensque ea, cum ceram in tributa Romanis\npraestet, mel, quoniam exitiale est, non vendit. et in\nPerside et in Mauretaniae Caesariensis Gaetulia, contermina\nMassaesylis, venenati favi gignuntur, quidamque a\nparte, quo nihil esse fallacius potest, nisi quod livore deprehenduntur\n. quid sibi voluisse naturam his arbitremur\ninsidiis, ut ab iisdem apibus nec omnibus annis fierent\naut non totis favis? parum enim erat genuisse rem, in\nqua venenum facillime daretur? etiamne hoc ipsa in melle\ntot animalibus dedit? quid sibi voluit, nisi ut cautiorem\nminusque avidum faceret hominem? non enim et ipsis\napibus iam cuspides dederat et quidem venenatas, remedio\nadversus has utique non differendo? ergo malvae suco\naut foliorum hederae perungui salutare est vel percussos\neas bibere. mirum tamen est venena portantes ore fingentesque\nipsas non mori, nisi quod illa domina rerum\n\n\n\nomnium hanc dedit repugnantiam apibus, sicut contra\nserpentes Psyllis Marsisque inter homines.\nAliud in Creta miraculum mellis: mons est\nCarinaVIIII passuum ambitu, intra quod spatium muscae\nnon reperiuntur, natumque ibi mel nusquam attingunt.\nhoc experimento singulare medicamentis eligitur.\nAlvaria orientem aequinoctialem spectare convenit\n. aquilonem evitent, nec favonium minus. alvus\noptima e cortice, secunda ferula, tertia vimine; multi et\ne speculari lapide fecere, ut operantes intus spectarent.\ncircumlini alvos fimo bubulo utilissimum, operculum a\ntergo esse ambulatorium, ut proferatur intus, si magna\nsit alvus aut sterilis operatio, ne desperatione curam\nabiciant; id paulatim reduci fallente operis incremento.\nalvos hieme stramento operiri, crebro suffiri, maxime fimo\nbubulo. cognatum hoc iis innascentes bestiolas necat,\naraneos, papiliones, teredines, apesque ipsas excitat. et\naraneorum quidem exitium facilius est; papilio, pestis\nmaior, lucernis tollitur vere, cum maturescat malva, noctu\ninterlunio caelo sereno accensis ante alvos. in eam flammam\nsese ingerunt.\nSi cibus sentiatur deesse apibus, uvas passas\nsiccasve ficos tusas ad fores earum posuisse conveniat,\nitem lanas tractas madentes passo aut defruto aut aqua\n\n\n\nmulsa, gallinarum etiam crudas carnes. quibusdam et\naestatibus iidem cibi praestandi, cum siccitas continua\nflorum alimentum abstulit. alvorum, cum mel eximatur,\ninlini oportet exitus melissophyllo aut genista tritis, aut\nmedias alba vite praecingi, ne apes diffugiant. vasa mellaria\net favos lavari aqua praecipiunt, hac decocta fieri\nsaluberrimum acetum.\nCera fit expressis favis, sed ante purificatis aqua\nac triduo in tenebris siccatis, quarto die liquatis igni in\nnovo fictili, aqua favos tegente, tunc sporta colatis. rursus\nin eadem olla coquitur cera cum eadem aqua excipiturque\nalia frigida, vasis melle circumlitis. optima quae\nPunica vocatur, proxima quam maxime fulva odorisque\nmellei, pura, natione autem Pontica, quod constare equidem\nmiror inter venenata mella, dein Cretica, plurimum\nenim ex propoli habet, de qua diximus in natura apium.\npost has Corsica, quoniam ex buxo fit, habere quandam\nvim medicaminis putatur. Punica fit hoc modo: ventilatur\nsub diu saepius cera fulva, dein fervet in aqua marina\nex alto petita addito nitro. inde lingulis hauriunt florem,\nid est candidissima quaeque, transfunduntque in vas, quod\nexiguum frigidae habeat, et rursus marina decocunt separatim\n, dein vas ipsum aut aquam refrigerant. et cum hoc\nter fecere, iuncea crate sub diu siccant sole lunaque.\nhaec enim candorem facit, sol siccat, et, ne liquefaciat,\n\n\n\nprotegunt tenui linteo. candidissima vero fit post insolationem\netiamnum recocta. Punica medicinis utilissima.\nnigrescit cera addito chartarum cinere, sicut anchusa admixta\nrubet, variosque in colores pigmentis trahitur ad\nreddendas similitudines et innumeros mortalium usus\nparietumque etiam et armorum tutelam. cetera de melle\napibusque in natura earum dicta sunt.\nEt hortorum quidem omnis fere peracta ratio est;\nsecuntur herbae sponte nascentes, quibus pleraeque\ngentium utuntur in cibis maximeque Aegyptus, frugum\nquidem fertilissima, sed ut prope sola iis carere possit.\ntanta est ciborum ex herbis abundantia. in Italia paucissimas\nnovimus, fraga, tamnum, ruscum, batim marinam,\nbatim hortensiam, quas aliqui asparagum Gallicum vocant,\npraeter has pastinacam pratensem, lupum salictarium, eaque\nverius oblectamenta quam cibos.\nIn Aegypto nobilissima est colocasia, quam cyamon\naliqui vocant. hanc e Nilo metunt, caule, cum coctus\nest, araneoso in mandendo, thyrso autem, qui inter folia\nemicat, spectabili, foliis latissimis, etiam si arboreis conparentur\n, ad similitudinem eorum, quae personata in nostris\namnibus vocamus, adeoque Nili sui dotibus gaudent, ut\ninplexis colocasiae foliis in variam speciem vasorum potare\ngratissimum habeant. seritur iam haec in Italia.\nIn Aegypto proxima auctoritas cichorio est, quod\n\ndiximus intubum erraticum. nascitur post vergilias, floret\nparticulatim. radix ei lenta, quare etiam ad vincula utuntur\nilla. anthalium longius a flumine nascitur, mespili\nmagnitudine et rotunditate, sine nucleo, sine cortice, folio\ncyperi. mandunt igni comparatum. mandunt et oetum, cui\npauca folia minimaque, verum radix magna. arachidne\nquidem et aracos, cum habeant radices ramosas ac multiplices\n, nec folium nec herbam ullam aut quicquam aliud\nsupra terram habent. reliqua volgarium in cibis apud eos\nherbarum nomina: chondrylla, hypochoeris, caucalis, enthryscum\n, scandix, come, quae ab aliis tragopogon vocatur,\nfoliis croco simillimis, parthenium, trychnum, corchorus\net ab aequinoctio nascentes aphace, achynops. epipetron\nvocant quae numquam floret. at e contrario aphace subinde\nmarcescente flore emittit alium tota hieme totoque\nvere usque in aestatem.\nMultas praeterea ignobiles habent, sed maxime\ncelebrant cnecon Italiae ignotam, ipsis autem oleo, non\ncibo gratam. hoc faciunt e semine eius. differentia prima:\n\n\n\nsilvestris et mitior. silvestrium duae species. una mitiori\nsimilis, caule tamen rigido; itaque et colu antiquae utebantur\nexili , quare quidam atractylida vocant. semen eius\ncandidum et grande, amarum. altera hirsutior, torosiore\ncaule et qui paene humi serpat, minuto semine. aculeatarum\ngeneris haec est, quoniam distinguenda sunt et\ngenera.\nErgo quaedam herbarum spinosae sunt, quaedam\nsine spinis. spinosarum multae species. in totum spina\nest asparagus, scorpio, nullum enim folium habent. quaedam\nspinosa foliata sunt, ut carduus, erynge, glycyrrhiza,\nurtica; his enim omnibus foliis inest aculeata mordacitas.\naliqua et secundum spinam habent folium, ut tribulus et\nanonis. quaedam in folio non habent et in caule habent,\nut pheos , quod aliqui stoeben appellavere. hippophaes\nspinis geniculatum. tribulo proprietas, quod et fructum\nspinosum habet.\nEx omnibus his generibus urtica maxime noscitur\nacetabulis in flore purpuream lanuginem fundentibus,\nsaepe altior binis (ubitis. plures eius differentiae: silvestris\n\n\n\n, quam et feminam vocant, mitiorque; et silvestri\nquae dicitur canina acrior, caule quoque mordaci, fimbriatis\nfoliis; quae vero etiam odorem fundit Herculanea vocatur.\nsemen omnibus copiosum, nigrum. mirum sine ullis spinarum\naculeis lanuginem ipsam esse noxiam et tactu\ntantum levi pruritum pusulasque confestim adusto similes\nexistere. notum est [et] remedium olei. sed mordacitas\nnon protinus cum ipsa herba gignitur, nec nisi solibus\nroborata. incipiens quidem ipsa nasci vere non ingrato,\nmultis etiam religioso in cibo est ad pellendos totius anni\nmorbos. silvestrium quoque radix omnem carnem teneriorem\nfacit simul cocta. quae innoxia est, morsu carens,\nlamium vocatur. de scorpione dicemus inter medicas.\nCarduus et folia et caules spinosae lanuginis\nhabet, item acorna, leucacanthos, chalceos,cnecos, polyacanthos\n, onopyxos, helxine, scolymos. chamaeleon in foliis\nnon habet aculeos. est et illa differentia, quod quaedam\nin his multicaulia ramosaque sunt, ut carduus, uno autem\ncaule nec ramosum cnecos. quaedam cacumine tantum\nspinosa sunt, ut erynge. quaedam aestate florent, ut\ntetralix et helxine. scolymos quoque sero floret et diu.\n\n\n\nacornaa cneco colore tantum rufo distinguitur et pinguiore\nsuco. idem erat atractylis quoque, nisi candidior esset et\nnisi sanguineum sucum funderet, qua de causa phonos\nvocatur a quibusdam, odore etiam gravis, sero maturescente\nsemine nec ante autumnum, quamquam id de omnibus\nspinosis dici potest. verum omnia haec et semine et\nradice nasci possunt. scolymus carduorum generis ab his\ndistat, quod radix eius vescendo est decocta. mirum,\nquod sine intervallo tota aestate aliud floret in eo genere,\naliud concipit, aliud parturit. aculei arescente folio desinunt\npungere. Helxine rara visu est neque in omnibus\nterris, a radice foliosa, ex qua media veluti malum extuberat\ncontectum sua fronde. huius vertex summus\nlacrimam continet iucundi saporis, acanthicen mastichen\nappellatam.\nEt cactos quoque in Sicilia tantum nascitur, suae\nproprietatis et ipse. in terra serpunt caules a radice\nemissi, lato folio et spinoso. caules vocant cactos, nec\nfastidiunt in cibis inveteratos quoque. unum autem caulem\nrectum habet, quem vocant pternica, eiusdem suavitatis,\nsed vetustatis inpatientem. semen ei lanuginis, quam pappum\n\n\n\nvocant, quo detracto et cortice teneritas similis\ncerebro palmae est. vocant ascalian.\nTribulus non nisi in palustribus nascitur. dura\nres alibi, iuxta Nilum et Strymonem amnes recipitur in\ncibos, inclinatus in vadum, folio lato atque effigie ulmi,\npediculo longo. at in reliquo orbe genera II, uni cicerculae\nfolia, alteri aculeata. hic et serius floret magisque\nsaepta obsidet villarum. semen ei rotundius, nigrum, in\nsiliqua, alteri harenaceum. spinosorum etiamnum aliud\ngenus anonis. in ramis enim spinas habet adposito folio\nrutae simili, toto caule foliato in modum coronae. sequitur\narata, frugibus inimica vivaxque praecipue.\nAculeatarum caules aliquarum per terram serpunt,\nut eius, quam coronopum vocant. e diverso stat anchusa\ninficiendo ligno cerisque radicis aptae, stant e mitioribus\nanthemis et phyllanthes et anemone et aphace. caule foliato\nest crepis et lotos.\nDifferentia foliorum et hic quae in arboribus,\n\n\n\nbrevitate pediculi ac longitudine, angustiis ipsius folii,\namplitudine, iam vero angulis, incisuris, odore, flore. diuturnior\nhic quibusdam per partes florentibus, ut ocimo,\nheliotropio, aphacae, onochili.\nmultis inter haec\naeterna folia, sicut quibusdam arborum, inprimisque heliotropio\n, adianto, polio.\nAliud rursus spicatarum genus, ex quo est\nachynops, alopecuros, stelephuros,—quam quidam ortygem\nvocant, alii plantaginem, de qua plura dicemus\ninter medicas —, thryallis. ex his alopecuros spicam\nhabet mollem et lanuginem densam, non dissimilem vulpium\ncaudis, unde et nomen. proxima ei est et stelephuros\n, nisi quod illa particulatim floret. cichorion et\nsimilia circa terram folia habent; germinant ab radice\npost vergilias.\nPerdicium et aliae gentes quam Aegyptii edunt.\nnomen dedit avis id maxime eruens. crassas plurimasque\nhabet radices. item ornithogale caule tenero, candido,\nsemipedali, molli, tribus aut quattuor agnatis, radice bulbosa\n; coquitur in pulte.\nMirum loton herbam et aegilopa non nisi post\nannum e semine suo nasci. mira et anthemidis natura,\nquod a summo florere incipit, cum ceterae omnes, quae\nparticulatim florent, ab ima sui parte incipiant.\nNotabile et in lappa, quae adhaerescit, quod in\nipsa flos nascitur non evidens , sed intus occultus, et intra\nse germinat velut animalia, quae in se pariunt. circa\nOpunteme>st herba etiam homini dulcis, mirumque e folio\neius radicem fieri ac sic eam nasci.\nIasine unum folium habet, sed ita implicatum,\nut plura videantur. chondrylla amara est et acris in radice\nsuci. amara et aphace et quae picris nominatur, et\nipsa toto anno florens; nomen ei amaritudo inposuit.\nNotabilis et scillae crocique natura, quod, cum\nomnes herbae folium primum emittant, mox in caulem\nrotundentur, in his caulis prior intellegitur quam folium.\net in croco quidam flos inpellitur caule, in scilla vero\ncaulis exit, deinde ex eo flos emergit, eademque ter floret,\nut diximus, tria tempora arationum ostendens.\nBulborum generi quidam adnumerant et cypiri,\nhoc est gladioli, radicem. dulcis ea est et quae decocta\npanem etiam gratiorem faciat ponderosioremque simul\n\n\n\nsubacta. non dissimilis est et quae thesium vocatur,\ngustu aspera.\nCeterae eiusdem generis folio differunt: asphodelus\noblongum et angustum habet, scilla latum et tractabile\n, gladiolus simile nomini. asphodelus manditur et\nsemine tosto et bulbo, set hoc in cinere tosto, dein sale\net oleo addito, praeterea tuso cum ficis, praecipua voluptate\n, ut videtur Hesiodo. tradunt et ante portas\nvillarum satum remedio esse contra veneficiorum noxiam.\nasphodeli mentionem et Homerus fecit. radix eius napis\nmodicis similis est, neque alia numerosior LXXX simul\nacervatis saepe bulbis. Theophrastus et fere Graeci\nprincepsque Pythagoras caulem eius cubitalem et saepe\nduum cubitorum, foliis porri silvestris, anthericum vocavere\n, radicem vero, id est bulbos, asphodelum. nostri\nillud albucum vocant et asphodelum hastulam regiam, caulis\nacinosi, ac duo genera faciunt. albuco scapus cubitalis\n, amplus, purus levisque, de quo Mago praecipit exitu\nmensis Marti et initio Aprilis, cum floruerit, nondum\nsemine eius intumescente, demetendum findendosque scapos\net quarto die in solem proferendos, ita siccati manipulos\nfaciendos. idem oiston adicit a Graecis vocari, quam\ninter ulvas sagittam appellamus. hanc ab idibus Maiis\nusque in finem Octobris mensis decorticari atque leni sole\n\n\n\nsiccari iubet; idem et gladiolum alterum, quem cypiron\nvocant, et ipsum palustrem, Iulio mense toto secari iubet\nad radicem tertioque die in sole siccari, done candidus\nfiat, cotidie autem ante solem occidentem in tectum referri\n, quoniam palustribus desectis nocturni rores noceant.\nSimilia praecipit et de iunco, quem mariscum\nappellant, ad texendas tegetes et ipsum lunio mense\neximi ad Iulium medium praecipiens, cetera desiccando\neadem, quae de ulva suo loco diximus. alterum genus\niuncorum facit, quod marinum et a Graecis oxyschoenon\nvocari invenio. tria genera eius: acuti, sterilis, quem marem\net oxyn Graeci vocant; reliqua feminini, ferentis\nsemen nigrum: quem melancranim appellant, crassior hic\net fruticosior, magisque etiamnum tertius, qui vocatur holoschoenus\n. ex his melancranis sine aliis generibus nascitur\n, oxys autem et holoschoenus eodem caespite. utilissimus\nad vitilia holoschoenus, quia mollis et carnosus est;\nfert fructum ovorum cohaerentium modo. nascitur autem\net is, quem marem appellavimus, ex semetipso, cacumine\nin terram defixo, melancranis autem suo semine. alioqui\nomnium radices omnibus annis intermoriuntur. usus ad\nnassas marinas, vitilium elegantiam, lucernarum lumina,\npraecipua medulla, amplitudine iuxta maritimas Alpes tanta,\nut inciso ventre inpleant paene unciarum latitudinem, in\nAegypto vero cubitorum longitudinem non aliis utiliorem.\n\nquidam etiamnum unum genus faciunt iunci trianguli\n—cyperon vocant—, multi vero non discernunt a cypiro\nvicinitate nominis. nos distinguemus utrumque.\nCypirus est gladiolus, ut diximus, radice bulbosa, laudatissimus\nin insulis Creta, dein Naxo et postea in Phoenice\n. Cretico candor odorque vicinus nardo, Naxio acrior,\nPhoenicio exiguum spirans, nullus Aegyptio, nam et ibi\nnascitur. discutit duritias corporum; iam remedia enim\ndicemus, quoniam et florum odorumque generi est magnus\nusus in medicina, quod ad cypiron attinet, Apollodorum\nquidem sequar, qui negat bibendum, quamquam professus\nefficacissimum esse adversus calculos. os eo fovet.\nfeminis quidem abortus facere non dubitat; mirumque,\ntradit barbaros suffitum huius herbae excipientes ore lienes\nconsumere et non egredi domibus nisi ab hoc suffitu,\nvegetiores enim firmioresque sic etiam in die fieri; intertriginum\net alarum vitiis perfrictionibusque cum oleo inlitum\nnon dubie mederi.\nCyperos iuncus est, qualiter diximus, angulosus,\niuxta terram candidus, cacumine niger pinguisque. folia\nima porraceis exiliora, in cacumine minuta, inter quae\nsemen est. radix olivae nigrae similis, quam, cum oblonga\nest, cyperida vocant, magni in medicina usus. laus cypero\nprima Hammoniaco, secunda Rhodio, tertia Theraeo, novissima\n\n\n\nAegyptio. qui et confudit intellectum, quoniam et\ncypiros ibi nascitur. sed cypirosradice durissima vixque\nspirans, cyperis odor et ipsis nardum imitans. est et per\nse Indica herba, quae cypira vocatur, zingiberis effigie;\ncommanducata croci vim reddit. cypero vis in medicine\npsilotri. inlinitur pterygiis ulceribusque genitalium et quae\nin umore sunt omnibus, sicut oris ulceribus. radix adversus\nserpentium ictus et scorpionum praesentis remedii\nest. vulvas aperit pota; largiori tanta vis, ut et expellat\neas. urinam ciet et calculos, ob id utilissima hydropicis.\ninlinitur et ulceribus, quae serpunt, sed his praecipua,\nquae in stomacho sunt, e vino vel aceto inlita.\nIunci radix in tribus heminis aquae decocta ad\ntertias tussi medetur. semen tostum et in aqua potum\nsistit alvum et feminarum menses. capitis dolores facit.\nqui vocatur holoschoenus.... quae proxima sunt radici\n, commanducantur adversus araneorum morsus. invenio\netiamnum unum iunci genus quod Euripicen vocant;\nhuius semine somnum allici, set modum servandum, ne\nsopor fiat.\nObiter et odorati iunci medicinae dicentur, quoniam\n\n\n\net in..... Syria Coele, ut suo loco rettulimus,\nnascitur. laudatissimus ex Nabataea cognomine teuchitis,\nproximus Babylonius, pessimus ex Africa ac sine odore.\nest autem rotundus, vinosae mordacitatis ad linguam; sincerus\nin confricando odorem rosae emittit rubentibus fragmentis\n. discutit inflationes, ob id stomacho utilis bilemque\nreicientibus. singultus sedat, ructus movet, urinam\nciet, vesicae medetur. ad muliebres usus decoquitur. opisthotonicis\ncum resina arida inponitur excalfactoria vi.\nRosa adstringit, refrigerat. usus eius dividitur in\nfolia et flores, capita. foliorum partes, quae sunt candidae\n, ungues vocantur. in flore aliud est semen, aliud\ncapillus, in capite aliud cortex, aliud calix. folium siccatur\naut tribus modis exprimitur: per se, cum ungues non\ndetrahuntur—ibi enim umoris plurimum—, aut cum\ndetractis unguibus reliqua pars aut oleo aut vino maceratur\nin sole vasis vitreis. quidam et salem admiscent,\nnonnulli et anchusam aut aspalathum aut iuncum odoratum\n, quia talis maxime prodest vulvae ac dysintericis.\nexprimuntur eadem folia detractis unguibus trita per linteum\nspissum in aereum vas, lenique igni sucus coquitur,\ndonec fiat crassitudo mellis. ad haec eligi oportet odoratissima\nquaeque folia.\nvinum quomodo fieret e rosa,\ndiximus inter genera vini. usus suci ad aures, oris\n\nulcera, gingivas, tonsillas gargarizati, stomachum, vulvas,\nsedis vitia, capitis dolores—in febri per se vel cum\naceto—, somnos, nausias. folia uruntur in calliblepharum,\net siccis femina adsperguntur. epiphoras quoque arida\nleniunt. flos somnum facit, inhibet fluctiones mulierum,\nmaxime albas, in posca potus et sanguinis excreationes,\nstomachi quoque dolores, quantum.... in vini cyathis\ntribus. seminis optimum crocinum nec anniculo vetustius\net in umbra siccatum; nigrum inutile. dentium dolori inlinitur\n, urinam ciet, stomacho inponitur, item igni sacro\nnon veteri. naribus subductum caput purgat. capita pota\nventrem et sanguinem sistunt. ungues rosae epiphoris salubres\nsunt; ulcera enim oculorum rosa sordescunt, praeterquam\ninitiis epiphorae ita, ut arida cum pane inponatur.\nfolia quidem intus stomachi rosionibus et [intus] ventris\naut intestinorum utilissima et praecordiis, vel inlita. cibo\nquoque lapathi modo condiuntur. cavendus in his situs\nceleriter insidens. et aridis aut expressis aliquis usus.\ndiapasmata inde fiunt ad sudores coercendos ita, ut a balineis\ninarescant corpori, dein frigida abluantur. silvestris\npilulae cum adipe ursino alopecias emendant.\nLilii radices multis modis florem suum nobilitant,\n\n\n\ncontra serpentium ictus ex vino potae et contra fungorum\nvenena. propter clavos pedum in vino decoquuntur\ntriduoque non solvuntur. cum adipe aut oleo decoctae\npilos quoque adustis reddunt. e mulso potae inutilem\nsanguinem cum alvo trahunt, lienique et ruptis, vulsis\nprosunt et mensibus feminarum, in vino vero decoctae\ninpositaeque cum melle nervis praecisis. medenttr contra\nlichenas et lepras, et furfures in facie emendant, erugant\ncorpora, cutem. folia in aceto cocta vulneribus inponuntur,\nsi testium, melius cum hyoscyamo et farina tritici.semen\ninlinitur igni sacro, flos et folia ulcerum vetustati, sucus\nqui flore expressus est—ab aliis mel vocatur, ab aliis\nsyrium—ad emolliendas vulvas sudoresque faciendos et\nsuppurationes concoquendas.\nNarcissi duo genera in usum medici recipiunt,\npurpureo flore et alterum herbaceum, hunc stomacho inutilem\net ideo vomitorium alvosque solventem, nervis inimicum\n, caput gravantem et a narce narcissum dictum,\nnon a fabuloso puero. utriusque radix mulsei saporis est.\nambustis prodest exiguo e melle, sic et vulneribus et\nluxatis; panis vero cum melle et aerina farina, sic et infixa\n\n\n\ncorpori extrahit. in polenta tritus oleoque contusis\nmedetur et lapide percussis. purgat vulnera permixtus\nfarinae, nigras vitiligines emaculat. ex hoc flore fit narcissinum\noleum ad emolliendas duritias, calfacienda quae\nalserint, auribus utilissimum, sed et capitis dolores facit.\nViolae silvestres et sativae. purpureae refrigerant.\ncontra inflammationes inlinuntur stomacho, ardenti inponuntur\net capiti in fronte, oculorum privatim epiphoris et\nsede procidente volvave et contra suppurationes. crapulam\net gravedines capitis inpositis coronis olfactuque discutiunt,\nanginas ex aqua potae. id, quod purpureum est ex his,\ncomitialibus medetur, maxime pueris, in aqua potum.\nsemen violae scorpionibus adversatur. contra flos albae\nsuppurata aperit, ipsa discutit. et alba autem et lutea\nextenuat menses, urinam ciet. minor vis est recentibus,\nideoque aridis post annum utendum. lutea dimidio cyatho\nin aquae tribus menses trahit. radices eius cum aceto\ninlitae sedant lienem, item podagram, oculorum autem inflammationes\ncum murra et croco. folia cum melle purgant\ncapitis ulcera, cum cerato rimas sedis et quae in\numidis sunt, ex aceto vero collectiones sanant.\nBaccar in medicinae usu aliqui ex nostris perpressam\nvocant. auxiliatur contra serpentes, capitis dolores\nfervoresque, item epiphoras. inponitur mammis tumentibus\na partu et aegilopiis incipientibus ignibusque sacris.\nodor somnum gignit. radicem decoctam bibere spasticis,\n\n\n\neversis, convulsis, suspiriosis salutare est et in tussi vetere.\nrami eius tres quattuorve decocuntur ad tertias partes;\nhaec potio mulieres ex abortu purgat. laterum punctiones\ntollit et vesicae calculos. tundituret utiliter in diapasmata.\nvestibus odoris gratia inseritur. combretum, quod simile\nei diximus, tritum cum axungia vulnera mire sanat.\nAsarum iocinerum vitiis salutare esse traditur\nuncia sumpta in hemina mulsi mixti. alvum purgat ellebori\nmodo, hydropicis prodest et praecordiis vulvisque ac\nmorbo regio. in mustum si addatur, facit vinum urinis\nciendis. effoditur cum folia mittit, siccatur et conditur.\nin umbra situm celerrime sentit.\nEt quoniam quidam, ut diximus, nardum\nrusticum nominavere radicem baccaris, contexemus et Gallici\nnardi remedia, in hunc locum dilata in peregrinis arboribus\n. ergo adversus serpentes duabus drachmis in vino\nsuccurrit, inflationibus coli vel ex aqua vel ex vino, item\niocineris et renium suffusisque felle et hydropicis, per se\nvel cum absinthio. sistit purgationum mulierum impetus.\nEius vero, quod phun eodem loco appellavimus,\nradix datur potui trita vel decocta ad strangulatus vel\npectoris dolores vel laterum quoque. menses ciet. bibitur\ncum vino.\nCrocum melle non solvitur nulloque dulci, facillime\nautem vino aut aqua. utilissimum in medicina, adservatur\ncornea pyxide. discutit inflammationes omnes\nquidem, sed oculorum maxime ex ovo; item vulvarum quoque\nstrangulatus, stomachi exulcerationes, pectoris et renium\n, iocinerum, pulmonum vesicarumque, peculiariter\ninflammationi earum vehementer utile, item tussi et pleuriticis\n. tollit et pruritus, urinas ciet. qui crocum prius\nbiberint, crapulam non sentient, ebrietati resistent. coronae\nquoque ex eo mulcent ebrietatem. somnum facit,\ncaput leniter movet, venerem stimulat. flos eius igni sacro\ninlinitur cum creta Cimolia. ipsum plurumis medicaminibus\nmiscetur, collyrio uni etiam nomen dedit. faex\nquoque expressi unguento crocino, quod crocomagma appellant\n, habet suas utilitates contra suffusiones oculorum, urinas\n. magis excalfacit quam crocum ipsum. optimum quod\ngustatu salivam dentesque maxime inficit.\nIris rufa melior quam candida. infantibus eam\ncircumligari salutare est, dentientibus praecipue et tussientibus\ntaeniarumve vitio laborantibus instillari. ceteri effectus\neius non multum a melle differunt. ulcera purgat\ncapitis, praecipue suppurationes veteres. alvum solvit duabus\ndrachmis cum melle, tussim, tormina, inflationes pota,\nlienes ex aceto. contra serpentium et araneorum morsus\nex posca valet; contra scorpiones duarum drachmarum\npondere in pane vel aqua sumitur; contra canum morsus\nex oleo inponitur et contra perfrictiones. sic et nervorum\n\n\n\ndoloribus, lumbis vero et coxendicibus cum resina inlinitur\n. vis ei concalfactoria. naribus subducta sternumenta\nmovet caputque purgat. dolori capitis cum cotoneis malis\naut strutheis inlinitur. crapulas quoque et orthopnoeas\ndiscutit. vomitiones ciet duobus obolis sumpta. ossa fracta\nextrahit inposita cum melle. ad paronychia farina eius\nutuntur, in vino ad clavos et verrucas, triduoque non\nsolvitur. halitus oris commanducata abolet alarumque vitia\n. suco duritias omnes emollit, somnum conciliat, sed\ngenituram consumit. sedis rimas et condylomata omniaque\nin corpore excrescentia sanat. sunt qui silvestrem\nxyrim vocent. strumas haec vel panos vel inguina discutit\n. praecipitur, ut sinistra manu ad hos usus eruatur\ncolligentesque dicant, cuius hominis vitiique causa eximant.\nscelus herbariorum aperietur et in hac mentione: partem\neius servant et quarundam aliarum herbarum, sicuti plantaginis\n, et si parum mercedis tulisse se arbitrantur rursusque\nopus quaerunt, partem eam, quam servavere, eodem\nloco infodiunt, credo, ut vitia, quae sanaverint, faciant rebellare\n. saliuncae radix in vino decocta sistit vomitiones,\nconroborat stomachum.\nPolio Musaeus et Hesiodus perungui iubent\ndignationis gloriaeque avidos, polium tractari.... coli, polium\ncontra venena haberi, contra serpentes substerni, uri, in\n\n\n\nvino decoqui recens vel aridum inlinique vel potari. medici\nsplenicis propinant ex aceto, morbo regio in vino, et\nhydropicis incipientibus in vino decoctum; vulneribus quoque\nsic inlinunt. secundas mulierum partusque emortuos\npellit, item dolores corporis. vesicas inanit, epiphoris inlinitur\n. nec magis alia herba convenit medicamento, quod\nalexipharmacon vocant. stomacho tamen inutile esse caputque\neo inpleri et abortum fieri puto. aliqui negant et\nreligionem addunt, ubi inventum sit, protinus adalligandum\ncontra oculorum suffusiones cavendumque, ne terram\nattingat. hi et folia eius thymo similia tradunt, nisi quod\nmolliora sunt et lanatiore canitie. cum ruta silvestri et\nsi teratur ex aqua caelesti, aspids mitigare dicitur, et\nnon secus atque cytinus adstringit t cohibet vulnera prohibetque\nserpere.\nHolochrysos medetur stranguriae in vino, et oculorum\nepiphoris inlitu, cum faece vero vini cremata et\npolenta lichenas emendat. chrysocomes radix calfacit et\nadstringit. datur potui ad iocinerum vitia, item pulmonum\n, vulvae dolores in aqua mulsa decocta. ciet menstrua\net, si cruda detur, hydropicorum aquam.\nMelissophyllo sive melittaena si perunguantur alvi,\nnon fugient apes; nullo enim magis flore gaudent. scopis\n\neius examina facillime continentur. idem praesentissimum\nest contra ictus earum vesparumque et similium, sicut\naraneorum, item scorpionum, item contra volvarum strangulationes\naddito nitro, contra tormina e vino. folia eius\nstrumis inlinuntur et sedis vitiis cum sale. decoctae sucus\nfeminas purgat et inflammationes discutit et ulcera\nsanat. articularios morbos sedat canisque morsus. prodest\ndysintericis veteribus et coeliacis, orthopnoicis, lienibus\n, ulceribus thoracis. caligines oculorum suco cum melle\ninungui eximium habetur.\nMelilotos quoque oculis medetur cum luteo ovi\naut lini semine. maxillarum quoque dolores lenit et capitis\ncum rosaceo, item aurium e passo quaeque in manibus\nintumescant vel erumpant, stomachi dolores in vino\ndecocta vel cruda tritaque. idem effectus et ad vulvas,\nad testes vero et sedem prociduam quaeque et alia ibi\nsint vitia.... recentem ex aqua decoctam vel ex passo.\nadiecto rosaceo inlinitur ad carcinomata. defervescit in\nvino dulci. peculiariter et contra meliceridas efficax.\nTrifolium scio credi praevalere contra serpentium\net scorpionum ictus ex vino aut posca, seminis\ngranis xx potis vel foliis et tota herba decocta, serpentesque\nnumquam in trifolio aspici; praeterea a celebratis\nauctoribus contra omnia venena pro antidoto sufficere xxv\ngrana eius, quod minyanthes ex eo appellavimus, tradi,\n\nmulta alia praeterea in remediis eius adscribi. sed me\ncontra sententias eorum gravissimi viri auctoritas movet,\nSophocles enim poeta venenatum id dicit, Simos quoque\nex medicis, decocti aut contriti sucum infusum corpori\neasdem uredines facere, quas si percussis a serpente\ninponatur. ergo non aliter utendum eo quam contra venena\ncensuerim. fortassis enim et his venenis inter se\ncontraria sit natura, sicut multis aliis. item animadverto\nsemen eius, cuius minima sint folia, utile esse ad custodiendam\nmulierum cutis gratiam in facie inlitum.\nThymum colligi oportet in flore et in umbra siccari\n. duo autem sunt genera eius: candidum, radice lignosa\n, in collibus nascens, quod et praefertur; alterum\nnigrius florisque nigri. utraque oculorum claritati multum\nconferre existimantur et in cibo et in medicamentis;\nitem diutinae tussi ecligmate faciles excreationes facere\ncum aceto et sale, sanguinem concrescere non pati e melle,\nlongas faucium destillationes extra inlita cum sinapi extenuare\n, item stomachi et ventris vitia. modicis tamen\nutendum est, quoniam excalfaciunt; qua vi sistunt alvum,\nquae si exulcerata sit, denarii pondus in sextarium aceti\net mellis addi oporteat, item si lateris dolor sit, aut inter\nscapulas aut in thorace. praecordiis medentur ex aceto\ncum melle, quae potio datur et in alienatione mentis ac\nmelancholicis. datur et comitialibus, quos correptos olfactu\n\nexcitat thymum. aiunt et dormire eos oportere in molli\nthymo. prodest et orthopnoicis et anhelatoribus mulierumque\nmensibus retardatis vel si emortui sint in utero\npartus, decoctum in aqua ad tertias, et viris vero contra\ninflationes cum melle et aceto et si venter turgueat testesve\naut si vesicae dolor exigat. e vino tumores et impetus\ninpositum tollit, item cum aceto callum et verrucas\n. coxendicibus inponitur cum vino , articulariis morbis\net luxatis tritum ac lanae inspersum ex oleo, ambustis\ncum adipe suillo. dant et potioniin articulariis morbis\ntrium obolorum pondere in tribus cyathis aceti et mellis,\nin fastidio tritum cum sale.\nHemerocalles pallidum e viridi et molle folium\nhabet, grandi radice odorataque, bulbosa. cum melle inposita\nventri aquas pellit et sanguinem etiam inutilem.\nfolia epiphoris oculorum mammarumque post partum inlinuntur\n.\nHelenium ab Helena, ut diximus, natum favere\ncreditur formae, cutem mulierum in facie reliquoque corpore\nnutrire incorruptam. praeterea putant usu eius quandam\nvitae gratiam his veneremque conciliari. adtribuunt\n\n\n\net hilaritatis effectum eidem potae in vino eumque, quem\nhabuerit nepenthes illud praedicatum ab Homero, quod\ntristitia omnis aboleretur. est autem suci praedulcis.\nprodest et orthopnoicis radix eius in aqua ieiunis pota.\nest autem candida intus et dulcis. bibitur et contra serpentium\nictus ex vino. mures quoque contrita dicitur\nnecare.\nHabrotonum duorum traditur generum, campestre\nac montanum. hoc feminam, illud marem intellegi volunt.\namaritudo absinthii in utroque. Siculum laudatissimum,\ndein Galaticum. usus et foliis, sed maior semini ad excalfaciendum\n, ideo nervis utile, tussi, orthopnoeae, ruptis\n, convulsis, lumbis, urinae angustiis. datur bibendum\nmanualibus fasciculis decoctis ad tertias partes; ex his\nquaternis cyathis bibitur. datur et semen tusum in aqua\ndrachmae pondere. prodest et vulvae. concoquit panos\ncum farina hordeacia et oculorum inflammationi inlinitur\ncotoneo malo cocto. serpentes fugat; contra ictus earum\nbibitur cum vino inliniturque, efficacissimum contra ea,\nquorum veneno tremores et frigus accidunt, ut scorpionum\net phalangiorum; et contra venena alia pota prodest\net quoquo modo algentibus. vis ei et extrahendi ea,\nquae inhaereant corporibus. pellit et interaneorum mala.\nramo eius, si subiciatur pulvino, venerem stimulari aiunt,\n\n\n\nefficacissimamque esse herbam contra omnia veneficia, quibus\ncoitus inhibeatur.\nLeucanthemum suspiriosis medetur duabus\npartibus aceti permixtum. sampsuchum sive amaracum in\nCypro laudatissimum et odoratissimum scorpionibus adver- 5\nsatur ex aceto ac sale inlitum. menstruis quoque multum\nconfert inpositum. minor eidem poto vis. cohibet et oculorum\nepiphoras cum polenta. sucus decocti tormina discutit\n. et urinis et hydropicis utile. movet aridum sternumenta\n. fit ex eo et oleum, quod sampsuchinum vocatur\naut amaracinum, ad excalfaciendos molliendosque nervos;\net vulvas calfacit. folia suggillatis cum melle et luxatis\ncum cera prosunt.\nAnemonas coronarias tantum diximus, nunc\nreddemus et medicas. sunt qui phrenion vocent. duo\neius genera: prima silvestris, altera cultis nascens, utraque\nsabulosis. huius plures species: aut enim phoenicium\nflorem habet, quae et copiosissima est, aut purpureum\naut lacteum. harum trium folia apio similia sunt nec temere\nsemipedem altitudine excedunt, cacumine asparagi.\nflos numquam se aperit nisi vento spirante, unde et nomen\naccepere. silvestri amplitudo maior, latioribus durio-\nribusque foliis, flore phoenicio. hanc errore ducti arge-\nmonen putant multi, alii rursus papaver, quod rhoean\n\nvocavimus. sed distinctio magna, quod utraque haec postea\nflorent, nec aut sucum illarum anemonae reddunt aut\ncalyces habent nec nisi asparagi cacumen. prosunt anemonae\ncapitis doloribus et inflammationibus, vulvis mulierum.\nlacte quoque et menstrua ' cient cum tisana sumptae aut\nvellere adpositae. radix commanducata pituitam trahit,\ndentes sanat, decocta oculorum epiphoras et cicatrices.\nMagioccultum quiddam iis tribuere, quae primum aspiciatur\neo anno tolli iubentes dicique colligi eam tertianis\net quartanis remedio, postea adligari florem panno russeo\net in umbra adservari, ita, cum opus sit, adalligari. quae\nex his phoenicium florem habet, radice contrita cuicumque\nanimalium inposita ulcus facit styptica vi; et ideo\nexpurgandis ulceribus adhibetur.\nOenanthe herba nascitur in petris, folio pastinacae\n, radice magna, numerosa. caulis eius et folia cum\nmelle ac vino nigro pota facilitatem pariendi praestant\nsecundasque purgant, tussim e melle tollunt, urinam cient.\nradix et vesicae vitiis medetur.\nHeliochrysum alii chrysanthemon vocant, ramulos\nhabet candidos, folia subalbida, habrotono similia,\nad solis repercussum aureae lucis in orbem veluti corymbis\ndependentibus, qui numquam marcescunt; qua de causa\ndeos coronant illo, quod diligentissime servavit Ptolemaeus\n\nAegypti rex. nascitur in frutectis. ciet urinas e vino\npota et menses. duritias et inflammationes discutit, ambustis\ncum melle inponitur. contra serpentium ictus et\nlumborum vitia bibitur. sanguinem concretum ventris aut\nvesicae absumit cum mulso. folia eius trita trium obolorum\npondere sistunt profluvia mulierum in vino albo. vestes\ntuetur odore non ineleganti.\nHyacinthus in Gallia maxime provenit. hoc\nibi fuco hysginum tingunt. radix est bulbacea, mangonicis\nvenaliciis pulchre nota, quae e vino dulci inlita pubertatem\ncoercet et non patitur erumpere. torminibus et\naraneorum morsibus resistit. urinam impellit. contra serpentes\net scorpiones morbumque regium semen eius cum\nhabrotono datur.\nLychnis quoque flammea illa adversus serpentes\net scorpiones et crabrones similiaque bibitur e vino semine\ntrito. silvestris eadem stomacho inutilis. alvum solvit\n, ad detrahendam bilem efficacissima duabus drachmnis,\nscorpionibus tam contraria, ut omnino visa ea torpescant.\nradicem eius Asiani boliten vocant, qua adalligata oculo\nalbugines tolli dicuntur.\nEt vicapervica sive chamaedaphne arida tusa\nhydropicis datur in aqua coclearii mensura, celerrimeque\n\n\n\nreddunt aquam. eadem decocta in cinere sparsa vino tumores\nsiccat. auribus suco medetur. alvi vitiis inposita\nplurimum prodesse dicitur.\nRusci radix decocta bibitur alternis diebus in\ncalculorum valitudine et tortuosiore urina vel cruenta.\nradicem pridie erui oportet, postero mane decoqui, ex eo\nsextario vini cyathis duobus misceri. sunt qui et crudam\nradicem tritam ex aqua bibant, et in totum ad virilia cauliculis\neius ex aceto tritis nihil utilius putant.\nBatis quoque alvum mollit. inlinitur podagricis\ncruda et contunsa. acinon et coronarum causa et ciborum\nAegyptii serunt, eademque erat quae ocimum, nisi\nhirsutior ramis ac foliis esset et admodum odorata. ciet\net menses et urinas.\nColocasia Glaucias acria corporis leniri\nputavit et stomachum iuvari.\nAnthalii, quod Aegyptii edunt, nullum alium\nreperi usum. sed est herba anthyllium, quam alii anthyllum\nvocant, duorum generum: foliis et ramis lenticulae\nsimilis, palmi altitudine, sabulosis, apricis nascens, subsalsa\ngustanti; altera chamaepityi similis, brevior et hirsutior\n, purpurei floris, odore gravis, in saxosis nascens.\nprior vulvis aptissima, ex rosaceo ac lacte inposita, et\nvulneribus. bibitur in stranguria reniumque harenis tribus\n\n\n\ndrachmis. altera bibitur in duritia vulvarum et in\ntorminibus et in comitiali morbo cum melle et aceto quattuor\ndrachmis.\nParthenium alii leucanthes, alii amaracum\nvocant, Celsus apud nos perdicium et muralem. nascitur\nin hortorum saepibus, flore albo, odore mali , sapore amaro.\nad insidendum decoctae in duritia vulvarum et inflammationibus\n...., sicca cum melle et aceto inposita detrahit\nbilem atram; ob hoc contra vertigines utilis et calculosis.\ninlinitur et sacro igni, item strumis cum axungia inveterata\n. Magi contra tertianas sinistra manu evelli eam iubent\ndicique, cuius causa vellatur, nec respicere, dein\neius folium aegri linguae subicere, ut mox in cyatho aquae\ndevoretur.\nTrychno, quam quidam strychnon scripsere,\nutinam nec coronarii in Aegypto uterentur, quos invitat\nhederae foliorum similitudo in duobus eius generibus, quorum\nalterum, cui acini coccini, granosi in folliculis, halicacabon\nvocant, alii callion, nostri autem vesicariam, quoniam\nvesicae et calculis prosit. frutex est surculosus verius\n\n\n\nquam herba, folliculis magnis latisque et turbinatis grandi\nintus acino, qui maturescit Novembri mense. tertio folia\nsunt ocimi, minime diligenter demonstrando remedia, non\nvenena, tractantibus, quippe insaniam facit parvo quoque\nsuco. quamquam et Graeci auctores in iocum vertere.\ndrachmae enim pondere lusum furoris gigni dixerunt,\nspecies vanas imaginesque conspicuas obversari demonstrantes\n; duplicatum hunc modum legitimam insaniam facere\n; quidquid vero adiciatur ponderi, repraesentari mortem\n. hoc est venenum, quod innocentissimi auctores\nsimpliciter dorycnion appellavere ab eo, quod cuspides in\nproeliis tinguerentur illo passim nascente. qui parcius\ninsectabantur, manicon nominavere; qui nequiter occultabant\n, erythron aut neuradaaut, ut nonnulli, perisson, ne\ncavendi quidem causa curiosius dicendum. quin et alterum\ngenus, quod halicacabon vocant, soporiferum est atque\netiam opio velocius ad mortem, ab aliis morion, ab aliis\nmoly appellatum, laudatum vero a Diocle et Euenore,\na Timaristo quidem etiam carmine. mira oblivione innocentia\ne—quippe praesentaneum remedium ad dentium\n\n\n\nmobiles firmandos, si colluerentur halicacaboin vino—\nexceptionem addidere, ne diutius id fieret; delirationem\nenim gigni. non demonstranda remedia, quorum medicina\nmaioris mali periculum adferat: commendetur ergo in cibis\ntertium genus licet ac praeferatur hortensiis saporibus et\nnil sit corporis malorum, cui non salutares trychnos Xenocrates\npraedicet; non tamen auxilia earum tanti sunt,\nut ideo plura nos de iis commemorare fas putem, praesertim\ntanta copia innoxiorum medicaminum. halicacabi\nradicem bibunt qui vaticinari gallantesque vere ad confirmandas\nsuperstitiones aspici se volunt. remedio est—\nid enim libentius rettulerim—aqua copiosa mulsa calida\npotu. nec illud praeteribo, aspidum naturae halicacabum\nin tantum adversam, ut radice eius propius admota soporetur\nilla sopore enecans vis earum. ergo trita ex oleo\npercussis auxiliatur.\nCorchorum Alexandrini cibi herba est convolutis\nfoliis ad similitudinem mori, praecordiis, ut ferunt,\nutilis alopeciisque et lentigini. boum quoque scabiem celerrime\n\n\n\nsanari ea invenio, apud Nicandrum quidem et\nserpentium morsus, antequam floreat.\nNec de cneco sive atractylide verbosius dici par\nesset, Aegyptia herba, ni magnum contra venenata animalia\npraeberet auxilium, item adversus fungos. constat a\nscorpione percussos, quamdiu teneant eam herbam, non\nsentire cruciatum.\nEt pesolutam Aegyptus in hortis serit, coronarum\ngratia. duo genera eius: femina ac mas; utraque\nsubdita venerem inhiberi, virorum maxime, tradunt.\nEt quoniam in mensuris quoque ac ponderibus\ncrebro Graecis nominibus utendum est, interpretationem\neorum semel hoc in loco ponemus: drachma\nAttica—fere enim Attica observatione medici utuntur—\ndenarii argentei habet pondus, eademque vi obolos pondere\nefficit, obolus x chalcos. cyathus pendet per se drachmas\nx; cum acetabuli mensura dicitur, significat heminae\nquartam, id est drachmas xv. mna, quam nostri minam\nvocant, pendet drachmas Atticas C.\nImplesse poterant miraculum sui natura atque tellus\nreputantium vel prioris tantum voluminis dotes totque\ngenera herbarum utilitatibus hominum aut voluptatibus\ngenita. sed quanto plura restant quantoque mirabiliora\ninventu! illa enim maiore in parte cibi aut odoris decorisve\ncommendatio ad numerosa experimenta duxit; reliquarum\npotentia adprobat, nihil ab rerum natura sine\naliqua occultiore causa gigni.\nEquidem et formae gratia ritusque perpetui\nin corporibus suis aliquas exterarum gentium uti herbis\nquibusdam adverto animo. inlinunt certe aliis aliae faciem\nin populis barbarorum feminae; maresque etiam apud Dacos\net Sarmatas corpora sua inscribunt. simili plantagini\n—glastum in Gallia vocatur—Britannorum coniuges nurusque\ntoto corpore oblitae quibusdam in sacris nudae\nincedunt, Aethiopum colorem imitantes.\niam vero\ninfici vestes scimus admirabili fuco, atque, ut sileamus\nGalatiae, Africae, Lusitaniae grani coccum imperatoriis\ndicatum paludamentis, transalpina Gallia herbis Tyria atque\n\n\n\nconchylia tinguit et omnes alios colores. nec quaerit in\nprofundis murices seque obiciendo escam, dum praeripit,\nbeluis marinis intacta etiam ancoris scrutatur vada, ut\ninveniat per quod facilius matrona adultero placeat, corruptor\ninsidietur nuptae: stans et in sicco carpit, quo\nfrugem modo. sed culpant ablui usu; alioqui fulgentius\ninstrui poterat luxuria, certe innocentius.\nNon est nunc propositum ista consectari, nec\ncommittemus, ut subiciendo viliora luxuriam utilitate circumscribamus\n, dicturi et alias herbis tingui parietes nec pingi\nlapide. nec tinguendi tamen rationem omisissemus, si umquam\nea liberalium artium fuisset. interim fortius agetur,\nauctoritasque, quanta debet, etiam surdis, hoc est ignobilibus\n, herbis perhibebitur, siquidem auctores imperii Romani\nconditoresque immensum quiddam et hinc sumpsere,\nquoniam non aliunde sagmina in remediis publicis fuere\net in sacris legationibusque verbenae. certe utroque nomine\nidem significatur, hoc est gramen ex arce cum sua terra\nevolsum, ac semper e legatis, cum ad hostes clarigatumque\nmitterentur, id est res raptas dare repetitum, unus\nutique verbenarius vocabatur.\nCorona quidem nulla fuit graminea nobilior in\nmaiestate populi terrarum principis praemiisque gloriae.\ngemmatae et aureae, vallares, murales, rostratae, civicae,\ntriumphales post hanc fuere suntque cunctae magno intervallo\nmagnaque differentia. ceteras omnes singuli, et\nduces ipsi imperatoresque, militibus aut aliquando collegis\ndedere, decrevit in triumphis senatus cura belli solutus\net populus otiosus,\ngraminea numquam nisi in desperatione\nsuprema contigit, nulli nisi ab universo exercitu\nservato decreta. ceteras imperatores dedere, hanc solam\nmiles imperatori. eadem vocatur obsidionalis liberatis obsidione\nabominandoque exitu totis castris. quod si civicae\nhonos uno aliquo ac vel humillimo cive servato praeclarus\nsacerque habetur, quid tandem existimari debet unius\nvirtute servatus universus exercitus? dabatur haec viridi\ne gramine decerpto inde, ubi obsessos servasset aliquis.\nnamque summum apud antiquos signum victoriae erat herbam\nporrigere victos, hoc est terra et altrice ipsa humo\net humatione etiam cedere, quem morem etiam nunc durare\napud Germanos scio.\nDonatus est ea L. Siccius Dentatus semel, cum\ncivicas quattuordecim meruisset depugnassetque centiens\n\n\n\nviciens semper victor. tanto rarius est servatorem unum\na servatis donari. quidam imperatores et saepius donati\nsunt, veluti P. Decius Mus tribunus militum ab exercitu,\naltera ab his, qui in praesidio obsessi fuerant, quanta esset\neius honoris auctoritas, confessus religione, siquidem donatus\nbovem album Marti inmolavit et centum fulvos, qui\nei virtutis causa dati fuerant simul ab obsessis. hic Decius\npostea se consul Imperioso conlega pro victoria devovit.\ndata est et a senatu populoque Romano, qua claritate\nnihil equidem in rebus humanis sublimius duco, Fabio\nilli, qui rem omnem Romanam restituit non pugnando;\nnec data, cum magistrum equitum exercitumque eius servasset\n,—tune satius fuit nomine novo coronari appellatum\npatrem ab his, quos servaverat,—sed quo dictum\nest consensu honoratus est Hannibale Italia pulso, quae\ncorona adhuc sola ipsius imperii manibus inposita est et,\nquod peculiare ei est, sola a tota Italia data.\nPraeter hos contigit eius coronae honos M. Calpurnio\nFlammae tribuno militum in Sicilia, centurioni vero\nuni ad hoc tempus Cn. Petreio Atinati Cimbrico bello.\nprimum pilum is capessens sub Catulo exclusam ab hoste\nlegionem suam hortatus tribunum suum dubitantem per\ncastra hostium erumpere interfecit legionemque eduxit.\ninvenio apud auctores eundem praeter hunc honorem adstantibus\nMario et Catulo cos. praetextatum immolasse ad\ntibicinem foculo posito. scripsit et Sulla dictator ab exercitu\nse quoque donatum apud Nolam legatum bello Marsico\n, idque etiam in villa sua Tusculana, quae fuit postea\nCiceronis, pinxit. quod si verum est, hoc exsecrabiliorem\n\n\n\neum dixerim, quandoquidem eam capiti suo proscriptione\nsua ipse detraxit, tanto paucioribus civium servatis quam\npostea occisis. addat etiamnum huic gloriae superbum\ncognomen Felicem, ipse tamen obsessis in toto orbe proscriptis\nhac corona Sertorio cessit. Aemilianum quoque\nScipionem Varro auctor est donatum obsidionali in Africa\nManilio consule, III cohortibus servatis totidemque ad servandas\neas eductis, quod et statuae eius in foro suo divus\nAugustus inscripsit. ipsum Augustum M. Cicerone filio\nconsule idibus Septembribus senatus obsidionali donavit;\nadeo civica non satis videbatur. nec praeterea quemquam\ninvenimus donatum.\nNullae ergo herbae fuere certae in hoc honore,\nsed quaecumque fuerant in periculi sede, quamvis ignobiles\nignotaeque, honored nobilem faciebant, quod latere\napud nos minus quidem miror cernens neglegi ea quoque\n, quae ad valitudinem conservandam cruciatusque corporis\npropulsandos et mortem arcendam pertinent. sed\nquis non mores iure castiget? addidere vivendi pretia\ndeliciae luxusque; numquam fuit vitae cupido maior nec\nminor cura. aliorum hanc operae esse credimus ac ne\nmandato quidem nostro alios id agere, medicisque provisum\nesse pro morbis. ipsi fruimur voluptatibus et, quo\nnihil equidem probrosius duco, vivimus aliena fiducia.\n\n\n\nimmo vero plerisque ultro etiam inrisui sumus ista commentantes\natque frivoli operis arguimur, magno quamquam\ninmensi laboris solatio, sperni cum rerum natura, quam\ncerte non defuisse nobis docebimus et invisis quoque herbis\ninseruisse remedia, quippe cum medicinas dederit etiam\naculeatis. haec enim proxime restant ex iis, quas priore\nlibro nominavimus, in quibus ipsis providentiam naturae\nsatis mirari amplectique non est. dederat quas diximus\nmolles cibisque gratas, pinxerat remedia in floribus visuque\nipso animos invitaverat etiam deliciis auxilia permiscens\n:en, excogitavit aliquas aspectu hispidas, tactu truces\n, ut tantum non vocem ipsius fingentis illas rationemque\nreddentis exaudire videamur, ne scilicet depascat avida\nquadripes, ne procaces manus rapiant, ne neglecta vestigia\nobterant, ne insidens ales infringat, iis muniendo aculeis\ntelisque armando, remediis ut tuta ac salva sint. ita\nhoc quoque, quod in iis odimus, hominum causa excogitatum\nest.\nClara in primis aculeatarum erynge est sive\neryngion contra serpentes et venena omnia nascens. adversus\n\n\n\nictus morsusque radix eius bibitur drachmae pondere\nin vino aut, si plerumque tales iniurias comitetur\net febris, ex aqua. inlinitur plagis, peculiariter efficax\ncontra chersydros ac ranas. omnibus vero contra toxica\net aconita efficaciorem Heraclides medicus in iure anseris\ndecoctam arbitratur. Apollodorus adversus toxica\ncum rana decoquit, ceteri in aqua. ipsa dura, fruticosa,\nspinosis foliis, caule geniculato, cubitali et maiore aliquando,\nalia albicans, alia nigra, radice odorata. et sativa quidem\nest et sponte nascitur in asperis, saxosis, set in litoribus\nmaris durior nigriorque, folio apii.\nEx his candidam nostri centum capita vocant.\nomnes eiusdem effectus, caule et radice in cibos Graecorum\nreceptis utroque modo, sive coquere libeat sive cruda\nvesci. portentosum est, quod de ea traditur, radicem eius\nalterutrius sexus similitudinem referre, raro invento, set\nsi viris contigerit mas, amabiles fieri; ob hoc et Phaonem\nLesbium dilectum a Sappho, multa circa hoc non Magorum\nsolum vanitate, sed etiam Pythagoricorum. sed in\nmedico usu praeter supra dicta auxiliatur inflationibus,\ntorminibus, cordis vitiis, stomacho, iocineri, praecordiis in\naqua mulsa, lieni in posca, item ex mulsa renibus, stranguriae\n, opisthotonis, spasmis, lumbis, hydropicis, comitialibus\n\n\n\n, mulierum mensibus, sive subsidant sive abundent,\nvulvarumque omnibus vitiis. extrahit infixa corpori cum\nmelle. strumas, parotidas, panos, recedentes ab ossibus\ncarnes sanat cum axungia salsa et cerato, item fracturas.\ncrapulam praesumpta arcet, alvum sistit. aliqui e nostris\nsub solstitio colligi eam iussere, ex aqua caelesti inponi\nomnibus cervicis vitiis. oculorum quoque albugines sanare\nadalligatam aliqui tradiderunt.\nSunt qui et acanum eryngio adscribant, spinosam\nbrevemque et latam herbam spinisque latioribus.\nhanc inpositam sanguinem mire sistere.\nAlii eryngen falso eandem putavere esse et glycyrr\nhizam, quare subiungi eam protinus refert. et ipsa\nsine dubio inter aculeatas est, foliis echinatis, pinguibus\ntactuque cumminosis, fruticosa, binum cubitorum altitudine\n, flore hyacinthi, fructu pilularum platani magnitudinis.\npraestantissima in Cilicia, secunda Ponto, radice dulci et\nhac tantum in usu. capitur ea vergiliarum occasu, longa,\nsucosa ceu lycium, coloris buxei, melior quae nigra, quaeque\nlenta quam quae fragilis. usus in subditis decoctae\nad tertias, cetero ad mellis crassitudinem, aliquando et\n\n\n\ntusae, quo genere et vulneribus inponitur et faucium vitiis\nomnibus, item voci utilissima suco sic, ut spissatus\nest, linguae subdito, item thoraci, iocineri. hac diximus\nsitim famemque sedari; ob id quidam adipson appellavere\neam et hydropicis dedere, ne sitirent. ideo et conmanducata\nstomatice est ulceribus oris; inspersa saepe et pterygiis\n. sanat et vesicae scabiem, renium dolores, condylomata\n, ulcera genitalium. dedere eam quidam potui in\nquartanis drachmarum duarum pondere et piper ex hemina\naquae. conmanducata sanguinem ex vulnere sistit. sunt\nqui et calculos ea pelli tradiderunt.\nTribuli unum genus in hortis nascitur, alterum\nin fluminibus tantum. sucus ex iis colligitur ad oculorum\nmedicinas; est enim refrigerantis naturae et ideo\nutilis contra inflammationes collectionesque. ulcera per se\nerumpentia et praecipue in ore cum melle sanat, item\ntonsillas. potus calculos frangit. Thraces, qui ad Strymona\nhabitant, foliis tribuli equos saginant, ipsi nucleo\nvivunt panem facientes praedulcem et qui contrahat ventrem\n. radix caste pureque collecta discutit strumas, semen\nadalligatum varicum dolores sedat, tritum vero in aqua\nsparsum pulices necat.\nStoebe, quam aliqui pheon vocant, decocta\nin vino praecipue auribus purulentis medetur, item oculis\nictu cruentatis, haemorrhagiae quoque et dysinteriae infusa.\nHippophaes in sabulosis maritimis, spinis\nalbis, hederae modo racemosa est, candidis, ex parte rubentibus\nacinis. radix suco madet, qui aut per se conditur\naut pastillis farinae ervi. bilem detrahit oboli ponder\ne, saluberrime cum mulso. est altera hippophaes sine\ncaule, sine flore, foliis tantum minutis. huius quoque\nsucus hydropicis mire prodest. debent adcommodatae esse\net equorum naturae neque ex alia causa nomen accepisse.\nquippe quaedam animalium remediis nascuntur locupleti\ndivinitate ad generanda praesidia, ut non sit mirari satis\ningenium eius disponentis auxilia in genera, in causas, in\ntempora, ut aliis prositaliud horis diesque nullus prope\nsine praesidiis reperiatur.\nUrtica quid esse invisius potest? at illa\npraeter oleum, quod in Aegypto ex ea fieri diximus, vel\nplurimis scatet remediis. semen eius cicutae contrarium\nesse Nicander adfirmat, item fungis vel argento vivo,\nApollodorus et salamandris cum iure coctae testudinis,\nitem adversari hyoscyamo et serpentibus et scorpionibus.\nquin ipsa illa amaritudo mordax uvas in ore procidentesque\n\n\n\nvulvas et infantium sedes tactu resilire cogit, lethargicos\nexpergisci tactis cruribus magisque fronte. eadem\ncanis morsibus addito sale medetur, sanguinem trita naribus\nindita sistit et magis radice. carcinomata et sordida ulcera\nsale admixto, item luxata sanat et panos, parotidas carnesque\nab ossibus recedentes. semen potum cum sapa vulvam\nstrangulatis aperit. profluvia narium sistit inpositum.\nvomitiones in aqua mulsa sumptum a cena faciles praestat\nduobus obolis, uno autem in vino poto lassitudines recreat.\nvulvae vitiis tostum acetabuli mensura, potum in sapa\nresistit stomachi inflationibus. orthopnoicis prodest cum\nmelle et thoracem purgat eodem ecligmate et lateri medetur\ncum semine lini. addunt hysopum et piperis aliquid\n. inlinitur lieni, difficilem ventrem tostum cibo emollit.\nHippocrates vulvam purgari poto eo pronuntiat, dolore\nlevari tosto acetabuli mensura, dulci poto et inposito cum\nsuco malvae, intestinorum animalia pelli cum hydromelite\net sale, defluvia capitis semine inlito cohonestari. articulariis\nmorbis et podagricis plurimi cum oleo vetere aut\nfolia cum ursino adipe trita inponunt. ad eadem radix\ntusa cum aceto non minus utilis, item lieni, et cocta in\nvino discutit panos cum axungia vetere salsa. eadem\npsilotrum est sicca. condidit laudes eius Phanias physicus,\nutilissimam cibis coctam conditamve professus arteriae,\ntussi, ventris destillationi, stomacho, panis, parotidibus,\n\n\n\npernionibus, cum oleo sudorem, coctam cum conchyliis\nciere alvum, cum tisana pectus purgare mulierumque\nmenses , cum sale ulcera, quae serpant , cohibere. suco\nquoque in usu est. expressus inlitus fronti sanguinem\nnarium sistit, potus urinam ciet, calculos rumpit, uvam\ngargarizatus reprimit. semen colligi messibus oportet.\nAlexandrinum maxime laudatur. ad omnia haec et mitiores\nquidem teneraeque efficaces, sed praecipue silvestris illa,\net hoc amplius lepras e facie tollit in vino pota. si\nquadripes fetum non admittat , urtica naturam fricandam\nmonstrant.\nEa quoque, quam lamium inter genera earum\nappellavimus, mitissima et foliis non mordentibus, mede-\ntur cum mica salis contusis incussisque , ustis et strumis,\ntumoribus, podagris, vulneribus. album habet in medio\nfolio, quod ignibus sacris medetur.\nQuidam e nostris tempore discrevere genera, et autumnalis\nurticae radicem adalligatam in tertianis ita, ut aegri\nnuncupentur, cum eruatur ea radix, dicaturque cui et\nquorum filio eximatur, liberare morbo tradiderunt; hoc\nidem et contra quartanas pollere. iidem urticae radice\n\naddito sale infixa corpori extrahi, foliis cum axungia\nstrumas discuti vel, si suppuraverint , erodi, compleri.\nEx argumento nomen accepit scorpio herba.\nsemen enim habet ad similitudinem caudae scorpionis,\nfolia pauca. valet adversus animal nominis sui. est et 5\nalia eiusdem nominis effectusque, sine foliis, asparagi caule,\nin cacumine aculeum habens et inde nomen.\nLeucacantham alii phyllon , alii ischada, alii\npolygonaton appellant, radice cypiri, quae commanducata\ndentium dolores sedat, item laterum et lumborum, ut\nHicesius tradit, semine poto drachmis octo aut suco.\neadem ruptis, convulsis medetur.\nHelxinen aliqui perdicium vocant, quoniam\nperdices ea praecipue vescantur, alii sideritem, nonnulli\nparthenium. folia habet mixtae similitudinis plantagini et\nmarruvio, cauliculos densos, leviter rubentes, semina in\ncapitibus lappaceis adhaerescentia vestibus, unde et helxinen\ndictam volunt. sed nos qualis vera esset helxine\ndiximus priore libro. haec autem inficit lanas, sanat ignes\nsacros et tumores collectionesque omnes et adusta, panos.\nsucus eius cum psimithio ignes sacros et guttura incipientia\n\n\n\nturgescere, item veterem tussim cyatho hausto et\nomnia vitia umida , sicut tonsillas et aures cum rosaceo.\ninponitur et podagris cum caprino sebo ceraque Cypria.\nPerdicium sive parthenium sive etiam sideritis\nalia est; ab nostris herba urceolaris vocatur, a aliis\nastercum; folio similis ocimo, nigrior tantum, nascens in\ntegulis parietinisque. medetur cum mica salis trita iisdem\nomnibus, quibus lamium, et eodem modo, item vomicae\ncalfacto suco pota, sed contra vulsa, rupta lapsusque et\npraecipitia, ut vehiculorum eversiones , singularis. verna\ncarus Pericli Atheniensium principi, cum is in arce templum\naedificaret repsissetque super altitudinem fastigii et\ninde cecidisset, hac herba dicitur sanatus, monstrata Pericli\nsomnio a Minerva, quare parthenium vocari coepta est\nadsignaturque ei deae. hic est vernula, cuius effigies ex\naere fusa est et nobilis ille splanchnoptes.\nChamaeleonem aliqui ixian vocant. duo genera\neius: candidior asperiora habet folia, serpit in terra\nechini modo spinas erigens, radice dulci, odore gravi.\n\n\n\nquibusdam in locis viscum gignit album sub alis foliorum,\nmaxime circa canis ortum, quo modo tura nasci dicuntur,\nunde et ixia appellatur. hac mastiche utuntur mulieres.\nquare et chamaeleon vocetur, varietate foliorum evenit;\nmutat enim cum terra colores, hic niger, illic viridis,\naliubi cyaneus , aliubi croceus atque aliis coloribus. ex\nhis candidus hydropicos sanat suco radicis decoctae; bibitur\ndrachma in passo. pellit et interaneorum animalia\nacetabuli mensura suci eiusdem in vino austero cum origani\nscopis. facitad difficultatem urinae. hic sucus occidit\net canes suesque in polenta addita aqua et oleo,\ncontrahit in se mures ac necat, nisi protinus aquam sorbeant\n. radicem eius aliqui concisam servari iubent funiculis\npendentem decoquereque in cibo contra fluctiones,\nquas Graeci rheumatismos vocant. ex nigris aliqui marem\ndixere, cui flos purpureus esset, et feminam, cui violaceus;\nset una nascuntur caule cubitali, crassitudine digitali.\nradicibus eorum lichenes curantur cum sulpure et bitumine\nuna coctis, conmanducatis vero dentes mobiles aut\nin aceto decoctis. suco scabiem et quadripedum sanant.\net ricinos canum necat, iuvencos quoque anginae modo,\nquare a quibusdam ulophyton vocatur, set et cynozolon\n\npropter gravitatem odoris. ferunt et haec viscum ulceribus\nutilissimum. omnium autem generum eorum radices\nscorpionibus adversantur.\nCoronopus oblonga herba est cum fissuris.\nseritur interim, quoniam radix coeliacis praeclare facit in\ncinere tosta.\nEt anchusae radix in usu est, digitali crassitudine\n. finditur papyri modo manusque inficit sanguineo\ncolore, praeparat lanas pretiosis coloribus. sanat ulcera\nin cerato, praecipue senum, item adusta. liquari non\npotest in aqua, oleo dissolvitur; idque sincerae experimentum\nest. datur et ad renium dolores drachma eius\npotui in vino aut, si febris sit, in decocto balani; item\niocinerum vitiis et lienis et bile subfusis. lepris et lentigini\ninlinitur ex aceto. folia trita cum melle et farina\nluxatis inponuntur, et pota drachmis duabus in mulso\nalvum sistunt. pulices necare radix in aqua decocta\ntraditur.\nEst et alia similis pseudoanchusa ob id appellata,\na quibusdam vero echis aut doris et multis aliis nominibus\n, lanuginosior et minus pinguis, tenuioribus foliis,\nlanguidioribus. radix in oleo non fundit rubentem sucum,\net hoc ab anchusa discernitur. contra serpentes efficacissima\npotu foliorum vel seminis. folia ictibus inponuntur.\nvirus serpentes fugat. bibitur et propter spinam. folium\neius sinistra decerpi iubent Magi et, cuius causa sumatur,\ndici tertianisque febribus adalligari.\nEst et alia herba proprio nomine onochilon,\nquam aliqui anchusam vocant, alii archebion, alii onochelim\n, aliqui rhexiam, multi enchrysam, parvo frutice, flore\npurpureo, asperis foliis et ramis, radice messibus sanguinea\n, cetero nigra, in sabulosis nascens, efficax contra serpentes\nmaximeque viperas et radice et foliis, aeque cibo\nac potu. vires habet messibus. folia trita odorem cucumeris\nreddunt. datur in cyathis tribus vulva procidente.\npellit et taenias cum hysopo, et in dolore renium aut\niocineris ex aqua mulsa, si febris sit, sin aliter, e vino\nbibitur. lentigini ac lepris radix inlinitur. habentes eam\na serpentibus feriri negantur. est et alia huic similis\nflore rubro, minor, et ipsa ad eosdem usus, traduntque,\nconmanducata ea si inspuatur, mori serpentem.\nAnthemis magnis laudibus celebratur ab Asclepiade\n. aliqui leucanthemida vocant, alii leucanthemum,\nalii eranthemida, quoniam vere floreat; alii chamaemelon,\nquoniam odorem mali habeat. nonnulli melanthion vocant.\ngenera eius tria fronde tantum distant, palmum non excedentia\n, parvis foliis..... rutae candidis aut malinis aut\npurpureis. in macro solo aut iuxta semitas colligitur vere\net in coronamenta reponitur. eodem tempore et medici\n\n\n\nfolia tusa in pastillos digerunt, item florem et radicem.\ndantur omnia mixta drachmae unius pondere contra serpentium\nomnium ictus. pellunt mortuos partus, item\nmenstrua in potu et urinam calculosque, inlita inflationes,\niocinerum vitia, bilem subfusam, aegilopia, conmanducata\nulcerum eruptiones manantes sanant. ex omnibus his\ngeneribus ad calculos efficacissima est quae florem purpureum\nhabet, cuius et foliorum et fruticis amplitudo\nmaiuscula est. hanc proprie quidam eranthemim vocant.\nLoton qui arborem putant tantum esse, vel\nHomero auctore coargui possunt. is enim inter herbas\nsubnascentes deorum voluptati loton primam nominavit.\nfolia eius cum melle oculorum cicatrices, argema, nubeculas\ndiscutiunt.\nEst et lotometra, quae fit ex loto sata, ex cuius\nsemine simili milio putri fiunt panes in Aegypto a pastoribus\n, maxime aqua vel lacte subacti. negatur quicquam\nillo pane salubrius esse aut levius, dum caleat. refrigeratus\ndifficilius concoquitur fitque ponderosus. constat\neos, qui illo vivant, nec dysinteria nec tenesmo neque\naliis morbis ventris infestari. itaque inter remedia eorum\nhabetur.\nHeliotropii miraculum saepius diximus cum\nsole sese circumagentis etiam nubilo die; tantus sideris\n\n\n\namor est. noctu velut desiderio contrahit caeruleum florem.\ngenera eius duo, tricoccum et helioscopium. hoc altius,\nquamquam utrumque semipedalem altitudinem non excedit,\nab ima radice ramosum. semen in folliculo messibus colligitur\n. nascitur nonnisi in pingui solo cultoque maxime,\ntricoccum ubique. si decoquatur, invenio cibis placere et\nin lacte iucundius alvum molliri et, si decocti sucus\nbibatur, efficacissime exinaniri. maioris sucus excipitur\naestate hora sexta, miscetur cum vino, sic firmior. capitis\ndolores sedat rosaceo admixto. verrucas cum sale tollit\nsucus e folio, unde nostri verrucariam herbam appellavere,\naliis cognominari effectibus digniorem. namque et serpentibus\net scorpionibus resistit ex vino aut aqua mulsa,\nut Apollophanes et Apollodorus tradunt. folia infantium\ndestillationibus, quod siriasim vocant, inlita medentur\n, item contractionibus, etiam si id comitialiler accidat.\ndecocto quoque foveri os saluberrimum est. potum id\npellit taenias et renium harenas. si cuminum adiciatur,\ncalculos frangit. decoqui cum radice oportet, quae cum\nfoliis et hircino sebo podagris inlinitur. alterum genus,\nquod tricoccum appellavimus et alio nomine scorpiuron\nvocatur, foliis non solum minoribus, sed etiam in terram\nvergentibus. semen ei est effigie scorpionis caudae, quare\nnomen. vis ad omnia venenata et phalangia, sed contra\nscorpiones praecipue inlita. non feriuntur habentes, et si\nterram surculo heliotropii circumscribat aliquis, negant\nscorpionem egredi, inposita vero herba aut uda omnino\n\n\n\nrespersum protinus mori. seminis grana quattuor pota\nquartanis prodesse dicuntur, tria vero tertianis, vel si\nherba ipsa ter circumlata subiciatur capiti. semen et\nvenerem stimulat, cum melle panos discutit. verrucas hoc\nutique heliotropium radicitus extrahit et excrescentia in\nsedibus. spinae quoque ac lumborum sanguinem corruptum\ntrahit inlitum semen et potum in iure gallinacei decoctum\naut cum beta et lente. cortex seminis liventibus\ncolorem reddit. Magi heliotropium in quartanis quater,\nin tertianis ter adligari iubent ab ipso aegro precarique\neum, soluturum se nodos liberatum, et iacere non exempta\nherba.\nAliud adianto miraculum: aestate viret, bruma\nnon marcescit, aquas respuit, perfusum mersumve sicco\nsimile est—tanta dissociatio deprehenditur—, unde et\nnomen a Graecis alioqui frutici topiario. quidam callitrichon\nvocant, alii polytrichon, utrumque ab effectu. tinguit\nenim capillum et ad hoc decoquitur in vino cum semine\napii adiecto oleo copioso, ut crispum densumque faciat;\net defluere autem prohibet. duo genera eius: candidius\net nigrum breviusque. id, quod maius est, polytrichon,\naliqui trichomanes vocant. utrique ramuli nigro colore\nnitent, foliis felicis, ex quibus inferiora aspera ac fusca\nsunt, omnia autem contrariis pediculis, densa ex adverso\ninter se, radix nulla. umbrosas petras parietumque aspergines\n\n\n\nac fontium maxime specus sequitur et saxa manantia\n, quod miremur, cum aquas non sentiat. calculos e\ncorpore mire pellit frangitque, utique nigrum, qua de\ncausa potius quam quod in saxis nasceretur a nostris\nsaxifragum appellatum crediderim. bibitur e vino quantum\nterni decerpsere digiti. urinam cient, serpentium et araneorum\nvenenis resistunt, in vino decocti alvum sistunt.\ncapitis dolores corona ex his sedat. contra scolopendrae\nmorsus inlinuntur, crebro auferendi, ne perurant; hoc et\nin alopeciis. strumas discutiunt furfuresque in facie et\ncapitis manantia ulcera. decoctum ex his prodest suspiriosis\net iocineri et lieni et felle subfusis et hydropicis.\nstranguriae inlinuntur et renibus cum absinthio. secundas\ncient et menstrua. sanguinem sistunt ex aceto aut rubi\nsuco poti. infantes quoque exulcerati perunguntur ex iis\ncum rosaceo et vino.—(Virus foliiin urina pueri inpubis\ntritum quidem cum aphronitro et inlitum ventri mulierum\n, ne rugosus fiat, praestare dicitur.) - perdices et\ngallinaceos pugnaciores fieri putant in cibum eorum additis\n, pecorique esse utilissimos.\nPicris ab insigni amaritudine cognominatur,\nut diximus, folio rotundo. tollit eximie verrucas. thesium\nquoque non dissimili amaritudine est, sed purgat alvum,\nin quem usum teritur ex aqua.\nAsphodelum de clarissimis herbarum, ut quod\n\nheroion aliqui appellaverint, Hesiodus et in silvis nasci\ndixit, Dionysius marem ac feminam esse. defectis corporibus\net phthisicis constat bulbos eius cum tisana decoctos\naptissime dari, panemque ex his cum farina subactis\nsaluberrimum esse. Nicander et contra serpentes ac\nscorpiones vel caulem, quem anthericum vocavimus,\nvel semen vel bulbos dedit in vino tribus drachmis substravitque\nsomno contra hos metus. datur et contra venenata\nmarina et contra scolopendras terrestres. cocleae\nmire in Campania caulem eum persequuntur et sugendo\narefaciunt. folia quoque inlinuntur venenatorum vulneribus\nex vino. bulbi nervis articulisque cum polenta tunsi inlinuntur\n. prodest et concisis ex aceto lichenas fricare,\nitem ulceribus putrescentibus ex aqua inponere, mammarum\nquoque et testium inflanmationibus. decocti in faece\nvini oculorum epiphoris supposito linteolo medentur. fere\nin quocumque morbo magis decoctis utuntur, item ad\ntibiarum taetra ulcera rimasque corporum quacumque in\nparte farina arefactorum. autumno autem colliguntur, cum\nplurimum valent. sucus quoque ex tusis expressus aut\ndecoctis utilis fit corporis dolori cum melle, idem odorem\ncorporis iucundum affectantibus cum iri arida et salis\nexiguo. folia et supra dictis medentur et strumis, panis,\nulceribus in facie decocta in vino. cinis e radice alopecias\nemendat et rimas pedumsedisque, decoctae radicis in\noleo sucus perniones et amlbusta et gravitatem aurium;\n\n\n\ninfunditur a contraria aure in dolore dentium. prodest\net urinae pota modice radix et menstruis et lateris doloribus\n, item ruptis, convulsis, tussibus, drachmae pondere\nin vino pota. eadem et vomitiones adiuvatcommanducata\n. semine sumpto turbatur venter. Chrysermus et\nparotidas in vino decocta radice curavit, item strumas\nadmixta cachry ex vino. quidam aiunt, si inposita radice\npars eius in fumo suspendatur quartoque die solvatur,\nuna cum radice arescere strumam. Diocles ad podagras\nutroque modo, cocta crudaque, usus est, ad perniones\ndecocta ex oleo; dedit et suffusis felle in vino et hydropicis\n. venerem quoque concitari cum vino et melle perunctis\naut bibentibus tradidere. Xenocrates et lichenas,\npsoras, lepras radice in aceto decocta tolli dicit, item\nsuco cum hyoscyamo et pice liquida alarum quoque et\nfeminum vitia; et capillum crispiorem fieri, raso prius\ncapite, si radice ea fricetur, Simos lapides renium in\nvino decocta potaque eximi. Hippocrates semine ad\nimpetus lienis dari censet. iumentorum quoque ulcera ac\nscabiem radix inlita aut decoctae sucus ad pilum reducit.\nmures eadem fugantur, caverna praeclusa moriuntur.\nAsphodelum ab Hesiodo quidam halimon appellari\nexistimavere, quod falsum arbitror; est enim suo\nnomine halimon, non parvi et ipsum erroris inter auctores.\nalii enim fruticem esse dicunt densum, candidum, sine\nspina, foliis oleae, sed mollioribus; coqui haec ciborum\ngratia, radice tormina discuti drachmae pondere in aqua\n\n\n\nmulsa pota, item rupta, convulsa. alii olus maritimum esse\ndixere salsum et inde nomen, foliis in rotunditatem longis,\nlaudatum in cibis. duorum praeterea generum, silvestre\net mitius, utrumque prodesse dysintericis etiamn exulceratis\ncum pane, stomacho vero ex aceto. ulceribus vetustis\ninlini crudum et vulnerum recentium impetus lenire et\nluxatorum pedum ac vesicae dolores. silvestri tenuiora\nfolia, sed in iisdem remediis effectus maiores et in sananda\nhominum ac pecorum scabie. praeterea nitorem corpori\nfieri dentibusque candorem, si fricentur radice ea, semine\nlinguae subdito sitim non sentiri. hoc quoque mandi et\nutraque etiam condiri. Crateuas tertium quoque genus\ntradidit longioribus foliis et hirsutioribus, odore cupressi,\nnasci sub hedera maxime, prodesse opisthotonis, contractionibus\nnervorum tribus obolis in sextarium aquae.\nAcanthi, topiariae et urbanae herbae lato longoque\nfolio crepidines marginum adsurgentiumque pulvinorum\ntoros vestientis, duo genera sunt: aculeatum et\ncrispum, quod brevius, alterum leve, quod aliqui paederota\nvocant, alii melamphyllum. huius radices ustis luxatisque\nmire prosunt, item ruptis, convulsis, et phthisin\nmetuentibus, id coctae cibo, maxime tisana. podagris quoque\ninlinuntur tritae et calefactae, e sale calidis.\nBupleuron in sponte nascentium olerum numero\nGraeci habent, caule cubitali, foliis multis longisque, capite\n\n\n\naneti, laudatum in cibis ab Hippocrate, in medicina\nGlaucone et Nicandro. semen contra serpentes valet.\nfolia ad secundas feminarum vel sucum ex vino inlinunt,\net strumis folia cum sale et vino. radix contra serpentes\ndatur in vino et urinae ciendae.\nBuprestim magna inconstantia Graeci in laudibus\nciborum etiam habuere, iidemque remedia tamquam contra\nvenenum prodiderunt. et ipsum nomen indicio est bourn\ncerte venenum esse, quos dissilire degustata fatentur.\nquapropter nec de hac plura dicemus. est vero causa,\nquare venena monstremus inter gramineas coronas! nisi\nlibidinis causa expetenda alicui videtur, quam non aliter\nmagis accendi putant quam pota ea.\nElaphoboscon ferulaceum est, geniculatum digiti\ncrassitudine, semine corymbis dependentibus silis effigie,\nset non amaris, foliis olusatri. et hoc laudatum in cibis\n—quippe etiam conditum prorogatur—, ad urinam ciendam\n, lateris dolores sedandos, rupta, convulsa sananda,\ninflationes discutiendas colique tormenta, contra serpentium\nomniumque aculeatorum ictus, quippe fama est, hoc\npabulo cervos resistere serpentibus. fistulas quoque radix\nnitro addito inlita sanat, siccanda autem in eo usu prius\nest, ne suco suo madeat, qui contra serpentium ictus non\nfacit deteriorem eam.\nScandix quoque in olere silvestri a Graecis ponitur\n, ut Ophion et Erasistratus tradunt. item decocta\nalvum sistit, semine singultus confestim ex aceto sedat.\ninlinitur ambustis, urinas ciet. decoctae sucus prodest\nstomacho, iocineri, renibus, vesicae. haec est quam Aristophanes\nEuripidi poetae obicit ioculariter: matrem eius\nne olus quidem legitimum venditasse, sed scandicem. eadem\nerat enthryscum, si teneriora folia et odoratiora\nhaberet. peculiaris laus eius, quod fatigato venere corpori\nsuccurrit marcentesque iam senio coitus excitat. sistit\nprofluvia alba feminarum.\nEt iasine olus silvestre habetur, in terra repens,\ncum lacte multo, florem fert candidum; conchylium vocant.\net huius eadem commendatio ad stimulandos coitus. cruda\nex aceto in cibis et mulieribus lactis ubertatem praestat.\nSalutaryis est phthisin sentientibus. infantium capiti inlita\nnutrit capillum tenacioremque eius cutem efficit.\nEstur et caucalis feniculo similis, brevi caule,\nflore candido, cordi utilis. sucus quoque eius bibitur, stomacho\nperquam commendatus et urinae calculisque et\nharenis pellendis et vesicae pruritibus. extenuat et lienis,\niocineris reniumque pituitas. semen menses feminarum\n\n\n\nadiuvat bilemque a partu siccat. datur et contra profluvia\ngeniturae viris. Chrysippus et conceptionibus earn\nputat conferre multum. bibitur in vino ieiunis. inlinitur\net contra venena marinorum, sicut Petrichus in carmine\nsuo significat.\nHis adnumerant et sium latius apio, in aqua\nnascens, pinguius nigriusque, copiosum semine, sapore\nnasturtii. prodest urinis, renibus, lienibus mulierumque\nmensibus, sive ipsum in cibo sumptum sive ius decocti\nsive semine in vino drachmis duabus. calculos rumpit\naquisque, quae gignunt eos, resistit. dysintericis prodest\ninfusum, item inlitum lentigini et mulierum vitiis in facie\nnoctu inlitum, lomentoque cutem emendat et ramices lenit,\nequorum etiam scabiem.\nSillybum chamaeleonti albo similem, aeque spinosam\n, ne in Cilicia quidem aut Syria aut Phoenice, ubi\nnascitur, coquere tanti est. ita operosa eius culina traditur\n. in medicina nullum usum habet.\nScolymum quoque in cibos recipit oriens et alio\nnomine limoniam appellat. frutex est numquam cubitali\naltior tristisque foliorum aculeis, radice nigra, sed dulci,\n\n\n\nEratostheni quoque laudata in pauperis cena. urinam\nciere praecipue traditur, sanare lichenas et lepras ex aceto,\nvenerem stimulare in vino Hesiodo et Alcaeo testibus,\nqui florente ea cicadas acerriini cantus esse et mulieres\nlibidinis avidissimas virosque in coitum pigerrimos scripsere\n, velut providentia naturae hoc adiumento tunc valentissimo\n. item graveolentiam alarum emendat radicis emedullatae\nuncia, in vini Falerni heminis tribus decocta ad\ntertias et a balineo ieiuno itemque post cibum cyathis\nsingulis pota. mirum est, quod Xenocrates promittit\nexperimento, vitium id ex alis per urinam effluere.\nEstur et soncos—ut quem Theseo apud Callimachum\nadponat Hecale—uterque, albus et niger.\nlactucae similes ambo, nisi spinosi essent, caule cubitali,\nanguloso, intus cavo, sed qui fractus copioso lacte manet.\nalbus, cui e lacte nitor, utilis orthopnoicis lactucarum\nmodo ex embammate. Erasistratus calculos per urinam\npelli eo monstrat et oris graveolentiam commanducato corrigi\n. sucus trium cyathorum mensura in vino albo et oleo\ncalefactus adiuvat partus ita, ut a potu ambulent gravidae.\ndatur et in sorbitione. ipse caulis decoctus facit lactis\nabundantiam nutricibus coloremque meliorem infantium,\nutilissimus his, quae lac sibi coire sentiant. instillatur\nauribus sucus, calidusque in stranguria bibitur cyathi mensura\n\n\n\net in stomachi rosionibus cum semine cucumeris\nnucleisque pineis. inlinitur et sedis collectionibus. bibitur\ncontra serpentes scorpionesque, radix vero inlinitur.\neadem decocta in oleo et punici mali calyce, aurium morbis\npraesidium est. haec omnia ex albo. Cleemporus\nnigro prohibet vesci ut morbos faciente, de albo consentiens\n. Agathocles etiam contra sanguinem tauri demonstrat\nsucum eius, refrigeratoriam tamen vim esse convenit\nnigro et hac causa inponendum cum polenta. Zenon radicem\nalbi in stranguria suadet.\nCondrion sive condrille folia habet intubi, circumrosis\nsimilia, caulem minus pedalem, suco madentem\namaro, radice fabae simili, aliquando numerosa. habet\nproximam terrae mastichen tuberculo fabae, quae adposita\nfeminarum menses trahere dicitur. tusa cum radicibus\ntota dividitur in pastillos contra serpentes, argumento probabili\n, siquidem mures agrestes laesi ab his hanc esse\ndicuntur. sucus ex vino coctae alvum sistit. eadem palpebrarum\npilos inordinatissimos pro cummi efficacissime\nregit. Dorotheus stomacho et concoctionibus utilem carminibus\nsuis pronuntiavit. alioqui feminis et oculis generationique\nvirorum contrariam putavere.\nInter ea, quae temere manduntur, et boletos merito\nposuerim, opimi quidem hos cibi, sed inmenso exemplo\n\n\n\nin crimen adductos, veneno Tiberio Claudio principi per\nhanc occasionem ab coniuge Agrippina dato, quo facto\nilla terris venenum alterum sibique ante omnes Neronem\nsuum dedit. quorundam ex iis facile noscuntur venena\ndiluto rubore, rancido aspectu, livido intus colore, rimosa\nstria, pallido per ambitum labro. non sunt haec in quibusdam\n, siccique et veris similes, veluti guttas in vertice\nalbas ex tunica sua gerunt. vulvam enim terra ob hoc\nprius gignit, ipsum postea in vulva, ceu in ovo est luteum.\nnec tunicae minor gratia in cibo infantis boleti. rumpitur\nhaec primo nascente, mox increscente in pediculi corpus\nabsumitur, rarumque ut geminus ex uno pede. origo\nprima causaque e limo et acescente suco madentis terrae\nant radicis fere glandiferae, initioque spuma lentior, dein\ncorpus membranae simile, mox partus, ut diximus. illa\npernicialia quot probandi alia allis signa! si caligaris clavus\nferrive aliqua robigo aut panni marcor adfuerit nascenti\n, omnem ilico sucum alienum saporemque in venenum\nconcoqui deprehendisse qui nisi agrestes possunt\n\n\n\natque qui colligunt ipsi? alia vitia ne hi quidem, si serpentis\ncaverna iuxta fuerit, si patescentem primo adhalaverit\n, capaci venenorum cognatione ad virus accipiendum.\nitaque caveri conveniat prius, quam se condant serpentes.\nsigna erunt tot herbae, tot arbores fruticesque ab emersu\nearum ad latebram usque vernantes et vel fraxini tantum\nfolia nec postea nascentia nec ante decidentia. et boletis\nquidem ortus occasusque omnis intra dies septem est.\nFungorum lentior natura et numerosa genera\n, sed origo non nisi ex pituita arborum. tutissimi qui\nrubent callo, minus diluto rubore quam boleti; mox candidi\n, velut apice flaminis insignibus pediculis; tertium genus\nsuilli, venenis accommodatissimi. familias nuper interemere\net tota convivia, Annaeum Serenum, praefectum\nNeronis vigilum, et tribunos centurionesque. quae voluptas\ntam ancipitis cibi? quidam discrevere arborum generibus,\nfico ferulave et cummim ferentibus, non item taxo aut robore,\ncupresso, ut diximus. sed ista quis spondet in venalibus?\nomnium colos lividus; hic habebit veneni argumentum\n, quo similior fuerit arborum cortici. adversus haec\n\n\n\ndiximus remedia dicemusque; interim sunt aliqua et\nin iis. Glaucias stomacho utiles putat boletos. siccantur\npendentes suilli, iunco transfixi, quales e Bithynia veniunt\n. hi fluctionibus alvi, quas rheumatismos vocant, medentur\nexcrescentibusque in sede carnibus; minuunt enim\neas et tempore absumunt, item lentiginem et mulierum\nin facie vitia. lavantur etiam, ut plumbum, in oculorum\nmedicamenta. sordidis ulceribus et capitis eruptionibus,\ncanum morsibus ex aqua inlinuntur. libet et coquendi\ndare aliquas communes in omni eo genere observationes,\nquando ipsae suis manibus deliciae praeparant hunc cibum\nsolum et cogitatione ante pascuntur sucinis novaculis aut\nargenteo apparatu comitante. noxii erunt fungi, qui in\ncoquendo duriores fient; innocentiores, qui nitro addito\ncoquentur, utique si percoquantur. tutiores fiunt cum\ncarne cocti aut cum pediculo piri; prosunt et pira confestim\nsumpta. debellat eos et aceti natura contraria iis.\nImbribus proveniunt omnia haec, imbre et silphium\nvenit primo, ut dictum est. ex Syria nunc hoc\nmaxime inportatur, deterius Parthico, sed Medico melius,\nextincto omni Cyrenaico, ut diximus. usus silphii in\nmedicina foliorum ad purgandas vulvas pellendosque emortuos\npartus; decocuntur in vino albo et odorato, ut bibatur\nmensura acetabuli a balineis. radix prodest arteriis\n\n\n\nexasperatis, collectionibus sanguinis inlinitur. sed in cibis\nconcoquitur aegre, inflationes facit et ructus. urinae quoque\nnoxia est, suggillatis cum vino et oleo amicissima\net cum cera strumis. verrucae sedis crebriore eius suffitu\ncadunt.\nLaser e silphio profluens quo diximus modo\ninter eximia naturae dona numeratum plurimis compositionibus\ninseritur, per se autem algores excalfacit, potum\nnervorum vitia extenuat. feminis datur in vino et lanis\nmollibus admovetur vulvae ad menses ciendos. pedum o\nclavos circumscariphatos ferro mixtum cerae extrahit. urinam\nciet ciceris magnitudine dilutum. Andreas spondet\ncopiosius sumptum nec inflationes facere et concoctioni\nplurimum conferre senibus et feminis, item hieme quam\naestate utilius, et tum aquam bibentibus. cavendum, ne\nqua sit exulceratio intus. ab aegritudine recreationi efficax\nin cibo; tempestive enim datum cauterii vim optinet,\nadsuetis etiam utilius quam expertibus. extera corporum\nindubitatas confessiones habent: venena telorum et serpentium\nextinguit potum; ex aqua vulneribus his circumlinitur\n, scorpionum tantum plagis ex oleo, ulceribus vero\nnon maturescentibus cum farina hordeacia vel fico sicca,\ncarbunculis cum ruta vel cum melle vel per se visco\nsuperlitum, ut haereat; sic et ad canis morsus; excrescentibus\ncirca sedem cum tegmine punici mali ex aceto decoctum\n, clavis, qui volgo morticini appellantur, nitro mixto.\n\nalopecias nitro ante subactas replet cum vino et croco\naut pipere ac murium fimo et aceto. perniones ex vino\nfovet et ex oleo coctum; inponitur sic et callo, clavis pedum\nsuperrasis; praecipuae utilitatis contra aquas malas,\npestilentes tractus vel dies; in tussi, uva; fellis veteri suffusioni\n, hydropicis, raucitatibus; confestim enim purgat\nfauces vocemque reddit. podagras in spongea dilutum\nposca lenit. pleuriticis in sorbitione vinum poturis datur,\ncontractionibus, opisthotonicis ciceris magnitudine cera\nto circumlitum. in angina gargarizatur. anhelatoribus et in\ntussi vetusta cum porro ex aceto datur; at ex aceto his,\nqui coagulum lactis sorbuerint, praecordiorum vitiis syntecticis\n, comitialibus cum vino, in aqua mulsa linguae\nparalysi. coxendicibus et lumborum doloribus cum decocto\nmelle inlinitur. non censuerim, quod auctores suadent\n, cavernis dentium in dolore inditum cera includi,\nmagno experimento hominis, qui se ea de causa praecipitavit\nex alto. quippe tauros inflammat naribus inlitis, serpentes\navidissimas vini admixtum rumpit; ideo nec inungui\nsuaserim, cum Attico licet melle praecipiant. quas habeat\nutilitates admixtum aliis, inmensum est referre, et nos\nsimplicia tractamus, quoniam in his naturam esse apparet,\nin illis coniecturam saepius fallacem, nulli satis custodita\nin mixturis concordia naturae ac repugnantia. qua de re\nmox plura.\nNon esset mellis auctoritas in pretio minor\nquam laseris, ni ubique nasceretur. illud ipsa fabricata\nest natura, sed huic gignendo animal, ut diximus, innumeros\nad usus, si quotiens misceatur aestimemus. prima\npropolis alvorum, de qua diximus, aculeos et omnia infixa\ncorpori extrahit, tubera discutit, dura concoquit, dolores\nnervorum mulcet ulceraque iam desperantia cicatricem\ncludit. mellis quidem ipsius natura talis est, ut putrescere\ncorpora non sinat. iucundo sapore atque non\naspero, alia quam salis natura, faucibus, tonsillis, anginae\nomnibusque oris desideriis utilissimum arescentique in\nfebribus linguae, iam vero peripneumonicis, pleuriticis decoctum\n, item vulneribus, a serpente percussis et contra\nvenena, fungos, paralyticis in mulso, quamquam suae mulso\ndotes constant. mel auribus instillatur cum rosaceo, lendes\net foeda capitis animalia necat. usus despumati semper\naptior, stomachum tamen inflat, bilem auget, fastidium\ncreat. et oculis per se inutile aliqui arbitrantur; rursus\nquidam angulos exulceratos melle tangi suadent. mellis\ncausas atque differentias nationesque et indicationem in\napium ac deinde florum natura diximus, cum ratio\noperis dividi cogeret miscenda rursus naturam rerum\npernoscere volentibus.\nIn mellis operibus et aqua mulsa debet tractari.\nduo genera eius, subitae ac recentis, alterum inveteratae.\nrepentina despumato melle praeclaram utilitatem habet in\n\n\n\ncibo aegrotantium levi, hoc est alica eluta, viribus recreandis\n, ore stomachoque mulcendo, ardores refrigerando.\nfrigidam enim dari utilius ventri molliendo. invenio apud\nauctores, decoctum bibendum alsiosis, item animi humilis\net praeparci, quos illi dixere micropsychos. ut est ratio\nsubtilitatis inmensae a Platone descendens, corpusculis\nrerum levibus scabris, angulosis rotundis, magis aut minus\nad aliorum naturam accedentibus, ideo non eadem omnibus\namara aut dulcia esse; sic et in lassitudine proniores\nesse ad iracundiam et in siti. ergo et haec animi\nasperitas, seu potius animae, dulciore suco mitigatur lenito\ntransitu spiritus et molliore facto meatu, ne scindat euntem\nredeuntemque. experimenta in se cuique: nullius non\nira luctusque , tristitia et omnis animi impetus cibo mollitur\n, ideoque observanda sunt quae non solum corporum\nmedicinam, sed et morum habent.\nAqua mulsa et tussientibus utilis traditur, calefacta\ninvitat vomitiones, contra venenum psimithii salutaris\naddito oleo, item contra hyoscyami cum lacte maxime\nasinino, et contra halicacabi, ut diximus. infunditur\net auribus et genitalium fistulae. vulvis inponitur cum\npane molli, subitis tumoribus, luxatis leniendisque omnibus\n\n\n\n. inveteratae usum damnavere posteri, minus innocentem\naqua minusque vino firmum; longa tamen vetustate\ntransit in vinum, ut constat inter omnes, stomacho inutilissimum\nnervisque contrarium.\nSemper mulsum ex vetere vino utilissimum, facillimeque\ncum melle concorporatur, quod in dulci numquam\nevenit. ex austero factum non inflat stomachum,\nneque ex decocto melle, minusque implet, quod fere evenit\n; adpetendi quoque revocat aviditatem cibi. alvum mollit\nfrigido potu, pluribus calido sistit, corpora auget. multi\nsenectam longam mulsi tantum intrita toleravere, neque\nalio ullo cibo, celebri Pollionis Romili exemplo. centensimum\nannum excedentem eum divus Augustus hospes\ninterrogavit, quanam maxime ratione vigorem illum animi\ncorporisque custodisset. at ille respondit: intus mulso,\nforis oleo. Varro regium cognominatum arquatorum\nmorbum tradit, quoniam mulso curetur.\nMelitites quo fieret modo ex musto et melle, docuimus\nin ratione vini. saeculis iam fieri non arbitror\nhoc genus, inflationibus obnoxium. solebat tamen inveteratum\nalvi causa dari in febre , item articulario morbo\net nervorum infirmitate laborantibus et mulieribus vini\nabstemiis.\nMellis naturae adnexa cera est, de cuius origine,\nbonitate, nationibus suis locis diximus. omnis autem\nmollit, calefacit, explet corpora. recens melior. datur\nin sorbitione dysintericis, favique ipsi in pulte alicae prius\ntostae. adversatur lactis naturae, ac milii magnitudine\ndecem grana cerae hausta non patiuntur coagulari lact in\nstomacho. si inguen tumeat, albam ceram in pube fixisse\nremedio est.\nNec huius usus, quos mixta aliis praestat, enumerare\npossit medicina, sicuti nec ceterorum, quae cum\naliis prosunt. ista, ut diximus, ingeniis constant. non fecit\nceratum, malagmata, emplastra, collyria, antidota parens\nilla ac divina rerum artifex; officinarum haec, immo verius\navaritiae commenta sunt. naturae quidem opera absoluta\natque perfecta gignuntur, paucis ex causa, non ex coniectura\nrebus adsumptis, ut suco aliquo sicca temperentur\nad meatus aut corpore alio umnentia ad nexus. scripulatim\nquidem colligere ac miscere vires non coniecturae\nhumanae opus, sed inpudentiae est. nos nec Indicarum\nArabicarumque mercium aut externi orbis adtingimus medicinas\n. non placent remediis tam longe nascenlia, non\nnobis gignuntur, immo ne illis quidem; alioqui non venderent\n. odorum causa unguentorumque et deliciarum, si\nplace, etiam superstitionis gratia emantur, quoniam ture\nsupplicamus et costo. salutem quidem sine istis posse\nconstare, vel ob id probabiimus, ut tanto magis sui delicias\npudeat.\nSed medicinas e floribus coronamentisque et hortensiis\nquaeque mandantur herbae persecuti quonam modo\nfrugum omittimus? Nimirum et has indicare conveniat.\nin primis sapientissima animalium esse constat, quae\nfruge vescantur. siliginis grana combusta et trita in vino\nAmmineo, oculis inlita epiphoras sedant, tritici vero ferro\ncombusta iis, quae frigus usserit, praesentaneo sunt remedio\n. farina tritici ex aceto cocta nervorum contractionibus\n, cum rosaceo vero et fico sicca myxisque decoctis\nfurfures tonsillis faucibusque gargarizatione prosunt. Sex.\nPomponius, praetorii viri pater, Hispaniae citerioris princeps\n, cum horreis suis ventilandis praesideret, correptus\ndolore podagrae mersit in triticum super genua sese, levatusque\nsiccatis pedibus mirabilem in modum hoc postea\nremedio usus est. vis tanta est, ut cados plenos siccet.\npaleam quoque tritici vel hordei calidam inponi ramicum\nincommodis experti iubent, quaque decoctae sint aqua\nfovere. est in farre vermiculus teredini similis, quo cavis\ndentium cera incluso cadere vitiati dicuntur, etiam si fricentur\n. olyram arincam diximus vocari. hac decocta\nfit medicamentum, quod Aegyptii atheram vocant, infantibus\nutilissimum, sed et adultos inlinunt eo.\nFarina ex hordeo et cruda et decocta collectiones\nimpetusque discutit, lenit concoquitque. decoquitur\nalias in mulsa aqua aut fico sicca; at iocineris doloribus,\n\n\n\ncum pus concoqui opus est, in vino; cum inter coquendum\ndiscutiendumque cura est, tune in aceto melius aut\nin faece aceti aut cotoneis pirisve decoctis; ad multipedae\nmorsus cum melle, ad serpentium in aceto et contra sup5\npurantia, ad extrahendas suppurationes ex posca addita\nresina Gallica; ad concoctiones vero et ulcera vetera cum\nresina, ad duritias cum fimo columbarum aut fico sicca\naut cinere, ad nervorum inflammationes aut intestinorum\nvel laterum dolores cum papavere aut meliloto, et quotiens\nab ossibus caro recedit, ad strumas cum pice et inpubis\npueri urina, cum oleo. cum Graeco feno contra\npraecordiorum tumores vel in febribus cum melle vel adipe\nvetusto. suppuratis triticea farina multo lenior. nervis\ncum hyoscyami suco inlinitur, ex aceto et melle lentigini.\nzeae, ex qua alicam fieri diximus, efficacior etiam hordeacea\nvidetur, trimenstris mollior, ex vino rubro ad scorpionum\nictus tepida et sanguinem excreantibus, item arteriae\n, tussi cum caprino sebo aut butyro. ex feno Graeco,\nmollissima omnium, ulcera manantia sanat et furfures corporis\n, stomachi dolores, pedes et mammas cum vino et\nnitro cocta. aerina magis ceteris purgat ulcera vetera et\ngangraenas cum raphano et sale, ex aceto lichenas, lepras\ncum sulpure vivo, et capitis dolores cum adipe anserino\ninposita fronti. strumas et panos concoquit cum fimo\ncolumbino et lini semine decocta in vino.\nDe polentae generibus in frugum loco satis\ndiximus. medicorum ratione a farina hordei distat eo,\nquod torretur, ob id stomacho utilis. alvum sistit impetusque\nrubicundi tumoris; et oculis inlinitur et capitis\ndolori cum menta aut alia refrigerante herba, item pernionibus\net serpentium plagis, item ambustis ex vino, inhibetque\npusulas.\nFarina in pollinem subacta vim extrahendi umoris\nhabet adeo , ut cruore suffusis in fascias usque sanguinem\nperducat, efficacius in sapa. inponitur et pedum\ncallo clavisque. nam cum oleo vetere ac pice decocto\npolline condylomata et alia omnia sedis vitia quam maxime\ncalido mirabilem in modum curantur. pulte corpus augetur.\nfarina , qua chartae glutinantur, sanguinem excreantibus\ndatur tepida sorbenda efficaciter.\nAlica res Romana est et non pridem excogitata;\nalioqui non tisanae potius laudes scripsissent Graeci. nondum\narbitror Pompei Magni aetate in usu fuisse, et ideo\nvix quicquam de ea scriptum ab Asclepiadis schola.\nesse quidem eximie utilem nemo dubitat, sive eluta detur\nex aqua mulsa sive in sorbitione decocta sive in pulte.\neadem in alvo sistenda torretur , dein favorum cera coquitur\n, ut supra diximus. peculiariter tamen longo morbo\nad tabitudinem redactis subvenit ternis eius cyathis in\nsextarium aquae sensim decoctis, donec omnis aqua consumatur\n, postea sextario lactis ovilli aut caprini addito\n\n\n\nper continuos dies..., mox adiecto melle. tali genere\nsorbitionis emendantur syntexis.\nMilio sistitur alvus, discutiuntur tormina, in quem\nusum torretur ante. nervorum doloribus et aliis fervens\nin sacco inponitur, neque aliud utilius, quoniam levissimum\nmollissimumque est et caloris capacissimum. itaque\ntalis usus eius est ad omnia, quibus calor profuturus\nest. farina eius cum pice liquida serpentium et multipedae\nplagis inponitur.\nPanicum Diocles medicus mel frugum appellavit\n. effectus habet quos milium. in vino potum prodest\ndysintericis. similiter his, quae vaporanda sunt, excalfactum\ninponitur. sistit alvum in lacte caprino decoctum et\nbis die haustum. sic prodest et ad tormina.\nSesima trita in vino sumpta inhibet vomitiones.\naurium inflammationi inlinitur et ambustis. eadem efficit\net dum in herba est. hoc amplius oculis inponitur decocta\nin vino. stomacho inutilis in cibis et animae gravitatem\nfacit. stellionum morsibus resistit, item ulceribus,\nquae cacoëthe vocant, et auribus oleum, quod ex ea fit,\nprodesse diximus. sesamoides a similitudine nomen ac-\ncepit, grano amaro, folio minore. nascitur in glareosis.\ndetrahit bilem in aqua potum semen, inlinitur igni sacro,\ndiscutit panos. est etiamnum aliud sesamoides, Anticyrae\nnascens, quod ideo aliqui Anticyricon vocant, cetera simile\nerigeronti herbae, de qua dicemus suo loco, grano\n\nsesamae. datur in vino dulci ad detractiones quantum tribus\ndigitis capitur. miscent ibi et ellebori albi unum et\ndimidium obolum, purgationem eam adhibentes maxime\ninsaniae melancholicae,comitialibus, podagris. et per se\ndrachmae pondere exinanit.\nHordeum optimum quod candidissimum. sucus\ndecocti in aqua caelesti digeritur in pastillos, ut infundantur\nexulceratis interaneis et vulvis. cinis eius ambustis\ninlinitur et carnibus, quae recedunt ab ossibus, et eruptionibus\npituitae, muris aranei morsibus. idem adsperso\nsale ac melle candorem dentibus, suavitatem oris facit.\neos, qui pane hordeacio utuntur, morbo pedum temptari\nnegant. novem granis furunculum si quis. circumducat,\nsingulis ter manu sinistra, et omnia in ignem abiciat, confestim\nsanari aiunt. est et herba phoenice appellata a\nGraecis, nostris vero hordeum murinum; haec trita e vino\npota praeclare ciet menses.\nTisanae, quae ex hordeo fit, laudes uno volumine\ncondidit Hippocrates, quae nunc omnes in alicam\ntranseunt. quanto innocentior alica! Hi p p o c r ates\ntamen sorbitionis gratia laudavit, quoniam lubrica ex\nfacili hauriretur, quoniam sitim arceret, quoniam in alvo\nnon intumesceret, quoniam facile redderetur et. adsuetis\n\n\n\nhic cibus solus in febri bis die posset dari, tantum remotus\nab istis, qui medicinam fame exercent. sorbitionem\ntamen dari totam vetuit aliudve quam sucum tisanae; item\nvetuit, quamdiu pedes frigidi essent, tune quidem nec potionem\ndandam. fit et ex tritico glutinosior arteriaeque\nexulceratae utilior.\nAmylon hebetat oculos, et gulae inutile, contra\nquam creditur. item alvum sistit, epiphoras oculorum inhibet\net ulcera sanat, item pusulas et fluctiones sanguinis.\ngenas duras emollit. datur cum ovo iis, qui sanguinem\nreiecerint, in vesicae vero dolore semuncia amyli cum ovo\net passi tribus ovis subfervefacta a balineo. quin et avena\ncea farina decocta in aceto naevos tollit.\nPanis hic ipse, quo vivitur, innumeras paene continet\nmedicinas. ex aqua et oleo aut rosaceo mollit collectiones\n; ex aqua mulsa ad duritias valde mitigandas, ex\nvino ad discutienda aut quae praestringi opus sit et, si\nmagis etiamnum, ex aceto, adversus acutas pituitae fluctiones\n, quas Graeci rheumatismos vocant, item ad percussa,\nluxata, ad omnia autem fermentatus, qui vocatur autopyrus\n, utilior. inlinitur et paronychiis et callo pedum in\naceto. vetus aut nauticus panis tusus atque iterum coctus\nsistit alvum. vocis studiosis et contra destillationes\nsiccum esse primo cibo utilissimum est. sitanius, hoc est\n\n\n\ne trimestri, incussa in facie aut desquamata cum melle\naptissime curat. candidus aegris aqua calida frigidave\nmadefactus levissimum cibum praebet. oculorum tumori\nex vino inponitur; sic et pusulis capitis aut adiecta arida\nmyrto. tremulis panem ex aqua esse ieiunis statim a balineis\ndemonstrant. quin et gravitatem odorum in cubiculis\nustus emendat et vini in saccos additus.\nEt faba auxiliatur. namque solida fricta fervensque\nin acre acetum coniecta torminibus medetur. in cibo\nfresa et cum alio cocta contra deploratas tusses suppurationesque\npectorum cotidiano cibo sumitur, et commanducata\nieiuno ore et ad furunculos maturandos discutiendosve\ninponitur, et in vino decocta ad testium tumores,\nad genitalia. lomento quoque ex aceto decocto tumores\nmaturat atque aperit, item livoribus, combustis medetur.\nvoci eam prodesse auctor est M. Varro. fabalium etiam\nsiliquarumque cinis ad coxendices, ad nervorum veteres\ndolores cum adipis suilli vetustate prodest. et per se cortices\ndecocti ad tertias sistunt alvum.\nLens optima quae facillime coquitur et ea, quae\nmaxime aquam absorbet. aciem quidem oculorum obtundit\net stomachum inflat, sed alvum sistit in cibo magisque\ncaelesti aqua discocta; eadem solvit minus percocta. pusulas\nulcerum rumpit; ea, quae intra os sunt, purgat et\nadstringit. collectiones omnes inposita sedat maximeque\nexulceratas et rimosas; oculorum autem epiphoras cum\n\n\n\nmeliloto aut cotoneo. contra suppurantia cum polenta inponitur\n. decoctae sucus ad oris exulcerationes et genitalium\nadhibetur, ad sedem cum rosaceo aut cotoneo, in\niis, quae acrius remedium exigant, cum putamine punici\nmelle modico adiecto. ad id demum, ne celeriter inarescat\n, adiciunt et betae folia. inponitur et strumis, panis\nvel maturis vel maturescentibus ex aceto discocta, rimis\nex aqua mulsa et gangraenis cum punici tegmine; item\npodagris cum polenta et vulvis et renibus, pernionibus,\nulceribus difficile cicatricem trahentibus. propter dissolutionem\nstomachi XXX grana lentis devorantur. in choleris\nquoque et dysinteria efficacior est in tribus aquis cocta,\nin quo usu melius semper eam torrere ante et tundere,\nut quam tenuissima detur vel per se vel cum cotoneo\nmalo aut piris aut myrto aut intubo erratico aut beta\nnigra aut plantagine. pulmoniest inutilis et capitis dolori\nnervosisque omnibus et felli, nec somno facilis, at pusulis\nutilis ignique sacro et mammis in aqua marina decocta,\nin aceto autem duritias et strumas discutit. stomachi quidem\ncausa polentae modo potionibus inspergitur. quae\nsint ambusta, aqua semicocta curant, postea trita et per\ncribrum effuso furfure, mox procedente curatione addito\nmelle. ex posca coquitur ad guttura. est et palustris lens,\n\n\n\nper se nascens in aqua non profluenti, refrigeratoriae\nnaturae, propter quod collectionibus inlinitur et maxime\npodagris et per se et cum polenta. glutinat et interanea\nprocidentia.\nEst silvestris elelisphacos dicta a Graecis, aliis\nsphacos dicta, sativa lente leviore et folio minore atque\nsicciore et odoratiore. est et alterum genus eius silvestrius,\nodore gravi; haec mitior folia habet cotonei mali effigie,\nset minora et candida, quae cum ramis decocuntur. menses\nciet et urinas, et pastinacae marinae ictus sanat, torporem\nautem obducit percusso loco. bibitur cum absinthio\net dysinteriae. cum vino eadem commorantes menses\ntrahit, abundantes sistit decocto eius poto. per se inposita\nherba vulnerum sanguinem cohibet. purgat et serpentium\nmorsus et, si in vino decoquatur, pruritus testium\nsedat. nostri, qui nunc sunt, herbarii elelisphacum Graece,\nsalviam Latine vocant, mentae similem, canam, odoratam.\npartus emortuos ea adposita extrahunt, item vermes ulcerum\nauriumque.\nCicer et silvestre est, foliis simile, odore gravi.\nsi largius sumatur, alvus solvitur et inflatio contrahitur\net tormina.tostum salubrius habetur. cicercula etiamnum\nmagis in alvo proficit. farina utriusque ulcera manantia\ncapitis sanat, efficacius silvestris, item comitiales\n\n\n\net iocinerum tumores et serpentium ictus. ciet menses\net urinas, grano maxime. emendat et lichenas et testium\ninflammationes, regium morbum, hydropicos. laedunt omnia\nhaec genera exulceratam vesicam et renes. gangraenis\nutiliora cum melle et his, quae cacoëthe vocantur. verrucarum\nin omni genere prima luna singulis granis singulas\ntangunt, eaque grana in linteolo deligata post se\nabiciunt, ita fugari vitium arbitrantes. nostri praecipiunt\narietinum in aqua cum sale discoquere, ex eo bibere\ncyathos binos in difficultatibus urinae; sic et calculos\npelli.morbumque regium. eiusdem foliis sarmentisque decoctis\naqua quam maxime calida morbos pedum lenit, et\nipsum calidum tritumque inlitum. columbini decocti aqua\nhorrorem tertianae et quartanae minuere creditur. nigrum\nautem cum gallae dimidio tritum oculorum ulceribus ex\npasso medetur.\nDe ervo quaedam in mentione eius diximus,\nnec potentiam ei minorem veteres quam brassicae tribuere\ncontra serpentium ictus ex aceto, ad crocodilorum hominumque\nmorsum. si quis ervum cotidie ieiunus edit, lienem\neius absumi certissimi auctores adfirmant. farina eius\nvaros , sed et maculas cutis toto corpore emendat. serpere\nulcera non patitur, in mammis efficacissimum. carbunculos\nrumpit ex vino. urinae difficultates, inflationem,\n\n\n\nvitia iocineris, tenesmon et quae cibum non sentiant,\natropha appellata, tostum et in nucis abellanae magnitudinem\nmelle collectum devoratumque corrigit; item impetigines\nex aceto coctum et quarto die solutum. panos\nin melle inpositum suppurare prohibet. aqua decocti perniones\net pruritus sanat fovendo. quin et universo corpori\n, si quis cotidie ieiunus biberit, meliorem fieri colorem\nexistumant. cibis idem hominis alienum. vomitiones\nmovet, alvum turbat, capiti et stomacho onerostim; genua\nquoque degravat. sed madefactum pluribus diebus mitescit\n, bubus iumentisque utilissimum. siliquae eius virides\nprius, quam indurescant, cum suo caule foliisque contrit\nae capillos nigro colore inficiunt.\nLupini quoque silvestres sunt, omni modo minores\npraeterquam amaritudine. ex omnibus, quae eduntur,\nsicco nulli minus ponderis est nec plus utilitatis. mitescunt\ncinere aut aqua calidis. colorem hominis frequentiores in\ncibo exhilarant, amari contra aspidas valent. ulcera atra\naridi decorticatique triti supposito linteolo ad vivum corpus\nredigunt. strumas, parotidas in aceto cocti discutiunt.\nsucus decoctorum cum ruta et pipere vel in febri datur\nad ventris animalia pellenda minoribus XXX annorum, pueris\nvero etiam inpositi in ventrem ieiunis prosunt, et alio genere\ntosti vel in defruto poti vel ex melle sumpti. iidem aviditatem\ncibi faciunt, fastidium detrahunt. farina eorum aceto\nsubacta papulas pruritusque in balneis inlita cohibet et\nper se siccat ulcera. livores emendat, inflammationes cum\n\n\n\npolenta sedat. silvestrium efficacior vis contra coxendicum\net lumborum debilitatem. ex iisdem decocta lentigines\net cutem foventium corrigunt, si vero ad mellis crassitudinem\ndecoquantur, vel [sativi] vitiligines nigras et\nlepras emendant. sativi quoque rumpunt carbunculos inpositi\n, panos, strumas minuunt aut maturant cocti ex\naceto, cicatricibus candidum colorem reddunt; si vero\ncaelesti aqua discoquantur, sucus ille zmegma fit, quo fovere\ngangraenas, eruptiones pituitae, ulcerum manantia\nexpediat, ad lienem bibere et cum melle haerentibus menstruis\n. lieni crudi cum fico sicca triti ex aceto inponuntur\n. radix quoque in aqua decocta urinas pellit. medentur\npecori cum chamaeleone herba decocti, aqua in potum\ncolata. sanant et scabiem quadripedum omnium in amurca\ndecocti vel utroque liquore postea mixto. fumus crematorum\nculices necat.\nIrionem inter fruges sesamae similem esse diximus\net a Graecis erysimon vocari, Galli velam appellant.\nest autem fruticosum, foliis erucae, angustioribus paulo,\nsemine nasturtii, utilissimum tussientibus cum melle et\nin thoracis purulentis excreationibus. datur et regio morbo\net lumborum vitiis, pleuriticis, torminibus, coeliacis. inlinitur\nvero parotidum et carcinomatum malis, testium\nardoribus ex aqua, alias cum melle, infantibus quoque\nutilissimum, item sedis vitiis et articulariis morbis cum\n\n\n\nmelle et fico, contra venena etiam efficax potu. medetur\net suspiriosis, item fistulis cum axungia vetere ita, ne\nintus addatur.\nHorminum semine, ut diximus, cumino simile\nest, cetero porro, dodrantali altitudine, duorum generum:\nalteri semen nigrius et oblongum—hoc ad venerem stimulandam\net ad oculorum'.argema, albugines—, alteri\ncandidius semen et rotundius. utroque tuso extrahuntur\naculei ex corpore per se inlitovel ex aqua, folia ex aceto\ninposita panos per se vel cum melle discutiunt, item furunculos\n, priusquam capita faciant, omnesque acrimonias.\nQuin et ipsae frugum pestes in aliquo sunt usu.\ninfelix dictum est a Vergilio lolium, hoc tamen molitum,\nex aceto coctum inpositumque sanat inpetigines celerius,\nquo saepius mutatum est. medetur et podagrae aliisque\ndoloribus cum oxymelite. ratio haec: aceti sextario uno\ndiluuntur mellis unciae duae. iustum est ita temperatis\nsextariis tribus decoctae farinae lolii sextarios.... usque\nad crassitudinem, calidumque inponi dolentibus membris.\neadem farina extrahit ossa fracta.\nMiliaria appellatur herba, quae necat milium.\nhaee trita et cornu cum vino infusa podagras iumentorum\ndicitur sanare.\nBromos semen est spicam ferentis herbae. nascitur\n\n\n\ninter vitia segetis avenae genere, folio et stipula triticum\nimitatur; in cacuminibus dependentes parvolas veluti\nlocustas habet. semen utile ad cataplasmata, ad quae hordeum\net similia. prodest tussientibus sucus.\nOrobanchen appellavimus necantem ervum et\nlegumina; alii cynomorion eam appellant a similitudine\ncanini genitalis. cauliculus est sine foliis, pinguis, rubens.\nestur et per se et in patinis, cum tenera est, decocta.\nEt leguminibus innascuntur bestiolae venenatae,\nquae manus pungunt et periculum vitae adferunt, solipugarum\ngeneris. adversus has omnia eademmedentur, quae\ncontra araneos et phalangia demonstrantur. et frugum\nquidem haec sunt in usu medico.\nEx iisdem fiunt et potus, zythum in Aegypto,\ncaelia et cerea in Hispania, cervesia et plura genera in\nGallia aliisque provinciis, quorum omnium spuma cutem\nfeminarum in facie nutrit. nam quod ad potum ipsum\nattinet, praestat ad vini transire mentionem atque a vite\nordiri medicinas arborum.\nPeracta cerealium in medendo quoque natura est\nomniumque, quae ciborum aut florum odorumve gratia\nproveniunt supina tellure. non cessit iis Pomona partesque\nmedicas et pendentibus dedit, non contenta protegere\narborumque umbra alere quae diximus, immo velut indignata\nplus auxili inesse his, quae longius a caelo abessent quaeque\npostea coepissent; primum enim homini cibum fuisse\ninde, et sic inducto caelum spectare, pascique et nunc ex\nse posse sine frugibus. ergo, Hercule, artes in primis\ndedit vitibus, non contenta delicias etiam et odores atque\nunguenta omphacio et oenanthe ac massari, quae suis locis\ndiximus, nobiliter instruxisse. 'Plurimum, inquit, homini\nvoluptatis ex me est. ego sucum vini, liquorem olei\ngigno, ego palmas et poma totque varietates, neque, ut\nTellus, omnia per labores, aranda tauris, terenda areis,\ndeinde saxis, ut quando quantove opere cibi fiant? at ex\n\n\n\nme parata omnia nec cura laboranda, sed sese porrigentia\nultro et, si pigeat attingere, etiam cadentia'. certavit ipsa\nsecum plusque utilitatis causa genuit etiam quam voluptatis.\nFolia vitium et pampini capitis dolores inflammationesque\ncorporum mitigant cum polenta, folia per se\nardores stomachi ex aqua frigida, cum farina vero hordei\narticularios morbos. pampini triti et inpositi tumorem\nomnem siccant, sucus eorum dysintericis infusus medetur.\nlacrima vitium, quae veluti cummis est, lepras et lichenas\net psoras nitro ante praeparatas sanat. eadem cum oleo\nsaepius pilis inlitis psilotri effectum habet, maximeque\nquam virides accensae vites exudant, qua et verrucae tolluntur\n. pampini sanguinem excreantibus et mulierum a\nconceptu defectioni diluti potu prosunt. cortex vitium et\nfolia arida vulnerum sanguinem sistunt ipsumque vulnus\nconglutinant. vitis albae, viridis tusae, suco inpetigines\ntolluntur. cinis sarmentorum vitium et vinaceorum condylomatis\net sedis vitiis medetur ex aceto, item luxatis\net ambustis et lienis tumori cum rosaceo et ruta et aceto.\nitem igni sacro ex vino citra oleum aspergitur et intertrigini\n. et pilos absumit. dant et bibendum cinerem sarmentorum\nad lienis remedia aceto conspersum ita, ut bini\ncyathi in tepida aqua bibantur utque qui biberit in lienem\niaceat. claviculae ipsae, quibus repunt vites, tritae ex\n\naqua potae sistunt vomitionum consuetudinem. cinis vitium\ncum axungia vetere contra tumores proficit, fistulas purgat,\nmox et persanat, nervorum dolores frigore ortos contractionesque\n, contusas vero partes vel cum oleo, carnes excrescentes\nin ossibus cum aceto et nitro, scorpionum et canum\nplagas cum oleo. corticis per se cinis conbustis pilos reddit.\nOmphacium qua fieret ratione incipientis uvae\npubertate, in unguentorum loco docuimus. nunc ad\nmedicinam de eo pertinentia indicabimus. sanat ea quae\nin umore sint ulcera, ut oris, tonsillarum, genitalium. oculorum\nclaritati plurimum confert, scabritiae genarum ulceribusque\nangulorum, nubeculis, ulceribus quacumque in\nparte manantibus, cicatricibus marcidis, ossibus purulente\nlimosis. mitigatur vehementia eius melle aut passo. prodest\net dysintericis, sanguinem excreantibus, anginis.\nOmphacio cohaeret oenanthe, quam vites silvestres\nferunt, dicta nobis in unguenti ratione. laudatissima\nin Syria, maxime circa Antiochiae et Laodiceae montes et\nex alba vite. refrigerat, astringit, vulneribus inspergitur,\nstomacho inlinitur, utilis urinae, iocineris, capitis doloribus,\ndysintericis, coeliacis, cholericis, contra fastidia obolo ex\naceto pota. siccat manantes capitis eruptiones, efficacissima\nad vitia, quae sint in umidis, ideo et oris ulceribus\n\n\n\net verendis ac sedi cum melle et croco. alvum sistit, genarum\nscabritiem emendat oculorumque lacrimationes, ex\nvino stomachi dissolutionem, ex aqua frigida pota sanguinis\nexcreationes. cinis eius ad collyria et ad ulcera purganda\net paronychia et pterygia probatur. uritur in furno,\ndone panis percoquatur.—Massaris odoribus tantum\ngignitur, omniaque ea aviditas humani ingeni nobilitavit\nrapere festinando.\nMaturescentium autem uvae vehementiores nigrae\n—ideo vinum ex his minus iucundum -, suaviores albae,\nquoniam e tralucido facilius accipitur aër. recentes stomachum\net spiritus inflatione alvum turbant. itaque in\nfebri damnantur, utique largiores; gravedinem enim capiti\nmorbumque lethargum faciunt. innocentiores quae decerptae\ndiu pependere, qua ventilatione etiam utiles fiunt\nstomacho aegrisque, nam et refrigerant leviter et fastidium\nauferunt.\n* Proximae a pensilibus in palea servatae; nam et\nin vinaceis servatae et caput et vesicam et stomachum\ninfestant, sistunt tamen alvum, sanguinem excreantibus\nutilissimae. *quae in vino aut in dulci conditae fuere,\ncaput temptant *; quae vero in musto fuere, peiorem vim\netiamnum habent quam quae in vinaceis. sapa quoque\ninutiles stomacho facit. saluberrimas putant medici in caelesti\n\n\n\naqua servatas, etiamsi minime iucundas, sed voluptatem\nearum in stomachi ardore sentiri et in amaritudine iecoris\nfellisque vomitionibus et in choleris, hydropicis cum ardore\nfebrium aegrotantibus. .at in ollis servatae et os et\nstomachum et aviditatem excitant, paulo tamen graviores\nexistimantur fieri vinaceorum halitu.—Uvae florem in\ncibo si edere gallinacei, uvas non attingunt.—\nSarmenta earum, in quibus acini fuere, adstringendi\nvim habent, efficaciora ex ollis.\nNuclei acinorum eandem vim optinent. hi sunt\nqui in vino capiti dolorem faciant. tosti tritique stomacho\nutiles sunt. inspergitur farina eorum polentae modo potioni\net dysintericis et coeliacis et dissoluto stomacho. decocto\netiam eorum fovere psoras et pruritum utile est.\nVinacei per se minus capiti aut vesicae nocent\nquam nuclei, mammarum inflammationi utiles cum sale\ntriti. decoctum eorum veteres dysintericos et coeliacos\niuvat et potione et fotu.\nUva theriace, de qua suo loco diximus, contra 14,\nserpentium ictus estur. pampinos quoque eius edendos\ncensent inponendosque. et vinum et acetum ex his factum\nauxiliarem contra eadem vim habet.\nUva passa, quam astaphida vocant, stomachum,\nventrem et interanea temptaret, nisi pro remedio in ipsis\nacinis nuclei essent. iis exemptis vesicae utilis habetur\n\n\n\net tussi—alba utilior—, utilis et arteriae et renibus,\nsicut ex his passum privatim e serpentibus contra haemorrhoida\npotens. testium inflammationi cum farina cumini\naut coriandri inponuntur, item carbunculis, articulariis\nmorbis sine nucleis tritae cum ruta. fovere ante vino\nulcera oportet. sanant epinyctidas et ceria et dysinteriam\ncum suis nucleis. et in oleo coctae gangraenis inlinuntur\ncum cortice raphani et melle, podagris et unguium mobilibus\ncum panace. et per se ad purgandum os caputque\ncum pipere conmanducantur.\nAstaphis agria sive staphis, quam uvam taminiam\naliqui vocant falso—suum enim genus habet—, cauliculis\nnigris, rectis, foliis labruscae, fert folliculos verius quam\nacinos, virides, similes ciceri, in his nucleum triangulum.\nmaturescit cum vindemia nigrescitque, cum taminiae rubentes\nnorimus acinos sciamusque illam in apricis nasci,\nhanc non nisi in opacis. his nucleis ad purgationem uti\nnon censuerim propter ancipitem strangulationem, neque\nad pituitam oris siccandam, quia fauces laedunt. phthiriasi\ncaput et reliquum corpus triti liberant, facilius admixta\nsandaraca, item pruritu et psoris. ad dentium dolores\ndecocuntur in aceto, ad aurium vitia, rheumatismos cicatricum\n, ulcerum manantia. flos tritus in vino contra serpentes\nbibitur; semen enim abdicaverim propter nimiam\nvim ardoris. quidam eam pituitariam vocant. plagis serpentium\nutique inlinunt.\nLabrusca quoque oenanthen fert satis dictam.\nquae, a Graecis ampelos agria appellata, spissis et candicantibus\nfoliis, geniculata, rimoso cortice, fert uvas rubentes\ncocci modo, quae cutem in facie mulierum purgant\net varos, coxendicum et lumborum vitiis tusae cum foliis\net suco prosunt. radix decocta in aqua pota in vini Coi\ncyathis II umorem alvi ciet et ideo hydropicis datur. hanc\npotius crediderim esse quam vulgus uvam taminiam vocat.\nutuntur ea pro amuleto et ad expuitionem sanguinis quoque\nadhibent, non ultra gargarizationes et ne quid devoretur,\naddito sale, thymo, aceto mulso. ideo et purgationibus\nancipitem putant.\nEst huic similis, sed in salictis nascens; ideo\ndistinguitur nomine, cum eosdem usus habeat, et salicastrum\nvocatur. scabiem et pruriginem hominum quadripedumque\naceto mulso trita haec efficacius tollit.\nVitis alba est quam Graeci ampelon leucen, alii\nstaphylen, alii melothron, alii psilotrum, alii archezostim,\nalii cedrostin, alii madon appellant. huius sarmenta longis\net exilibus internodiis geniculata scandunt. folia pampinosa\nad magnitudinem hederae dividuntur ut vitium. radix\nalba, grandis, raphano similis initio. ex ea caules asparagi\n\nsimilitudine exeunt. hi decocti in cibo alvum et urinam\ncient. folia et caules exulcerant corpus, utique ulcerum\nphagedaenis et gangraenis tibiarumque taedio cum\nsale inlinuntur. semen in uva raris acinis dependet, suco\nrubente, postea crocino. novere id qui coria perficiunt;\nillo enim utuntur. psoris et lepris inlinitur, lactis abundantiam\nfacit coctum cum tritico potumque. radix, numerosis\nutilitatibus nobilis, contra serpentium ictus trita\ndrachmis II bibitur. vitia cutis in facie varosque et lentigines\net suggillata emendat et cicatrices, eademque praestat\nin oleo decocta. datur et comitialibus potus, item\nmente conmotis aut vertigine laborantibus, drachmae pondere\ncotidie anno toto. et ipsa autem largior aliquando\nsensus turbat. illa vis praeclara, quod ossa infracta extrahit\nin aqua inposita ut bryonia ; quare quidam hanc\nalbam bryoniam vocant, aliam vero nigram. efficacior in\neodem usu cum melle et ture. suppurationes incipientes\ndiscutit, veteres maturat et purgat. ciet menses et urinam\n. ecligma ex ea fit suspiriosis et contra lateris dolores\n, ruptis, convulsis. splenem ternis obolis pota xxx\ndiebus consumit. inlinitur eadem cum fico et pterygiis\ndigitorum. ex vino secundas feminarum adposita trahit et\npituitam drachma pota in aqua mulsa. sucus radicis colligi\n\n\n\ndebet ante seminis maturitatem. qui inlitus per se\net cum ervo laetiore quodam colore et cutis teneritate\nmangonicat corpora, serpentes fugat. tunditur ipsa radix\ncum fico pingui erugatque corpus, si statim bina stadia\nambulentur, alias uret et nisi frigida abluatur. iucundius\nhoc idem praestat nigra vitis, quoniam alba pruritum\nadfert.\n§27 Est ergo et nigra, quam proprie bryoniam vocant\n, alii Chironiam, alii gynaecanthen aut aproniam, similem\npriori, praeterquam colore ; huius enim nigrum esse\ndiximus. asparagos eius Diocles praetulit veris asparagis in\ncibo urinae ciendae lienique minuendo. in frutectis et haraundinetis\nmaxume nascitur. radix foris nigra, intus buxeo\ncolore. ossa infracta vel efficacius extrahit quam supra\ndicta, cetera eadem. peculiare quod iumentorum cervicibus\nunice medetur. aiunt, si quis villam eacinxerit, fugere\naccipitres tutasque fieri villares. alites eadem in iumento\nhomineque flemina aut sanguinem, qui se ad talos deiecerit,\ncircumligata sanat. et hactenus de vitium generibus.\nMusta differentias habent naturales has, quod sunt\n\n\n\ncandida aut nigra aut inter utrumque, alia ex quibus vinum\nfiat, alia ex quibus passum. cura differentias innumerabiles\nfacit; in plenum ergo haec dixisse conveniat:\nmustum omne stomacho inutile, venis iucundum. a balneis\nraptim et sine interspiratione potum necat. cantharidum\nnaturae adversatur, item serpentibus, maxime haemorrhoidi\net salamandrae. capitis dolores facit et gutturi inutile,\nprodest renibus, iocineri et interaneis, vesicae; conlevat\nenim ea. privatim contra buprestim valet, contra meconium\n, lactis coagulationem, cicutam, toxica, dorycnium, ex\noleo potum redditumque vomitionibus. ad omnia infirmius\nalbum, iucundius passi mustum et quod minorem capitis\ndolorem adferat.\nVini genera differentiasque perquam multas exposuimus\net fere cuiusque proprietates. neque est ulla\npars difficilior tractatu aut numerosior, quippe cum sit\narduum dictu, pluribus prosit an noceat. praeterea quam\nancipiti eventu potum statim auxilium fit aut venenum!\netenim de natura ad remedia tantum pertinente nunc loquimur\n. unum de dando eo volumen Asclepiades condidit\n, ab eo cognominatis qui postea uno de volumine illo\ndisseruere innumera. nos ista Romana gravitate artiumque\nliberalium adpetentia non ut medici, sed ut indices\nsalutis humanae diligenter distinguemus.\nDe generibus singulis disserere inmensum et inexplicabile\nest, discordibus medicorum sententiis. Surrentinum\nveteres maxime probavere, sequens aetas Albanum\naut Falernum, et deinde alia alii iniquissimo genere\n\n\n\ndecreti, quod cuique gratissimum, ceteris omnibus pronuntiando\n. quod ut constarent sententiae, quota portio\ntamen mortalium his generibus posset uti? iam vero nec\nproceres usquam sinceris. eo venere mores, ut nomina\nmodo cellarum veneant, statim in lacibus vindemiae adulterentur\n. ergo, Hercules, mirum dictu, innocentius iam\nest quodcumque et ignobilius. haec tamen fere constantissimae\nvidentur sententiae, quorum mentionem fecimus.\nsi quis hoc quoque discrimen exiget, Falernum nec in\nnovitate nec in nimia vetustate corpori salubre est; media\neius aetas a xv annis incipit.frigido potu stomacho utile,\nnon item in calida. diutinae tussi sorbetur merum utiliter\na ieiunis, item in quartanis. nullo aeque venae excitantur\n. alvum sistit, corpus alit. creditum est obscuritatem\nvisus facere nec prodesse nervis aut vesicae. Albana\nnervis utiliora; stomacho minus quae sunt dulcia;\naustera vel Falerno utiliora. concoctionem minus adiuvant,\nstomachum modice inplent; at Surrentina nullo modo, nec\ncaput temptant, stomachi et intestinorum rheumatismos\ncohibent. Caecuba iam non gignuntur. et, quae\nsupersunt, Setina concoqui cibos cogunt ; virium plus\n\n\n\nSurrentino, austeritatis Albano, vehementiae minus Falerno\nhabent. ab his Statana non longo intervallo afuerint. alvo\ncitae Signinum maxime conducere indubitatum est. reliqua\nin commune dicentur.\nVino aluntur vires, sanguis colosque hominum.\nhoc distat orbis medius et mitior plaga circumiectis. quantum\nillis feritas facit roboris, tantum nobis hic sucus.\nlactis potus ossa alit, frugum nervos, aqua carnes; ideo\nminus ruboris est in corporibus illis et minus roboris\ncontraque labores patientiae. vino modico nervi iuvantur,\ncopiosiore laeduntur; sic et oculi. stomachus recreatur et\nadpetentia ciborum invitatur ; tristitia, cura hebetatur, urina\net algor expellitur, somnus conciliatur. praeterea vomitiones\nsistit, collectiones extra lanis umidis inpositis mitigat\n. Asclepiades utilitatem vini aequari vix deorum\npotentia posse pronuntiavit. vetus copiosiore aqua miscetur\n; quo magis urinam expellit, minus siti resistit. dulce\nminus inebriat, sed stomacho innatat; austerum facilius\nconcoquitur. levissimum est quod celerrime inveteratur.\nminus infestat nervos quod vetustate dulcescit. stomacho\nminus utile est pingue, nigrum, sed corpora magis alit.\ntenue et austerum minus alit, magis stomachum nutrit,\ncelerius per urinam transit; tanto magis capita temptat,\n\n\n\nhoc et in omni alio suco semel dictum sit. vinum diutin\no fumo inveteratum insaluberrimum. mangones ita in\napothecis excogitavere, iam et patresfamilias, aetatem addi.\natqui per se cariem traxere. quo certe vocabulo satis\nconsilii dedere prisci, quoniam et in materiis cariem fumus\nerodit; at nos e diverso fumi amaritudine vetustatem\nindui persuasum habemus. quae sunt admodum exalbida,\nhaec vetustate insalubria fiunt. quo generosius vinum est,\nhoc magis vetustate crassescit et in amaritudinem corpori\nminime utilem coit. condire eo aliud minus annosum insalubre\nest; sua cuique vino saliva innocentissima est, sua\ncuique aetas gratissima, hoc est media.\nCorpus augere volentibus aut mollire alvum conducit\ninter cibos bibere, contra minuentibus alvumque cohibentibus\nsitire in edendo, postea parum bibere. vinum\nieiunos bibere novicio invento inutilissimum est curiosis\nvigoremque animi ad procinctum tendentibus; somno vero\nac securitatibus iamdudum hoc fuit, quod Homerica illa\nHelena ante cibum ministravit. sic quoque in proverbium\ncessit sapientiam vino obumbrari. vino demus\n\nhomines, quod soli animalium non sitientes bibimus. aquae\npotum interponere utilissimum itemque iugi superbibere.\nebrietatem quidem frigidae potus extemplo discutit. meracis\npotionibus per xx dies ante canis ortum totidemque\npostea suadet Hesiodus uti. merum quidem remedio est\ncontra cicutas, coriandrum, aconita, viscum, meconium, argentum\nvivum, apes, vespas, crabrones, phalangia, serpentium\nscorpionumque ictus contraque omnia, quae refrigerando\nnocent, privatim contra haemorrhoidas, presteras,\nfungos, item contra inflationes rosionesque praecordiorum\net quorum stomachus in vomitiones effunditur, et si venter\naut interanea rheumatismum sentiant, dysintericis, sudatoribus\ne longa tussi, in epiphoris meracum. cardiacis\nin mamma laeva merum in spongea inponi prodest, ad\nomnia autem maxime album inveterascens. utiliter et fovetur\nvino calido virilitas. iumentis infusum cornu lassitudinem\naufert. simias quadripedesque, quibus digiti sunt,\nnegant crescere adsuetas meri potu.\nNunc circa aegritudines sermo de vinis erit.\nsaluberrimum liberaliter genitis Campaniae quodcumque\ntenuissimum, vulgo vero quod quemque maxime iuverit\nvalidum. utilissimum omnibus sacco viribus fractis. meminerimus\nsucum esse, qui fervendo vires e musto sibi\nfecerit. misceri plura genera omnibus inutile. saluberrimum\n\n\n\ncui nihil in musta additum est, meliusque, si nec\nvasis pix adfuit. marmore enim et gypso aut calce condita\nquis non et validus expaverit ? in primis igitur vinum\nmarina aqua factum inutile est stomacho, nervis,\nvesicae. resina condita frigidis stomachis utilia existimantur\n, non expedire vomitionibus, sicut neque mustum\nneque sapa neque passum. novicium resinatum nulli conducit\n; capitis dolorem et vertigines facit. ab hoc dicta\ncrapula est. tussientibus et in rheumatismo nominata prosunt\n, item coeliacis et dysintericis, mulierum mensibus.\nin hoc genere rubrum nigrumve magis constringit magisque\ncalefacit. innocentius pice sola conditum. sed et picem\nmeminisse debemus non aliud esse quam conbustae resinae\nfluxum. hoc genus vini excalfacit, concoquit, purgat. pectori,\nventri utile, item vulvarum dolori, si sine febri sint, veteri\nrheumatismo, exulcerationi, ruptis, convulsis, vomicis,\nnervorum infirmitati, inflationibus, tussi, anhelationibus,\nluxatis in sucida lana inpositum. ad omnia haec utilius\nid, quod sponte naturae suae picem resipit picatumque\nappellatur Helvicoin pago, quo tamen nimio caput temptari\nconvenit. quod ad febrium valitudines attinet, certum est,\nnon dandum in febri nisi veteribus aegris nec nisi declinante\nmorbo; in acutis vero periculis nullis nisi qui manifestas\n\n\n\nremissiones habeant, et has noctu potius—dimidia\npars periculi est noctu, hoc est spe somni, bibentibus—,\nnec a partu abortuve nec a libidine aegrotantibus, nec in\ncapitis doloribus, nec quorum accessiones cum frigore extremitatum\nfient, nec in febri tussientibus, nec in tremore\nnervorumve doloribus vel faucium aut si vis morbi circa\nilia intellegatur, nec in duritia praecordiorum, venarum\nvehementia, neque in opisthotono, tetano, nec singultientibus\nnec si cum febri dyspnoea sit; minime vero oculis\nrigentibus, e genis stantibus aut defectis, gravibus nec\nquorum coniventium perlucebunt oculi palpebrisve non\ncoeuntibus vel si dormientibus hoc idem eveniet aut si\ncruore suffundentur oculi vel si lemae in oculis erunt;\nminime lingua fungosa vel gravi et subinde inperfecta\nloquentibus; nec si urina difficile reddetur, neque expavescentibus\nrepente, nec spasticis aut rursus torpentibus,\nnec si per somnos genitura effundetur.\nCardiacorum morbo unicam spem hanc e vino\nesse certum est. sed id dandum non nisi in accessione\ncensent, alii in remissione, illi, ut sudorem coerceant, hi,\nquia tutius putant minuente se morbo, quam plurium\n\nsententiam esse video. dari utique non nisi in cibo debet\nnec a somno nec praecedente alio potu, hoc est utique\nsitienti, nec nisi in desperatione suprema, et viro facilius\nquam feminae, seni quam iuveni, iuveni quam puero,\nhieme quam aestate, adsuetis potius quam expertibus. modus\ndandi pro vehementia vini, item mixtura aquae. vulgo\nsatis putant unum cyathum II aquae misceri, si dissolutio\nsit stomachi dandum ; si cibus non descendat, iterum.\nVini genera, quae fingi docuimus, nec fieri iam\narbitror et supervacuum eorum usum, cum ipsis rebus,\nex quibus finguntur, doceamus uti. et alias modum excesserat\nmedicorum in his ostentatio, veluti e napis vinum\nutile esse ab armorum equitandive lassitudine praecipientium\natque, ut reliqua omittamus, etiam e iunipiro.\net quis satius censeat apsinthite vino utendum potius quam\napsinthio ipso? in reliquis omittatur et palmeum, capiti\nnoxium ventrique tantum molliendo et sanguinem excreantibus\nnon inutile. ficticium non potest videri quod bion\nappellavimus, cum sit in eo sola pro arte festinatio. prodest stomacho dissolute aut cibos non perficienti, praegnantibus\n\n\n\ndefectis, paralyticis, tremulis, vertigini, torminibus,\nischiadicis. in pestilentia quoque ac peregrinationibus vim\nmagnam auxiliandi habere dicitur.\nVini etiam vitium transit in remedia aceto. summa\nvis ei in refrigerando, non tamen minor in discutiendo;\nita fit, ut infuso terra spumet. dictum est saepius diceturque\n, quotiens cum aliis prosit. per se haustum fastidia\ndiscutit, singultus cohibet, sternumenta olfactatum. in balineis\naestus arcet, si contineatur ore. quin et cum aqua\nbibitur multorum stomacho utiliter, gargarizatur cum eadem\nconvalescentium, et a solis ardoribus oculis quoque illo\nmodo saluberrimum fotu. medetur pota hirudine, item\nlepris, furfuribus, ulceribus manantibus, canis morsibus,\nscorpionum ictibus, scolopendrarum, muris aranei contraque\nomnium aculeatorum venena et pruritus, item contra\nmultipedae morsum calidum in spongea adiecto aut sulphuris\nsextante sextariis III aut hysopi fasciculo. medetur\net sedis vitiis, in sanguinis fluctione post excisos calculos\net omni alia foris in spongea inpositum, intus potum cyathis\n\n\n\nbinis quam acerrimum. conglobatum utique sanguinem\ndiscutit. contra lichenem et bibitur et inponitur. sistit\nalvum et rheumatismos interaneorum infusum, item procidentias\nsedis vulvaeque. tussim veterem inhibet et gutturis\nrheumatismos, orthopnoeam, dentium labefactationem.\nvesicae nocet nervorumque infirmitatibus. nesciere medici,\nquantum contra aspidas polleret. nuper ab aspide calcata\npercussus utrem aceti ferens, quotiens deposuisset, sentiebat\nictum, alias inlaeso similis. intellectum ibi remedium\nest potuque succursum. neque aliter os conluunt\nvenena exsugentes. in totum domitrix vis haec non ciborum\nmodo est, verum et rerum plurimarum. saxa rumpit infusum\n, quae non ruperit ignis antecedens. cibos quidem\net sapores non alius magis sucus commendat aut excitat,\nin quo usu mitigatur usto pane aut cumino vel accenditur\npipere ac lasere, utique sale conpescitur. non est praetereundum\nin eo exemplum ingens, siquidem M. Agrippa\nsupremis suis annis conflictatus gravi morbo pedum, cum\ndolorem eum perpeti nequiret, unius medicorum portentosa\nscientia ignorante divo Augusto tanti putavit usu pedum\nsensuque omni carere, dummodo et dolore illo careret\n, demersis in acetum calidum cruribus in acerrimo\nimpetu morbi.\nAcetum scillinum inveteratum magis probatur.\nprodest super ea, quae diximus, acescentibus cibis, gustatu\nenim discutit poenam eam; item iis qui ieiuni vomant\n, callum enim faucium facit ac stomachi. odorem\noris tollit, gingivas adstringit, dentes firmat, colorem meliorem\npraestat. tarditatem quoque aurium gargarizatione\npurgat et transitum auditus aperit. oculorum aciem obiter\nexacuit, comitialibus, melancholicis, vertigini, volvarum\nstrangulationibus, percussis aut praecipitatis et ob id sanguine\nconglobato, nervis infirmis, renium vitiis perquam\nutile, cavendum exulceratis.\nOxymeli antiqui, ut Dieuches tradit, hoc modo\ntemperabant: mellis minas x, aceti veteris heminas v,\nsalis marini pondo libram quadrantem, aquae sextarios v\npariter coquebant deciens defervescente cortina atque ita\ndiffundebant inveterabantque. sustulit totum id Asclepiad\nes coarguitque—nam etiam in febribus databant —,\nprofuisse tamen fatetur contra serpentes, quas sepas vocant\n, et contra meconium ac viscum, et anginis calidum\ngargarizatum et auribus, oris gutturisque desideriis. quae\nnunc omnia oxyalme contingunt, id est sale et aceto recente\n, efficacius.\nVino cognata res sapa est musto decocto, donec\ntertia pars supersit. ex albo hoc melius. usus contra\ncantharidas, buprestim, pinorum erucas, quas pityocampas\nvocant, salamandras, contra mordentia venenata. secundas\npartusque emortuos trahit cum bulbis potum. Fabianus\nauctor est venenum esse, si quis ieiunus a balineis id bibat.\nConsequens horum est faex, sui cuiusque generis.\nergo vini faecibus tanta vis est, ut descendentes in cupas\nenecet. experimentum demissa praebet lucerna, quamdiu\nextinguatur, periculum denuntians. inlota miscetur medicamentis\n, cum iridis vero pari pondere eruptionibus pituitae\ninlinitur, et sicca vel madida contra phalangia et testium\nmammarumque inflammationi vel in quacumque parte corporis\n, item cum hordeacia farina et turis polline in vino\ncocta. crematur et siccata. experimentum est legitime\ncoctae, ut refrigerata linguam tactu videatur urere. celerrime\nexanimatur non inclusa condita. crematio ei multum\nvirium adicit, utilissimae ad conpescendos lichenas,\nfurfures cum fico decocta. sic et lepris et ulceribus manantibus\ninponitur. fungorum naturae contraria est pota,\nsed magis cruda. oculorum medicamentis cocta et lota\nmiscetur. medetur inlita et testibus et genitalibus, in vino\n\n\n\nautem adversus strangurias bibitur. cum expiravit quoque,\nlavandis corporibus et vestibus utilis, tunc tuncque v.a.S. usum acaciae\nhabet.\nFaex aceti pro materia acrior sit necesse est\nmultoque magis exulceret. resistit suppurationum incrementis\n; stomachum, interanea, ventrem inlita adiuvat. sistit\nrheumatismos earum partium et mulierum menses. panos\ndiscutit nondum exulceratos et anginas, ignes sacros cum\ncera. mammas lactis sui inpatientes eadem extinguit,\nungues scabros aufert. e serpentibus contra cerastas validissima\ncum polenta, cum melanthio autem contra crocodili\nmorsus et canis. et haec cremata ampliat vires. tunc\naddito lentiscino oleo inlita una nocte rufat capillum.\neadem ex aqua in linteolo adposita vulvas purgat.\nSapae faece ambusta sanantur, melius addita\nlanugine harundinis, eadem faece decocta potaque tusses\nveteres. decoquitur in patinis cum sale et adipe ad tumorem\nquoque maxillarum et cervicium.\nOlearum proxima auctoritas intellegitur. folia\nearum vehementissime adstringunt, purgant, sistunt. itaque\ncommanducata inposita ulceribus medentur et capitis doloribus\ninlita cum oleo, decoctum eorum cum melle iis,\nquae medici usserint, gingivarum inflammationibus et paronychiis\nsordidisque ulceribus et putrescentibus. cum\nmelle sanguinis profluvium e nervosis partibus cohibet.\nsucus eorum carbunculantibus circa oculos ulceribus et\n\n\n\npusulis procidentique pupillae efficax, quapropter in collyria\nadditur. nam et veteres lacrimationes sanat et genarum\nerosiones. exprimitur autem sucus tunsis adfuso\nvino et aqua caelesti siccatusque in pastillos digeritur.\nsistit menses in lana admotus vulvae, utilis et sanie manantibus\n, item condylomatis, ignibus sacris quaeque serpunt\nulcera, epinyctidi.\nEosdem effectus et flos earum habet. uruntur\ncauliculi efflorescentes, ut cinis spodi vicem praestet, vinoque\ninfuso iterum uritur. suppurationes et panos inlinunt\ncinere eo vel foliis tusis cum melle, oculos vero cum polenta\n. sucus fruticis recentis accensi destillans sanat\nlichenas, furfures, manantia ulcera. nam lacrima, quae ex\narbore ipsa destillat, Aethiopicae maxime oleae, mirari\nsatis non est repertos, qui dentium dolores inlinendos\ncenserent, venenum esse praedicantes atque etiam in oleastro\nquaerendum.e radice oleae quam tenerrimae cortex derasus\nin mel crebro gustatu medetur sanguinem reicientibus\net suppurata extussientibus. ipsius oleae cinis cum\naxungia tumores sanat extrahitque fistulis vitia et ipsas\nsanat.\nOlivae albae stomacho utiliores, ventri minus.\npraeclarum habent usum, antequam condiantur, recentes\nper se cibi modo devoratae. medentur enim harenosae\n\n\n\nurinae, item dentibus carne mandenda adtritis aut convolsis\n. nigra oliva stomacho inutilior, ventri facilior; capiti,\noculis non convenit. utraque ambustis prodest, trita et\ninlita illa, sed nigra commanducatur et protinus ex ore\ninposita pusulas gigni prohibet. colymbades sordida ulcera\npurgant, inutiles difficultatibus urinae.\nDe amurca poteramus videri satis dixisse Catonem\nsecuti, sed reddenda medicinae quoque est.\ngingivis et oris ulceribus, dentium stabilitati efficacissime\nsubvenit, item ignibus sacris infusa et iis, quae serpant.\npernionibus nigrae olivae amurca utilior, item infantibus\nfovendis, albae vero mulierum vulvae in lana admovetur.\nmulto autem omnis amurca decocta efficacior. coquitur\nin Cyprio vase ad crassitudinem mellis. usus eius cum\naceto aut vino vetere aut mulso, ut quaeque causa exigat,\nin curationem oris, dentium, aurium, ulcerum manantium,\ngenitalium, rhagadum. vulneribus in linteolis inponitur,\nluxatis in lana. ingens hic usus utique inveterato medicamento\n; tale enim fistulas sanat. infunditur sedis, genitalium\n, vulvae exulcerationi, inlinitur vero podagris incipientibus\n, item articulariis morbis. si vero cum omphacio\nrecoquatur ad mellis crassitudinem, causarios dentes extrahit\n; item iumentorum scabiem cum decocto lupinorum\net chamaeleonte herba mire sanat. cruda amurca podagras\nfoveri utilissimum.\nOleastri foliorum eadem natura. spodium e\ncauliculis vehementius inhibet rheumatismos. sedat et inflammationes\noculorum, purgat ulcera alienata et explet,\nexcrescentia leniter erodit siccatque et ad cicatricem perducit\n. cetera ut in oleis, peculiare autem, quod folia decocuntur\nex melle et dantur coclearibus III contra sanguinis\nexcreationes. oleum tantum acrius efficaciusque, et ideo\nos quoque colluitur illo ad firmitatem dentium. inponuntur\nfolia et paronychiis et carbunculis et contra omnem collectionem\ncum vino, iis vero, quae purganda sint, cum\nmelle. miscentur oculorum medicamentis decoctum foliorum\net sucus oleastri. utiliter et auribus instillatur cum\nmelle vel si pus effluat. fore oleastri condylomata inlinuntur\net epinyctides, item cum farina hordeacia venter\nin rheumatismo, cum oleo capitis dolores. cutem in capite\nab ossibus recedentem cauliculi decocti et cum melle\ninpositi conprimunt. ex oleastro maturi in cibo sumpti\nsistunt alvum, tosti autem et cum melle triti nomas repurgant\n, carbunculos rumpunt.\nOlei naturam causasque abunde diximus. ad medicinam\nex olei generibus haec pertinent, utilissimum\nesse omphacium, proxime viride, praeterea quam maxime\nrecens—nisi cum vetustissimum quaeritur—, tenue,\nodoratum quodque non mordeat, e diverso quam cibis\n\neligitur. omphacium prodest gingivis, si contineatur in ore,\net colorem dentium custodit motusque stabilit. sudores\ncohibet. oenanthino idem effectus qui rosaceo. omni\nautem oleo mollitur corpus, vigorem et robur accipit.\nstomacho contrarium, auget et ulcerum incrementa. fauces\nexasperat et venena omnia hebetat, praecipue psimithi et\ngypsi, in aqua mulsa aut ficorum siccarum decocto potum\ncontra meconium, ex aqua contra cantharidas, buprestim,\nsalamandras, pityocampas, per se potum redditumque vomitionibus\ncontra omnia supra dicta. lassitudinum et perfrictionum\nrefectio est. tormina calidum potum cyathis\nVI magisque ruta simul decocta pellit, item ventris animalia\n. solvit alvum heminae mensura cum vino et calida\naqua potum aut tisanae suco, vulnerariis emplastris utile\nfaciem purgat. bubus infusum per nares, donec ructent,\ninflationem sedat. vetus autem magis excalfacit corpora\nmagisque discutit sudores, duritias magis diffundit, lethargicis\nauxiliare et inclinato morbo. oculorum claritati confert\naliquid cum pari portione mellis acapni. capitis doloribus\nremedium est, item ardoribus in febri cum aqua. si vetusti\nnon sit occasio, decoquitur, ut vetustatem repraesentet.\nOleum cicinum bibitur ad purgationes ventris\ncum pari caldae mensura. privatim dicitur purgare praecordia\n. prodest et articulorum morbis, duritiis omnibus,\nvulvis, auribus, ambustis, cum cinere vero muricum sedis\ninflammationibus, item psorae. colorem cutis commendat\ncapillumque fertili natura evocat. semen, ex quo fit, nulla\nanimans attingit. ellychnia ex uva fiunt claritatis praecipuae\n, ex oleo lumen obscurum propter nimiam pinguitudinem\n. folia igni sacro inlinuntur ex aceto, per se autem\nrecentia mammis et epiphoris, eadem decocta in vino inflammationibus\ncum polenta, croco ; per se autem triduo\ninposita faciem purgant.\nOleum amygdalinum purgat, mollit corpora, cutem\nerugat, nitorem commendat, varos cum melle tollit e facie.\nprodest et auribus cum rosaceo aut melle et mali punici\ntegmine decoctum vermiculosque in his necat et gravitatem\nauditus discutit, sonos incertos et tinnitus, obiter\ncapitis dolores et oculorum. medetur furunculis et a sole\nustis cum cera. ulcera manantia et furfures cum vino\nexpurgat, condylomata cum meliloto; per se vero capiti\ninlitum somnum adlicit.\nOleum laurinum utilius, quo recentius quoque\nviridius colore. vis eius excalfactoria, et ideo paralyticis,\nspasticis, ischiadicis, suggillatis, capitis doloribus, inveteratis\n\n\n\ndestillationibus, auribus in calyce punici calfactum\ninlinitur.\nSimilis et myrtei olei ratio. adstringit, indurat.\nmedetur gingivis, dentium dolori, dysinteriae, volvae exulceratae\n, vesicis, ulceribus vetustis vel manantibus cum\nsquama aeris et cera, item eruptionibus, ambustis. adtrita\nsanat et furfures, rhagadas, condylomata, articulos\nluxatos, odorem gravem corporis. adversatur cantharidi,\nbupresti aliisque malis medicamentis, quae exulcerando\nnocent.\nChamaemyrsinae sive oxymyrsinae eadem natura.\n—Cupressinum oleum eosdem effectus habet quos myrteum\n, item citreum.—E nuce vero iuglande, quod\ncaryinum appellavimus, alopeciis utile est et tarditati aurium\ninfusum, item capitis dolori inlitum, cetero iners et gravi\nsapore. enimvero si quid in nucleo putridi fuerit, totus\nmodius deperit. —Ex Cnidio grano factum eandem vim\nhabet quam cicinum.—E lentisco factum utilissimum\nacopo est idemque proficeret quod rosaceum, ni durius\npaulo intellegeretur. utuntur eo et contra nimios sudores\npapulasque sudorum. scabiem iumentorum efficacissime\nsanat.—Balaninum oleum repurgat varos, furunculos, lentigines\n, gingivas.\nCypros qualis esset et quemadmodum ex ea fieret\noleum docuimus. natura eius excalfacit, emollit nervos.\nfolia stomacho inlinuntur et vulvae concitatae, sucus quoque\neorum adponitur. folia recentia commanducata ulceribus\nin capite manantibus, item oris medentur et collectionibus,\ncondylomatis. decoctum foliorum ambustis et luxatis prodest\n. ipsa rufant capillum tusa adiecto struthei mali suco.\nflos capitis dolores sedat cum aceto inlitus, item combustus\nin cruda olla nomas sanat et putrescentia ulcera\nper se vel cum melle. odor floris oleique somnum facit.\n—Adstringit gleucinum et refrigerat eadem ratione qua\noenanthinum.\nBalsaminum longe pretiosissimum omnium, ut in\nunguentis diximus, contra omnes serpentes efficax, oculorum\nclaritati plurimum confert, caliginem discutit, item\ndyspnoeas, collectiones omnes duritiasque lenit. sanguinem\ndensari prohibet, ulcera purgat, auribus, capitis doloribus,\ntremulis, spasticis, ruptis perquam utile. adversatur aconito\nex lacte potum, febres cum horrore venientes perunctis\nleviores facit. utendum tamen modico, quoniam adurit\naugetque vitia non servato temperamento.\nMalobathri quoque naturam et genera exposuimus.\nurinam ciet, oculorum epiphoris in vino expressum utilissime\ninponitur, item frontibus dormire volentibus, efficacius\n, si et nares inlinantur aut si ex aqua bibatur. oris\net halitus suavitatem commendat linguae subditum folium,\nsicut et vestium odorem interpositum.\nHyoscyaminum emolliendo utile est, nervis inutile\n. potum quidem cerebri motus facit.—Therminum\ne lupinis emollit, proximum rosaceo effectu.—Narcissinum\ndictum est cum suo flore.—Raphaninum phthiriasis\nlonga valitudine contractas tollit scabritiasque cutis in facie\nemendat. —Sesaminum aurium dolores sanat et ulcera,\nquae serpunt, et quae cacoēthe vocant.—Lilinum, quod\net syrium vocavimus, renibus utilissimum est sudoribusque\nevocandis, vulvae molliendae concoquendisque intus.\n—Selgiticum nervis utile esse diximus, sicut herbacium\nquoque, quod Iguvini circa Flaminiam viam vendunt.\nElaeomeli, quod in Syria ex ipsis oleis manare\ndiximus, sapore melleo, non sine nausea alvum solvit,\nbilem praecipue detrahit II cyathis in bemina aquae datis;\nqui bibere, torpescunt excitanturque crebro. potores certaturi\npraesumunt ex eo cyathum unum.—Pissino oleo\nusus ad tussim et quadripedum scabiem est.\nA vitibus oleisque proxima nobilitas palmis. inebriant\nrecentes, capitis dolorem adferunt minus siccae,\nnec, quantum videtur, utiles stomacho. tussim exasperant,\ncorpus alunt. sucum decoctarum antiqui pro hydromelite\ndabant aegris ad vires recreandas, sitim sedandam, in quo\n\n\n\nusu praeferebant Thebaicas, sanguinem quoque excreantibus\nutiles, in cibo maxime. inlinuntur caryotae stomacho, vesicae\n, ventri, intestinis cum cotoneis et cera et croco.\nsuggillata emendant. nuclei palmarum cremati in fictili\nnovo cinere loto spodi vicem efficiunt miscenturque collyriis\net calliblephara faciunt addito nardo.\nPalma, quae fert myrobalanum, probatissima\nin Aegypto, ossa non habet reliquarum modo in balanis.\nalvum et menses ciet in vino austero et vulnera conglutinat.\nPalma elate sive spathe medicinae confert germina\n, folia, corticem. folia inponuntur praecordiis, stomacho\n, iocineri, ulceribus, quae serpunt cicatrici repugnantia\n. psoras cortex eius tener cum resina et cera\nsanat diebus XX. decoquitur et ad testium vitia. capillum\ndenigrat. suffitu partus extrahit. datur bibendus renium\nvitiis et vesicae et praecordiorum, capiti et nervis inimicus.\nvulvae ac ventris fluctiones sistit decoctum eius; item\ncinis et tormina, potus in vino albo in vulvarum vitiis\nefficacissimus.\nProxime varietates generum medicinarumque\nmala habent. ex his verna acerba et stomacho inutilia\nsunt, alvum, vesicam circumagunt, nervos laedunt. cocta\n\n\n\nmeliora.—Cotonea cocta suaviora, cruda tamen, dumtaxat\nmatura, prosunt sanguinem excreantibus et dysintericis\n, cholericis, coeliacis. non idem possunt decocta, quoniam\namittunt constringentem illam vim suci, * et tamen\ndecocuntur in aqua caelesti ad eadem, quae supra scripta\nsunt. *inponuntur et pectori in febris ardoribus *, ad\nstomachi autem dolores cruda decoctave cerati modo inponuntur\n. lanugo eorum carbunculos sanat. cocta in vino\net inlita cum cera alopeciis capillum reddunt. quae ex iis\ncruda in melle conduntur, alvum movent; mellis autem\nsuavitati multum adiciunt stomachoque utilius id faciunt.\nquae vero in melle cocta conduntur, quidam ad stomachi\nvitia trita cum rosae foliis decoctis dant pro cibo. sucus\ncrudorum lienibus, orthopnoicis, hydropicis prodest, item\nmammis, condylomatis, varicibus; flos et viridis et siccus\ninflammationibus oculorum, excreationibus sanguinis, mensibus\nmulierum. fit et sucus ex illis mitis cum vino dulci\ntusis, utilis coeliacis et iocineri. decocto quoque eorum\nfoventur, si procidant, vulvae et interanea. fit et oleum\nexiis, quod melinum vocavimus, quotiens .... non fuerint\nin umidis nata. ideo utilissima quae ex Sicilia veniunt,\nminus utilia struthia, quamvis cognata. radix eorum circumscripta\nterra manu sinistra capitur ita, ut qui id faciet\n\ndicat, quare capiat et cuius causa. sic adalligata strumis\nmedetur.\nMelimela et reliqua dulcia stomachum et ventrem\nsolvunt, siticulosa, aestuosa, sed nervos non laedunt.—\nOrbiculata sistunt alvum et vomitiones, urinas cient.—\nSilvestria mala similia sunt vernis acerbis alvumque sistunti\nsane in hunc usum inmatura opus sunt.\nCitrea contra venenum in vino bibuntur vel ipsa\nvel semen. faciunt oris suavitatem decocto eorum colluti\naut suco expresso. horum semen edendum praecipiunt in\nmalacia praegnatibus, ipsa vero contra infirmitatem stomachi\n, sed non nisi ex aceto facile manduntur.\nPunici mali novem genera nunc iterari supervacuum\n. ex iis dulcia, quae apyrena alio nomine appellavimus,\nstomacho inutilia habentur; inflationes pariunt,\ndentes gingivasque laedunt. quae vero ab his sapore\nproxima vinosa diximus, parvum nucleum habentia, utiliora\npaulo intelleguntur; alvum sistunt et stomachum, dumtaxat\npauca, ultraque satietatem et haec minime danda, quamquam\nomnino nulla in febri, nec carne acinorunm utili nec\nsuco. caventur aeque vomitionibus ac bilem reicientibus.\nuvam in his ac ne mustum quidem, sed protinus vinum\n\n\n\naperuit natura. utrumque asperiore cortice; hic acerbis\nin magno usu. vulgus coria maxume perfici illo novit ;\nob id malicorium appellant medici. urinam cieri eodem\nmonstrant mixtaque galla in aceto decoctum mobiles dentes\nstabilire. expetitur gravidarum malaciae, quoniam gustatu\nmoveat infantem. dividitur malum caelestique aqua madescit\nternis fere diebus; haec bibitur frigida coeliacis et sanguinem\nexcreantibus.\nEx acerbo fit medicamentum quod stomatice vocatur\n, utilissimum oris vitiis, narium, aurium, oculorum\ncaligini, pterygiis, genitalibus et iis, quas nomas vocant\net quae in ulceribus excrescunt, contra leporem marinum\nhoc modo: acinis detracto cortice tunsis sucoque decocto\nad tertias cum croci et aluminis scissi, murrae, mellis\nAttici selibris. alii et hoc modo faciunt: punica acida.\nmulta tunduntur, sucus in cacabo novo coquitur mellis\ncrassitudine ad virilitatis et sedis vitia et omnia, quae\nlycio curantur, aures purulentas, epiphoras incipientes,\nrubras maculas in manibus. rami punicorum serpentes\nfugant. cortices punici ex vino cocti et inpositi perniones\nsanant. contusum malum ex III heminis vini decoctum\nad heminam tormina et taenias pellit. punicum in olla\n\n\n\nnova, coperculo inlito, in furno exustuml et contritum potumque\nin vino sistit alvum, discutit tormina.\nPrimus pomi huius partus florere incipientis cytinus\nvocatur a Graecis, mirae observationis multorum experimento\n. si quis unum ex his, solutus vinculo omni\ncinctus et calciatus atque etiam anuli, decerpserit II digitis,\npollice et quarto, sinistrae manus atque ita lustratis levi\ntactu oculis in os additum devoraverit, ne dente contingat,\nadfirmatur nullam oculorum inbecillitatem passurus eodem\nanno. iidem cytini siccati tritique carnes excrescentes.\ncohibent, gingivis et dentibus medentur, vel si mobiles\nsint, decocto suco. ipsa corpuscula trita ulceribus, quae\nserpunt putrescuntve, inlinuntur, item oculorum inflammationi\nintestinorumque et fere ad omnia quae cortices malorum\n. adversantur scorpionibus.\nNon est satis mirari curam diligentiamque priscorum\n, qui omnia scrutati nihil intemptatum reliquerunt.\nin hoc ipso cytino flosculi sunt, antequam scilicet malum\nipsum prodeat, erumpentes, quos balaustium vocari diximus\n. hos quoque ergo experti invenere scorpionibus\nadversari. sistunt potu menses feminarum, sanant ulcera\noris, tonsillas, uvam, sanguinis excreationes, ventris et\nstomachi solutiones, genitalia, ulcera quacumque in parte\nmanantia. siccavere etiam, ut sic quoque experirentur,\ninveneruntque tusorum farina dysintericos a morte revocari\n\n\n\n. alum sistunt. quin et nucleos ipsos acinorum experiri\nnon piguit. tosti tusique stomachum iuvant cibo aut\npotionibus. per se bibuntur ex aqua caelesti ad sistendam\nalvum. radix decocta sucum remittit, qui taenias necat\nvictoriati pondere. eadem discocta in aqua quas lycium\npraestat utilitates.\nEst et silvestre punicum a similitudine appellatum.\neius radices rubro cortice denari pondere ex vino potae\nsomnos faciunt. semine poto aqua, quae subierit cutem,\nsiccatur. mali punici corticis fumo culices fugantur.\nPirorum omnium cibus, etiam valentibus onerosus\n, aegris vini quoque modo negatur. decocta eadem\nmire salubria et grata, praecipue Crustumina; quaecumque\nvero cum melle decocta stomachum adiuvant. fiunt\ncataplasmata e piris ad discutienda corporum vitia, et decocto\neorum ad duritias utuntur. ipsa adversantur boletis\natque fungis pelluntque pondere et pugnante suco.—\nPirum silvestre tardissime maturescit. conciditur suspensumque\nsiccatur ad sistendam alvum, quod et decoctum\neius potu praestat. decocuntur et folia cum pomo ad\neosdem usus. pirorum ligni cinis contra fungos etiamnum\nefficacius proficit.—Mala piraque iumentis portatu mire\n\n\n\ngravia sunt vel pauca. remedio aiunt esse, si prius edenda\ndentur aliqua aut utique ostendantur.\nFici sucus lacteus aceti naturam habet, itaque\ncoaguli modo lac contrahit. excipitur ante maturitatem\npomi et in umbra siccatur ad aperienda ulcera, cienda\nmenstrua adpositu cum luteo ovi aut potu cum amylo.\npodagris inlinitur cum farina Graeci feni et aceto. piles\nquoque detrahit palpebrarumque scabiem emendat, item\nlicbenas et psoras. alvum solvit. lactis ficulni natura adversatur\ncrabronum vesparumque et similium venenis, privatim\nscorpionum. idem cum axungia verrucas tollit. folia\net quae non maturuere fici strumis inlinuntur omnibusque,\nquae emollienda sint discutiendave; praestant hoc et per\nse folia. et alius usus eorum in fricando lichene et alopeciis\net quaecumque exulcerari opus sit. et adversus\ncanis morsus ramorum teneri cauliculi cuti inponuntur.\niidem cum melle ulceribus, quae ceria vocantur, inlinuntur\n. extrahunt infracta ossa cum papaveris silvestris foliis;\ncanum rabiosorum morsus folio trito ex aceto restingunt.\ne nigra fico candidi cauliculi inlinuntur furunculis, muris\naranei morsibus cum cera. cinis earum e foliis gangraenis\nconsumendisque quae excrescant. fici maturae urinam\n\n\n\ncient, alvum solvunt, sudorem mtovent papulasque,\nob id autumno insalubres, quoniam sudantia huius cibi\nopera corpora perfrigescunt. nec stomacho utiles, set ad\nbreve tempus, et voci contrariae intelleguntur. novissimae\nsalubriores quam primae, medicatae vero numquam. iuvenum\nvires augent, senibus meliorem valitudinem faciunt\nminusque rugarum. sitim sedant, calorem refrigerant, ob\nid non negandae in febribus constrictis, quas stegnas vocant\n. siccae fici stomachum laedunt, gutturi et faucibus\nmagnifice utiles. natura his excalfaciendi. sitim adferint,\nalvum molliunt, rheumatismis eius et stomacho contrariae,\nvesicae semper utiles et anhelatoribus ac suspiriosis, item\niocinerum, renium, lienum vitiis. corpus et vires adiuvant;\nob id antea athletae hoc cibo pascebantur—Pythagoras\nexercitator primus ad carnes eos transtulit—; recolligentes\nse a longa valitudine utilissime. item comitialibus\net hydropicis omnibusque, quae maturanda aut discutienda\nsint, inponuntur, efficacius calce aut nitro aut iri admixta.\ncoctae cum hysopo pectus purgant, pituitam, tussim veterem\n, cum vino autem sedem et tumores maxillarum. ad\nfurunculos, panos, parotidas decoctae inlinuntur. utile et\n\ndecocto fovere earum, femiinasque decocto eodem cum\nfaeno Graeco. utiles sunt et pleuriticis ac peripneumonicis\n, cum ruta coctae torminibus. prosunt tibiarum ulceribus\ncum aeris flore, et parotidi, pterygiis cum punico\nmalo, ambustis, pernionibus cum cera, hydropicis coctae\nin vino et cum absinthio et farina hordeacia. nitro addito\nmanducatae alvum solvunt. scorpionum ictibus cum sale\ntritae inlinuntur. carbunculos extrahunt in vino coctae\net inpositae. carcinomati, si sine ulcere sit, quam pinguissimam\nficum inponi paene singulare remedium est,\nitem phagedaenae. cinis non ex alia arbore acrior. purgat\n, conglutinat, replet, adstringit. bibitur et ad discutiendum\nsanguinem concretum, item percussis, praecipitatis\n, ruptis, convulsis cineris cyathus in singulis aquae et\nolei. datur tetanicis et spasticis, item potus vel infusus\ncoeliacis et dysintericis. et si quis eo cum oleo perunguatur\n, excalfacit. idem cum cera et rosaceo subactus\nambustis cicatricem tenuissimam obducit. lusciosos ex\n\n\n\noleo inlitus emendat dentiumque vitia crebro fricatu.\nprodunt etiam, si quis inclinata arbore supino ore aliquem\nnodum eius morsu abstulerit nullo vidente atque cum\naluta inligatum licio e collo suspenderit, strumas et parotidas\ndiscuti. cortex tritus cum oleo ventris ulcera sanat.\ncrudae grossi verrucas, thymos nitro, farina additis tollunt.\nspodi vicem exhibet fruticum a radice exeuntium cinis.\nbis lotus adiecto psimithio digeritur in pastillos ad ulcera\noculorum et scabritiam.\nCaprificus etiamnum multo efficacior fico; * surculo\nquoque eius lacte coagulatur in caseo. *lactis minus\nhabet *; exceptum id coactumque in duritiam suavitaten\ncarnibus adfert fricatu. dilutum aceto miscetur exulceratoriis\nmedicamentis. alvum solvit, vulvam cum amylo\naperit, menses ciet cum luteo ovi. podagricis cum farina\nGraeci feni inlinitur. lepras, psoras, lichenas, lentigines\nexpurgat, item venenatorum ictus et canis morsus. dentium\nquoque dolori hic sucus adpositus in lana prodest\naut in cava eorum additus. cauliculi et folia admixto ervo\ncontra marinorum venena prosunt; adicitur et vinum. bubulas\ncarnes additi caules magno ligni conpendio percoquunt\n\n\n\n. grossi inlitae strumas et omnem collectionem emolliunt\net discutiunt; aliquatenus et folia. quae mollissima\nsunt ex iis, cum aceto ulcera manantia et epinyctidas,\nfurfures sanant. cum melle foliis ceria sanant et canis\nmorsus recentes, cum vino phagedaenas ; cum papaveris\nfoliis ossa extrahunt. grossi caprifici inflammationes discutiunt\nsuffitu—resistunt et sanguini taurino poto et\npsimithio et lacti coagulato potae—, item in aqua decoctae\natque inlitae parotidas. cauliculi aut grossi eius\nquam minutissimae ad scorpionum ictus e vino bibuntur.\nlac quoque instillatur plagae et folia inponuntur, item\nadversus murem araneum. cauliculorum cinis uvam faucium\nsedat, arboris ipsius cinis ex melle rhagadia, radix\ndefervefacta in vino dentium dolores. hiberna caprificus\nin aceto cocta et trita inpetigines tollit. inlinuntur ramenta\ne ramo sine cortice quam minutissima ad scobis\nmodum. caprifico quoque medicinae unius miraculum\nadditur: corticem eius intumescentem puer impubis si defracto\nramo detrahat dentibus, medullam ipsam adalligatam\nante solis ortum prohibere strumas. caprificus tauros\nquamlibet feroces collo eorum circumdata in tantum mirabili\n. natura conpescit, ut inmobiles praestet.\nHerbam quoque Graeci erinon vocant, reddendam\nin hoc loco propter gentilitatem. palmum alta est, cauliculis\nquinis fere, ocimi similitudine; flos candidus, semen\nnigrum, parvum. tritum cum Attico melle oculorum epiphoris\nmedetur. suciinstillatio —decerpta enim manat\nlacte multo dulci herba—perquam utilis aurium dolori\nnitri exiguo addito. folia resistunt venenis.\nPruni folia decocta tonsillis, gingivis, uvae prosunt\n, in vino decocta et vehementius, subinde conlutoore.\nipsa pruna alvum molliunt, stomacho non utilissima, sed\nbrevi momento.\nUtiliora persica sucusque eorum, etiam in vino\naut in aceto expressus. neque alius eis pomis innocentior\ncibus; nusquam minus odoris, suci plus, qui tamen\nsitim stimulet..... folia eius trita inlita haemorrhagian\nsistunt. nuclei persicorum cum oleo et aceto capitis doloribus\ninlinuntur.\nSilvestrium quidem prunorum bacae, vel e radice\ncortex, in vino austero si decoquantur ita, ut tries ex\nhemina supersit, alvum sistunt et tormina. satis est singulos\ncyathos decocti sumi.— Et in his et sativis\nprunis est limus arborum, quem Graeci lichena appellant\nrhagadiis et condylomatis mire utilis.\nMora, in Aegypto et Cypro sui generis, ut diximus\n, largo suco abundant summo cortice desquamato;\naltior plaga sicca est mirabili natura. sucus adversatur\nvenenis serpentium, prodest dysintericis, discutit panos\nomnesque collectiones, vulnera conglutinat, capitis dolores\nsedat, item aurium. splenicis ibitur atque inlinitur et\ncontra perfrictiones. celerrime teredinem sentit. neque\napud nos suco minor usus: adversatur aconito et araneis\nin vino potus; alvum solvit, pituitas taeniasque et similia\nventris animalia extrahit. hoc idem praestat et cortex\ntritus. folia tingunt capillum cum fici nigrae et vitis cortice\nve simul coctis aqua caelesti. pomi ipsius sucus alvum\nsolvit protinus. ipsa poma ad praesens stomacho\nutilia, refrigerant, sitim faciunt; si non superveniat alius\ncibus, intumescunt. ex inmaturis sucus sistit alvum, veluti\nanimalis alicuius in hac arbore observandis miraculis\nquae in natura eius diximus.\nFit ex pomo panchrestos stomatice, eadem ar-\n\n\n\nteriace appellata, hoc modo: sextarii III suci e pomo leni\nvapore ad crassitudinem mellis rediguntur; post additur\nomphacii aridi pondus $X$ II aut murrae $X$ I, croci $X$ I;\nhaec simul trita miscentur decocto. neque est aliud oris,\narteriae, uvae, stomachi iucundius remedium. fit et alio\nmodo : suci sextarii II, mellis Attici sextarius decoquuntur\nut supra diximus.\nMira sunt praeterea quae produntur: prima germinatione\n, priusquam in folia exeant, sinistra decerpi futura\npoma. ricinos Graeci vocant. hi terram si non attigere,\nsanguinem sistunt adalligati, sive ex vulnere fluat sive ore\nive naribus sive haemorrhoidis. ad hoc servantur repositi\n. idem praestare et ramus dicitur luna plena defractus\nincipiens fructum habere, si terram non adtigerit, privatim\nmulieribus adalligatus lacerto contra abundantiam mensum.\nhoc et quocumque tempore ab ipsis decerptum ita, ut\nterram non adtingat, adalligatumque existimant praestare.\nfolia mori trita aut arida decocta serpentium ictibus inponuntur\n; aeque potu proficitur. scorpionibus adversatur\ne radice corticis sucus ex vino aut posca potus. reddenda\nest et antiquorum conpositio. sucum expressum\npomi maturi inmaturique mixtum coquebant vase aereo\nad mellis crassitudinem. aliqui murra adiecta et cupresso\npraeduratumin vaso sole torrebant, permiscentes spatha\n\nter die. haec erat stomatice, qua et vulnera ad cicatricem\nperducebant. alia ratio suci : siccato exprimebant\npomo, multum sapori opsoniorum conferentem, in medicina\nvero contra nomas et pectoris pituitas et ubicumque\nopus esset adstringi viscera. dentes quoque conluebant\neo. tertium genus suci foliis et radice decoctis ad ambusta\nex oleo inlinenda. inponuntur et folia per se. radix\nper messes incisa sucum dat aptissimum dentiun dolori\ncollectionibusque et suppurationibus. alvum purgat.\nfolia mori in urina madefacta pilum coriis detrahunt.\nCerasia alvum molliunt, stomacho inutilia; eadem\nsiccata alvum sistunt, urinam cient. invenio apud\nauctores, si quis matutino roscida cum suis nucleis devoret\n, in tantum levari alvum, ut pedes morbo liberentur.\nMespila exceptis setaniis, quae malo propiorem\nvim habent, reliqua adstringunt stomachum sistuntque alvum\n. item sorba sicca, nam recentia stomacho et alvo\ncitae prosunt.\nNuces pineae, quae resinam habent, contusae\nleviter, additis in singulas sextariis aquae ad dimidium\ndecoctae, sanguinis excreationi medentur ita, ut cyathi\nbini bibantur ex eo. corticis e pinu in vino decoctum\ncontra tormina datur. nuclei nucis pineae sitim sedant\net acrimoniam stomachi rosionesque et contrarios umores\nconsistentes ibi. et infirmitatem virium roborant, renibus,\nvesicae utiles. fauces videntur exasperare et tussim. bilem\n\n\n\npellunt poti ax aqua aut vino aut passo aut balanorum\ndecocto. miscetur his contra vehementiores stomachi rosiones\ncucumeris semen et sucus porcilacae, item ad vesicae\nulcera et renes, quoniam et urinam cient.\nAmygdalae amarae radicum decoctum cutem in\nfacie corrigit coloremque hilariorem facit. nuces ipsae\nsomnum faciunt et aviditatem, urinam et menses cient.\ncapitis dolori inlinuntur maximeque in febri; si ab ebrietate\n, in aceto et rosaceo et aquae sextario. sanguinem\nsistunt cum amylo et menta, lethargicis et comitialibus\nprosunt capite peruncto, epinyctidas sanant e vino vetere,\nulcera putrescentia, canum morsus cum melle et furfures\nex facie ante fotu praeparata, item iocineris et renium\ndolores ex aqua potae, set saepe et ecligmate cum resina\nterebinthina. calculosis et difficili urinae in passo et ad\npurgandam cutem in aqua mulsa tritae sunt efficaces.\nprosunt ecligmatecum lacte iocineri, tussi et colo cum\nelelisphaco modice addito e melle; sumitur nucis abellanae\n\nmagnitude. aiunt quinis fere praesumptis ebrietatem non\nsentire potores, vulpesque, si ederint eas nec contingat e\nvicino aquam lambere, mori. minus valent in remediis\ndulces. et hae tamen purgant, urinam cient. recentes\nstomachum implent.\nNucibus Graecis cum absinthi semrine ex aceto\nsumptis morbus regius sanari dicitur, isdem inlitis per se\nvitia sedis et privatim condylomata, item tussis, sanguinis\nreiectio.\nNuces iuglandes Graeci a capitis gravedine appellavere\n. etenim arborum ipsarum foliorumque virus in\ncerebrum penetrat. hoc minore tormento, sed in cibis,\nnuclei faciunt. sunt autem recentes iucundiores; siccae\nunguinosiores et stomacho inutiles, difficiles concoctu, capitis\ndolorem inferentes, tussientibus inimicae, vomituris\nieiunis aptae in tenesmo solo, trahunt enim pituitam.\neaedem praesumptae venena hebetant, item * adversantur\ncepis leniuntque earum saporem. aurium inflammationi\ninponuntur, cum mellis exiguo et ruta mammis et luxatis,\n* anginae cum ruta et oleo*, cum cepa autem et sale et\nmelle canis hominisque morsui. putamine nucis iuglandis\ndens cavus inuritur. putamen combustum tritumque in\n\n\n\noleo aut vino infantium capite peruncto nutrit capillum;\nideoad alopecias sic utuntur. quo plures nuces quis\nederit, hoc facilius taenias pellit. quae perveteres sunt,\nnuces gangraenis et carbunculis medentur, item suggillatis\n; cortex iuglandium lichenum vitio et dysintericis, folia\ntrita cum aceto aurium dolori. in sanctuariis Mithridatis,\nmaximi regis, devicti Cn. Pompeius invenit in peculiari\ncommentario ipsius manu conpositionem antidoti e II nucibus\nsiccis, item ficis totidem et rutae foliis xx simul tritis,\naddito salis grano: ei, qui hoc ieiunus sumat, nullum venenum\nnociturum illo die. contra rabiosi quoque canis\nmorsum nuclei a ieiuno homine commanducati inlitique\npraesenti remedio esse dicuntur.\nNucis abellanae capitis dolorem faciunt et inflationem\nstomachi, corpori et pinguitudinis conferunt plus\nquam sit verisimile. set tostae et destillationi medentur,\ntussique veteri tritae in aqua mulsa potae; quidam adiciunt\ngrana piperis, alii e passo bibunt.—Pistacia eosdem\nusus habent, quos nuclei pinei, praeterque ad serpentium\nictus, sive edantur sive bibantur.—Castaneae\nvehementer sistunt stomachi et ventris fluctiones, alvum\ncient, sanguinem excreantibus prosunt, carnes alunt.\nSiliquae recentes, stomacho inutiles, alvum solvunt\n. eaedem siccatae sistunt stomachoque utiliores fiunt,\nurinam cient. Syriacas in dolore stomachi ternas in aquae\nsextariis decoquunt quidam ad dimidium eumque sucum\nbibunt.—Sudor virgae corni arboris, lamna candente\nferrea exceptus non contingente ligno, inlitaque inde ferrugo\nincipientes lichenas sanat.—Arbutus sive unedo\nfructum fert difficilem concoctioni et stomacho inutilem.\nLaurus excalfactoriam naturam habet et foliis et\ncortice et bacis; itaque decoctum ex his maximeque folis\n, prodesse volvis et vesicis convenit. inlita vero vesparum\ncrabronumque et apium, item serpentium venenis\nresistunt, maxime sepos, dipsadis et viperae. prosunt et\nmensibus feminarum cum oleo cocta, cum polenta autem,\nquae tenera sunt, trita ad inflammationes oculorum, cum\nruta testium, cum rosaceo capitis dolores aut cum irino.\nquin et commanducata atque devorata per triduum terna\nliberant tussi, eadem suspiriis trita cum melle. cortex\nradicis cavendus gravidis. ipsa radix calculos rumpit, iocineri\nprodest III obolis in vino odorato pota. folia potu\nvomitiones movent. bacae menses trahunt adpositae tritae\nvel potae. tussim veterem et orthopnoean sanant binae\ndetracto cortice in vino potae, si et febris sit, ex aqua\n\n\n\naut ecligmate ex passo aut aqua mulsa decoctae. prosunt\net phthisicis eodem modo et omnibus thoracis rheumatismis\n; nam et concoquunt pituitam et extrahunt. adversus\nscorpiones quaternae ex vino bibuntur. epinyctidas ex\noleo inlitae et lentigines et ulcera manantia et ulcera oris\net furfures, cutis porriginem sucus bacarum emendat et\nphthiriasim ; aurium dolori aut gravitati instillatur cum\nvino vetere et rosaceo. perunctos eo fugiunt venenata\nomnia ; prodest contra ictus et potus.\nMaxime autem valet aurus, quae tenuissima habet\nfolia. bacae cum vino serpentibus et scorpionibus et araneis\nresistunt; ex oleo et aceto inlinuntur et lieni, iocineri\n, gangraenis cum melle. et in fatigatione etiam aut\nperfrictione suco eo perungui nitro adiecto prodest. sunt\nqui celeritati partus conferre multum putent radicem acetabuli\nmensura in aqua potam, efficacius recentem quarn\naridam. quidam adversus scorpionum ictus x bacas dari\niubent potui, item et in remedio uvae iacentis quadrantem\npondo bacarum foliorumve decoqui in aquae sextariis\nIII ad tertias, eam calidam gargarizare et in capitis dolore\ninpari numero bacas cum oleo conterere et calfacere.\n—Laurus Delphicae folia trita olfactaque subinde pestilentiae\ncontagia prohibent, tanto magis si et urantur.\noleum ex Delphica ad cerata acopumque, ad perfrictiones\n\ndiscutiendas, nervos laxandos, lateris dolores, febres frigidas\nutile est, item ad aurium dolorem in mali punici\ncortice tepefactum. folia decocta ad tertias partes aquae\nuvam cohibent gargarizatione, potu alvi dolores intestinorumque\n, tenerrima ex iis trita in vino papulas pruritusque\ninlita noctibus. —Proxime valent cetera laurus genera\n. laurus Alexandrina sive Idaea partus celeres facit\nradice pota III denariorum pondere in vini dulcis cyathis\nIII, secundas etiam pellit mensesque. eodem modo pota\ndaphnoides sire iis nominibus, quae diximus, silvestris\nlaurus prodest, alvum solvit vel recenti folio vel arido\ndrachmis III cum sale in hydromelite. manducata pituitas\nextrahit, folium et vomitus, stomacho inutile. sic et bacae\nquinae denae purgationis causa sumuntur.\nMyrtus sativa candida minus utilis medicinae\nquam nigra. semen eius medetur sanguinem excreantibus,\nitem contra fungos in vino potum. odorem oris commendat\nvel pridie commanducatum; ita apud Menandrum Synaristosae\nhoc edunt. datur et dysintericis idem denarii pondere\nin vino. ulcera difficilia in extremitatibus corporis\nsanat cum vino subfervefactum. inponitur lippitudini cum\npolenta et cardiacis in mamma sinistra et contra scorpionis\nictum in mero et ad vesicae vitia, capitis dolores,\naegilopas, antequam suppurent, item tumoribus, exemptisque\nnucleis in vino vetere tritum eruptionibus pituitae.\n\n\n\nsucus seminis alvum sistit, urinam ciet. ad eruptiones\npusularum pituitaeque cum cerato inlinitur et contra phalangia\n; capillum denigrat. lenius suco oleum est ex eadem\nmyrto, lenius et vinum, quo numquam inebriantur.\ninveteratum sistit alvum et stomachum, tormina sanat,\nfastidium abigit. foliorum arentium farina sudores cohibet\ninspersa vel in febri, utilis et coeliacis, procidentiae vulvarum\n, sedis vitiis, ulceribus manantibus, igni sacro fotu,\ncapillis fluentibus, furfuribus, item aliis eruptionibus, ambustis\n. additur in medicamenta, quae liparas vocant, eadem\nde causa, qua oleum ex iis, efficacissimum ad ea,\nquae in umore sunt, tamquam in ore et vulva. folia ipsa\nfungis adversantur trita ex vino, cum cera vero articulariis\nmorbis et collectionibus. eadem in vino decocta dysintericis\net hydropicis potui dantur. siccantur in farinam\n, quae inspergitur ulceribus aut haemorrhagiae. purgant\net lentigines, pterygia et paronychia et epinyctidas,\ncondylomata, testes, tetra ulcera, item ambusta cum cerato\n. ad aures purulentas et foliis crematis utuntur et\nsuco et decocto. comburuntur et in antidota; item cauliculi\nin flore decerpti et in fictili novo operto cremati in\nfurno, dein triti ex vino. et ambustis foliorum cinis medetur\n. inguen ne intumescat ex ulcere, satis est surculum\ntantum myrti habere secum nec ferro nec terra contactum.\nMyrtidanum diximus quomodo fieret. vulvae\nprodest adpositu, fotu et inlitu, myrto efficacius et cortice\net folio et semine. exprimitur et foliis sucus, mollissimis\nin pila tusis, adfuso paulatim vino austero, alias\naqua caelesti, atque etiam expresso utuntur ad oris, sedis\nulcera, vulvae et ventris, capillorum nigritiam, alarum perfusiones\n, purgationes lentiginum et ubi constringendum\naliquid est.\nMyrtus silvestris sive oxymyrsine sive chamaemyrsine\nbacis rubentibus et brevitate a sativa distat. radix\neius in honore est, decocta vino ad renium dolores\npota et difficili urinae praecipueque crassae et graveolenti,\nmorbo regio et vulvarum purgationi trita cum vino; cauliculi\nquoque incipientes asparagorum modo in cibo sumpti\net in cinere cocti. semen cum vino potum aut oleo et\naceto calculos frangit, item in aceto et rosaceo tritum\ncapitis dolores sedat et potum morbum regium. Castor\noxymyrsinen myrti.... foliisque acutis, ex qua fiunt ruri\nscopae, ruscum vocavit, ad eosdem usus.\nEt hactenus habent se medicinae urbanarum arborum;\ntranseamus ad silvestres.\nNe silvae quidem horridiorque naturae facies\nmedicinis carent, sacra illa parente rerum omnium nusquam\nnon remedia disponente homini, ut medicine fieret\netiam solitudo ipsa, et ad singula illius discordiae atque\nconcordiae miraculis occursantibus. quercus et olea tam\npertinaci odio dissident, ut altera in alterius scrobe depacta\nemoriantur, quercus vero et iuxta nucem iuglandem.\npernicialia et brassicae cum vite odia; ipsum olus, quo\nvitis fugatur, adversum cyclamino et origano arescit. quin\net annosas iam et quae sternantur arbores difficilius caedi,\ncelerius marcescere tradunt, si prius manu quam ferro\nattingantur. pomorum onera a iumentis statim sentiri, ac,\nnisi prius ostendantur iis, quamvis pauca portent, sudare\nilico. ferulae asinis gratissimo sunt in pabulo, ceteris\nvero iumentis praesentaneo veneno, qua de causa id animal\nLibero patri adsignatur, cui et ferula. surdis etiam\nrerum sua cuique sunt venena ac minimis quoque. philyra\ncoci et polline nimium salem cibis eximunt; praedulcium\n\n\n\nfastidium sal temperat; nitrosae aut amarae aquae\npolenta addita mitigantur, ut intra duas horas bibi possint\n, qua de causa in saccos vinarios additur polenta.\nsimilis vis Rhodiae cretae et argillae nostrati. concordia\nvalent, cum pix oleo extrahitur, quando utrumque pinguis\nnaturae est. oleum solum calci miscetur, quando utrumque\naquas odit. cummis aceto facilius eluitur, atramentum\naqua, innumera praeterea alia, quae suis locis dicentur\nadsidue.\nHinc nata medicina. haec sola naturae placuerat esse\nremedia, parata vulgo, inventu facilia ac sine inpendio e\nquibus vivimus. postea fraudes hominum et ingeniorum\ncapturae officinas invenere istas, in quibus sua cuique\nhomini venalis promittitur vita. statim compositiones et\nmixturae inexplicabiles decantantur, Arabia atque India\nremedia aestimantur, ulcerique parvo medicina a Rubro\nmari inputatur, cum remedia vera cotidie pauperrimus\nquisque cenet. nam si ex horto petantur aut herba vel\nfrutex quaeratur, nulla artium vilior fiat. ita est profecto,\nmagnitudine populus R. perdidit ritus, vincendoque victi\nsumus. paremus externis, et una artium imperatoribus\nquoque imperaverunt. verum de his alias plura.\nLoton herbam itemque Aegyptiam eodem nomine\n, alias et Syrticam arborem, diximus suis locis.\n\nhaec lotos, quae faba Graeca appellatur a nostris, alvum\nbacis sistit. ramenta ligni decocta in vino prosunt dysintericis\n, menstruis, vertigini, comitialibus, cohibent et capillum\n. mirum his ramentis nihil esse amarius fructuque\ndulcius. fit et e scobe eius medicamentum ex aqua myrti 5\ndecocta subacta et divisa in pastillos, dysintericis utilissimum\npondere victoriati cum aquae cyathis III.\nGlans intrita duritias, quas cacoēthe vocant,\ncum salsa axungia sanat. vehementiores iligna et in omnibus\ncortex ipse corticique tunica subiecta. haec decocta\niuvat coeliacos. dysintericis et inlinitur vel ipsa glans.\neadem resistit serpentium ictibus, rheumatismis, suppurationibus\n. folia et bacae vel cortex vel sucus decocti prosunt\ncontra toxica. cortex inlinitur decoctus lacte vaccino\nserpentis plagae; datur et ex vino dysintericis. eadem et\nilici vis.\nCoccum ilicis vulneribus recentibus ex aceto\ninponitur, epiphoris ex aqua, oculis subfusis sanguine instillatu\nr. est autem genus ex eo in Africa fere et Asia\nnascens, celerrime in vermiculum id se mutans, quod ideo 20\nscolecium vocant inprobantque. principalia eius genera\ndiximus.\nNec pauciora gallae genera fecimus, solidam perforatam\n\n\n\n, item albam nigram, maiorem minorem. vis omnium\nsimilis ; optima Commagena. excrescentia in corpore\ntollunt, prosunt gingivis, uvae, oris exulcerationi. crematae\net vino extinctae...... coeliacis, dysintericis inlinuntur\n, paronychiis ex melle et unguibus scabris, pterygiis,\nulceribus manantibus, condylomatis, ulceribus quae phagedaenica\nvocantur. in vino autem decoctae auribus instillantur\n, oculis inlinuntur, adversus eruptiones, panos cum\naceto. nucleus commanducatus dentium dolorem sedat,\nitem intertrigines et ambusta. inmaturae ex iisex aceto\npotae lienem consumunt; eaedem crematae et aceto salso\nextinctae menses sistunt vulvasque procidentes fotu. omnis\ncapillos denigrat.\nViscum e robore praecipuum haberi diximus et\nquo conficeretur modo. quidam contusum in aqua decocunt,\ndonec nihil innatet, quidam commanducantes\nacinos expuunt cortices. optimum quod sine cortice quod-\nque levissimum, extra fulvum, intus porraceum. nihil est\nglutinosius. emollit, discutit tumores, siccat strumas; cum\nresina et cera panos mitigat omnis generis. quidam et\n\n\n\ngalbanum adiciunt pari pondere singulorum eoque modo\net ad vulnera utuntur. unguium scabritias expolit, si septenis\ndiebus illinantur nitroque conluantur. quidam id\nreligione efficacius fieri putant prima luna collectum e\nrobore sine ferro, si terram non attigerit ; comitialibus\nmederi, conceptum feminarum adiuvare, si omnino secum\nhabeant; ulcera commanducato inpositoque efficacissime\nsanari.\nRoboris pilulae ex adipe ursino alopecias capillo\nreplent.—Cerri folia et cortex et glans siccat collectiones\nsuppurationesque, fluctiones sistit. torpentes membrorum\npartes conroborat decoctum eius fotu, cui et insidere\nexpedit siccandis adstringendisque partibus. radix cerri\nadversatur scorpionibus.\nSuberis cortex tritus ex aqua calida potus san- is\nguinem fluentem ex utralibet parte sistit. eiusdem cinis\nex vino calido sanguinem excreantibus magnopere laudatur.\nFagi folia manducantur in gingivarum labrorumque\nvitiis. calculis glandis fagineae cinis inlinitur,\nitem cum melle alopeciis.\nCupressi folia trita serpentibusulceribus inponuntur\n, et capiti cum polenta, si a sole doleat, item ramici\n, qua de causa et bibuntur. testium quoque tumori\ncum cera inlinuntur, capillum denigrant ex aceto. eadem\ntrita cum II partibus panis mollis e vino Ammineo subacta\npedum ac nervorum dolores sedant. pilulae adversus\nserpentium ictus bibuntur aut si eiciatur sanguis; collectionibus\ninlinuntur. ramici quoque tenerae tusae cum\naxungia et lomento prosunt. bibuntur ex eadem causa.\nparotidi et strumae cum farina inponuntur. exprimitur\nsucus tusis cum semine. qui mixtus oleo caliginem oculorum\naufert; item victoriati pondere in vino potus inlitusve\ncum fico sicca pingui exemptis granis vitia testium\nsanat, tumores discutit et cum fermento strumas. radix\ncum foliis trita pota vesicae et stranguriae medetur et\ncontra phalangia. ramenta pota menses cient, scorpionum\nictibus adversantur.\nCedrus magna, quam cedrelaten vocant, dat picem\n, quae cedria vocatur, dentium doloribus utilissimam.\nfrangit enim eos et extrahit, dolores sedat. cedri sucus\n\n\n\nex ea quomodo fieret diximus. magni ad volumina usus,\nni capiti dolorem inferret, defuncta corpora incorrupta\naevis servat, viventia corrumpit, mira differentia, cum vitam\nauferat spirantibus defunctisque pro vita sit. vestes\nquoque corrumpit et animalia necat. ob haec non censeam\nin anginis hoc remedio utendum neque in cruditatibus\n, quod suasere aliqui, gustatu. dentes quoque conluere\nex aceto in dolore timuerim vel gravitati aut vermibus\naurium instillare. portentum est, quod tradunt,\nabortivum fieri in venere ante perfusa virilitate. phthiriasis\nperunguere eo non dubitaverim, item porrigines.\nsuadent et contra venenum leporis marini bibere in passo.\nfacilius in elephantiasi inlinant. et ulcera sordida et excrescentia\nin iis auctores quidam et oculorum albugines\ncaliginesque inunxere eo et contra pulmonis ulcera cyathum\neius sorberi iusserunt, item adversus taenias. fit ex\neo et oleum, quod pisselaeon vocant, vehementioris ad\nomnia eadem usus. cedri scobe serpentes fugari certum\nest, item bacis tritis cum oleo si qui perunguantur.\nCedrides, hoc est fructus cedri, tussim sanant,\nurinam cient, alvum sistunt, utiles ruptis, convulsis,\n\n\n\nspasticis, stranguriae, vulvis, contra aconita, lepores marines,\neadem quae supra, collectionibus inflammationibusque.\nDe galbano diximus. neque umidum neque aridum\nprobatur et quale docuimus. per se bibitur ad tussim\nveterem, suspiria, rupta, convulsa, inponitur ischiadicis\n, lateris doloribus, panis, furunculis, corpori ab ossibus\nrecedenti, strumis, articulorum nodis, dentium quoque\ndoloribus. inlinitur et cum melle capitis ulceribus. purulentis\ninfunditur auribus cum rosaceo aut nardo. odore\ncomitialibus subvenit et vulva strangulante vel in stomachi\ndefectu. abortus non exeuntes trahit adpositu vel suffitu,\nitem ramo hellebori circumlitum atque subiectum. serpentes\nnidore urentium fugari diximus. fugiunt et perunctos\ngalbano. medetur et a scorpione percussis. bibitur\net in difficili partu fabae magnitudine in cyatho vini, vulvasque\nconversas corrigit, cum murra autem et vino mortuos\npartus extrahit. adversatur et venenis, maxime toxicis\n, cum murra et vino. serpentes oleo et spondylio\nmixto tactu necat. nocere urinae existimatur.\nSimilis hammoniaci natura atque lacrimae,\nprobandae ut diximus. mollit, calefacit, discutit, dissolvit.\n\nclaritati visus in collyriis convenit, pruritum, cicatrices,\nalbugines oculorum tollit, dentium dolores sedat, efficacius\naccensum. prodest dyspnoicis, pleuriticis, pulmonibus, vesicis\n, urinae cruentae, lieni, ischiadicis potum—sic et\nalvum solvit—, articulis et podagrae cum pari pondere\npicis aut cerae et rosaceo coctum. maturat panos, extrahit\nclavos cum melle; sic et duritias emollit; lieni cume\naceto et cera Cypria vel rosaceo efficacissime inponitur.\nlassitudines perungui cum aceto et oleo exiguoque nitro\nutile.\nEt styracis naturam in peregrinis arboribus exposuimus\n. placet praeter illa, quae diximus, maxime\npinguis, purus, albicantibus fragmentis. medetur tussi,\nfaucibus, pectoris vitiis, vulvae praeclusae duritieve laboranti\n, ciet menses potu adposituque, alvum mollit. invenio\npotu modico tristitiam animi resolvi, largiore contrahi\n. sonitus aurium emendat infusu, strumas illitu nervorumque\nnodos. adversatur venenis, quae frigore necent,\nideo et cicutae.\nSpondylium una demonstratum infunditur capitibus\nphreneticorum et lethargicorum, item capitis doloribus\nlongis cum oleo vetere; bibitur et in iocinerum vitiis\n, morbo regio, comitialibus, orthopnoicis, vulvarum\nstrangulatione, quibus et suffitu prodest. alvum mollit.\n\n\n\nillinitur ulceribus, quae serpunt, cum ruta. flos auribus\npurulentis efficaciter infunditur, sed sucus, cum exprimitur\n, integendus est, quoniam mire adpetitur a muscis et\nsimilibus. radix derasa et in fistulas coniecta callum earum\nerodit. auribus quoque instillatur cum suco. datur\net ipsa contra morbum regium et in iocineris vitio et\nvulvarum. capillos crispos facit peruncto capite.\nSphagnos sive sphacos sive bryon et in Gallia,\nut indicavimus, nascitur, vulvis insidentium utilis, item\ngenibus et feminum tumoribus mixtus nasturtio et aquae\nsalsae tritus. cum vino autem et resina sicca potus urinam\npellit celerrime. hydropicos inanit cum vino et iuniperis\ntritus ac potus.\nTerebinthi folia et radix collectionibus inponuntur\n. decoctum eorum stomachum firmat. semen in\ncapitis dolore bibitur in vino et contra difficultatem urinae\n, ventrem leniter emollit, venerem excitat.\nPiceae et laricis folia trita.... et in aceto decocta\ndentium dolori. prodest cinis corticum intertrigini,\nambustis; potus alvum sistit, urinam movet, suffitu vulvas\ncorrigit. piceae folia privatim iocineri utilia sunt drachmae\npondere in aqua mulsa pota. silvas eas dumtaxat,\nquae picis resinaeque gratia radantur, utilissimas esse\nphthisicis aut qui longa aegritudine non recolligant vires\n\n\n\nsatis constat et illum caeli aëra plus ita quam navigationem\nAegyptiam proficere, plus quam lactis herbidos per\nmontium aestiva potus.\nChamaepitys Latine abiga vocatur propter abortus,\nab aliis tus terrae, cubitalibus ramis, flore pinus et odore.\naltera brevior et incurva,.... similis. tertia eodem odore\net ideo nomine quoque, parvola, cauliculo digitali, foliis\nscabris, exiliblls, albis, in petris nascens, omnes herbae,\nsed propter cognationem nominis non differendae. prosunt\nadversus scorpionum ictus, item iocineri inlitae cum\npalmis aut cotoneis; renibus et vesicae decoctum earum\ncum farina hordeacea. morbo quoque regio et urinae difficultatibus\nex aqua decoctae bibuntur. novissima contra\nserpentes valet cum melle; sic et adpositu vulvas purgat.\nsanguinem densatum extrahit pota. sudores facit perunctis\nea, peculiariter renibus utilis. fiunt ex ea et hydropicis\npilulae cum fico alvum trahentes. lumborum\ndolorem victoriati pondere in vino finit et tussim recentem\n. mortuos partus ex aceto cocta et pota eicere protinus\ndicitur.\nCum honore et pityusa simili de causa dicetur,\nquam quidam in tithymali genere umerant. frutex est\n\nsimilis piceae, flore parvo, purpureo. bilem et pituitam\nper alvum detrahit radix decocti hemina aut seminis lingula\nin balanis. folia in aceto decocta furfures cutis\nemendant, mammas quoque mixto rutae decocto et tormina\net serpentium ictus et in totum collectiones incipientes\n.\nResinam supra dictis arboribus gigni docuimus\net genera eius et nationes in ratione vini ac postea in,\narboribus. summae species duae, sicca et liquida. sicca\ne pinu et picea fit, liquida terebintho, larice, lentisco, cupresso\n; nam et hae ferunt in Asia ac Syria. falluntur qui\neandem putant esse e picea atque larice; picea enim pinguem\net turis modo sucosam fundit, larix gracilem ac\nmellei coloris, virus redolentem. medici liquida raro utuntur\net in ovo fere, e larice propter tussim ulceraque\nviscerum—nec pinea magnopere in usu —, ceteris non\nnisi coctis. et coquendi genera satis demonstravimus.\nArborum differentia placet terebinthina odoratissima\natque levissima, nationum Cypria et Syriaca, utraque mellis\nAttici colore, sed Cypria carnosior crassiorque. in sicco\ngenere quaerunt ut sit candida, pura, perlucida, in omni\nautem ut montana potius quam campestris, item aquilonia\n\npotius quam ab alio vento. resolvitur resina ad vulnerum\nusus et malagmata oleo, in potiones amygdalis amaris.\nnatura in medendo contrahere vulnera, purgare, discutere\ncollectiones. lenit pectoris vitia terebinthina ; inlinitur\neadem calida membrorum doloribus spasticisque —in sole\nabluitur —et totis corporibus mangonum maxime cura\nad gracilitatem emendandam, spatiis ita laxantium cutem\nper singula membra, capacioraque ciborum facienda corpora\n. proximum locum optinet e lentisco. inest ei vis\nadstringendi, movet et ante ceteras urinam. reliquae ventrem\nemolliunt, cruda concocunt, tussim veterem sedant,\nvulvae onera extrahunt etiam suffitae. privatim adversantur\nvisco, panos et similia cum sebo taurino et melle\nsanant. palpebras lentiscina commodissime replicat, fractis\nquoque utilissima et auribus purulentis, item in pruritu\ngenitalium. pinea capitis vulneribus optime medetur.\nPix quoque unde et quibus conficeretur modis\nindicavimus et eius duo genera, spissum liquidumque.\nspissarum utilissima medicinae Bruttia, quoniam pinguissima\net resinosissima utrasque praebet utilitates, ob id\net magis rutila quam ceterae. id enim quod in hoc adiciunt\n, ex mascula arbore meliorem esse, non arbitror\n\n\n\nposse intellegi. picis natura excalfacit, explet. adversatur\nprivatim cerastae morsibus cum polenta, item anginae cum\nmelle, destillationibus et sternumentis a pituita. auribus\ninfunditur cum rosaceo, inlinitur cum cera. sanat lichenas\n, alvum solvit, excreationes pectoris adiuvat ecligmate\naut inlitis tonsillis cum melle; sic et ulcera purgat, explet.\ncum uva passa et axungia carbunculos purgat et putrescentia\nulcera; quae vero serpunt, cum pineo cortice aut\nsulpure. phthisicis cyathi mensura quidam dederunt et\ncontra veterem tussim. rhagadas sedis et pedum panosque\net ungues scabros emendat, vulvae duritias et conversiones\n, item odore lethargicos. strumas cum farina\nhordeacea et pueri inpubis urina decocta ad suppurationem\nperducit. et ad alopecias sicca pice utuntur, ad mulierum\nmammas Bruttia ex vino subfervefacta cum polline farraceo\nquam calidissimis linteis inpositis.\nLiquida pix oleumque, quod pisselaeon vocant,\nquemadmodum fieret diximus. quidam iterum decocunt\net vocant palimpissam. liquida anginae perunguntur intus\net uva,.. aurium dolores, claritatem oculorum, oris circumlitiones\n\n\n\n, suspiriosos, vulvas, tussim veterem et crebras\nexscreationes pectoris, spasmos, tremores, opisthotonos,\nparalysis, nervorum dolores, praestantissimum ad canum\net iumentorum scabiem.\nEst et pissasphaltos, mixta bitumini pice naturaliter\nex Apolloniatarum agro—quidam ipsi miscent—,\npraecipuum ad scabiem pecorum remedium aut si fetus\nmammas laeserit. nativum optimum ex eo, quod, cum\nfervet, innatat.\nZopissam eradi navibus diximus, cera marino\nsale macerata. optima haec a tirocinio navium. additur\nautem in malagmata ad discutiendas collectiones.\nTaedae..... decoctaeque in aceto dentium dolores\nefficaciter colluunt.\nLentisci arboris et semen et cortex et lacrima\nurinam cient, alvum sistunt; decoctum eorum ulcera, quae\nserpunt, fotu. inlinitur in umidis et igni sacro, gingivas\nconluit. folia dentibus in dolore atteruntur; mobiles decocto\ncolluuntur ; rcapillum tingunt. lacrima sedis vitiis\nprodest, cum quid siccari excalfierive opus sit. decoctum\net [e lacrima] stomacho utile, ructum et urinam movens.\n\n\n\nquod et capitis doloribus cum polenta illinitur. folia tenera\noculis inflammatis illinuntur. mastiche lentisci replicandis\npalpebris et ad extendendam cutem in facie et\nzmegmata adhibetur et sanguinem reicientibus, tussi veteri\net ad omnia, quae acaciae vis. medetur et attritis partibus\nsive oleo e semine eius facto ceraeque mixto sive\nfoliis ex oleo decoctis, sihae cum aqua ita foveantur.\nscio Democratem medicum in valitudine Considiae, M. Servili\nconsularis filiae, omnem curationem austeram recusantis\ndiu efficaciter usum lacte caprarum, quas lentisco\npascebat.\nPlatani adversantur vespertilionibus, pilulae\nearum in vino potae $X$ IIII pondere omnibus serpentium\net scorpionum venenis, item ambustis. tunsae autem cum\naceto acri magisque scillite sanguinem omnem sistunt et\nlentiginem et carcinomata malandriasque veteres addito\nmelle emendant. folia autem et cortex inlinuntur collectionibus\net suppurationibus, his et decoctum eorum, corticis\nautem in aceto dentinm remedium est, foliorum tenerrima\nin vino albo decocta oculorum. lanugo foliorum\n\nauribus et oculis inutilis. cinis pilularum sanat ambusta\nigni vel frigore. cortex e vino scorpionum ictus restinguit\n.\nFraxinus quam vim adversus serpentes haberet\nindicavimus. semen foliis eius inest, quo medentur iocineris,\nlaterum doloribus in vino, aquam, quae subit cutem,\nextrahunt. corpus obesum levant onere sensim ad maciem\nreducentibus isdem foliis cum vino tritis ad virium portionem\n, ita ut puero v folia III cyathis diribeantur, robustioribus\nVII folia quinis vini. non omittendum ramenta\neius et scobem a quibusdam cavenda praedici.\nAceris radix contunsa e vino iocineris doloribus\nefficacissime inponitur.\nPopuli albae uvarum in unguentis usum exposuimus\n. cortex potus ischiadicis, stranguriae prodest, foliorum\nsucus calidus aurium dolori. virgam populi in\nmanu tenentibus intertrigo non metuitur. populus nigra\nefficacissima habetur, quae in Creta nascitur; comitialibus\nsemen ex acetoutile. fundit illa et resinam exiguam,\nqua utuntur ad malagmata. folia podagris in aceto decocta\ninponuntur. umor e cavis populi nigrae effluens\nverrucas papulasque —est attritu odoratus —tollit. populi\n\n\n\nferunt et in foliis guttam, ex qua apes propolim faciunt\n. gutta quoque ad quae propolis ex aqua efficax.\nUlmi et folia et cortex et rami vim habent spissandi\net volnera contrahendi. corticis utique interior tilia\nlepras sedat et folia ex aceto inlita. corticis denarii pondus\npotum in hemina aquae frigidae alvum purgat pituitasque\net aquas privatim trahit. inponitur et collectionibus\nlacrima et volneribus et ambustis, quae decocto fovere\nprodest. umor in folliculis arboris huius nascens\ncuti nitorem inducit faciemque gratiorem praestat. cauliculi\nfoliorum primi vino decocti tumores sanant extrahuntque\nper fistulas. idem praestant et tiliae corticis. multi\ncorticem commanducatum volneribus utilissimum putant,\nfolia trita aqua adspersa pedum tumori. umor quoque e\nmedulla, uti diximus, castratae arboris effluens capillum\nreddit capiti inlitus defluentesque continet.\nArbor tilia lenius ad eadem fere utilis est, ad\nquae oleaster. folia autem tantum in usu et ad infantium\nulcera et in ore et commanducata et decocta. urinam\ncient, menses sistunt inlita, sanguinem pota detrahunt.\nSabucus habet alterum genus magis silvestre,\nquod Graeci chamaeacten, alii helion vocant, multo brevius.\n\n\n\nutriusque decoctum in vino vetere foliorum vel seminis\nvel radicis ad cyathos binos potum stomacho inutile, set\nalvo detrahens aquam. refrigerat etiam inflammationem,\nmaxime recentia ambusta et canis morsus, cum polenta\nmollissimis foliorum inlitis. sucus cerebri collectiones\nprivatimque membranae, quae circa cerebrum est, lenit\ninfusus. acini eius infirmiores quam reliqua; tingunt capillum\n, poti acetabuli mensura urinam movent.foliorum\nmollissima ex oleo et sale eduntur ad pituitam bilemque\ndetrahendam. ad omnia efficacior quae minor. radicis\neius decoctae in vino II cyathi poti hydropicos exinaniunt,\nvolvas emolliunt, has et foliorum decoctum insidentium.\ncaules teneri mitioris sabuci in patinis cocti alvum solvunt\n. resistunt folia et serpentium ictibus in vino pota.\npodagris cum sebo hircino vehementer prosunt cauliculi\ninliti. iidem in aqua macerantur, ut sparsa ea pulices necentur\n; foliorum decocto si locus spargatur, muscae necantur\n. boa appellatur morbus papularum, cum rubent\ncorpora; sabuci ramo verberatur. cortex interior tritus\nex vino albo potus alvum solvit.\nlunipirus vel ante cetera omnia excalfacit, extenuat\n, cedro alias similis. et huius duo genera, altera minor.\n\n\n\nutraque accensa serpentes fugat. semen stomachi, pectoris,\nlateris doloribus utile. inflationes algoresque discutit, tusses\n; concoquit duritias. inlitum tumores sistit, item alvum\nbacis ex vino nigro potis, item ventris tumores inlitis.\nmiscetur et antidotis, oxyporis. urinas ciet. inlinitur et\noculis in epiphoris. datur convolsis, ruptis, torminibus,\nvolvis, ischiadicis cum vino albo potum pilulis quaternis\naut decoctis xx in vino. sunt qui et perunguant corpus\nsuco e semine eius in serpentium metu.\nSalicis fructus ante maturitatem in araneam\nabit, sed, si prius colligatur, sanguinem reicientibus prodest\n. corticis e ramis primis cinis clavum et callum aqua\nmixta sanat. vitia cutis in facie emendat, magis admixto\nsuco suo. est autem hic trium generum: unum arbor\nipsa exsudat cummium modo, altero manat in plaga,\ncum floret, exciso cortice III digitorum magnitudine. vis\nad expurganda quae obstent oculis, item ad spissanda\nquae opus sit, ciendamque urinam et ad omnes collectiones\nintus extrahendas. tertius sucus est detruncatione\nramorum a falce destillans. ex his ergo aliquis cum rosaceo\nin calice punici calfactus auribus infunditur vel\n\nfolia cocta et cum cera trita inponuntur. item podagricis\ncortice et foliis in vino decoctis foveri nervos utilissimum.\nflos tritus cum foliis furfures purgat in facie. folia contrita\net pota intemperantiam libidinis coercent atque in\ntotum auferunt usum saepius sumpta. Amerinae nigrae\nsemen cum spuma argenti pari pondere a balneo inlitum\npsilotrum est.\nNon multum a salice vitilium usu distat vitex,\nfoliorum quoque adspectu, nisi odore gratior esset. Graeci\nlygon vocant, alias agnon, quoniam matronae Thesmophoriis\nAthenieniensium castitatem custodientes his foliis cubitus\nsibi sternunt. duo genera eius: maior in arborem\nsalicis modo adsurgit, minor ramosa, foliis candidioribus,\nlanuginosis. prima album florem emittit cum purpureo;\nquae et candida vocatur, nigra quae tantum purpureum.\nnascuntur palustribus campis. semen potum vini quendam\nsaporem habet et dicitur febres solvere et, cum unguantur\noleo admixto, sudorem facere, sicut lassitudines\ndissolvere. urinam cient et menses. caput temptant vini\nmodo—nam et odor similis—, set inflationes pellunt\n\n\n\nin inferiora, alvum sistunt, hydropicis et lienibus perquam\nutiles. lactis ubertatem faciunt. adversantur venenis [serpentium\n], maxime quae frigus inferunt ; minor efficacior\nad serpentes: bibitur seminis drachma in vino vel posca\naut II foliorum tenerrimorum. et inlinuntur utraque adversus\naraneorum morsus; vel perunctis tantum, suffitu\nquoque aut substratu fugant venenata. ad venerem impetus\ninhibent eoque maxime phalangiis adversantur, quorum\nmorsus genitale excitat. capitis dolorem ex ebrietate\nsedant cum rosaceo flos tenerique cauliculi. seminis decoctum\nvehementiorem capitis dolorem dissolvit fotu et\nvolvam etiam suffitu vel adpositu purgat, alvum cum puleio\net melle potum. vomicas et panos, difficile concoquens,\ncum farina hordeacea mollit. lichenas et lentigines cum\naphronitro et aceto semen sanat et oris ulcera et eruptionum\ncum melle, testium cum butyro et foliis vitium,\nrhagadas sedis cum aqua illitum. luxatis cum sale et\nnitro et cera et semineutilissimae et folio. additur in\nmalagmataad vitia nervorum et podagras semen; instillatur\nin oleo decoctum capiti in lethargia et phrenesi.\n\n\n\nvirgam qui in manu habeant aut in cinctu, negantur intertriginem\nsentire.\nEricen Graeci vocant fruticem non multum a\nvitice differentem, colore roris marini et paene folio. hoc\nadversari serpentibus tradunt.\nGenista quoque vinculi usum praestat, floris apibus\ngratissimi. dubito an haec sit quam Graeci auctores\nsparton appellavere, cum ex ea lina piscatoria apud eos\nfactitari docuerim, et numquid hanc designaverit Homerus\n, cum dixit navium sparta dissoluta. nondum\nenim fuisse Hispanum Africanumve spartum in usu certum\nest et, cum fierent sutiles naves, lino tamen, non\nsparto umquam sutas. semen eius, quod Graeci eodem\nnomine appellant, in folliculis passiolorum modo nascens\npurgat hellebori vice drachma et dimidia pota in aquae\nmulsae cyathis IIII ieiunis. rami, similiter frondes, in\naceto macerati pluribus diebus et tunsi sucum dant ischiadicis\nutilem cyathi unius potu. quidam marina aqua macerare\nmalunt et infundere clystere. perunguntur eodem\nsuco ischiadici addito oleo. quidam et ad stranguriam\nutuntur semine. genista tunsa cum axungia genua dolentia\nsanat.\nMyricen ericam vocat Lenaeus, similem scopis\nAmerinis ; sanari dicit ea carcinomata in vino decocta\ntritaque cum melle inlita. eandem esse arbitrantur quidam\ntamaricem et ad lienem praecipuam, si sucus eius\nexpressus in vino bibatur, adeoque mirabilem eius antipathian\ncontra solum.hoc viscerum faciunt, ut adfirment,\nsi ex ea alveis factis bibant sues, sine liene inveniri. et\nideo homini quoque splenico cibum potumque dant in\nvasis ex ea factis. gravis autem auctor in medicina virgam\nex ea defractam, ut neque terrain neque ferrum attingeret\n, sedare ventris dolores adseveravit inpositam ita,\nut tunica cinctuque corpori adprimeretur. volgus infelicem\narborem eam appellat, ut diximus, quoniam nihil\nferat nec seratur umquam. Corinthus et quae circa\nest Graecia bryan vocat eiusque duo genera facit, silvestrem\nplane sterilem, alteram mitiorem. haec fert in\nAegypto Syriaque etiam abundanter lignosum fructum,\nmaiorem galla, asperum gustu, quo medici utuntur vice\ngallae in compositionibus, quas antheras vocant. et lignum\naultem et flos et folia et cortex in eosdem usus adhibentur\n\n\n\n, quamquam remissiora. datur sanguine reicientibus\ncortex tritus et contra profluvia feminarum, coeliacis quoque\n; idem tunsus inpositusque collectiones omnes inhibet.\nfoliis exprimitur sucus ad haec eadem et in vino decoquitur\n; ipsa vero adiecto melle gangraenis inlinuntur. decoctum\neorum in vino potum ..... imposita cum rosaceo\net cera sedant; sic et epinyctidas sanant. dentium dolori,\naurium decoctum eorum salutare est. radix ad eadem\nsimiliter. folia hoc amplius ad ea, quae serpunt, inponuntur\ncum polenta. semen drachmae pondere adversus\nphalangia et araneos bibitur, cum altilium vero pingui\nfurunculis inponitur, efficax et contra serpentium ictus\npraeterquam aspidum. nec non morbo regio, phthiriasi,\nlendibus decoctum infusum prodest abundantiamque mulierum\nsistit. cinis arboris ad omnia eadem prodest.\naiunt, si bovis castrati urinae misceatur vel in potu vel\nin cibo, venerem finiri. carbo ex eo genere urina ea\nrestinctus in umbra conditur: idem, cum libeat accendere,\nrestituitur. Magi id et spadonis urina fieri tradiderunt.\nNec virga sanguinea felicior habetur. cortex\neius interior cicatrices, quae praesanuere, aperit.\nSileris folia inlita fronti capitis dolores sedant.\neiusdem semen contritum in oleo phthiriasis coercet. serpentes\net hunc fruticem fugiunt, baculumque rustici ob\nid ex eo gerunt.\nLigustrum si eadem arbor est, quae in oriented\ncypros, suos in Europa usus habet. sucus discutit nervos,\narticulos, algores ; folia ubique veteri ulceri, cum salis\nmica et oris exulcerationi prosunt, acini contra phthiriasim\n, item contra intertrigines vel folia. sanant et gallinaceorum\npituitas acini.\nFolia alni ex ferventi aqua remedio sunt tumoris.\nHederae genera viginti demonstravimus. natura\nomnium in medicina anceps. mentem turbat et caput\npurgat largius pota; nervis intus nocet, iisdem nervis\nadhibita foris prodest. eadem natura, quae aceto est,\nomnia genera eius refrigerant. urinam cient potu, capitis\ndolorem sedant, praecipue cerebro continentique cerebrum\nmembranae utiliter mollibus inpositis foliis cum aceto et\nrosaceo tritis et decoctis,, addito postea rosaceo oleo; inlinuntur\nautem fronti. et decocto eorum fovetur os caputque\nperunguitur. lieni et pota et inlita prosunt. decocuntur\net contra horrores febrium eruptionesque pituitae\naut in vino teruntur. corymbi quoque poti vel inliti\nlienem sanant, iocinera autem inliti. trahunt et menses\nadpositi. sucus hederae taedia narium graveolentiamque\nemendat, praecipue albae sativae. idem infusus naribus\n\n\n\ncaput purgat, efficacius addito nitro. infunditur etiam\npurulentis auribus aut dolentibus cum oleo. cicatricibus\nquoque decorem facit. ad lienes efficacior albae ferro\ncalefactus. satis est acinos VI in vini cyathis II sumi.\nacini ex eadem alba terni in aceto mulso poti taenias\npellunt, in qua curatione ventri quoque inposuisse eos\nutile est. hedera, quam chrysocarpon appellavimus, bacis\naurei coloris xx in vini sextario tritis, ita ut terni cyathi\npotentur, aquam, quae cutem subierit, urina educit ; Erasistratus\neiusdem acinos v tritos in rosaceo oleo calefactosque\nin cortice punici instillavit dentium dolori a\ncontraria aure. acini, qui croci sucum habent, praesumpti\npotu a crapula tutos praestant; item sanguinem excreantes\naut torminibus laborantes hederae nigrae. candidioris corymbi\npoti steriles etiam viros faciunt. inlinitur decocta\nquaecumque in vino omni ulcerum generi, etiamsi caco\nëthe sint. lacrima hederae psilotrum est phthiriasimque\ntollit. flos cuiuscumque generis III digitorum captu\ndysintericos et alvum citam emendat in vino austero bis\n\n\n\ndie potus. et ambustis inlinitur utiliter cum cera. denigrant\ncapillum corymbi. radicis sucus in aceto potus\ncontra phalangia prodest. huius quoque ligni vaso splenicos\nbibentes sanari invenio. et acinos terunt, mox comburunt\net ita inlinunt ambusta prius perfusa aqua calida.\nsunt qui et incidant suci gratia eoque utantur ad dentes\nerosos, frangique tradunt, proximis cera munitis, ne laedantur\n. cummim etiam in hedera quaerunt, quam ex aceto\nutilissimam dentibus promittunt.\nGraeci vicino vocabulo cisthon appellant fruticem\nmaiorem thymo, foliis ocimi. duo eius genera: flos masculo\nrosaceus, feminae albus. ambo prosunt dysintericis et solutionibus\nventris in vino austere ternis digitis flore capto\net similiter bis die poto, ulceribus veteribus et ambustis\ncum cera et per se oris ulceribus.—Sub his maxime\nnascitur hypocisthis, quam inter herbas dicemus.\nCissos erythranos ab iisdem appellatur similis\nhederae, coxendicibus utilis e vino potus, item lumbis,\ntanta vi acini, ut sanguinem urina detrahat.—Item chamaecis\nson appellant hederam non attollentem se a terra.\net haec contunsa in vino acetabuli mensura lieni medetur,\n\n\n\nfolia ambustis cum axungia.—Milax quoque, quae anthophoros\ncognominatur, similitudinem hederae habet, tenuioribus\nfoliis. coronam ex ea factam inpari foliorum numero\naiunt capitis doloribus mederi. quidam duo genera milacis\ndixere: alteram inmortalitati proximam in convallibus opacis,\nscandentem arborum, comantibus acinorum corymbis, contra\nvenenata omnia efficacissime iuvantem acinorum suco:\ninfantibus saepe instillato nulla postea venena nocitura.\nalterum genus culta amare et in his gigni, nullius effectus.\nllam esse milacem priorem, cuius lignum ad aures sonare\ndiximus. —Similem huic aliqui clematida appellaverunt\n, repentem per arbores, geniculatam et ipsam. folia\neius lepras purgant ; semen alvum solvit acetabuli mensura\nin aquae hemina aut aqua mulsa. datur ex eadem\ncausa et decoctum eius.\nHarundinis genera XXVIII demonstravimus,\nnon aliter evidentiore illa naturae vi, quam continuis\nhis voluminibus tractamus, siquidem harundinis radix contrita\ninposita felicis stirpem corpore extrahit, item harundinem\nfelicis radix. et, quo plura genera facimus, illa,\n\n\n\nquae in Iudaea Syriaque nascitur odorum unguentorumque\ncausa, urinam movet cum gramine aut apii semine\ndecocta; ciet et menstrua admota; medetur convulsis II\nobolis pota, iocineri, renibus, hydropi, tussi etiam suffitu\nmagisque cum resina, furfuribus ulcerumque manantibus\ncum murra decocta. excipitur et sucus eius fitque elaterio\nsimilis. efficacissima in omni harundine quae proxima radici\n, efficaciora genicula. harundo Cypria, quae donax\nvocatur, corticis cinere alopecias emendat, item putrescentia\nulcera. foliis eius ad extrahendos aculeos utuntur,\nefficacibus et contra ignes sacros collectionesque omnes.\nvulgaris harundo extractoriam vim habet et recens tusa,\nnon in radice tantum, in mulso enim et ipsam harundinem\ntradunt. medetur et luxatis et spinae doloribus\nradix in aceto inlita; eadem recens trita et in vino pota\nvenerem concitat. harundinum lanugo inlata auribus obtundit\nauditum.\nCognata in Aegypto res est harundini papyrum,\npraecipuae utilitatis, cum inaruit, ad laxandas siccandasque\nfistulas et intumescendo ad introitum medicamentorum\naperiendas. charta, quae fit ex eo, cremata inter caustica\n\n\n\nest. cinis eius ex vino potus somnum facit; ipsa ex aqua\ninposita callum sanat.\nNe in Aegypto quidem nascitur hebenus, ut docuimus\n, nec tractamus in medicina alienos orbes, non\nomittetur tamen propter miraculum. scobem eius oculis\nunice mederi dicunt lignoque ad cotem trito cum passo\ncaliginem discuti, ex aqua vero radice albugines oculorum,\nitem tussim pari modo dracunculi radicis adiecto cum\nmelle. hebenum medici et inter erodentia adsumunt.\nRhododendros ne nomen quidem apud nos invenit\nLatinum; rhododaphnen vocant aut nerium. mirum\nfolia eius quadripedum venenum esse, homini vero contra\nserpentes praesidium ruta addita e vino pota. pecus etiam\net caprae, si aquam biberint, in qua folia ea maduerint,\nmori dicuntur.\nNec rhus Latinum nomen habet, cum in usum\npluribus modis veniat. nam et herba est silvestris, foliis\nmyrti, cauliculis brevibus, quae taenias pellit, et frutex\ncoriarius appellatur, subrutilus, cubitalis, crassitudine digitalis\n, cuius aridis foliis ut malicorio coria perficiuntur.\nmedici autem rhoicis utuntur ad contusa, item coeliacos\net sedis ulcera ant quae phagedaenas vocant; ..... trita\ncum melle et inlita cum aceto. decoctum eorum instillatur\n\n\n\nauribus purulentis. fit et stomatice decoctis ramis\nad eadem quae ex moris, sed efficacior admixto alumine.\ninlinitur eadem hydropicorum tumori.\nRhus, qui erythros appellatur, semen est huius\nfruticis. vim habet adstringendi refrigerandique. adspergitur\npro sale obsoniis alvo soluta omnesque carnes cum\nsilphio suaviores facit. medetur ulceribus manantibus, cum\nmelle asperitati linguae, percussis, lividis, desquamatis;\neodem modo capitis vulnera ad cicatricem celerrime perducit\n. feminarum abundantiam sistit cibo.\nAlia res erythrodanum, quam aliqui ereuthodanum\nvocant, nos rubiam, qua tinguntur lanae pellesque perficiuntur\n. in medicina urinam ciet, morbum regium sanat\nex aqua mulsa—et lichenas ex aceto inlita —, ischiadicos\n, paralyticos ita, ut bibentes laventur cotidie. radix\nsemenque trahunt menses, alvum sistunt et collectiones\ndiscutiunt. contra serpentes rami cum foliis inponuntur.\nfolia et capillum inficiunt. invenio apud quosdam morbum\nregium sanari hoc frutice, etiam si adalligatus spectetur\ntantum.\nDistat ab eo qui alysson vocatur foliis tantum et\nramis minoribus. nomen accepit, quod a cane morsos rabiem\nsentire non patitur ex aceto potus adalligatusque.\n\n\n\nmirum est quod additur, saniem conspecto omnino frutice\neo siccari.\nTinguentibus et radicula lanas praeparat, quam\nstruthion a Graecis vocari diximus. medetur morbo regio\net ipsa et decoctum eius potu, item pectoris vitiis. urinam\nciet, alvum solvit. et vulvas purgat, quam ob rem\naureumπεσσὸν medici vocant ex ea. e melle prodest\nmagnifice et tussi, orthopnoeae coclearis mensura, cum\npolenta vero et aceto lepras tollit. eadem cum panace et\ncapparis radice calculos frangit pellitque, panos discutit\ncum farina hordeacia et vino decocta. miscetur et malagmatis\net collyriis claritatis causa, sternumento utilis\ninter pauca, lieni quoque ac iocineri. eadem pota denarii\nunius pondere ex aqua mulsa suspiriosos sanat, sic\net pleuriticos et omnes lateris doloris. —Apocyni semen\nex aqua—frutex est folio hederae, molliore tamen, et\nminus longis viticulis, semine acuto, diviso, lanuginoso,\ngravi odore—canes et omnes quadripedes necat in cibo\ndatum.\nRosmarinum dictum est. duo genera eius: alterum\nsterile, alterum cui et caulis et semen resinaceum,\nquod cachrys vocatur. foliis odor turis. radix vulnera\nsanat viridis inposita et sedis procidentiam, condylomata,\nhaemorrhoidas, sucus et fruticis et radicis morbum regium\net ea, quae repurganda sunt. oculorum aciem exacuit.\nsemen ad vetera pectoris vitia datur potui et ad vulvas\ncum vino et pipere, menses adiuvat, podagris inlinitur\ncum aerina farina, purgat etiam lentigines et quae excalfacienda\nsint aut cum sudor quaerendus inlitum, item\nconvulsis. auget et lacte in vino potum, item radix. ipsa\nherba strumis cum aceto inlinitur, ad tussim cum melle\nprodest.\nCachrys multa genera habet, ut diximus. sed\nhaec, quae ex rore supra dicto nascitur, si fricetur, resinosa\nest. adversatur venenis et venenatis praeterquam\nanguibus. sudores movet, tormina discutit, lactis ubertatem\nfacit.\nHerba Sabina, brathy appellata a Graecis, duorum\ngenerum est, altera tamarici folio similis, altera cupresso ;\nquare quidam Creticam cupressum dixerunt. a multis in\nsuffitus pro ture adsumitur, in medicamentis vero duplicato\n\n\n\npondere eosdem effectus habere quos cinnamum traditur\n. collectiones minuit et nomas conpescit, inlita ulcera\npurgat, partus emortuos adposita extrahit et suffita. inlinitur\nigni sacro et carbunculis cum melle; ex vino pota\nregio morbo medetur. gallinacii generis pituitas fumo eius\nherbae sanari tradunt.\nSimilis herbae huic Sabinae est selago appellata.\nlegitur sine ferro, dextra mann per tunicam operta, sinistra\neruitur velut a furante, candida veste vestito pureque lautis\nnudis pedibus, sacro facto, priusquam legatur, pane vinoque\n; fertur in mappa nova. hanc contra perniciem omnem\nhabendam prodidere Druidae Gallorum et contra omnia\noculorum vitia fumum eius prodesse.\nIidem samolum herbam nominavere nascentem\nin umidis, et hanc sinistra manu legi a ieiunis contra\nmorbos suum boumque, nec respicere legentem neque alibi\nquam in canali deponere, ibi conterere poturis.\nCummium genera diximus. in his maiores effectus\nmelioris cuiusque erunt. dentibus inutiles sunt, sanguinem\ncoagulant et ideo reicientibus sanguinem prosunt,\nitem ambustis, arteriae vitiis inutiles, urinam cient, amaritudines\n\n\n\nhebetant. adstrictoriis ceteris, quae ex amygdala\namara est spissandisque visceribus efficacior, habet excalfactorias\nvires. proponuntur prunorum etiam et cerasorum\nac vitium. siccant inlitae et adstringunt, ex aceto\nvero infantium lichenes sanant, prosunt et tussi veteri IIII\nobolis in mixto potis. creduntur et colorem gratiorem\nfacere ciborumque adpetentiam et calculosis prodesse cum\npasso potae. oculorum et vulnerum utilitatibus maxime\nconveniunt.\nSpina Arabica—spinae Aegyptiae laudes\nin odorum loco diximus—et ipsa astringit spissatque\ndestillationes omnes et sanguinis excreationes mensumque\nabundantiam, etiamnum radice valentior.\nSpinae albae semen contra scorpiones auxiliatur.\ncorona ex ea inposita capitis dolores minuit.—Est huic\nsimilis quam Graeci acanthion vocant, minoribus multo\nfoliis, aculeatis per extremitates et araneosa lanugine obductis\n, qua collecta etiam vestes quaedam bombycinis similes\nfiunt in oriente. ipsa folia vel radices ad remedia\nopisthotoni bibuntur.\nEt acacia e spina fit in Aegypto, alba nigraque\narbore, item viridi, sed longe meliore prioribus. fit et in\nGalatia, deterrima spinosiore arbore. semen omniun lenticulae\nsimile, minore tantum et grano et folliculo. colligitur\nautumno, ante collectum nimio validius spissat. sucus\nex folliculis aqua caelesti perfusis, mox in pila tusis exprimitur\norganis, tune densatur in sole mortariis in pastillos\n. fit et foliis minus efficax. ad coria perficienda\nsemine pro galla utuntur. foliorum sucus et Galaticae\nacaciae nigerrimus inprobatur, item qui valde rufus. purpurea\naut leucophaea et quae facillime diluitur—vis\nsumma ad spissandum refrigerandumque est—oculorum\nmedicamentis ante alia utiles. lavantur in eos usus pastilli,\nab aliis torrentur, ab aliis peruruntur. capillum tingunt,\nsanant ignem sacrum, ulcera, quae serpunt, et umida vitia\ncorporis, collectiones, articulos contusos, perniones, pterygia\n. abundantiam mensum in feminis sistunt vulvamque\net sedem procidentes, item oculos, oris ulcera et genitalium\n.\nVulgaris quoque haec spina, ex quaaenae\n\nfulloniae inplentur, radicis usus habet. per Hispanias quidem\nmulti et inter odores et ad unguenta utuntur illa,\naspalathum vocantes. est sine dubio hoc nomine spina silvestris\nin oriente, ut diximus, candida, magnitudine arboris\niustae, sed et frutex huimilior, aeque spinosus,\nin Nisyro et Rhodiorum insulis, quem alii erysisceptrum,\nalii phasganon, Syri diaxylon vocant. optimus qui minime\nferulaceus, rubens aut in purpuram vergens detracto cortice\n. nascitur pluribus locis, sed non ubique odoratus.\nquam vim haberet caelesti arcu in eum innixo diximus.\nsanat taetra oris ulcera et ozaenas, genitalia exulcerata\naut carbunculantia, item rhagadia, inflationes potu discutit\net strangurias. cortex sanguinem reddentibus medetur.\ndecoctum eius alvum sistit. similia praestare silvestrem\nquoque putant.\nSpina et appendix appellata, quoniam bacae puniceo\ncolore in ea appendices vocantur. hae crudae per\nse et aridae decoctae in vino alvum citam ac tormina conpescunt\n.—Pyracanthae bacae contra serpentium ictus\nbibuntur.\nPaliurus quoque spinae genus est. semen eius\nAfri zuram vocant, contra scorpiones efficacissimum, item\ncalculosis et tussi. folia adstrictoriam vim habent. radix\ndiscutit panos, collectiones, vomicas, urinas trahit pota.\ndecoctum eius in vino alvum sistit, serpentibus adversatur.\nradix praecipue datur in vino.\nAquifoliaefolia contusa addito sale articulorum\nmorbis prosunt, bacae purgationi feminarum, coeliacis, dysintericis\n, cholericis. in vino potae sistunt alvum. radix\ndecocta et inlita extrahit infixa corpori, utilissima et luxatis\ntumoribusque. aquifolia arbor in domo aut villa sata veneficia\narcet. flore eius aquam glaciari Pythagoras tradit;\nitem baculum ex ea factum in quodvis animal emissum,\netiamsi citra ceciderit defectu mittentis, ipsum per sese\ncubito propius adlabi; tam praecipuam naturam inesse arbori\n.—Taxi arboris fumus necat mures.\nNec rubos ad maleficia tantum genuit natura,\nideoque et mora his, hoc est vel hominibus cibos, dedit.\nvim habent siccandi, adstringendi, gingivis, tonsillis, genitalibus\naccommodatissimi. adversantur serpentium sceleratissimis\n, haemorrhoidi et presteri, flos aut mora scorpio-\nnibus. vulnera sine collectionum periculo iungunt. urinas\n\n\n\ncient. caules eorum teneri tunduntur exprimiturque sucus,\nmox sole cogitur in crassitudinem mellis; singulari remedio\ncontra mala oris oculorumque, sanguinem exscreantes,\nanginas, vulvas, sedes, coeliacos intellegitur potus aut inlitus\n. oris quidem vitiis etiam folia commanducata prosunt\net ulceribus manantibus aut quibuscumque in capite\ninlinuntur. cardiacis sic vel per se inponuntur a mamma\nsinistra, item stomacho in doloribus oculisque procidentibus\n. instillatur sucus eorum et auribus. sanat condylomata\ncum rosaceo cerato. cauliculorum ex vino decoctum\nuvae praesentaneum remedium est. iidem per se in cibo\nsumpti cymae modo aut decocti in vino austero labantes\ndentes firmant. alvum sistunt et profluvia sanguinis; dysintericis\nprosunt. siccantur in umbra, ut cinis crematorum\nuvam reprimat. folia quoque arefacta et contusa\niumentorum ulceribus utilia traduntur. mora, quae in iis\nnascuntur, vel efficaciorem stomaticen praebuerint quam\nsativa morus. eadem compositione vel cum hypocisthide\ntantum et melle bibuntur in cholera et a cardiacis et\ncontra araneos. inter medicamenta, quae styptica vocant,\nnihil efficacius rubi mora ferentis radice decocta in vino\nad tertias partes, ut colluantur eo oris ulcera et sedis\n\nfoveantur, quae tanta vis est, ut spongeae ipsae lapidescant\n.\nAlterum genus rubi, in quo rosa nascitur, gignit\npilulam castaneae similem, calculosis praecipuo remedio—\nalia est cynorrhoda, quam proximo dicemus volumine—;\ncynosbaton, alii cynapanxin, alii neurospaston vocant\n. folium habet vestigio hominis simile. fert et uvam\nnigram, in cuius acino nervum habet, unde neurospastos\ndicitur tota, alia quam cappari, quod medici cynosbaton\nappellarunt. hius thyrsus ad remedia splenis et inflationes\nconditus ex aceto manditur. nervus eius cum mastiche\nChia commanducatus os purgat. ruborum rosa alopecias\ncum axungia emendat. mora capillum tingunt cum omphacino\noleo. flos mori messe colligitur; candidus pleuriticis\npraecipuus ex vino potus, item coeliacis. radix ad tertias\ndecocta alvum sistit et sanguinem, item dentes collutos\ndecocto. eodem suco foventur sedis atque genitalium ulcera.\ncinis e radice reprimit uvam.\nIdaeus rubus appellatus est, quoniam in Ida non\nalius nascitur. est autem tenerior ac minor, rarioribus\ncalamis innocentioribusque, sub arborum umbra nascens.\nhuius flos cum melle epiphoris inlinitur et ignibus sacris,\n\n\n\nstomachicisque ex aqua bibendus datur. cetera eadem\npraestat, quae supra dicta.\nInter genera ruborum rhamnos appellatur a Graecis,\ncandidior, fruticosior et ramos spargens rectis aculeis, non,\nut ceteri, aduncis, foliis maioribus. alterum genus eius\nsilvestre, nigrius et quadamtenus rubens; fert veluti folliculos\n. huius radice decocta in aqua fit medicamentum,\nquod vocatur Lycium. semen secundas trahit. alter ille\ncandidior adstringit magis, refrigerat, collectionibus et vulneribus\nadcommodatior. folia utriusque et cruda et decocta\ninlinuntur cum oleo.\nLycium praestantius spina fieri tradunt, quam et\npyxacanthon Chironian vocant, qualem in Indicis arboribus\ndiximus, quoniam longe praestantissimum existimatur\nIndicum. coquuntur in aqua tusi rami radicesque summae\namaritudinis aereo vase per triduum iterumque exempto\nligno, donec mellis crassitudo fiat. adulteratur amaris sucis\netiam amurca et felle bubulo. spuma eius ac flos quidam\noculorum medicamentis additur. reliquo suco faciem purgat\net psoras sanat, erosos angulos oculorum veteresque\nfluctiones, aures purulentas, tonsillas, gingivas, tussim,\nsanguinis excreationes fabae magnitudine devoratum aut,\nsi ex vulneribus fluat, inlitum, rhagadia, genitalium ulcera,\nattritus, ulcera recentia et serpentia ac putrescentia, in\n\n\n\nnaribus clavos, suppurationes. bibitur et mulieribus in\nlacte contra profluvia. Indici differentia glaebis extrinsecus\nnigris, intus rufis, cum fregeris, cito nigrescentibus. adstringit\nvehementer cum amaritudine. ad eadem omnia\nutile est, sed praecipue ad genitalia.\nSunt qui et sarcocollam spinae lacrimam patent,\npollini turis similem, cum quadam acrimonia dulcem, cumminosam\n. sistit fluctiones, inlinitur infantibus maxime.\nvetustate et haec nigrescit, melior quo candidior.\nUnum etiamnum arborum medicinis debetur nobile\nmedicamentum, quod oporicen vocant. fit ad dysintericos\nstomachique vitia in congio musti albi lento vapore\ndecoctis malis cotoneis v cum suis seminibus, punicis\ntotidem, sorborum sextario et pari mensura eius, quod\nrhun Syriacam vocant, croci semuncia. coquitur usque ad\ncrassitudinem mellis.\nHis subtexemus ea, quae Graeci communicatione\nnominum in ambiguo fecere, anne arborum essent.\nChamaedrys herba est, quae Latine trixago dicitur.\naliqui eam chamaeropem, alii Teucriam appellavere. folia\n\n\n\nhabet magnitudine mentae, colore et divisura quercus —\nalii serrata et ab eo serram inventam esse dixerunt—,\nflore paene purpureo. carpitur praegnans suco in petrosis,\nadversus serpentium venena potu inlituque efficacissima,\nitem stomacho, tussi vetustae, pituitae in gula cohaerescenti,\nruptis, convulsis, lateris doloribus. lienem consumit, urinam\net menses ciet, ob id incipientibus hydropicis efficax,\nmanualibus scopis eius in II heminis aquae decoctis usque\nad tertias. faciunt et pastillos terentes eam ex aqua ad\nsupra dicta. sanat et vomicas et vetera ulcera vel sordida\ncum melle. fit et vinum ex ea pectoris vitiis. foliorum\nsucus cum oleo caligines oculorum discutit, ad splenem\nex aceto sumitur. excalfacit perunctione.\nChamaedaphne unico ramulo est, cubitali ferme ;\nfolia tenuiora lauro ; semen rubens adnexum foliis. inlinitur\ncapitis doloribus recens, ardores refrigerat, ad tormina cum\nvino bibitur. menses sucus eius et urinam ciet potu partusque\ndifficiles in lana adpositus.\nChamelaea similitudinem foliorum oleae habet —\nsunt> autem amara, odorata—, in petrosis, palmum altitudine\n\n\n\nnon excedente. alvum purgat, detrahit pituitam,\nbilem foliis in II absinthii partibus decoctis, suco eo cum\nmelle poto. foliis inpositis et ulcera purgantur. aiunt, si\nquis ante solis ortum eam capiat dicatque ad albugines\noculorum se capere, adalligata discuti id vitium, quoquo\nmodo vero collectam iumentorum pecorumque oculis salutarem\nesse.\nChamaesyce lentis folia habet nihil se adtollentia,\nin aridis, petrosis, claritati oculorum et contra subfusiones\nutilis sucoad cicatrices, caligines, nubeculas inuncto.\nvulvae dolores sedat adposita in linteolo. tollit et verrucas\nomnium generum inlita. prodest et orthopnoicis.\nChamaecissos spicata est tritici modo, ramulis\nquinis fere, foliosa—cum floret, existimari potest alba\nviola—, radice tenui. bibunt ischiadici folia III obolis in\nvini cyathis II septenis diebus, admodum amara potione.\nChamaeleucen apud nos farfarum sive farfugium\nvocant. nascitur secundum fluvios, folio populi, sed ampliore\n. radix eius inponitur carbonibus cupressi, atque is\nnidor per infundibulum bibitur inveteratae tussi.\nChamaepeuce, larici folio similis, lumborum et\nspinae doloribus propria est.—Chamaecyparissos herba\nex vino pota contra venena serpentium omnium scorpionumque\npollet.—Ampeloprason in vinetis nascitur, foliis\nporri, ructu gravis, contra serpentium ictus efficax. urinam\net menses ciet, eruptiones sanguinis per genitale inhibet\npotum inpositumque. datur et a partu mulieribus\net contra canis morsus.—Ea quoque, quae stachys vocatur\n, porri similitudinem habet, longioribus foliis pluribusque\net odoris iucundi colorisque in luteum inclinati.\npellit menstrua.\nClinopodium alii cleopiceton, alii zopyrontion, alii\nocimoides appellant, serpyllo similem, surculosam, palmi\naltitudine, in petrosis, orbiculato foliorum ambitu speciem\nlecti pedum praebentem. bibitur ad convulsa, rupta, strangurias\n, serpentium ictus, item decoctae sucus.\nNunc subtexemus herbas mirabiles quidem, sed\nminus claras, nobilibus in sequentia volumina dilatis.\nCentunculum vocant nostri, foliis ad similitudinem capitis\npaenularum, iacentem in arvis, Graeci clematidem,\n\n\n\negregii effects ad sistendam alvum in vino austero. idem\nsanguinem sistit tritus oxymelitis aut aquae calidae cyathis\nv denarii unius pondere, sic et ad secundas mulierum\nefficax.— Sed Graeci clematidas et alias habent,\nunam quam aliqui aetiten vocant, alii laginen, nonnulli 5\ntenuem scamoniam. ramos habet pedales, foliosos, non\ndissimiles scamoniae, nisi quod nigriora minoraque sunt\nfolia. invenitur in vineis arvisque. estur ut olus cum\noleo ac sale; alvum ciet. eadem dysintericis cum lini semine\nex vino austero sorbetur. folia epiphoris inponuntur\ncum polenta subposito udo linteolo. strumas inposita ad\nsuppurationem perducunt, deinde axungia adiecta percurant\n; item haemorrhoida cum oleo viridi, phthisicos iuvant\ncum melle. lactis quoque ubertatem faciunt in cibis et\ninfantibus inlita capillum alunt, ex aceto edentium venerem\nstimulant. — Est alia clematis Aegyptia cognomine\n, quae ab aliis daphnoides, ab aliis polygonoides vocatur\n, folio lauri, longa tenuisque, adversus serpentes et\nprivatim aspidas ex aceto pota efficax.\nAegyptus hanc maxime gignit, quae et aron,\nde qua inter bulbos diximus, magnae cum dracontio litis;\n\nquidam enim eandem esse dixere. Glaucias satu discrevit\n, dracontium silvestrem aron pronuntiando. aliqui\nradicem aron appellarunt, caulem vero dracontium, in totum\nalium, si modo hic est qui apud nos dracunculus\nvocatur. namque aros radicem nigram in latitudinem rotundam\nhabet multoque maiorem et qua manus inpleatur,\ndracunculus subrutilam et draconis convoluti modo, unde\net nomen. quin et ipsi Graeci inmensam posuere\ndifferentiam : semen dracunculi fervens mordaxque tradendo\ntantumque et virus, ut olfactum gravidis abortum inferret,\naron miris laudibus tulere, primum in cibis feminam praeferentes\n, quoniam mas durior esset et in coquendo lentior;\npectoris vitia purgare, aridum potioni inspersum aut ecligmate\nurinam et menses ciere, sic et in oxymelite potum.\nstomacho interaneisque exulceratis ex lacte ovillo bibendum\n, ad tussim in cinere coctum dedere ex oleo. alii\ncoxere in lacte, ut decoctum biberetur. epiphoris elixum\ninposuere, item suggillatis, tonsillis.Glaucias ex oleo\nhaemorrhoidum vitio infudit, lentigines ex melle inlinens.\n\n\n\nlaudavit et pro antidoto contra venena, pleuriticis, peripneumonicis\nquo tussientibus modo. semen intritum cum\noleo aut rosaceo infudit aurium dolori. Dieuches tussientibus\naut suspiriosis et orthopnoicis et pura excreantibus\nfarinae permixtum pane cocto dedit, Diodotus\nphthisicis e mnelle ecligmate et pulmonis vitiis, ossibus\netiam fractis inposuit. partus omnium animalium extrahit\nnaturae circumlitum. sucus radicis cum melle Attico oculorum\ncaligines, stomachi vitia discutit, tussim decocti ius\ncum melle. ulcera omnium generum, sive phagedaenae\nsint sive carcinomata sive serpant sive polypi in naribus,\nsucus mire sanat. folia ambustis prosunt ex vino et oleo\ncocta. alvum inaniunt ex sale et aceto sumpta et luxatis\ncum melle cocta prosunt, item articulis podagricis cum\nsale recentia vel sicca. Hippocrates utralibet ad collectiones\ncum melle inposuit. ad menses trahendos seminis\nvel radicis drachmae II in vini cyathis II sufficiunt.\neadem potio, si a part non purgentur, et secundas trahit.\nHippocrates et radicem ipsam adposuit. dicunt et in\npestilentia salutarem esse in cibis. ebrietatem discutit.\nserpentes nidore, cum crematur, privatim aspidas, fugat\naut inebriat ita, ut torpentes inveniantur. perunctos quoque\n\n\n\naro e laureo oleo fugiunt. ideo et contra ictus dari\npotui in vino nigro putant utile. in foliis ari caseus optime\nservari traditur.\nDracunculus, quem dixi, hordeo maturescente effoditur\nluna crescente. omnino habentem serpentes fugiunt.\nadeo percussis prodesse potum aiunt ; maiorem vim esse,\nsi ferro non attingatur. sucus eius et aurium dolori prodest\n. id autem, quod Graeci dracontion vocant, triplici\neffigie demonstratum mihi est: foliis betae, non sine thyrso,\nflore purpureo; hoc est simile aro. alii radice longa veluti\nsignata articulosaque monstravere, ternis omnino cauliculis\n, foliis, decoqui ex aceto contra serpentium ictus\niubentes. tertia demonstratio fuit folio maiore quam cornus\n, radicis harundineae, totidem, ut adfirmabant, geniculatae\nnodis, quot haberet annos, totidemque esse folia;\nhi ex vino vel aqua contra serpentes dabant.\nEst et aris, quae in eadem Aegypto nascitur,\nsimilis aro, minor tantum minoribusque foliis et utique\n\n\n\nradice, quae tamen olivae grandis magnitudinem inpleat,\nalba geminum caulem, altera unum tantum emittens. medetur\nutraque ulceribus manantibus, item ambustis ac\nfistulis collyrio inmisso. nomas sistunt inlitu decoctarum\nin aqua et postea tritarum rosaceo addito. sed unum miraculum\ningens, contacto genitali cuiusque feminini sexus\nanimal in perniciem agi.\nMyriophyllon, quod nostri milifolium vocant, caulis\nest teneri, similis feniculo, plurimis foliis, unde et nomen\naccepit. nascitur in palustribus, magnifici usus ad vulnera\ncum aceto. bibitur ad difficultates urinae et vesicae aut\nsuspiria praecipitatisque ex alto. eadem efficacissima ad\ndentium dolores. Etruria hoc nomine appellat herbam in\npratis tenuem, a lateribus capillamenti modo foliosam,\neximii usus ad vulnera, boum nervos abscisos vomere solidari\nea rursusque iungi addita axungia adfirmans.\nPseudobunion napi folia habet, fruticans palmi altitudine\n, laudatissima in Creta. contra tormina, stranguriam,\n\n\n\nlaterum praecordiorumque dolores bibuntur rami eius quini\nsenive.\nMyrris, quam alii myrrizan, alii myrran vocant,\nsimillima est cicutae caule foliisque et flore, minor tantum\net exilior, cibo non insuavis. ciet menstrua et partus\ncum vino. aiunt eandem potam in pestilentia salutarem\nesse. subvenit et phthisicis in sorbitione data. aviditatem\ncibi facit, phalangiorum morsus restinguit. ulcera quoque\nin facie aut capite sucus eius in aqua triduo maceratae\nsanat.\nOenobreches folia lentis habet, longiora paulo,\nflorem rubentem, radicem exiguam et gracilem. nascitur\ncirca fontes. siccata in farinae modum et inspersa vino\nalbo strangurias finit, alvum sistit. sucus eius perunctis\ncum oleo sudores movet.\nIn promisso herbarum mirabilium occurrit\naliqua dicere et de magicis. quae enim mirabiliores ? primi\neas in nostro orbe celebravere Pythagoras atque Democritus\n, consectati Magos.\nCoracesia et calicia Pythagoras aquam glaciari tradit,\nquarum mentionem apud alios non reperio, nec apud eum\nalia de his. idem Minyada appellat et nomine alio\n\n\n\nCorinthiam, cuius decocto in aqua suco protinus sanari\nictus serpentium, si foveantur, dicit. eundem effusum in\nherba qui vestigio contigerint aut forte respersos insanabili\nleto perire, monstrifica prorsus natura veneni praeterquam\ncontra venena. ab eodem Pythagora aproxis\nappellatur herba, cuius radix e longinquo concipiat ignes,\nut naphtha, de qua in terrae miraculis diximus. idem\ntradit, si qui morbi humano corpori inciderint florente\nbrassica, quamvis sanatos admonitionem eorum sentire,\nquotiens floreat ; item si florente acciderint aut frumento\naut cicuta aut viola, similem conditionem habere. nec me\nfallit hoc volumen eius a quibusdam Cleemporo medico\nadscribi, verum Pythagorae pertinax fama antiquitasque\nvindicant, et id ipsum auctoritatem voluminum adfert, si\nquis alius curae suae opus illo viro dignum iudicavit, quod\nfecisse Cleemporum, cum alia suo et nomine ederet,\nquis credat ?\nDemocriti certe chirocmeta esse constat. at\nin his ille post Pythagoram Magorum studiosissimus quanto\n\n\n\nportentosiora tradit! ut aglaophotim herbam, quae admiratione\nhominum propter eximium colorem acceperit nomen\n, in marmoribus Arabiae nascentem Persico latere, qua\nde causa et marmaritim vocari; hac Magos uti, cum velint\ndeos evocare. —Achaemenida, colore electri, sine folio\nnascentem Taradastilis Indiae, qua pota in vino noxii per\ncruciatus confiteantur omnia per varias numrinum imaginationes\n; eandem hippophobada appellat, quoniam equae\npraecipue caveant eam.—Theombrotion xxx schoenis a\nChoaspe nasci, pavonis picturis similem, odore eximio;\nhanc a regibus Persarum bibi contra omnia corporum in-\ncommoda ; a stabilitate [mentis et iustitiae ], eandem semnion\na potentiae maiestate appellari.—Aliam deinde adamantida\n, Armeniae Cappadociaeque alumnam; hac admota leones\nresupinari cum hiatu lasso. nominis causam esse quod\n\n\n\nconteri nequeat.—Arianida in Arianis gigni, igneam colore\n; colligi, cum sol in leone sit. huius tactu peruncta\noleo ligna accendi. —Therionarca in Cappadocia et\nMysia nascente omnes feras torpescere nec nisi hyaenae\nurina adspersa recreari. Aethiopida in Meroe nasci, ob id\net Meroida appellari, folio lactucae, hydropicis utilissimam\ne mulso potam; ophiusam in Elephantine eiusdem Aethiopiae\n, lividam difficilemque aspectu, qua pota terrorem\nminasque serpentium obversari ita, ut mortem sibi eo\nmetu consciscant; ob id cogi sacrilegos illam bibere. adversari\nei palmeum vinum.—Thalassaeglen circa Indum\namnem inveniri, quae ob id nomine alio potamaugis appellatur\n; hac pota lymphari homines obversantibus miraculis\n.—Theangelida in Libano Syriae, Dicte Cretae montibus\net Babylone et Susis Persidis nasci, qua pota Magi\ndivinent; gelotophyllida in Bactris et circa Borysthenen.\nhaec si bibatur cum murra et vino, varias obversari species\nridendique finem non fieri nisi potis nucleis pineae\nnucis cum pipere et melle in vino palmeo.—Hestiaterida\na convictu nominari in Perside, quoniam hilarentur illa,\neandem protomediam, qua primatum apud reges obtineant ;\ncasigneten, quoniam secum ipsa nascatur nec cum aliis\n\n\n\nullis herbis, eandem dionysonymphadem, quoniam vino\nmira conveniat.—Helianthes vocat in Themiscyrena regione\net Ciliciae montibus maritimis, folio myrti. hac cum\nadipe leonino decocta, addito croco et palmeo vino, perungui\nMagos et Persarum reges, ut fiat corpus aspectu\niucundum; ideo eandem heliocallida nominari. —Hermesias\nab eodem vocatur ad liberos generandos pulchros\nbonosque non herba, sed conpositio e nucleis pineae nucis\ntritis cum melle, murra, croco, vino palmeo, postea admixto\ntheombrotio et lacte. bibere generaturos iubet et\na conceptu, puerperas partum nutrientes; ita fieri excellentes\nanimi et formae bonis. atque harum omnium magica\nquoque vocabula ponit.\nAdiecit his Apollodorus adsectator eius herbam\naeschynomenen, quoniam adpropinquante manu folia contraheret\n, aliam crocida, cuius tactu phalangia morerentur,\nCrateuas onothurin, cuius aspersu e vino feritas omnium\nanimalium mitigaretur, anacampseroten celeber arte grammatica\npaulo ante, cuius omnino tactu redirent amores\nvel cum odio depositi. et abunde sit hactenus attigisse\ninsignia Magorum in herbis alia de his aptiore dicturis loco.\nEriphiam multi prodidere. scarabaeum haec\nin avena habet sursum deorsum decurrentem cum sono\nhaedi, unde et nomen accepit. hac ad vocem nihil praestantius\nesse tradunt.\nHerba lanaria ovibus ieiunis data lactis abundantiam\nfacit.—Aeque nota lactoris vulgo est, plena\nlactis quod degustatum vomitiones concitat. eandem hanc\naliqui esse dicunt, alii similem illi, quam militarem vocant\n, quoniam vulnus ferro factum nullum non intra dies\nv sanet ex oleo inposita.\nCelebratur autem et a Graecis stratiotes, sed\nea in Aegypto tantum et inundatione Nili nascitur, aizoo\nsimilis, ni maiora haberet folia. refrigerat mire et vulnera\nsanat ex aceto inlita, item ignes sacros et suppurationes.\nsanguinem quoque, qui defluit a renibus, pota cum ture\nmasculo mirifice sistit.\nHerba in capite statuae nata, collecta in\nvestis alicuius pannum et inligata lino rufo, capitis dolorem\nconfestim sedare traditur.— Herba quaecumque\ne rivis aut fluminibus ante solis ortum collecta ita,\nut nemo colligentem videat, adalligata laevo bracchio ita,\nut aeger quid sit illud ignoret, tertianas arcere traditur,\n— Lingua herba nascitur circa fontes. radix eius\n\n\n\nconbusta et trita cum adipe suis—adiciunt ut nigra sit\net sterilis—alopecias emendat unguentium in sole.—\nCribro in limite abiecto herbae intus extantes decerptae\nadalligataeque gravidis partus adcelerant.—\n110) Herba, quae gignitur super fimeta ruris, contra\nanginas efficacissime pollet ex aqua pota.— Herba,\niuxta quam canes urinam fundunt, evulsa ne ferro attingatur\n, luxatis celerrime medetur.\nRumpotinum arborem demonstravimus inter arbusta\n. iuxta hanc viduam vite nascitur herba, quam\nGalli rodarum vocant. caulem habet virgae ficulneae modo\ngeniculatum, folia urticae in medio exalbida, eadem procedente\ntempore tota rubentia, florem argenteum, praecipua\ncontra tumores fervoresque et collectiones cum\naxungia vetere tusa ita, ut ferro non attingatur. qui perunctus\nest, despuit ad suam dexteram terna. efficacius\nremedium esse aiunt, si tres trium nationum homines\nperungant dextrorsus.\nHerba impia vocatur incana, roris marini aspect,\nthyrsi modo vestita atque capitata. inde alii ramuli exsurgunt\nsua capitula gerentes; ob id impiam appellavere,\nquoniam liberi super parentem excellant. alii potius ita\nappellatam, quoniam nullum animal eam attingat, existimavere\n. haec inter duos lapides trita fervet praecipuo\nadversus anginas suco, lacte et vino admixto. mirum traditur\n, numquam eo morbo temptari qui gustaverint; itaque\n\n\n\net subus dari, quaeque medicamentum id noluerint haurire,\neo morbo interimi. sunt qui avium nidis inseri aliquid\nex ea putent atque ita non strangulari pullos avidius devorantes\n.\nVeneris pectinem appellant a similitudine pecti- 5\nnum, cuius radix cum malva tusa omnia corpori infixa\nextrahit.— Veterno liberat quae exedum vocatur,\n—Notia herba coriariorum officinis familiaris est aliis\naliisve nominibus ; efficacissimam adversus scorpionem esse\npotam e vino aut posca reperio.\nPhilanthropon herbam Graeci appellant nasute,\nquoniam vestibus adhaerescat. ex hac corona inposita capitis\ndolores sedat.—Nam quae canaria appellatur lappa,\ncum plantagine et milifolio trita ex vino carcinomata\nsanat, ternis diebus soluta. medetur et subus, effossa sine\nferro, addita in colluviem poturis vel ex lacte ac vino.\nquidam adiciunt effodientem dicere oportere: haec est\nherba argemon, quam Minerva repperit subus remedium\n, quae de illa gustaverint.\nTordylon alii semen silis esse dixerunt, alii\n\n\n\nherbam per se, quam et syreon vocaverunt. neque aliud\nde ea proditum invenio quam in montibus nasci, conbustam\npotu ciere menses et pectoris excreationes, efficaciore\netiamnum radice; suco eius ternis obolis hausto\nrenes sanari; addi radicem eius et in malagmata.\nGramen ipsum inter herbas vulgatissimum geniculatis\nserpit internodiis crebroque ab his et ex cacumine\nnovas radices spargit. folia eius in reliquo orbe in exilitatem\nfastigantur, in Parnaso tantum hederacia specie densius\nquam usquam fruticant, flore odorato candidoque.\niumentis herba non alia gratior, sive viridis sive in feno\nsiccata et, cum detur, adspersa aqua. sucum quoque eius\nin Parnaso excipi tradunt propter ubertatem; dulcis hie\nest. in vicem eius in reliqua parte terrarum succedit decoctum\nad vulnera conglutinanda, quod et ipsa herba tusa\npraestat tueturque ab inflammationibus plagas. adicitur decocto\nvinum ac mel, ab aliquis et turis, piperis, murrae\ntertiae portiones, rursusque coquitur in aereo vase ad\ndentium dolores, epiphoras. radix decocta in vino torminibus\nmedetur et urinae difficultatibus ulceribusque vesicae\n, calculos frangit. semen vehementius urinam inpellit,\nalvum vomitionesque sistit. privatim autem draconum morsibus\nauxiliatur. sunt qui genicula VIIII vel unius vel e\nduabus tribusve herbis ad hunc articulorum numerum involvi\n\n\n\nlana sucida nigra iubeant ad remedia strumae panorumve\n. ieiunum esse debere qui colligat; ita ire in domum\nabsentis, cui medeatur, supervenientique ter dicere,\nieiuno ieiunum medicamentum dare, atque ita adalligare\ntriduoque id facere. quod e graminum genere VII internodia\nhabet, efficacissime capiti contra dolores adalligatur.\nquidam propter vesicae cruciatus decoctum ex vino gramen\nad dimidias a balineis bibi iubent.\nSunt qui et aculeatum gramen vocent trium\ngenerum. cum in cacumine aculei sunt plurimum quini,\ndactylon appellant. hos convolutos naribus inserunt extrahuntque\nsanguinis ciendi gratia. altero, quod est aizoo\nsimile, ad paronychia et pterygia unguium et, cum caro\nunguibus increvit, utuntur cum axungia, ideo dactylon\nappellantes, quia digitis medeatur. tertium genus dactyli,\nsed tenuis, nascitur in parietinis aut tegulis. huic caustica\nvis est. sistit ulcera, quae serpunt. gramen capiti circumdatum\nsanguinis e naribus fluctiones sistit. camelos\nnecare traditur in Babylonis regione id, quod iuxta vias\nnascitur.\nNec faeno Graeco minor auctoritas, quod telin\nvocant, alii carphos, aliqui buceras, alii aegoceras, quoniam\ncorniculis semen est simile, nos siliciam. quomodo sereretur\n, docuimus suo loco. vis eius siccare, mollire, dissolvere.\nsucus decocti feminarum pluribus malis subvenit,\n\n\n\nsive duritia sive tumor sive contractio sit vulvae: foventur\n, insidunt ; infusum quoque prodest. furfures in facie\nextenuat. spleni addito nitro decoctum et inpositum medetur\n, item ex aceto. sic et iocineri decoctum. Diodes\ndifficile parientibus semen eius dedit acetabuli mensura\ntritum in VIIII cyathis sapae, ut tertias partes biberent,\ndein calida lavarentur, et in balineo sudantibus dimidium\nex relicto iterum dedit, mox a balineo relicum, pro\nsummo auxilio. farinam faeni cum hordeo aut lini semine\ndecoctam aqua mulsa contra vulvae cruciatus subiecit idem\ninposuitque imo ventri. lepras, lentigines sulpuris pari\nportione mixta farinae curavit, nitro ante praeparata cute,\nsaepius die inlinens perunguique prohibens. Theodorus\nfaeno miscuit quartam partem purgati nasturci acerrimo\naceto ad lepras. Timon semen feni acetabuli dimidii\nmensura cum sapae et aquae VIIII cyathis ad menses\nciendos dedit potui. nec dubitatur, quin decoctum eius\nutilissimum sit vulvis interaneisque exulceratis, sicuti semen\narticulis atque praecordiis; si vero cum malva decoquatur\npostea addito mulso, potus ante cetera vulvis interaneisque\nlaudatur, quippe cum vapor quoque decocti plurimum\n\n\n\nprosit. alarumque etiam graveolentiam decoctum faeni\nsemen emendat. farina porrigines capitis furfuresque cum\nvino et nitro celeriter tollit. in hydromelite autem decocta\naddita axungia genitalibus medetur, item pano, parotidi\n, podagrae, chiragrae, articulis, carnibus quae recedunt\nab ossibus, aceto vero subacta luxatis. inlinitur et\nlieni decocta in aceto et melle tantum. carcinomata subacta\nex vino purgat, mox addito melle persanat. sumitur\net sorbitio e farina ad pectus exulceratum longamque\ntussim. decoquitur, donec amaritudo desinat; postea mel\nadditur.—Nunc ipsa claritas herbarum dicetur.\nlpsa quae nunc dicetur herbarum claritas, medicinae\ntantum gignente eas Tellure, in admirationem\ncurae priscorum diligentiaeque animum agit. nihil ergo\nintemptatum inexpertumque illis fuit, nihil deinde occultatum\nquodque non prodesse posteris vellent. at nos elaborata\niis abscondere ac supprimere cupimus et fraudare\n\n\n\nvitam etiam alienis bonis. ita certe recondunt qui pauca\naliqua novere, invidentes aliis, et neminem docere in\nauctoritatem scientiae est. tantum ab excogitandis novis\nac invanda vita mores absunt, summumque opus ingeniorum\ndiu iam hoc fuit, ut intra unumquemque recte facta\nveterum perirent. at, Hercules, singula quosdam inventa\ndeorum numero addidere, omnium utique vitam clariorem\nfecere cognominibus herbarum, tam benigne gratiam memoria\nreferente. non aeque haec cura eorum mira est in\niis, quae satu blandiuntur aut cibo invitant: culmina quoque\nmontium invia et solitudines abditas omnesque terrae\nfibras scrutati invenere, quid quaeque radix polleret, ad\nquos usus herbarum fila pertinerent, etiam quadripedum\npabulo intacta ad salutis usus vertentes.\nMinus hoc quam par erat nostri celebravere,\nomnium utilitatium et virtutum rapacissimi, primusque et\ndiu solus idem ille M. Cato, omnium bonarum artium\nmagister, paucis dumtaxat attigit, boum etiam medicina\nnon omissa. post eum unus inlustrium temptavit Gaius\nValgius eruditione spectatus inperfecto volumine ad divum\nAugustum, inchoata etiam praefatione religiosa, ut omnibus\nmalis humanis illius potissimum principis semper mederetur\nmaiestas.\nAntea condiderat solus apud nos, quod equidem\ninveniam, Pompeius Lenaeus Magni libertus, quo primum\ntempore hanc scientiam ad nostros pervenisse animo\nadverto. namque Mithridates, maximus sua aetate regum,\nquem debellavit Pompeius, omnium ante se genitorum diligentissimus\nvitae fuisse argumentis, praeterquam fama,\n\n\n\nintellegitur. uni ei excogitatum cotidie venenum bibere\npraesumptis remediis, ut consuetudine ipsa innoxium fieret;\nprimo inventa genera antidoti, ex quibus unum etiam nomen\neius retinet; illius inventum, sanguinem anatum Pontic\narum miscere antidotis, quoniam veneno viverent; ad\nilium Asclepiadis medendi arte clari volumina composita\nextant, cum sollicitatus ex urbe Roma praecepta pro\nse mitteret; illum solum mortalium certum est XXII linguis\nlocutum, nec e subiectis gentibus ullum hominem per interpretem\nappellatum ab eo annis LVI, quibus regnavit. is\nergo in reliqua ingeni magnitudine medicinae peculiariter\ncuriosus et ab omnibus subiectis, qui fuere magna pars\nterrarum, singula exquirens scrinium commentationum harum\net exemplaria effectusque in arcanis suis reliquit,\nPompeius autem omni praeda regia potitus transferre ea\nsermone nostro libertum suum Lenaeum grammaticae\nartis iussit vitaeque ita profuit non minus quam reipublicae\nvictoria ilia.\nPraeter hos Graeci auctores prodidere, quos suis\nlocis diximus, ex his Crateuas, Dionysius, Metrodorus\nratione blandissima, sed qua nihil paene aliud quam difficultas\nrei intellegatur. pinxere namque effigies herbarum\natque ita subseripsere effectus. verum et pictura fallax\n\n\n\nest coloribus tam numerosis, praesertim in aemulationem\nnaturae, multumque degenerat transcribentium socordia.\npraeterea parum est singulas earum aetates pingi, cum\nquadripertitis varietatibus anni faciem mutent.\nQuare ceteri sermone eas tradidere, aliqui ne effigie\nquidem indicata et nudis plerumque nominibus defuncti,\nquoniam satis videbatur potestates vimque demonstrare\nquaerere volentibus. nec est difficilis cognitio : nobis certe,\nexceptis admodum paucis, contigit reliquas contemplari\ncientia Antoni Castoris, cui summa auctoritas erat in\nea arte nostro aevo, visendo hortulo eius, in quo plurimas\nalebat centesimum annum aetatis excedens, nullum corporis\nmalum expertus ac ne aetate quidem memoria aut\nvigore concussis. neque aliud mirata magis antiquitas reperietur\n. inventa iam pridem ratio est praenuntians horas\n—non modo dies ac noctes—solis lunaeque defectuum ;\ndurat tamen tradita persuasio in magna parte vulgi, veneficiis\net herbis id cogi eamque unam feminarum scientiam\npraevalere. certe quid non repleverunt fabulis Colchis\nMedia aliaeque, in primis Itala Circe dis etiam adscripta?\nunde arbitror natum, ut Aeschylus e vetustissimis in\npoetica refertam Italiam herbarum potentia proderet, multique\nCirceios, ubi habitavit illa, magno argumento etiam\nnunc durante in Marsis, a filio eius orta gente, quoniam\nesse domitores serpentium constat.\nHomerus quidem primus doctrinarum et antiquitatis\nparens, multus alias in.admiratione Circae, gloriam herbarum\nAegypto tribuit, cum etiam tum quae rigatur\nAegyptus illa non esset, postea fluminis limo invecta. herbas\ncerte Aegyptias a regis uxore traditas Helenae suae plurimas\nnarrat ac nobile illud nepenthes oblivionem tristitiae\nveniamque adferens et ab Helena utique omnibus mortalibus\npropinandum. primus autem omnium, quos memoria\nnovit, Orpheus de herbis curiosius aliqua prodidit. post\neum Musaeus et Hesiodus polium herbam in quantum\nmirati sint diximus. Orpheus et Hesiodus suffitiones\ncommendavere. Homerus et alias nominatim herbas\ncelebrat, quas suis locis dicemus. ab eo Pythagoras\nclarus sapientia primus volumen de effectu earum composuit\n, Apollini, Aesculapio et in totum dis immortalibus\ninventione et origine adsignata; composite et Democritus,\nambo peragratis Persidis, Arabiae, Aethiopiae, Aegypti Magis,\nadeoque ad haec attonita antiquitas fuit, ut adfirmaverit\netiam incredibilia dictu. Xanthus historiarum auctor in\nprima earum tradit, occisum draconis catulum revocatum\nad vitam a parente herba, quam balim nominat, eademque\nTylonem, quem draco occiderat, restitutum saluti. et\nluba in Arabia herba revocatum ad vitam hominem tradit.\ndixit Democritus, credidit Theophrastus esse herbam,\n\n\n\ncuius contactu inlatae ab alite, quam retulimus, exiliret\ncuneus a pastoribus arbori adactus. quae etiamsi fide\ncarent, admirationem tamen implent coguntque confiteri\nmultum esse quod vero supersit. inde et plerosque ita\nvideo existimare, nihil non herbarum vi effici posse, sed\nplurimarum vires esse incognitas, quorum in numero fuit\nHerophilus clarus medicina, a quo ferunt dictum, quasdam\nfortassis etiam calcatas prodesse. observatum certe\nest, inflammari vulnera ac morbos superventu eorum qui\npedibus iter confecerint.\nHaec erat antiqua medicina, quae tota migrabat\nin Graeciae linguas. sed quare non plures noscantur, causa\nest quod eas agrestes litterarumque ignari experiuntur,\nut qui soli inter illas vivant; praeterea securitas quaerendi\nobvia medicorum turba. multis etiam inventis desunt\nnomina, sicut illi, quam retulimus in frugum cura\nscimusque defossam in angulis segetis praestare, ne qua\nales intret. turpissima causa raritatis quod etiam qui\nsciunt demonstrare nolunt, tamquam ipsis periturum sit\nquod tradiderint aliis. accedit ratio inventionis anceps,\nquippe etiam in repertis alias invenit casus, alias, ut vere\ndixerim, deus. insanabile ad hosce annos fuit rabidi canis\nmorsus, pavorem aquae potusque omnis adferens odium.\nnuper cuiusdam militantis in praetorio mater vidit in\nquiete, ut radicem silvestris rosae, quam cynorrhodon vocant\n, blanditam sibi aspectu pridie in frutecto, mitteret\nfilio bibendam. in Laeetania res gerebatur, Hispaniae proxima\n\n\n\nparte, casuque accidit, ut milite a morsu canis incipiente\nexpavescere aquas superveniret epistula orantis,\nut pareret religioni, servatusque est ex insperato et postea\nquisquis auxilium simile temptavit. alias apud auctores\ncynorrhodi una medicina erat spongiolae, quae in mediis\nspinis eius nascitur, cinere cum melle alopecias capitis\nexpleri. in eadem provincia cognovi in agro hospitis\nnuper ibi repertum dracunculum appellatum caulem pollicari\ncrassitudine, versicoloribus viperarum maculis, quem\nferebant contra omnium morsus esse remedio, alium quam\nquos in priore volumine eiusdem nominis diximus. est\nhuic alia figura, aliud miraculum exerenti se terra ad primas\nserpentium vernationes bipedali fere altitudine rursusque\ncum isdem in terrain condenti, nec omnino occultato eo apparet\nserpens, vel hoc per se satis officioso naturae munere,\nsi tantum praemoneret tempusque formidinis demonstraret.\nNec bestiarum solum ad nocendum scelera sunt,\nsed interim aquarum quoque ac locorum. in Germania\ntrans Rhenum castris a Germanico Caesare promotis maritimo\ntractu fons erat aquae dulcis solus, qua pota intra\nbiennium dentes deciderent compagesque in genibus solverentur\n. stomacacen medici vocabant et scelotyrben ea\nmala. reperta auxilio est herba, quae appellatur Britannica\n, non nervis modo et oris malis salutaris, sed contra\n\n\n\nanginas quoque et contra serpentes. folia habet oblonga\nnigra, radicem nigram. sucus eius exprimitur et e radice.\nflorem vibones vocant, qui collectus, priusquam tonitrum\naudiatur, et devoratus securos in totum annum a metu\nanginae praestat. Frisi, gens tum fida in qua castra erant,\nmonstravere illam. mirorque nominis causam, nisi forte\nconfines oceano Britanniae veluti propinquae dicavere. non\nenim inde appellatam, quoniam ibi plurima nasceretur,\ncertum est etiam tum Britannia libera.\nFuit quidem et hic quondam ambitus nominibus\nsuis eas adoptandi, ut docebimus fecisse reges. tanta\nres videbatur herbam invenire, vitam iuvare, nunc fortassis\naliquis curam hanc nostram frivolam quoque existimaturis ;\nadeo deliciis sordent etiam quae ad salutem pertinent.\nauctores tamen, quarum inveniuntur, in primis celebrari\npar est effectu earum digesto in genera morborum. qua\nquidem in reputatione misereri sortis humanae subit,\npraeter fortuita casusque et quae nova omnis hora excogitat\n, milia morborum singulis mortalium timenda. Qui\ngravissimi ex his sint, discernere stultitiae prope videri\npossit, cum suus cuique ac praesens quisque atrocissimus\n\n\n\nvideatur. et de hoc tamen iudicavere aevi experimenta,\nasperrimi cruciatus esse calculorum a stillicidio vesicae,\nproximum stomachi, tertium eorum, quae in capite doleant,\nnon ob alios fere morte conscita.\nA Graecis et noxias herbas demonstratas miror equidem,\nnec venenorum tantum, quoniam ea condicio vitae est,\nut mori plerumque etiam optumis portus sit, tradatque\nM. Varro, Servium Clodium equitem Romanum magnitudine\ndoloris in podagra coactum veneno crura perunxisse\net postea caruisse sensu omni aeque quam dolore in ea\nparte corporis. sed quae fuit venia monstrandi qua mentes\nsolverentur, partus eliderentur, multaque similia? ego nec\nabortiva dico ac ne amatoria quidem, memor Lucullum\nimperatorem clarissimum amatorio perisse, nec alia magica\nportenta, nisi ubi cavenda sunt aut coarguenda, in primis\nfide eorum damnata. satis operae fuerit abundeque praestatum\nvitae salutares dixisse, .... ac postea inventas.\nClarissima herbarum est Homero teste quam\nvocari a dis putat moly, et inventionem eius Mercurio adsignat\ncontraque summa veneficia demonstrationem. nasci\neam hodie circa Pheneum et in Cyllene Arcadiae tradunt\nspecie illa Homerica, radice rotunda nigraque, magnitudine\n\n\n\ncepae, folio scillae, effodi autem non difficulter.\nGraeci auctores florem eius luteum pinxere, cum Homerus\ncandidum scripserit. inveni e peritis herbarum medicis\nqui et in Italia nasci eam diceret adferriquee Campania\nautumni aliquot diebus, effossam inter difficultates\nsaxeas, radicis xxx pedes longae ac ne sic quidem solidae,\nsed abruptae.\nAb ea maxima auctoritas herbae est, quam dodecatheon\nvocant omnium deorum maiestate commendantes.\nin aqua potam omnibus morbis mederi tradunt. folia eius\nseptem, lactucis simillima, exeunt a lutea radice.\nVetustissima inventu Paeonia est nomenque auctoris\nretinet, quam quidam pentorobon appellant, alii glycysiden.\nnam haec quoque difficultas est, quod eadem aliter alibi\nnuncupatur. nascitur opacis montibus, caule inter folia\ndigitorum IIII, ferente in cacumine veluti Graecas nuces\nII aut v. inest his semen copiosum, rubrum nigrum -\nque. haec medetur et Faunorum in quiete ludibriis. praecipiunt\neruere noctu, quoniam, si picus Martius videat,\ntuendo in oculos impetum faciat.\nPanaces ipso nomine omnium morborum remedia\npromittit, numerosum et dis inventoribus adscrlptum. unum\n\n\n\nquippe Asclepion cognominatur, a quo is filiam Panaciam\nappellavit. sucus est coactus ferulae qualem diximus, radice\nmulti corticis et salsi. hac evolsa scrobem repleri vario\ngenere frugum religio est ac terrae piamentum. ubi et\nquonam fieret modo aut quale maxime probaretur, inter peregrina\ndocuimus. id, quod e Macedonia adfertur, bucolicon\nvocant armentariis sponte erumpentem sucum excipientibus\n; hoc celerrime evanescit. et in aliis autem\ngeneribus inprobatur maxime nigrum ac molle; id enim\nargumento est cera adulterati. — Alterum genus\nHeracleon vocant et ab Hercule inventum tradunt, alii\noriganum Heracleoticum aut silvestre, quoniam est origano\nsimile, radice inutili, de quo origano diximus.—\nTertium panaces Chironium cognominatur ab inventore\n. folium eius simile lapatho, maius tamen et hirsutius,\nflos aureus, radix parva. nascitur pinguibus locis. huius\nflos efficacissimus, eoque amplius quam supra dicta prodest.\n— Quartum [genus] palaces, ab eodem Chirone repertum\n, centaurion cognominatur, sed et Pharnaceon, in\ncontroversia inventionis a Pharnace rege deductum. seritur\n\nhoc, longioribus quam cetera follis et serratis. radix odorata\nin umbra siccatur vinoque gra???m adicit. alia eius\ngenera duo fecere aliqui, levis folii, alterum tenuius.\nHeracleon siderion et ipsum ab Hercule inventum\nest, caule tenui, digitorum IIII altitudine, flore puniceo, foliis\ncoriandri. iuxta lacus et amnes invenitur omniaque vulnera\nferro inlata efficacissime sanat.\nEst Chironis inventum ampelos, quae vocatur\nChironia, de qua diximus inter vites, sicuti de herba,\ncuius inventio adsignatur Minervae.\nHerculi eam quoque adscribunt, quae Apollinaris\naut a rabiealiis altercum, apud Graecos vero hyoscyamos\nappellatur. plura eius genera: unum nigro semine, floribus\npaene purpureis, spinosum calice, nascitur in Galatia; vulgare\nautem candidius est et fruticosius, altius papavere;\ntertii semen irionis semini simile est, omnia insaniam\ngignentia capitisque vertigines. quartum genus molle, lanuginosum\n, pinguius ceteris, candidi seminis, in maritimis\nnascens. hoc recepere medici, item rufi seminis; nonnumquam\nautem candidum rufescit, si non ematuruit, inprobaturque\n. et alioqui nulla nisi cum inaruit legitur. natura\n\n\n\nvini, ideo mentem caputque infestans. usus seminis et\nper se et suco expresso. exprimitur separatim et caulibus\nfoliisque. utuntur et radice, temeraria in totum, ut\narbitror, medicina. quippe etiam foliis constat mentem\ncorrumpi, si plura quam IIII bibant ; .... etiam antiqui\nin vino, febrim depelli arbitrantes. oleum fit ex semine,\nut diximus, quod ipsum auribus infusum temptat mentem,\nmireque, ut contra venenum, remedia prodidere iis, qui\nid bibissent, et ipsum pro remediis, adeo nullo omnia experiendi\nfine, ut cogant etiam venena prodesse.\nLinozostis sive parthenium Mercuri inventum\nest. ideo apud Graecos Hermu poan multi vocant eam,\napud nos omnes Mercurialem. duo eius genera, masculus\net femina, quae efficacior, caule et cubitali, interdum ramoso\nin cacumine, ocimo angustioribus foliis, geniculis...,\ndensis alarum cavis multis, semine in geniculis dependente\n, feminae copioso, mari iuxta genicula stanteet rariore\nac brevi contortoque, feminae soluto et candido.\nfolia maribus nigriora, feminis candidiora; radix supervacua\n, praetenuis. nascuntur in campestribus cultis. mirum\nest quod de utroque eorum genere proditur: ut mares\ngignantur, hunc facere, ut feminae, illam; hoc contingere,\nsi a conceptu protinus bibatur sucus in passo edanturve\nfolia decocta ex oleo et sale, vel cruda ex aceto. quidam\n\n\n\ndecocunt eam in novo fictili cum heliotropio et II vel III\nspicis, donec cogatur. decoctum dari iubent et herbam\nipsam in cibo altero die purgationis mulieribus per triduum\n, quarto die a balineo coire eas. Hippocrates miris\nlaudibus in mulierum usum praedicavit has, at hunc modum\nmedicorum nemo novit. ille eas volvae cum melle\nvel rosaceo vel irino vel lilino admovit, item ad ciendos\nmenses secundasque. idem praestare potu fotuque dixit.\ninstillavit auribus olidis sucum, inunxit cum vino vetere\nalvo. folia inposuit epiphoris; stranguriae et vesicis decoctum\neius dedit cum murra et ture. alvo quidem solvendae\nvel in febri decoquitur quantum manus capiat in\nII sextariis aquae ad dimidias; bibitur sale et melle admixto\nnec non cum ungula suis aut gallinaceo decocta\nsalubrius. purgationis causa putavere aliqui utramque\ndandam sive cum malva decoctam. thoracem purgant,\nbilem detrahunt, sed stomachum laedunt. reliquos usus\ndicemus suis locis.\nInvenisse et Achilles discipulus Chironis qua volneribus\nmederetur —quae ob id Achilleos vocatur—\n\n\n\nac sanasse Teleplhum dicitur. alii primum aeruginem invenisse\nutilissimam emplastris—ideoque pingitur ex\ncuspide decutiens eam gladio in volnus Telephi —, alii\nutroque usum medicamento volunt. aliqui et hanc panacem\nHeracliam, alii sideriten et apud nos milifoliam vocant,\ncubitali scapo, ramosam, minutioribus quam feniculi foliis\nvestitan ab imo. alii fatentur quidem illam vulneribus\nutilem, sed veram Achilleon esse scapo caeruleo pedali,\nsine ramis, ex omni parte singulis foliis rotundis eleganter\nvestitam; alii quadrato caule, capitulis marruvii, foliis\nquercus ; hac etiam praecisos nervos glutinari. faciunt\nalii et sideritim in maceriis nascentem, cum teratur, foedi\nodoris ; etiamnum aliam similem huic, sed candidioribus\nfoliis et pinguioribus, teneriorem cauliculis, in vineis\nnascentem, aliqui vero binum cubitorum, ramulis exilibus,\ntriangulis, folio felicis pediculo longo, betae semine, ones\nvolneribus praecipuas. nostri eam, quae est latissimo folio,\nscopas regias vocant. medetur anginis suum.\nInvenit et Teucer eadem aetate Teucrion, quam\nquidam hemionion vocant, spargentem iuncos tenues, folia\nparva, asperis locis, austero sapore. numquam florem neque\nsemen gignit. medetur lienibus, constatque sic inventam\n: cum exta super eam proiecta essent, adhaesisse lieni\neumque exinanisse. ob id a quibusdam splenion vocatur.\nnarrant sues, qui radicem eius edint, sine splene inveniri.\nquidam ramis hysopi surculosam, folio fabae, eodem nomine\nappellant et colligi, cum floreat, iubent —adeo\nflorere non dubitant—maximeque ex Ciliciis et Pisidiae\nmontibus laudant.\nMelampodis fama divinationis artibus nota est. ab\nhoc appellatur unum hellebori genus Melampodion. aliqui\npastorem eodem nomine invenisse tradunt, capras purgari\npasto illo animadvertentem, datoque lacte earum sanasse\nProetidas furentes..... quam ob rem de omnibus eius generibus\ndici simul convenit.\nPrima duo sunt, candidum ac nigrum. hoc radicibus\ntantum intellegi tradunt plerique, aliiet folia nigri platano\nsimilia, sed minora nigrioraque et pluribus divisuris\nscissa, albi betae incipientis, haec quoque nigriora et canalium\ndorso rubescentia, utraque caule palmi, ferulaceo,\nbulborum tunicis convoluto, radice fimbriata ceparum modo.\nnigro equi, boves, sues necantur, itaque cavent id, cum\ncandido vescantur. tempestivum esse tradunt messibus.\nplurimum autem nascitur in Oete monte et optimum, uno\neius loco circa Pyram. nigrum ubique provenit, sed melius\nin Helicone, qui mons et aliis laudatur herbis. candidum\nprobatur secundum Oetaeum Ponticum, tertio loco\nEleaticum, quod in vitibus nasci ferunt, quarto Parnasium,\nquod adulteratur Aetolico ex vicino. nigrum ex his Melampodium\nvocant, quo et domus suffiunt purgantque, spargentes\net pecora, cum precatione sollemni. hoc et religiosius\ncolligitur, primum enim gladio circumscribitur,\ndein qui succisurus est ortum spectat et precatur, ut id\nliceat sibi concedentibus diis facere observatque aquilae\nvolatus; fere enim secantibus interest, et, si prope advolavit\n, moriturum illo anno qui succidat augurium est. nec\nalbum facile colligitur, caput adgravans maxime, nisi praesumatur\n\n\n\nalium et subinde vinum sorbeatur celeriterque\nfodiatur. nigrum alii encymon vocant, alii polyrrhizon.\npurgat per inferna, candidum autem vomitione causasque\nmorborum extrahit, quondam terribile, postea tam promiscuum\n, ut plerique studiorum gratia, ad pervidenda\nacrius quae commentabantur, saepius sumptitaverint. Carneaden\nresponsurum Zenonis libris. . .. Drusumque apud\nnos, tribunorum popularium clarissimum, cui ante omnis\nplebs adstans plausit, optimates vero bellum Marsicum inputavere\n, constat hoc medicamento liberatum comitiali\nmorbo in Anticyra insula. ibi enim tutissime sumitur,\nquoniam, ut diximus, sesamoides admiscent. Italia veratrum\nvocat.\nFarina eorum per se et mixta radiculae, qua lanas\ndiximus lavari, sternumentum facit, amboque somnum. leguntur autem tenuissimae radices brevesque ac velut\ndecurtatae et imae. nam summa, quae est crassissima, cepis\nsimilis, canibus tantum datur purgationis causa. antiqui\n\n\n\nradicem cortice quam carnosissimo seligebant, quo tenuior\neximeretur medulla; hanc umidis spongeis opertam turgescentemque\nacu in longitudinem findebant, dein fila in\numbra siccabant his utentes. nunc ramulos ipsos ab radice\nquam crassissimi corticis ita dant. optimum quod acre gustu\nfervensque in frangendo pulverem emittit. durare vim\nxxx annis ferunt.\nNigrum medetur paralyticis, insanientibus, hydropicis\n, dum citra febrim, podagris veteribus, articulariis\nmorbis. trahit ex alvo bilem, pituitas, aquas. datur ad\nleniter molliendam alvum plurimum drachma una, modice\nIIII obolis. miscuere aliqui et scamonium, sed tutius salem.\nin dulcibus datum copiosius periculum infert. oculorum\ncaliginem fotu discutit; ob id quidam et inunxere trito.\nstrumas, suppurata, duritias concoquit et purgat, item fistulas\ntertio die exemptum. verrucas tollit cum squama aeris\net sandaraca. hydropicorum ventri inponitur cum farina\nhordeacia et vino. pecorum et iumentorum pituitas sanat\nsurculo per aurem traiecto et postero die eadem hora\nexempto, scabiem quadripedum cum ture, cera ac pice vel\ncum pisselaeo.\nAlbum optimum, quod celerrime movet sternumenta\n, sed multum terribilius nigro, praecipue si quis\napparatum poturorum apud antiquos legat contra horrores,\nstrangulatus, intempestivas somni vires, singultus infinitos\naut sternumenta, stomachi dissolutiones, tardiores vomitus\naut longiores, exiguos aut nimios. quippe alia dare soliti,\nquae concitarent vomitiones, ipsumque helleborum extrahere\nmedicamentis aut clysteribus, saepius etiam sanguine\nvenis emisso. iam vero et cum prospere cedat, terribilius\nvariis coloribus vomitionum et post vomitiones observatione\nalvi, balinearum dispensatione, totius corporis cura, antecedente\nomnia haec magno terrore famae, namque tradunt\nabsumi carnes, si coquatur una. sed antiquorum\nvitium erat quod propter hos metus parcius dabant, cum\ncelerius erumpat, quo largius sumitur. Themison binas,\nnon amplius, drachmas datavit; sequentes et quaternas\ndedere claro Herophili praeconio, qui helleborum fortissimi\nducis similitudini aequabat; concitatis enim intus\nomnibus ipsum in primis exire. praeterea mirum inventum\nest, quod incisum forficulis, ut diximus, cribrant : cortex\nremanet, hoc inaniunt ; medulla cadit, haec in nimia purgatione\ndata vomitiones sistit.\nCavendum est felici quoque cura, ne nubilo die\ndetur, inpetibiles quippe cruciatus existunt. nam aestate\npotius quam hieme dandum non est in dubio. corpus VII\n\n\n\ndiebus ante praeparandum cibis acribus, abstinentia vini,\nquarto et tertio die vomitionibus, pridie cenae abstinentia.\nalbum et in dulci datur, aptissime vero in lente aut pulte.\nnuper invenere dissectis raphanis inserere helleborum\nrursusque conprimere raphanos, ut transeat vis, atque\nlenimento dare. reddi post IIII fere horas incipit; totuml\nopus septenis peragitur horis. medetur ita morbis comitialibus\n, ut diximus, vertigini, melancholicis, insanientibus,\nlymphatis, elephantiasi albae, lepris, tetano, tremulis, podagricis\n, hydropicis incipientibusque tympanicis, stomachicis,\nspasticis cynicis, ischiadicis, quartanis, quae aliter non desinant\n, tussi veteri, inflationibus, torminibus redeuntibus.\nVetant dari senibus, pueris, item mollis ac feminei\ncorporis animive, exilibus aut teneris, et feminis minus\nquam viris, item timidis aut si exulcerata sint praecordia\nvel tumeant, minime sanguinem excreantibus causariisve\nlatere. faucibus medetur extra corpori inpositum,eruptionibus\npituitae cum axungia salsa inlitum, item suppurationi\nveteri. mures polentae admixtum necat. Galli sagittas\nin venatu helleboro tingunt circumcisoque vulnere\nteneriorem sentiri carnem adfirmant. muscae quoque necantur\nalbo trito et cum lacte sparso. eodem et phthiriasis\nemendatur.\nIpsi Mithridati Crateuas adscripsit unam, Mithridatiam\nvocatam. huic folia II a radice, acantho similia,\ncaulis inter utraque sustinens roseum florem. alteram\nLenaeus, scordotim sive scordion, ipsius manu adscriptam,\nmagnitudine cubitali, quadriangulo caule, ramosam, querna\nsimilitudine foliis lanuginosis. reperitur in Ponto campis\npinguibus umidisque, gustus amari. est et alterius generis,\nlatioribus foliis, mentastro similis, plurimosque utraque ad\nsuss per se et inter alia in antidotis.\nPolemoniam alii Philetaeriam a certamine regum\ninventionis appellant, Cappadoces autem chiliodynamiam.\nradice crassa, exilibus ramis, quibus in summis corymbi\ndependent nigro semine, cetero rutae similis, nascitur in\nmontosis.\nEupatoria quoque regiam auctoritatem habet, caulis\nlignosi, nigricantis, hirsuti, cubitalis et aliquando amplioris,\nfoliis per intervalla quinquefolii aut cannabis, per extremita\ntes incisis quinquepertito, nigris et ipsis plumosisque,\nradice supervacua. semen dysintericis in vino potum auxiliatur\nunice.\nCentaurio curatus dicitur Chiron, cum Herculis\nexcepti hospitio pertractanti arma sagitta excidisset in\npedem, quare aliqui Chironion vocant. folia sunt lata et\noblonga, serrato ambitu, densi ab radice caules ternum\ncubitorum, geniculati—in his capita ceu papaverum—,\nradix vasta, rubescens, tenera fragilisque, ad bina cubita,\nmadida suco, amara cum quadam dulcedine. nascitur in\ncollibus pingui solo, laudatissima in Arcadia, Elide, Messenia\n, Pholoe, Lycaeo, et in Alpibus vero plurimisque aliis\nlocis. in Lycia quidem et ex ea Lycium faciunt. vis in\nvulneribus tanta est, ut cohaerescere etiam carnes tradant,\nsi coquatur simul. in usu radix, tantum II drachmis\nbibenda quibus dicetur, si febris sit, in aqua trita, ceteris\nin vino. medetur et febrium morbis decoctae sucus.\nEst alterum centaurium cognomine lepton, minutis\nfoliis, quod aliqui libadion vocant, quoniam secundum\nfontes nascitur, origano simile, angustioribus et longioribus\nfoliis, anguloso caule, palmum alto, fruticosum, flore lychnidis\n, radice tenui et supervacua, suco efficax. ipsa herba\nautumno legitur, sucus e fronde. quidam caules concisos\n\n\n\nmadefaciunt diebus XVIII atque ita exprimunt. hoc centaurium\nnostri fel terrae vocant propter amaritudinem\nsummam, Galli exacum, quoniam omnia mala medicamenta\npotum e corpore exigat per alvum.\nTertia est centauris cognomine triorchis. qui eam\nsecat, rarum est ut non vulneret sese. haec sucum sanguineum\nemittit. Theophrastus defendi eam inpugnarique\ncolligentes tradit a triorche accipitrum genere, unde et\nnomen accepit. inperiti confundunt haec omnia et primo\ngeneri adsignant.\nClymenus a rege herba appellata est, hederae\nfoliis, ramosa, caule inani articulis praecincta, odore gravi\net semine hederae, silvestribus et montuosis nascens.\nquibus morbis pota medeatur, dicemus, sed hic indicandum\nest, dum medeatur, sterilitatem pota etiam viris fieri.\nGraeci plantagini similem esse dixerunt, caule quadrato,\nfolliculis cum semine inter se inplexis veluti polyporum\ncirris. et sucus autem in usu, vi summa in refrigerando.\nGentianam invenit Gentius rex Illyriorum, ubique\nnascentem, Illyrico tamen praestantissimam, folio fraxini,\nsed magnitudine lactucae, caule tenero, pollicis crassitudine\n, cavo et inani, ex intervallis foliato, III aliquando\ncubitorum, radice lenta, subnigra, sine odore, aquosis\nmontibus subalpinis plurima. usus in radice et suco.\n\n\n\nradicis natura est excalfactoria, sed praegnantibus non\nbibenda.\nInvenit et Lysimachus quae ab eo nomen retinet,\ncelebrata Erasistrato. folia habet salicis viridia, florem\npurpureum, fruticosa ramulis erectis, odore acri. gignitur\nin aquosis. vis eius tanta est, ut iumentis discordantibus\niugo inposita asperitatem cohibeat.\nMulieres quoque hanc gloriam adfectavere, in\nquibus Artemisia uxor Mausoli adoptata herba, quae antea\nparthenis vocabatur. sunt qui ab Artemide Ilithyia cognominatam\nputent, quoniam privatim medeatur feminarum\nmalis. est autem absinthii modo fruticosa, maioribus foliis\npinguibusque. ipsius duo genera: altior latioribus foliis,\naltera tenera tenuioribus et non nisi in maritimis nascens.\nsunt qui in mediterraneis eodem nomine appellent, simplici\ncaule, minimis foliis, floris copiosi, erumpentis cum\nuva maturescit, odore non iniucundo. quam quidam botryn\n, alii ambrosiam vocant, talis in Cappadocia nascitur.\nNymphaea nata traditur nympha zelotypia erga\nHerculem mortua—quare Heracleon vocant aliqui, alii\nrhopalon a radice clavae simili—, ideoque eos, qui biberint\neam XII diebus, coitu genituraque privari. laudatissima in\n\n\n\nOrchomenia et Marathone. Boeoti mallon vocant et semen\nedunt. nascitur in aquosis, foliis magnis in summa aqua\net aliis ex radice, flore lilio simili et, cum defloruit, capite\npapaveris, levi caule. secatur autumno radix nigra,\nin sole siccatur. adversatur ita lieni. est et alia nymphaea\nin Thessalia, amne Penio, radice alba, capite luteo,\nrosae magnitudine.\nInvenit et patrum nostrorum aetate rex Iuba\nquam appellavit Euphorbeam medici sui nomine. frater is\nfuit Musae, a quo divum Augustum conservatum indicavimus\n. iidem fratres instituere a balineis frigida multa\ncorpora adstringere ; antea non erat mos nisi calida tantum\nlavari, sicut apud Homerum etiam invenimus. sed\nIubae volumen quoque extat de ea herba et clarum\npraeconium. invenit eam in monte Atlante, specie thyrsi,\nfoliis acanthinis. vis tanta est, ut e longinquo sucus excipiatur\nincisa conto; subitur excipulis ventriculo haedino.\numor lactis videtur defluens ; siccatus cum coiit, turis\n\n\n\neffigiem habet. qui colligunt, clarius vident. contra serpentes\nmedetur quaculnque parte percussa vertice inciso\net medicamento addito ibi. Gaetuli, qui legunt, taedio\nlacte adulterant, sed discernitur igni; id enim, quod sincerum\nnon est, fastidiendum odorem habet. multum infra\nhunc sucum est qui in Gallia fit ex herba chamelaea, granum\ncocci ferente. fractus hammoniaco similis est, etiam\nlevi gustu os accensum diu detinens et magis ex intervallo\n, donec fauces quoque siccet.\nCelebravit et Themiso medicus vulgarem herbam\nplantaginem tamquam inventor volumine de ea edito.\nduo eius genera: minor angustioribus foliis et nigrioribus\nlinguae pecorum similis, caule anguloso in terrain inclinato\n, in pratis nascens; altera maior, foliis laterum modo\ninclusa, quae quia septena sunt, quidam eam heptapleuron\nvocavere. huius et caulis cubitalis est. et ipsa in umidis\nnascitur, multo efficacior. mira vis in siccando densandoque\ncorpore, cauterii vicem optinens. nulla res aeque\nsistit fluctiones, quas Graeci rheumatismos vocant.\nIungitur huic buglossos, boum linguae similis,\ncui praecipuum, quod in vinum deiecta animi voluptates\nauget et vocatur euphrosynum. iungitur et\n\n\n\ncynoglossos caninam linguam imitata, topiariis operibus\ngratissima. aiunt quae III thyrsos seminis emittat, eius\nradicem potam ex aqua ad tertianas prodesse, quae IIII, ad\nquartanas.—Est et alia similis ei, quae fert lappas minutas\n. eius radix pota ex aqua ranis et serpentibus adversatur\n.\nEst et buphthalmus similis boum oculis, folio\nfeniculi, circa oppida nascens, fruticosa caulibus, qui et\nmanduntur decocti. quidam chalcan vocant. haec cum\ncera steatomata discutit.\nInvenere herbas et universae gentes, Scythia primam\neam, quae Scythice vocatur circa Maeotim nascens,\npraedulcem alias utilissimamque ad ea, quae asthmata vocant\n. magna et ea commendatio, quod in ore eam habentes\nsitim famemque non sentiunt. — Idem praestat\napud eosdem hippace, distincta, quod in equis quoque\neundem effectum habeat, traduntque his duabus herbis\nScythas etiam in duodenos dies durare in fame sitique.\nIschaemonem Thracia invenit, qua ferunt sanguinem\nsisti non aperta modo vena, sed etiam praecisa.\nserpit in terra, milio similis, foliis asperis et lanuginosis.\nfarcitur in nares, quae in Italia nascitur, et ciet sanguinem\n, eadem adalligata sistit.\nVettones in Hispania earn, quae Vettonica dicitur\nin Gallia, in Italia autem serratula, a Graecis cestros aut\npsychrotrophon, ante cunctas laudatissima. exit anguloso\ncaule cubitorum II, a radice spargens folia fere lapathi,\nserrata, semine purpureo. folia siccantur in farinam plurimos\nad usus. fit vinum ex ea et acetum stomaacho et\nclaritati oculorum, tantumque gloriae habet, ut domus, in\nqua sata sit, tuta existimetur a piaculis omnibus.\nIn eadem Hispania inventa est Cantabrica per\ndivi Augusti tempora a Cantabris reperta. nascitur ubique\ncaule iunceo, pedali, in quo sunt flosculi oblongi veluti\ncalathi, in his semen perquam minutum. nec alias defuere\nHispaniae herbis exquirendis, ut in quibus etiam nunc\nhodie in more sit laetiore convictu potionem e centum\nherbis mulso additis credere saluberrimam suavissimamque\n. nec quisquam genera earum iam novit aut multitudinem\n, numerus tamen constat in nomine.\nNostra aetas meminit herbam in Marsis repertam.\nnascitur et in Aequicolis circa vicum Nervesiae ; vocatur\nconsiligo. prodest, ut demonstrabimus suo loco, deploratis\nin phthisi.\nInvenit nuper et Servilius Democrates e\nprimis medentium quam appellavit Hiberida, quamquam\nficto nomini inventione eius adsignata carmine. nascitur\nmaxime circa vetera monumenta parietinasque et inculta\nitinerum; floret semper, folio nasturci, caule cubitali, semine\nvix ut aspici possit. radici odor nasturci. usus\naestate efficacior et recenti tantum; tunditur difficulter.\ncoxendicibus et articulis omnibus cum axungia modica utilissima\n, viris plurimum quaternis horis, feminis minus\ndimidio adalligata, ut deinde in balineis descendatur in\ncalidam et postea oleo ac vino perunguatur corpus, diebusque\nvicenis interpositis idem fiat, si qua admonitio doloris\nsupersit. hoc modo rheumatismos omnes sanat occultos\n. inponitur non in ipsa inflammatione, sed inminuta.\nAnimalia quoque invenere herbas, in primisque\nchelidoniam. hac enim hirundines oculis pullorum in nido\n... restituuntque visum, ut quidam volunt, etiam erutis\n\n\n\noculis. genera eius duo: maior fruticosa, folio pastinacae\nerraticae ampliore, ipsa altitudine II cubitorum, colos albicans\n, flos luteus; minori folia hederae rotundiora, minus\ncandida. sucus croci, mordax, semen papaveris. florent\nadventu hirundinum, discessu marcescunt. sucus florentibus\nexprimitur et in aereo vase cum melle Attico leniter\ncinere ferventi decoquitur, singulari remedio contra caligines\noculorum. utuntur et per se suco et in collyriis,\nquae chelidonia appellantur ab ea.\nInveniunt et canes qua fastidium vincunt eamque\nin nostro conspectu mandunt, sed ita, ut numquam intellegatur\n, quae sit; etenim depasta cernitur. notata est\nhaec animalis eius malignitas in alia herba maior. percussus\nenim a serpente mederi sibi quadam dicitur, sed\nillam homine spectante non decerpit.\nSimplicius cervae monstravere elaphoboscon, de\nqua diximus, item helxinen a partu dictam, ostendere,\nut indicavimus, dictamnum vulneratae pastu statim\ntelis decidentibus. non est alibi quam in Creta, ramis\npraetenue, puleio simile, fervens et acre gustu. foliis\ntantum utuntur; flos nullus aut semen aut caulis, radix\n\n\n\ntenuis ac supervacua. et in Creta autem non spatiose\nnascitur mireque capris expetitur. pro eo est pseudodictamnum\nmultis in terris nascens, folio simile, ramulis\nminoribus, a quibusdam chondris vocatum. minoris effectus\nstatim intellegitur; dictamnum enim minima potione accendit\nos. qui legere eas, in ferula aut harundine condunt\npraeligantque, ne potentia evanescat. sunt qui dicant\nutramque nasci multifariam, sed deteriores in agris pinguibus,\nveram quidem dictamnum non nisi in asperis. est et\ntertium genus dictamnum vocatum, sed neque facie neque\neffectu simile, folio sisymbri, ramis maioribus, praecedente\npersuasione illa, quicquid in Creta nascatur, infinito praestare\nceteris eiusdem generis alibi genitis, proxime quod\nin Parnaso. alioqui herbiferum esse et Pelium montem\nin Thessalia et Telethrium in Euboea et totam Arcadiam\nac Laconicam tradunt, Arcades quidem non medicaminibus\nuti, sed lacte circa ver, quoniam tum maxime sucis herbae\nturgeant medicenturque ubera pascuis. bibunt autem vaccinum\n, quoniam boves omnivori fere sunt in herbis. potentia\nearum per quadripedes etiamnum duobus claris\nexemplis manifesta fit. circa Abderam et limitem, qui\nDiomedis vocatur, equi pasti inflammantur rabie, circa\nPotnias vero et asini.\nInter nobilissimas aristolochiae nomen dedisse\ngravidae videntur, quoniam essetἀρίστη λεχούσαις. nostri\nmalum terrae vocant et quattuor genera eius servant:\nunum tuberibus radicis rotundis, foliis inter malvam et\nhederam, nigrioribus mollioribusque, alterum masculae, radice\nlonga, IIII digitorum longitudine, baculi crassitudine,\ntertium longissimae, tenuitate vitis novellae, cuius sit praecipua\nvis, quae et clematitis vocatur, ab aliis Cretica.\nomnes colore buxeo, caulibus parvis, flore purpureo. ferunt\nbaculas parvas, ut cappari. valent radice tantum. est et\nquae plistolochia vocatur, quarti generis, tenuior quam\nproxime dicta, densis radicis capillamentis, iunci plenioris\ncrassitudine. hanc quidem polyrrhizon cognominant. odor\nomnium medicatus, sed oblongae radici tenuiorique gratior\n; carnosi enim est corticis, unguentis quoque nardinis\nconveniens. nascuntur pinguibus locis et campestribus.\neffodere eas messibus tempestivum; indesquamato terreno\nservantur. maxime tamen laudatur Pontica et in quocumque\ngenere ponderosissima quaeque, medicinis aptior\nrotunda, contra serpentes oblonga, in summa tamen gloria\nest ea, si modo a conceptu admota vulvis in carne bubula\nmares figurat, ut traditur. piscatores Campaniae radicem\neam, quae rotunda est, venenum terrae vocant, coramque\n\n\n\nnobis contusam mixta calce in mare sparsere. advolant\npisces cupiditate mira statimque exanimati fluitant. quae\npolyrrhizos cognominatur convulsis, contusis, ex alto praecipitatis\nradice pota ex aqua utilissima esse traditur, semine\npleuriticis et nervis, confirmare, excalfacere, eadem\nsatyrion esse.\nVerum et effectus ususque dicendi sunt ordiendumque\nmalorum omnium pessimo est, serpentium ictu.\nmedentur ergo Britannica herba, panacis omnium generum\nradix e vino, Chironii et flos et semen potum inlitumve\nex vino et oleo, privatim quae cunila bubula appellatur,\nPolemonia vel Philetaeris radicis drachmis IIII in mero,\nTeucria, sideritis, scordotis ex vino, privatim ad angues,\npota et inlita sive suco sive folio sive decocto, centaurii\nmaioris radix drachma in vini albi cyathis III, Gentiana\npraecipue adversus angues II drachmis cum pipere et ruta\nin vini cyathis VI, sive viridis sive sicca. et Lysimachiae\nodorem fugiunt. datur ex vino percussis chelidonia; morsibus\ninponitur Vettonica praecipue, cui vis tanta perhibetur\n, ut inclusae circulo eius serpentes ipsae sese interimant\nflagellando. datur ad ictus semen eius denarii pondere\n\n\n\ncum III cyathis vini vel farina drachmis III sextario aquae\n—farina etinponitur —, Cantabrica, dictamnum, aristolochia\nradicis drachma in vini hemina, sed saepius bibenda.\nprodest et inlita ex aceto; similiter plistolochia, quin omnino\nsuspensa supra focum fugat e domibus serpentes;\nargemonia quoque radicis denarii pondere in vini\ncyathis III poto. plura de ea convenit dici ceterisque,\nqua primum nominabuntur, in eo autem genere medendi\nprimum nominari quamque, in quo maxime valebit. folia\nhabet qualia anemone, divisa apii modo, caput in cauliculo\npapaveris silvestris, item radicem, sucum croci colore\nacrem et acutum. nascitur in arvis. apud nos tria genera\neius faciunt et id demum probant, cuius radix tus\nredoleat.\nAgaricum ut fungus nascitur in arboribus circa\nBosporum colore candido; dantur oboli III contriti cum\nbinis cyathis aceti mulsi. id, quod in Gallia nascitur,\ninfirmius habetur. praeterea mas spissior amariorque —\nhic et capitis dolores facit—, femina solutior. initio\ngustus dulcis mox in amaritudinem transit.\nEchios utriusque generis puleio similis, foliis\ncoronat; datur drachmis II ex vini cyathis IIII. item altera,\nquae lanugine distinguitur spinosa, cui et capitula viperae\nsimilia sunt; haec ex vino et aceto. quidam echion personatam\nvocant, cuius folio nullum est latius, grandes\nlappas ferentem; huius radicem decoctam ex aceto dant\npotui.—Hyoscyamum contusum cum foliis ex vino datur\npeculiariter contra aspidas.\nNulla tamen Romanae nobilitatis plus habet quam\nhiera botane. aliqui aristereon, nostri verbenacam vocant.\nhaec est quam legatos ferre ad hostes indicavimus; hac\nlovis mensa verritur, domus purgantur lustranturque. genera\neius duo : foliosa, quam feminam putant, mas rarioribus\nfoliis. ramuli utriusque plures, tenues, cubitales,\nangulosi, folia minora quam quercus angustioraque, divisuris\nmaioribus, flos glaucus, radix longa, tenuis. nascitur\nubique in planis aquosis. quidam non distingunt et unum\nomnino genus faciunt, quoniam utraque eosdem effectus\nhabeat. utraque sortiuntur Galli et praecinunt responsa,\nsed Magi utique circa hanc insaniunt: hac perunctos inpetrare\nquae velint, febres abigere, amicitias conciliare\nnullique non morbo mederi. colligi debere circa canis\nortum ita, ne luna aut sol conspiciat, favis ante et melle\nterrae ad piamentum datis; circumscriptam ferro effodi\n\n\n\nsinistra manu et in sublime tolli; siccari in umbra separatim\nfolia, caulem, radicem. aiunt, si aqua spargatur triclinium\n, in qua maduerit, laetiores convictus fieri. adversus\nserpentes conteritur ex vino.\nEst similis verbasco herba, quae saepe fallit pro\nea capta, foliis minus candidis, cauliculis pluribus, flore\nluteo. haec abiecta blattas in se contrahit ideoque Romae\nblattaria vocatur.\nMolemonium sucum lacteum emittit concrescentem\ncummis modo, umidis locis. datur denarii pondus in vino.\nQuinquefolium nulli ignotum est, cum etiam fraga\ngignendo commendetur ; Graeci pentapetes aut pentaphyllon\naut chamaezelon vocant. cum effoditur, rubram habet radicem\n; haec inarescens nigrescit et angulosa fit. nomen\na numero foliorum. et ipsa herba incipit et desinit cum\nvite. adhibetur et purgandis domibus.\nAdversus serpentes bibitur et eius radix, quae\nsparganion vocatur, ex vino albo.\nDauci genera quattuor fecit Petronius Diodotus\n, quae persequi nihil attinet, cum sint differentiae\nduae, probatissimi in Creta, mox in Achaia et ubicumque\nin siccis nati, feniculi similitudiue, candidioribus foliis et\nminoribus hirsutisque, caule pedali recto , radice suavissimi\n\n\n\ngustus et odoris. hoc in saxosis nascitur meridianis; reliqua\ngenera ubique nascuntur terrenis collibus limitibusque\n, nec nisi pingui solo ..... foliis coriandri, caule\ncubitali, capitibus rotundis, saepe pluribus quam ternis,\nradice lignosa et, cum inaruit, supervacua. semen huius\ncumino simile, prioris milio, album, acre, odoratum omnibus\net fervens. secundum priore vehementius est ideoque\nparce sumi debet. si iam maxime tertium genus facere\nlibeat, est simile staphylino, quod pastinacam erraticam\nappellant, semine oblongo, radice dulci. omnia haec et\nhieme et aestate sunt intacta quadripedi nisi post abortus.\nex allis usus seminis, ex Cretico radicis et magis ad serpentes\n. bibitur e vino drachma una, datur et quadripedibus\npercussis.\nTherionarca alia quam magica et in nostro orbe\nnascitur, fruticosa, foliis subviridibus, flore roseo. serpentes\nnecat. cuicumque admota ferae et haec torporem\nadfert.\nPersollata, quam nemo ignorat, Graeci arcion vocant\n, folia habet maiora etiam cucurbitis et hirsutiora\nnigrioraque et crassiora, radicem albam et grandem. haec\nex vino bibitur denariorum II pondere; item cyclamini\n\n\n\nradix contra serpentes omnes. folia habet minora\nquam hedera nigrioraque et tenuiora, sine angulis, in\nquibus albicant maculae, caule exiguo, inani, floribus purpureis\n, radice lata, ut rapum videri possit, cortice nigro.\nnascitur in umbrosis. a nostris tuber terrae vocatur, in\nomnibus serenda domibus, si verum est, ubi sata sit, nihil\nnocere mala medicamenta; amuletum vocant. narrant et\nebrietatem repraesentari addita in vinum. radix et siccata,\nscillae modo concisa reponitur; decoquitur eadem ad crassitudinem\nmellis. suum tamen venenum ei est, traduntque,\nsi praegnans radicem eam transgrediatur, abortum fieri.\nEst et altera cyclaminos cognomine cissanthemos,\ngeniculatis caulibus supervacuis a priore distans, circa arbores\nse volvens, acinis hederae, sed mollibus, flore candido\n, specioso, radice supervacua. acini tantum in usu,\ngustu acres et lenti. siccantur in umbra tusique dividuntur\nin pastillos.\nMihi et tertia cyclaminos demonstrata est cognomine\nchamaecissos, uno omnino folio, radice ramosa, qua\npisces necabantur.\nSed inter prima celebratur peucedanum, laudatissima\nin Arcadia, mox Samothrace. caulis ei tenuis,\nlongus, feniculo similis, iuxta terram foliosus, radice nigra,\ncrassa, gravi odore, sucosa. gignitur in montibus opacis,\nfoditur exitu autumni. placent tenerrimae et altissimae\n\n\n\nradices. hae conciduntur in quaternos digitos osseis cultellis\nfunduntque sucum in umbra, capite prius et naribus\nrosaceo perunctis, ne vertigo sentiatur. et alius sucus\ninvenitur caulibus adhaerens; incisi quoque manant. probatur\ncrassitudine mellea, colore rufo, odore suaviter gravi,\nfervens gustu. hic in usu et radix et decoctum eius plurimis\nmedicamentis, suco tamen efficacissimo, qui resolvitur\namaris amygdalis aut ruta contra serpentes bibiturque\net ex oleo perunctos tuetur. —\nEbuli quoque,\nquam nemo ignorat, fumo fugantur serpentes.\nPrivatim adversatur scorpionibus polemoniae radix\n, vel adalligata tantum, item phalangio ac ceteris minoribus\nvenenatis, scorpionibus aristolochia, agaricum obolis\nIIII in vini mixti cyathis totidem, verbenaca et phalangio\ncum vino aut posca, item quinquefolium, daucum.\nVerbascum Graeci phlomon vocant. genera habet\nprima duo: album, in quo mas intellegitur, alterum nigrum,\nin quo femina. tertium genus non nisi in silvis invenitur.\nsunt folia brassicae latiora, pilosa, caulis erectus, cubitali\namplior. semen nigrum inutile, radix una, crassitudine\ndigiti. nascuntur in campestribus. silvestri folia elelisphaci\n, alta, ramis lignosis. sunt et phlomides duae\n\n\n\nhirsutae, rotundis foliis, humiles. tertia lychnitis vocatur,\nab allis thryallis, foliis ternis aut cum plurimum quaternis\n, crassis pinguibusque, ad lucernarum lumina aptis.\naiunt in foliis eius, quam feminam diximus, ficus omnino\nnon putrescere. distingui genera haec paene supervacuum\nest, cum sint omnia eiusdem effectus. contra scorpiones\nbibitur radix cum ruta ex aqua, magna amaritudine, sed\neffectu pari.\nThelyphonon herba ab alis scorpion vocatur\npropter similitudinem radicis. cuius tactu moriuntur scorpiones\n; itaque contra eorum ictus bibitur. scorpionem\nmortuum si quis helleboro candido linat, revivescere aiunt.\nthelyphonon omnem quadripedem necat inposita verendis\nradice, folio quidem intra eundem diem. quod est simile\ncyclamino, ipsa geniculata. nascitur in opacis.—Scorpionibus\nadversatur et Vettonicae sucus ac plantaginis.\nSunt et ranis venena, rubetis maxime, vidimusque\nPsyllos in certamen e patinis candefactis admittentes,\nociore etiam quam aspidum pernicie. auxiliatur phrynion\nin vino pota. aliqui neurada appellant, alii poterion,\n\n\n\nfloribus parvis, radicibus multis, nervosis, bene olentibus.\nitem alcima, quam alii damasonion, alii lyron appellant.\nfolia erant plantaginis, nisi angustiora essent et magis laciniosa\nconvexaque in terrain, alias etiam venosa similiter,\ncaule simplici, tenui, cubitali, capite thyrsi, radicibus densis,\ntenuibus ut veratri nigri, acribus, odoratis, pinguibus.\nnascitur in aquosis. alterum genus eiusdem in silvis,\nnigrius, maioribus foliis. in usu radices utriusque adversus\nranas et lepores marinos drachmae pondere in vini\npotu. lepori marino adversatur et cyclaminos. veneni vim\ncanis quoque rabidi morsus habent, contra quos erit cynorrhodum\n, de quo diximus; plantago et ad omnes bestiarum\nmorsus pota atque inlita, Vettonica ex mero vetere.\nPeristereos vocatur caule alto, foliato, cacumine\nin alios caules se spargens, columbis admodum familiaris,\nunde et nomen. hanc habentes negant latrari a canibus.\nProxima ab his malis venena sunt, quae sibimet\nipsi homines excogitant. contra haec omnia magicasque\nartes erit primum illud Homericum moly, dein Mithridatia\nac scordotis. et centaurium potu omnia mala medicamenta\n\n\n\nexigit per alvum, Vettonicae semen in mulso aut passo\nvel farina drachma in vini veteris cyathis IIII; vomere\ncogendi atque iterum bibere. iis, qui cotidie gustent earn,\nnulla nocitura mala medicamenta tradunt. poto veneno\naristolochia subvenit eadem mensura qua contra serpentes,\nquinquefolii sucus, agaricum, postquam vomuerint, denarii\npondere ex aquae mulsae cyathis III.\nAntirrinum vocatur sive anarrinon lychnis agria,\nsimile lino, radice nulla flore hyacinthi, seine vituli narium\n. et hoc perunctos venustiores fieri nec ullo malo\nmedicamento laedi posse vel si quis in bracchiali habeat,\narbitrantur Magi. similiter ea, quam eupliam vocant,\ntraduntque ea perunctos commendatioris esse famae. Artemisiam\nquoque secum habentibus negant nocere mala medicamenta\naut bestiam ullam, ne solem quidem; bibitur et\nhaec ex vino.—Adversus opium alcima privatim potens\ntraditur, pota ut adversus ranas.\nPericarpum bulbi genus est. duae eius species:\n\n\n\ncortice rubro, alterum nigro, papaveri simile, sed vis maior\nquam priori, utrique autem in excalfaciendo. ideo contra\ncicutam datur, contra quam et tus et panaces, Chironium\npraecipue; hoc et contra fungos.\nVerum et generatim membratimque singulis\ncorporum morbis remedia subtexemus orsi a capite.\nAlopecias emendat nymphaeaeHeracliae radix, sive\nuna.... trita inlinantur. polythrix distat a callitriche,\nquod iuncos albos habet et folia plura maioraque, frutice\nquoque maior est. defluentem capillum confirmant et densant\n. item lingulaca, circa fontes nascens, cuius radix\n[admixta] combusta teritur cum adipe suis nigrae; id quoque\nexcipitur, ut eius suis, quae numquam pepererit ; sol\ndeinde plurimum confert inlitae. similis usus est cyclamini\nradicis.—Porriginem veratri radix tollit in oleo decocta\nvel in aqua. —Capitis dolori medetur panacis omnium\ngenerum radix in oleo contrita, aristolochia, hiberis adalligata\nhora vel diutius, si pati possit, comitante balinei\n\nusu. medetur et daucum. purgat autem cyclaminos cum\nmelle in nares addita et ulcera capitis sanat inlita. medetur\net peristereos.\nCacalia sive leontice vocatur, semen margaritis\nminutis simile, dependens inter folia grandia, in montibus\nfere. huius grana xv in oleo macerantur, atque ita adverso\ncapillo caput inungitur.\nFit et ex callitriche sternumentum. folia sunt\nlenticulae, caules iunci tenuissimi, radice minima. nascitur\nopacis et umidis, gustatu fervens.\nHysopum in oleo contritum phthiriasi resistit et\nprurigini in capite. est autem optimum Cilicium e Tauro\nmonte, dein Pamphylium ac Zmyrnaeum. stomacho contrarium\n, purgat cum fico sumptum per inferna, cum melle\nvomitionibus. putant et serpentitum ictibus adversari, tritum\ncum melle et sale et cumino.\nLonchitis non, ut plerique existimaverunt, eadem\nest quae xiphion aut phasganion, quamquam cuspidi similis\nsemine; habet enim folia porri, rubentia ad radicem et\nplura quam in caule, capitula personis comicis similia,\n\n\n\nparvam exserentibus linguam radicibus praelongis. nascitur\nin sitientibus, e diverso xiphion et phasganion in\numidis. cum primum exit, gladii praebet speciem, caule\nII cubitorum, radice ad nucis abellanae figuram fimbriata,\nquam effodi ante messes oportet, siccari in umbra. superior\npars eius cum ture trita, aequo pondere admixto vino,\nossa fracta capite extrahit aut quicquid in corpore suppuret\nvel si calcata sint ossa serpentis ; eadem contra venena\nefficax. —Caput in dolore veratro in oleo vel rosaceo\ndecocto tritoque ungui convenit, peucedano ex oleo\nvel rosaceo et aceto. tepidum hoc prodest et doloribus,\nqui plerumque ex dimidia parte capitis sentiuntur, et vertigini\n. perungunt et radice eius sudoris causa eliciendi,\nquoniam caustica vis ei est.\nPsyllion alii cynoides, alii crystallion, alii Sice-\nlicon, alii cynomyiam appellant, radice tenui, supervacua,\nsarmentosum, fabae granis in cacuminibus, foliis canino\ncapiti non dissimilibus, seine autem pulici, unde et no-\n>men. hoc in bacis, ipsa herba in vineis invenitur. vis ad\nrefrigerandum et discutiendum ingens. semen in usu,\nfronti inponitur in dolore et temporibus ex aceto et rosaceo\naut posca; ad cetera inlinitur. acetabuli mensura\n\n\n\nsextarium aquae densat ac contrahit ; tunc terere oportet\net crassitudinem inlinere cuicumque dolori et collection\ninflammationique.—Vulneribus capitis medetur aristolochia\n, fracta extrahens ossa et in alia quidem parte corporis\n, sed maxime capite; similiter plistolochia.—Thryseli\nnum est non dissimile apio; huius radix commanducata\npurgat capitis pituitas.\nOculorum aciem centaurio maiore putant adiuvari\n, si addita aqua foveantur, suco vero minoris cum\nnelle culices, nubeculas, obscuritates discuti, cicatrices extenuari\n, albugines quidem etiam iumentorum sideritide.\nnam chelidonia supra dictis omnibus mire medetur. panacis\nradicem cum polenta epiphoris inponunt. hyoscyami\nsemen et bibunt obolo, tantundem meconii adicientes vinumque\n, ad epiphoras inhibendas. inungunt et Gentianae\nsuco, quem collyriis quoque acrioribus pro meconio miscent.\nfacit claritatem et Euphorbeum inunctis. instillatur plantaginis\nsucus lippitudini. caligines aristolochia discutit\nHiberis adalligata capiti, quinquefolium. epiphoras et si\nqua in oculis vitia sunt emendat verbascum. epiphoris\n\n\n\ninponitur peristereos ex rosaceo vel aceto. ad hypochysis\net caliginem cyclamini pastillos diluunt, peucedani sucum\nut diximus, ad claritatem et caligines cum meconio et rosaceo.\npsyllion inlitum fronti epiphoras suspendit.\nAnagallida aliqui acoron vocant. duo genera\neius: mas flore phoeniceo, femina caeruleo, non altiores\npalmo, frutice tenero, foiis pusillis, rotundis, in terra\niacentibus. nascuntur in hortis et aquosis. prior floret\ncaerulea. utriusque sucus oculorum caliginem discutit cum\nmelle et ex ictu cruorem et argema rubens, magis cum\nAttico melle inunctis. pupillas dilatat, et ideo hae inunguntur\nante quibus paracentesis fit. iumentorum quoque\noculis medentur. sucus caput purgat per nares infusus\nita, ut deinde vino colluatur. bibitur et contra angues suci\ndrachma in vino. mirum quod feminam pecora vitant aut\nsi decepta similitudine —flore enim tantum distant—\ndegustavere, statim eam. quae asyla appellatur, in remedi\num quaerunt. a nostris felis oculus vocatur. praecipiunt\naliqui effossuris ante solis ortumn, priusquam quicquam\naliud loquantur, salutare eam, sublatam exprimere; ita\npraecipuas esse vires. de Euphorbeae suco satis dictum\n\n\n\nest. Iippitdini, si tumor erit, absinthium cum melle tritum,\nitem cum... Vettonicae farina conveniet.\nAegilopas sanat herba eodem nomine, quae in\nhordeo nascitur, tritici folio, semine contrito cum farina\npermixta inpositaque vel suco. exprimitur he e caule\nfoliisque praegnantibus dempta spica et in trimestri farina\ndigeritur in pastillos.\nAntiqui et mandragora utebantur, postea abdicatus\nest in hac curatione. epiphoris, quod certum est,\nmedetur et oculorum dolori radix tusa cum rosaceo et\nvino. nam sucus multis oculorum medicamentis miscetur.\nmandragoran alii Circaeon vocant. duo eius genera: candidus\nqui et mas, niger qui femina existimatur, angustioribus\nquam lactucae foliis, hirsutis et caulibus, radicibus\nbinis ternisve rufulis, intus albis, carnosis tenerisque, is\npaene cubitalibus. ferunt mala abellanarum nucum magnitudine\net iniis semen ceu pirorum. hoc albo alii arsena\n, alii morion, alii hippophlomon vocant. huius folia\nalba, alterius foliis latiora, ut lapathi sativae. effossuri cavent\ncontrarium ventum et III circulis ante gladio circumscribunt\n, postea fodiunt ad occasum spectantes. sucus fit\n\n\n\net e malis et caule deciso cacumine et e radice punctis\naperta aut decocta. utilis haec vel surculo; concisa quoque\nin orbiculos servatur in vino. sucus non ubique invenitur\n, sed, ubi potest, circa vindemias quaeritur. odor\ngravis ei, ut et radicis et mali, gravior ex albo. mala\nmatura in umbra siccantur. sucus ex iis sole densatur,\nitem radicis tusae vel in vino nigro ad tertias decoctae.\nfolia servantur in muria efficacius; salsus rore tantum\nsucus pestis est ; sic quoque noxiae vires gravedinem adferunt\netiam olfactu. quamquam mala in aliquis terris\nmanduntur, nimio tamen odore obmutescunt ignari, potu\nquidem largiore etiam moriuntur. vis somnifica pro viribus\nbibentium; media potio cyathi unius. bibitur et contra\nserpentes et ante sectiones punctionesque, ne sentiantur ;\nob haec satis est aliquis somnum odore quaesisse. bibitur\net pro helleboro II obolis in mulso—efficacius helleborum\n—ad vomitiones et ad bilem nigram extrahendam.\nCicuta quoque venenum est, publica Atheniensium\npoena invisa, ad multa tamen usus non omittendi. semen\nhabet noxium; caulis autem et viridis estur a plerisque\net in patinis. levis hic et geniculatus ut calami,\n\n\n\nnigricans, altior saepe binis cubitis, in cacuminibus ramosus,\nfolia coriandri teneriora, gravia odoratu, semen aneso\ncrassius, radix concava, nullius usus. semini et foliis refrigeratoria\nvis; sic et necat : incipiunt algere ab extremitatibus\ncorporis. remedio est, priusquam ad vitalia pereniat\n, vini natura excalfactoria. sed in vino pota inremediabilis\nexistit. sucus exprimitur foliis floribusque, tum\nenim maxime tempestivus est; melior semine trito expressus\net sole densatus in pastillos. necat sanguinem\nspissando—haec altera vis ei —; ideo sic necatorum\nmaculae in corporibus apparent. ad dissolvenda medicamenta\nutuntur illo pro aqua. fit ex eo et ad refrigerandum\nstomachum malagma. praecipuus tamen est ad\ncohibendas epiphoras aestivas oculorumque dolores sedandos\ncircumlitus ; miscetur collyriis. et alias omnes rheumatismos\ncohibet. folia quoque tumorem omnem doloreinque\net epiphoras sedant. Anaxilaus auctor est mammas a\nvirginitate inlitas semper staturas. quod certum est, lac\npuerperarum mammis inposita extinguit veneremque testibus\ncirca pubertatem inlita. remedia, in quibus bibenda censetur\n, non equidem praeceperim. vis maxima natae Susis\n\nParthorum, mox Laconicae, Creticae, Asiaticae, in Graecia\nvero Megaricae, deinde Atticae.\nCremnos agrios gremias tollit oculorum inpositus,\ntumorem quoque polenta addita.\nNascitur vulgo molybdaena, id est plumbago,\netiam in arvo, folio lapathi, crassa, hispida. hac commanducata\nsi oculus subinde lingatur, plumbum, quod est genus\nvitii, ex oculo tollitur.\nCapnos trunca, quam pedes gallinacios vocant,\nnascens in parietinis et saepibus, ramis tenuissimis sparsisque\n, flore purpureo, viridis suco caliginem discutiti;\nitaque in medicamenta oculorum additur.\nSimilis et nomine et effect, sed alia est capnos\nfruticosa, praetenera, foliis coriandri, cineracei coloris, flore\npurpureo. nascitur in hortis et segetibus hordeaciis. clarittem\nfacit inunctis oculis delacrimationemque ceu fumus,\nunde nomen. eadem evolsas palpebras renasci prohibet.\nAcoron iridis folia habet angustiora tantum et\nlongiore pediculo, radices nigras minusque venosas, cetero\net has similes iridis, gustu acres, odore non ingratas,\nructu faciles. optumae Daspetiacae e Galatia, mox Creticae\n, sed plurimae in Colchide iuxta Phasin amnem et\n\n\n\nubicumque in aquosis. recentibus virus maius quam vetustis\n, Creticae candidiores Ponticis. siccantur, ut iris,\nin umbra digitalibus frustis. nec non inveniuntur qui\noxymyrsinae radicem acoron vocant, ideoque quidam hanc\nacorion vocare malunt. vis ei ad calfaciendum extenuandumque\n, efficax contra suffusiones et caligines oculorum,\nsuco eiusdem poto contra serpentes.\nCotyledon parvula herba est, in cauliculo tenero,\npusillo folio pingui, concavo ut coxendices. nascitur in\nmaritimis petrosisque umidis, radice olivae modo rotunda.\noculis medetur suco. est aliud genus eiusdem sordidis\nfoliis, latioribus densioribusque circa radicem velut oculum\ncingentibus, asperrimi gustus, longiore caule, sed pergracili\n. usus ad eadem quae sativi aizoi.\nDuo genera eius : maius in fictilibus vasculis\nseritur, quod aliqui bupihthalmon appellant, alii zoophthalmon\n, alii stergethron, quia amatoriis conveniat, alii hypo-\ngeson, quoniam in subgrundiis fere nascitur ; sunt qui ambrosiam\npotius vocant et qui amerimnon, Italia sedum\n\nmagnum aut oculum aut digitillum. alterum minusculum,\nquod erithales vocant, alii trithales, quia ter floreat, alii\nerysithales, aliqui isoētes, Italia sedum, sed aeqne aizoum\nutrumque, quoniam vireat semper. maius et cubiti altitudinem\nexcedit, crassitudine plus quam pollicari. folia\nin cacumine linguae similia, carnosa, pinguia, larga suco,\nlatitudine pollicari, alia in terrain convexa, alia stantia ita,\nut ambitu effigiem imitentur oculi. quod minus est, in\nmuris parietinisque et tegulis nascitur, fruticosum a radice\net foliosum usque ad cacumen, foliis angustis, mucronatis,\nsucosis, palmum alto caule. radix inutilis.\nHuic similis est quam Graeci andrachnen agrian\nvocant, Italia inlecebram, pusillis latioribus foliis et breviore\ncacumine. nascitur in petris et colligitur cibi causa.\nOmnium harum vis eadem, refrigerare et adstringere.\nmedentur epiphoris folia inposita vel sucus inunctis, purgat\n\nenim ulcera oculorum expletque et ad cicatricem perducit\npalpebras deglutinat. eaedem capitis doloribus medentur\nsuco vel folio temporibus inlitis, adversantur phalangiorum\nictibus, aconito vero maius aizoum praecipue. a scorpionibus\nquoque habentem id feriri negant.\nMedentur et aurium dolori, item sucus hyoscyami modicus\n, item Achilleae et centaurii minoris et plantaginis,\npeucedani cum rosaceo et meconio, acori sucus cum rosa\n—omnis autem strigili calefactus infunditur—, cotyledon\netiam purulentis cum medulla cervina calefacta, ebuli radicis\ntritae sucus linteo colatus, mox in sole densatus et,\ncum opus sit, rosaceo dilutus et calefactus.\nParotidas verbenaca, item plantago sanat, item sideritis\ncum axungia vetere.\nNarium ozaenas emendat aristolochia cum cypero.\nDentibus remedio sunt panacis radix commanducata\n, praecipue Chironiae, item sucus collutis, radix\nhyoscyami ex aceto manducata, item Polemoniae. commanducatur\net plantaginis radix, aut colluuntur in aceto decoctae\nsuco; et folia esse utile, vel si sanguine gingivae\nputrescant; [vel ] semen eiusdem apostemata et collectiones\n\n\n\ngingivarum sanat. et aristolochia gingivas dentesque confirmat\n, verbenaca cum radice commanducata et decoctae\nex vino aut aceto sucus colltus, item quinquefolii radicis\ndecoctae ad tertias in vino aut aceto. prius quam decoquatur\n, aqua marina aut salsa lavatur ; decoctum diu\ntenendum in ore. quidam cinere quinqlefolii fricare malunt.\net verbasci radix decoquitur in vino ad colluendos dentes,\net hysopo colluuntur et peucedani suco cum meconio vel\nradicum anagallidis, magis feminae, suco ab altera nare,\nquam doleat, infuso.\nErigeron a nostris vocatur senecio. hanc si\nferro circumscriptam effodiat aliquis tangatque ea dentem\net alternis ter despuat ac reponat in eundem locum ita,\nut vivat herba, aiunt dentem eum postea non doliturum.\nherba est trixaginis specie et mollitia, cauliculis subrubicundis\n. nascitur in tegulis et in muris. nomen hoc Graeci\ndederunt, quia vere canescit. caput eius numerose dividitur\nlanugine, qualis est spinae, inter divisuras exeunte;\nquare Callimachus eam acanthida appellavit, alii pappum.\nnec deinde Graecis de ea constat. alii erucae foliis esse\ndixerunt, alii roboris—at minora multo—, radice alii\nsupervacua, alii nervis utili, alii potu strangulante. e diverso\nquidam regio morbo cum vino dederunt et contra omnia\n\n\n\nvesicae vitia, item cordis et iocineris. extrahere renibus\nharenam dixere. ischiadicis drachmam cum oxymelite ab\nambulatione propinavere, torminibus quoque et in passo\nutilissimam, praecordiis etiam cibo ex aceto eam praedicantes\nserentesque in hortis. nec defuere qui et alterum\ngenus facerent nec quale esset demonstrarent, contra serpentes\nin aqua bibendam edendamque comitialibus dantes.\nnos eam Romanis experimentis per usus digeremus. lanugo\neius cum croco et exiguo aquae frigidae trita inlinitur epiphoris\n, tosta cum mica salis strumis.\nEphemeron folia habet iilii, sed minora, caulem\nparem, florem caeruleum, semen supervacuum, radicem\nunam digitali crassitudine, dentibus praecipuam concisam\nin aceto decoctamque, ut tepido colluantur. et ipsa etiam\nradix sistit; cavis, exesis inprimitur. chelidoniae radix ex\naceto trita continetur ore, erosis veratrum nigrum inprimitur\n, mobiles utrolibet decocto in aceto firmantur.\nLabrum Venerium vocant in flumine nascentem.\nest ei vermiculus, qui circa dentes fricatur aut cavis dentium\ncera includitur. cavendum ne vulsa herba terram tangat.\nRanunculum vocamus quam Graeci batrachion.\n\n\n\ngenera eius IIII: unum pinguioribus quam coriandri fohis\net ad latitudinem malvae accedentibus, colore livido, caule\nalto, gracili et radice alba. nascitur in limitibus umidis\net opacis. alterun foliosius, pluribus foliorum incisuris,\naltius caulibus. tertium minimum est, gravi odore, flore\naureo. quartum simile huic, flore lacteo. omnibus vis\ncaustica, si cruda folia inponantur, pusulasque ut ignis\nfaciunt. ideo ad lepras et psorasiis utuntur et ad tollenda\nstigmata, causticisque omnibus miscent. alopeciis\ninponunt celeriter removentes. radix in dolore commanducata\ndiutius rumpit dentes; eadem sicca concisa sternumentum\nest. nostri herbarii strumum eam vocant, quoniam\nmedetur strumis et panis parte in fumo suspensa,\ncreduntque ea rursus sata rebellare quae curaverint vitia,\nin quo scelere et plantagine utuntur. oris ulcera intus\nsucus plantaginis emendat et folia radicesque commanducatae\n, vel si rheumatismo laboret os, ulcera faetoremque\nquinquefolium, ulcera psyllium.\nConposita quoque contra faetores, vel maxime\npudendum vitium, trademus. ergo folia myrti et lentisci\npari pondere, gallae Syriacae dimidium pondus simul\nterere et vino vetusto sparsa mandere matutino ex usu\n\nest, vel hederae bacas cum casia et murra pari pondere\nex vino. naribus utilissimum est dracontii semen contritum\nex melle, etiam si carcinomata in iis sint. suggillata\nhysopo emendantur, stigmata in facie mandragoras\ninlitus delet.\nSensit facies hominum et novos omnique aevo\npriore incognitos non Italiae modo, verum etiam universae\nprope Europae morbos, tune quoque non tota Italia nec\nper Illyricum Galliasve aut Hispanias magno opere vagatos\naut alibi quam Romae circaque, sine dolore quidem illos\nac sine pernicie vitae, sed tanta foeditate, ut quaecumque\nmors praeferenda esset.\nGravissimum ex iis lichenas appellavere Graeco\nnomine, Latine, quoniam a mento fere oriebatur, ioculari\nprimum lascivia, ut est procax multorum natura in alienis\nmiseriis, mox et usurpato vocabulo mentagram, occupantem\nmultis et latis totos utique voltus, oculis tantum inmunibus,\n\n\n\ndescendentem vero et in colla pectusque ac manus foedo\ncutis furfure.\nNon fuerat haec lues apud maiores patresque nostros\net primum Ti. Claudi Caesaris principatu medio inrepsit\nin Italiam quodam Perusino equite Romano, quaestorio\nscriba, cum in Asia adparuisset, inde contagionem\neius inportante. nec sensere id malum feminae aut servitia\nplebesque humilis aut media, sed proceres veloci\ntransitu osculi maxime, foediore multorum, qui perpeti\nmedicinam toleraverant, cicatrice quam morbo. causticis\nnamque curabatur, ni usque in ossa corpus exustum esset,\nrebellante taedio. adveneruntque ex Aegypto, genetrice\ntalium vitiorum, medici hanc solam operam adferentes\nmagna sua praeda, siquidem certum est Manilium Cornutum\ne praetoriis legatum Aquitanicae provinciae HS CC\nelocasse in eo morbo curandum sese. accidit quoque saepius\n, ut nova contra genera morborum gregatim sentirentur\n. quo mirabilius quid potest reperiri ? aliqua gigni\nrepente vitia terrarum in parte certa membrisque hominum\ncertis vel aetatibus aut etiam fortunis, tanquam malo\neligente, haec in pueris grassari, illa in adultis, haec proceres\nsentire, illa pauperes!\nL. Paullo Q. Marcio censoribus primum in Italia\ncarbunculum evenisse annalibus notatum est, peculiare\nNarbonensis provinciae malum, quo duo consulates obiere\n\ncondentibus haec nobis eodem anno, lulius Rufus atque\nLaecanius Bassus, ille medicorum inscitia sectus, hic vero\npollici laevae manus evulso acu ab semet ipso tam parvo,\nut vix cerni posset. nascitur in occultissimis corporum\npartibus et plerumque sub lingua duritia rubens vari\nmodo, sed capite nigricans, alias livida, in corpus intendens\nneque intumescens, sine dolore, sine pruritu, sine alio\nquam somni indicio, quo gravatos in triduo aufert, aliquando\net horrorem adferens circaque pusulas parvas, rarius\nfebrem, stomachum faucesque ut invasit, ocissime\nexanimans.\nDiximus elephantiasim ante Pompei Magni aetatem\nnon accidisse in Italia, et ipsam a facie saepius incipientem,\nin nare prima veluti lenticula, mox increscente\nper totum corpus, maculosa variis coloribus et inaequali\ncute, alibi crassa, alibi tenui, dura, alibi ceu scabie aspera,\nad postremum vero nigrescente et ad ossa carnes adprimente\n, intumescentibus digitis in pedibus manibusque.\nAegypti peculiare hoc malum et, cum in reges incidisset,\npopulis funebre, quippe in balineis solia temperabantur\nhumano sanguine ad medicinam eam. et hic quidem morbus\n\n\n\nceleriter in Italia restinctus est, sicut et ille, quem\ngemursam appellavere prisci inter digitos pedum nascente\nm, etiam nomine oblitterato.\nId ipsum mirabile, alios desinere in nobis, alios\ndurare, sicuti colum. Ti. Caesaris principatu inrepsit id\nmalum, nec quisquam id prior imperatore ipso sensit,\nmagna civitatis ambage, cum in edicto eius excusantis\nvaletudinem legeret nomen incognitum. quid hoc esse dicamus\naut quas deorura iras? parum enim erant homini\ncerta morborum genera, cum supra trecenta essent, nisi\netiam nova timerentur! neque ipsi autem homines pauciora\nsibi opera sua negotia inportant.\nHaec apud priscos erant quae memoramus remedia,\nmedicinam ipsa quodammodo rerum natura faciente, et\ndiu fuere.\nHippocratis certe, qui primus medendi\npraecepta clarissime condidit, referta herbarum mentione\ninvenimus volumina, nec minus Diocli Carysti, qui secundus\naetate famaque extitit, item Praxagorae et Chrysippi\nac deinde Erasistrati Cei, Herophilo quidem,\nquamquam subtilioris sectae conditori, ante omnis celebratam\nrationem, iam paulatim, usu efficacissimo rerum\nomnium magistro, peculiariter utique medicinae, ad verba\n\n\n\ngarrulitatemque descendentem. sedere namque in scholis\nauditioni operatos gratius erat quam ire per solitudines\net quaerere herbas alias aliis diebus anni.\nDurabat tamen antiquitas firm magnasque confessae\nrei vindicabat reliquias, donec Asclepiades aetate\nMagni Pompei orandi magister nec satis in arte ea quaestuosus\n, ut ad alia quam forum sagacis ingenii, huc se\nrepente convertit atque, ut necesse erat homini qui nec\nid egisset nec remedia nosset oculis usuque percipienda,\ntorrenti ac meditata cotidie oratione blandiens omnia abdicavit\ntotamque medicinam ad causas revocando coniecturae\nfecit, quinque res maxume communium auxiliorum\nprofessus, abstinentiam cibi, alias vini, fricationem\ncorporis, ambulationem, gestationes, quae cum unusquisque\nsemet ipsum sibi praestare posse intellegeret, faventibus\ncunctis, ut essent vera quae facillima erant, universum\nprope humanum genus circumegit in se non alio modo\nquam si caelo demissus advenisset.\nTrahebat praeterea mentes artificio inani, alias\nvinum promittendo aegris dandoque tempestive, iam frigidam\naquam et, quoniam causas morborum scrutari prius\n\n\n\nHerophilus instituerat, vini rationem inlustraverat Cleophantus\napud priscos, ipse cognominari se frigida danda\npraeferens, ut auctor est M. Varro. alia quoque blandimenta\nexcogitabat, iam suspendendo lectulos, quorum iactatu\naut morbos extenuaret aut somnos adliceret, iam balneas\navidissima homninum cupidine instituendo et alia multa\ndictu grata atque iucunda, magna auctoritate nec minore\nfama, cum occurrisset ignoto funeri, relato homine ab rogo\natque servato, ne quis levibus momentis tantam conversionem\nfactam existimet. id solum possumus indignari,\nunum hominem e levissima gente, sine opibus ullis orsum,\nvectigalis sui causa repente leges salutis humano generi\ndedisse, quas tamen postea abrogavere multi. Asclepiaden\nadiuvere multa in antiquorum cura nimis anxia\net rudia, ut obruendi aegros veste sudoresque omni modo\nciendi, nunc corpora ad ignes torrendi solesve adsiduo\nquaerendi in urbe nimbosa, immo vero tota Italia imbrici-\ntrice, tum primum pensili balinearum usu ad infinitum\nblandiente. praeterea in quibusdam morbis mnedendi cruciatus\ndetraxit, ut in anginis, quas curabant in fauces organo\ndemisso. damnavit merito et vomitiones tune supra\nmodum frequentes. arguit et medicamentorum potus stomacho\n\n\n\ninimicos, quod est magna ex parte verum. itaque\nnos in primis quae sunt stomacho utilia signamus.\nSuper omnia adiuvere eum magicae vanitates\nin tantum evectae, ut abrogare herbis fidem cunctis possent\n: Aethiopide herba amnes ac stagna siccari; onothu-\nridis tactu clausa omnia aperiri; Achaemenide coniecta\nin aciem hostium trepidare agmina ac terga verti ; latacen\ndari solitam a Persarum rege legatis, ut, quocumque venissent\n, omnium rerum copia abundarent, ac multa similia.\nubinam istae fuere, cum Cimbri Teutonique terribili Marte\nulularent aut cum Lucullus tot reges Magorum paucis\nlegionibus sterneret? curve Romani duces primam semper\nin bellis commerciorum habuere curam? cur Caesaris\nmiles ad Pharsaliam famem sensit, si abundantia omnis\ncontingere unius herbae felicitate poterat? non satius fuit\nAemilianum Scipionem Carthaginis portas herba patefacere\nquam machinis claustra per tot annos quatere? siccentur\nhodie Meroide Pomptinae paludes tantumque agri suburbanae\nreddatur Italiae! nam quae apud eundem Democritum\ninvenitur compositio medicamenti, quo pulchri\nbonique et fortunati gignantur liberi, cui umquam Persarum\nregi tales dedit ? mirum esset profecto hucusque provectam\ncredulitatem antiquorum saluberrimis ortam initiis,\nsi in ulla re modum humana ingenia novissent atque non\nhanc ipsam medicinam ab Asclepiade repertam probaturi\n\n\n\nsuo loco essemus evectam ultra Magos etiam. haec\nest omni in re animorum condicio, ut a necessariis orsa\nprimo cuncta pervenerint ad nimium. igitur demonstratarum\npriore libro herbarum reliquos effectus reddemus,\nadicientes ut quasque ratio dictabit.\nSed in lichenis remediis atque tam foedo malo\nplura undique acervabimus, quamquam non paucis iam\ndemonstratis. medetur ergo plantago trita, quinquefolium,\nradix albuci ex aceto, ficulni caules ex aceto decocti,\nhibisci radix cum glutino et aceto acri decocta ad quartas.\ndefricant etiam pumice, ut rumicis radix trita ex aceto\ninlinatur. et flos visci cum calce subactus laudatur et\ntithymalli cum resina decoctum. lichen vero herba omnibus\nhis praefertur, inde nomine invento. nascitur in\nsaxis, folio uno ad radicem lato, caule uno parvo, longis\nfoliis dependentibus. haec delet et stigmata. teritur cum\nmelle. est aliud genus lichenis, petris totum adhaerens\nut muscus, qui et ipse inlinitur. hic et sanguinem sistit\nvolneribus instillatus et collectiones inlitus. morbum quoque\nregium cum melle sanat ore inlito et lingua. qui ita\ncurentur, aqua salsa lavari iubentur, ungui oleo amygdalino\n, hortensiis abstinere. ad lichenas et thapsiae radice\nutuntur trita cum melle.\nAnginae argemonia medetur sumpta ex vino, hysopumn\ncum fico decoctum et gargarizatum, peucedanum\n\n\n\ncum coagulo vituli marini aequis partibus, proserpinaca\ncum muria ex menis et oleo trita vel sub lingua habita,\nitem sucus de quinquefolio potus cyathis III. hic et omnibus\nfaucium vitiis medetur gargarizatus, verbascum privatim\ntonsillis in aqua potum,\nstrumis plantago,\nchelidonia cum melle et axungia, quinquefolium, radix persollatae\n, item cum axungia operitur folio suo inposita,\nitem Artemisia, radix mandragorae ex aqua. sideritis latifolia\nclavo sinistra manu circumfossa adalligatur, custodienda\nsanatis ne rursus sata taedium herbariorum seelere\n, ut in quibusdam diximus, rebellet, quod et in iis,\nquos Artemisia sanaverit, praedici reperio, item in iis, quos\nplantago. damasonium, quae et alcima vocatur, sub solstitio\ncollecta inponitur ex aqua caelesti, folium tritum vel\nradix tusa cum axungia ita, ut inposita folio suo operiatur.\nsic et ad omnes cervicis dolores tumoresque quacumque\nin parte. — Bellis in pratis nascitur, flore albo, aliquatenus\nrubente. hanc cum Artemisia inlitam efficaciorem\nesse produnt.— Condurdum quoque herba solstitialis\n, flore rubro, suspensa in collo conprimere dicitur\nstrumas, item verbenaca cum plantagine.—Digitorum\nvitiis omnibus et privatim pterygiis quinquefolium medetur.\nIn pectoris vitiis vel gravissimum est tussis. huic\nmedetur panacis radix in vino dulci, sucus hyoscyami etiam\nsanguinem excreantibus, nidor quoque accensi tussientibus,\nitem scordotis mixto nasturcio et resina cum melle tunsa\narida—facit et per se faciles excreationes—, item centaurium\nmaius vel sanguinem reicientibus, cui vitio et\nplantaginis sucus medetur et Vettonica obolis III in aqua;\ncontra purulentas contraque cruentas exscreationes persollatae\nradix drachmae pondere cum pineis nucleis XI,\npeucedani sucus. pectoris doloribus acorum subvenit, idem\nantidotis miscetur; tussi. daucum, item Scythica herba, eadem\nomnibus pectoris vitiis; tussi et purulenta excreantibus\nobolis III in passi totidem verbascum, cuius est flos aureus.\nhuic tanta vis, ut iumentis etiam non tussientibus modo,\nsed ilia quoque traheatibus auxilietur potu, quod et de\nGentiana reperio. radix eacaliae conmanducata et in vino\nmadefacta non tussi tantum, sed et faucibus prodest. hysopi\nv rami cum II rutae et ficis III decocti thoracem\npurgant, tussim sedant.\nBechion tussilago dicitur. duo eius genera.\n\n\n\nsilvestris ubi nascitur, subesse aquas credunt, et hoc habent\nsignum aquileges. folia sunt maiuscula quam hederae v\naut VII, subalbida a terra, superne pallida, sine caule, sine\nflore, sine semine, radice tenui. quidam eandem esse arcion\net alio nomine chamaeleucen putant. huius aridae\ncum radice fumus per harundinem haustus et devoratus\nveterem sanare dicitur tussim, sed in singulos haustus\npassum gustandum est. altera a quibusdam salvia\nappellatur, similis verbasco. conteritur et colata calfit atque\nita ad tussim laterisque dolores bibitur, contra scorpiones\neadem et dracones marinos efficax. contra serpentes quo-que ex oleo perungui ea prodest.—Hysopi fasciculus\ncum quadrante mellis decoquitur ad tussim, lateris, pectoris\ndolores, verbascum cum ruta ex aqua, Vettonicae\nfarina bibitur ex aqua calida.\nStomachum conroborat scordotis suco, centaurium\n, Gentiana ex aqua pota, plantago aut per se in\ncibo sumpta aut cum lente alicaeve sorbitione. Vettonica\nalias gravis stomacho, vitia tamen sanat pota vel foliis\nconmanducata, item aristolochia pota, agaricum manducatum\n\n\n\nsiccum, ut ex intervallo merum sorbeatur, nymphaea\nHeraclia inlita, peucedani sucus. psyllion ardoribus\ninponitur, vel cotyledon trita cum polenta vel aizoum.\nMolon scapo est striato, foliis mollibus, parvis\nradice IIII digitorum, in qua extrema alii caput est. vocatur\na quibusdam syron. ex vino stomacho .... dyspnoeae\nmedetur centaurium maius ecligmate, plantago suco\nvel cibo, Vettonicae tusae pondo libra, mellis Attici semuncia\nex aqua calida cotidie bibentibus, aristolochia vel\nagaricum obolis ternis ex aqua calida aut lacte asini potum\n. cissanthemos ad orthopnoeas bibitur, item hysopum\net asthmaticis, peucedani sucus in iocineris doloribus et\npectoris laterisque, si febres non sint. sanguinem quoque\nexpuentibus subvenit agaricum victoriati pondere tritum\net in mulsi v cyathis datum. idem et amomon facit. iocineri\nprivatim Teucria bibitur recens drachmis IIII in poscae\nhemina, Vettonicae drachma I in aquae calidae cyathis III\nad cordis vitia in frigidae cyathis II. quinquefolii sucus\niocineris et pulmonis vitiis sanguinemque reicientibus et\n\n\n\ncuicumque vitio sanguinis intus occurrit. iocineri anagallides\nmire prosunt. capnon herbam qui edere, bilem per\nurinam reddunt. acoron iocineri medetur, thoraci et praecordiis\ndaucum.\nEphedra, ab aliis anabasis vocata, nascitur ventoso\nfere tractu scandens arborem et ex ramis propendens,\nfolio nullo cirris numerosa, qui sint iunci geniculati, radice\npallida. datur ex vino nigro austere trita ad tussim,\nsuspiria, tormina et sorbitione facta, in quam vinum addi\nconvenit. item Gentiana madefacta pridie contrita denarii\npondere in vini cyathis III.\nGaeum radiculas tenues habet nigras, bene olentes.\nmedetur non modo pectoris doloribus aut lateris, sed et\ncruditates discutit iucundo sapore. verbenaca vero omnibus\nvisceribus medetur, lateribus, pulmonibus, iocineribus,\nthoraci; peculiariter autem pulmonibus et quos ab iis\nphthisis temptet radix herbae consiliginis, quam nuper\ninventam diximus. suum quidem et pecoris omnis remedium\npraesens est pulmonum vitio vel traiecta tantum\nin auricula. bibi debet ex aqua haberique in ore adsidue\nsub lingua. superficies eius herbae an sit in aliquo usu,\nadhuc incertum est. renibus prodest plantaginis cibus,\nVettonicae potus, agaricum potum ut in tussi.\nTripolion in maritimis nascitur saxis, ubi adludit\nunda, neque in mari neque in sicco, folio isatis crassiore,\ncaule palmum alto, in mucrone diviso, radice alba, odorata,\ncrassa, calidi gustus. datur hepaticis in farre cocta. haec\nherba eadem videtur quibusdam quae polium, de qua suo\nloco diximus.\nGromphaena, alternis viridibus roseisque per caulem\nfoliis, in posca sanguinem reicientibus medetur.\niocineri autem herba malundrum, nascens in segete\nac pratis, flore albo, odorata. eius cauliculus conteritur\nex vino vetere. item herba calcetum e vinaceis contrita\ninponitur. faciles praestat vomitiones radix Vettonicae\n, hellebori modo IIII drachmis in passo aut mulso,\nhysopum tritum cum melle, utilius praesumpto nasturcio\naut irione, molemonium denarii pondere. et sillybi lacteus\nsucus, qui densatur in cummim, sumitur cum melle supra\ndicto pondere praecipueque bilem trahit. rursus sistunt\nvomitionem cuminum silvestre, Vettonicae farina; sumuntur\nex aqua. abstergent fastidia cruditatesque digerunt daucum\n, Vettonicae farina ex aqua mulsa, plantago decocta\ncaulium modo.—Singultus hemionium sedat, item aristolochia\n\n\n\n, suspiria clymenus.—Pleuriticis et peripneumonicis\ncentaurium mains, item hysopum bibitur, pleuriticis peucedani\nsucus. alus autem, quam Galli sic vocant,\nVeneti cotoneam, medetur lateri, item renibus convolsisque\net ruptis. similis est cunilae bubulae, cacuminibus thymo,\ndulcis et sitim sedans, radicis alibi albae, alibi nigrae.\neosdem effects in lateris doloribus habet chamaerops\nmyrteis circa caules geminos foliis, capitibus Graeculae\nrosae, ex vino pota.—Ischiadicos dolores et spinae levat\nagaricum potum ut in tussi, item stoechadis aut Vettonicae\nfarina ex aqua mulsa.\nPlurimum tamen homini negotii alvus exhibet,\ncuius causa maior pars mortalium vivit. alias enim cibos\nnon transmittit, alias non continet, alias non capit, alias\nnon conficit, eoque mores venere, ut homo maxime cibo\npereat. pessimum corporum vas instat ut creditor et saepius\ndie appellat. huius gratia praecipue avaritia expetit,\nhuic luxuria condit, huic navigatur ad Phasim, huic profundi\nvada exquiruntur; et nemo vilitatem eius aestimat\n\n\n\nconsummationis foeditate. ergo numerosissima est circa\nhanc medicinae opera.\nSistit eam scordotis recens drachma cum vino trita\nvel decocta potu, Polemonia, quae et dysintericis ex vino\ndatur, verbasci radix pota ex aqua II digitorum magnitudine\n, nymphaeae Heracliae semen cum vino potum, radix\nsuperior e xiphio drachmae pondere ex aceto, semen plantaginis\nin vino tritum vel ipsa ex aceto cocta aut alica\nex suco eius sumpta, item cum lenticula cocta vel aridae\nfarina inspersa potioni cum papavere tosto et trito vel\nsucus infusus aut potus, Vettonica in vino ferro calefacto.\neadem coeliacis in vino austero datur; his et Hiberis\ninponitur uti dictum est. —Tenesmo radix nymphaeae\nHeracliae e vino bibitur, psyllium in aqua, acori radicis\ndecoctum. aizoi sucus alvum sistit et dysinterias et taenias\nrotundas pellit. symphyti radix pota in vino alvum\net dysinteriam sistit, item dauci. aizoum foliis contritis\nex vino torminibus resistit, alcimae siccae farina torminibus\npota cum vino.\nAstragalus folia habet longa, incisuris multis obliquis\n, circa radicem caules III aut III, foliorum plenos,\n\n\n\nflorem hyacinthi, radices villosas, inplicatas, rubras, praeduras\n. nascitur in petrosis, apricis et isdem nivalibus,\nsicut in Pheneo Arcadiae. vis ei ad spissanda corpora.\nalvum sistit radix in vino pota, quo fit ut moveat urinam\nrepercusso liquore, sicut pleraque quae alvum sistunt.\nsanat et dysintericos in vino rubro tusa; difficile autem\ntunditur. eadem gingivarum suppurationi utilissima est fotu.\ncolligitur exitu autumni, cum folia amisit; siccatur in umbra.\nEt ladano sistitur alvus utroque, quod in segetibus\nnascitur contuso et cribrato. bibitur ex aqua mulsa, item\nnobili e vino. ledon appellatur herba, ex qua fit in Cypro\nbarbis caprarum adhaerescens. nobilius in Arabia fit, iam\net in Syria atque Africa quod toxicum vocant; nervos enim\nin arcu circumdatos lanis trahunt adhaerescente roscida\nlanugine. plura de eo diximus inter unguenta. hoc gravissimum\nodore est durissimumque tactu. plurimum enim\nterrae colligit, cum probetur maxime purum, odoratum,\nmolle, viride, resinosum. natura ei molliendi, siccandi,\nconcoquendi, somnum adliciendi. capillum fluentem cohibet\nnigritiamque custodit, auribus cum hydromelite aut rosaceo\ninfunditur, furfures cutis et manantia ulcera sale addito\nsanat, tussim veterem cum styrace sumptum, efficacissimum\nad ructus.\nAlvum sistit et chondris sive pseudodictamnun.\n—Hypocisthis, orobethron quibusdam dicta, malo granato\ninmaturo similis, nascitur, ut diximus, sub cistho, unde\nnomen. haec arefacta in umbra sistit alvum, ex vino nigro\naustero utraque. duo enim genera eius, candida et rufa.\nusus in suco: spissat, siccat. et rufa magis stomachi rheumatismos\nemendat pota III obolis, sanguinis excreationes\ncum amylo, dysinterias pota et infusa, item verbenaca ex\naqua data aut carentibus. febri ex vino Ammineo, cochlearibus\nv additis in cyvthos III vini.\nLaver quoque, nascens in rivis, condita et cocta\ntorminibus medetur, potamogiton vero ex vino dysintericis\netiam et coeliacis, similis betae foliis, minor tantum\nhirsutiorque, paulum semper eminens extra aquam.\nusus in foliis: refrigerant, spissant, peculiariter cruribus\nvitiosis utilia et contra ulcerum nomas cum melle vel\naceto. Castor hanc aliter noverat, tenui folio velut equinis\nsaetis, thyrso longo et levi, in aquosis nascentem. radice\nsanabat strumas et duritias. potamogiton adversatur crocodilis\n; itaque secum habent eam qui venantur. alvum\n\n\n\nsistit et Achillea. eosdem effectus praestat et statice, VII\ncaulibus veluti rosae capita sustinens.\nCeratia uno folio, radice nodosa et magna, in cibo\ncoeliacis et dysintericis medetur. leontopodion alii leuceoron\n, alii doripetron, alii thorybethron vocant, cuius radix\nalvum sistit purgatque bilem, in aquam mulsam addito\npondere denariorum II. nascitur in campestri et gracili\nsolo. semen eius potum lymphatica somnia facere dicitur.\nlagopus sistit alvom e vino pota aut in febri ex aqua.\neadem inguini adalligatur in tumore. nascitur in segetibus.\nmulti super omnia laudant ad deploratos dysintericos\nquinquefolium decoctis in lacte radicibus potis et aristolochiam\nvictoriati pondere in cyathis vini III. quae ex supra\ndictis calida sumentur, haec candente ferro temperari\naptius erit.\nE diverso purgat alvum sucus centaurii minoris drachma\nin hemina aquae cum exiguo salis et aceti bilemque detrahit\n, maiore tormina discutiuntur. Vettonica alvum solvit\ndrachmis IIII in hydromelitis cyathis VIIII, item Euphorbeum\nvel agaricum drachmis II cum sale modico potum\nex aqua aut in mulso obolis III. solvit et cyclaminos ex aqua\npota aut balanis subditis, item chamaecissi balanus. hysopi\nmanipulus decoctus ad tertias cum sale et pituitas trahit\n\n\n\nvel tritus cum oxymelite et sale pellitque ventris aninmalia.\npituitam et bilem detrahit peucedani radix.\nAlvum purgant anagallides ex aqua mulsa, item\nepithymum, qui est flos e thymo satureiae simili. differentia\n, quod hic herbaceus est, alterius thymi albus; quidam\nhippopheon vocant. stomacho minus utilis vomitiones\nmovet, sed tormina et inflationes discutit. sumitur et\necligmate ad pectoris vitia cum melle et aliquando iride.\nalvum solvit a IIII drachmis ad VI cum melle et exiguo\nsalis atque aceti. quidam aliter epithymum tradunt sine\nradice nasci, tenue, sirailitudine pallioli, rubens, siccari in\numbra, bibi ex aqua acetabuli parte dimidia, detrahere\npituitam bilemque alvo leniter soluta. et nymphaea\nin vino austero solvit et pycnocomon, erucae foliis crassioribus\net acrioribus, radice rotunda, lutei coloris, terram\nolente, caule quadriangulo, modico, tenui, flore ocimi. invenitur\nin saxosis. radix eius in aqua mulsa X II pondere\net alvum et bilem et pituitam exinanit; semen somnia\ntumultuosa facit una drachma in vino potum. et\ncapnos trunca detrahit bilem.\nPolypodi, quam nostri feliculam vocant, similis\nfelici, radix in usu, pilosa, coloris intus herbacei, crassitudine\ndigiti minimi, acetabulis cavernosa ceu polyporum\ncirri, subdulcis, in petris nascens aut sub arboribus vetustis\n. exprimitur sucus aqua madefactae, et ipsa minute\nconcisa inspergitur oleri vel betae vel malvae vel salsamento\naut cum pulticula coquitur ad alvum vel in febri\nleniter solvendam. detrahit bilem et pituitam, stomachum\noffendit. aridae farina indita naribus polypum consumit.\nflorem et semen non fert.\nScamonium quoque dissolutione stomachi bilem\ndetrahit, alvum solvit, praeterquam si adiciantur aloes\ndrachmae II obolis eius II. est autem sucus herbae ab\nradice ramosae, pinguibus foliis, triangulis, albis, radice\ncrassa, madida, nausiosa. nascitur pingui et albo solo.\nradix circa canis ortum excavatur, ut in ipsam confluat\nsucus, qui sole siccatus digeritur in pastillos. siccatur et\nipsa vel cortex. laudatur natione Colophonium, Mysium,\nPrienense, specie autem nitidum et quam simillimum taurino\nglutini, fungosum tenuissimis fistulis, cito liquescens,\nvirus redolens, cumminosum, linguae tactu lactescens, quam\n\n\n\nlevissimum, cum diluatur, albescens. hoc evenit et adulterine\n, quod fit ervi farina et tithymalli marini suco fere in\nIudaea. quod etiam strangulat sumptum. deprehenditur\ngustu, tithymallus enim linguam excalefacit. usus bimo ;\nnec ante nec postea utile. dedere et per se ex aqua vel\nmulsa et sale quaternis obolis, sed utilissime cum aloe\nita, ut incipiente purgatione mulsum bibatur. fit et decoctum\nradicis in aceto ad crassitudinem mellis, quo leprae\ninlinuntur et caput inunguitur in dolore cum oleo.\nTithymallum nostri herbam lactariam vocant, alii\nlactucam caprinam, narrantque lacte eius inscripto corpore,\ncum inaruerit, si cinis inspergatur, apparere litteras, et\nita quidam adulteras adloqui maluere quam codicillis. genera\neius multa. primus cognominatur characias, qui et\nmasculus existimatur, ramis digitali crassitudine, rubris,\nsucosis, v aut VI, cubitali longitudine, a radice foliis\npaene oleae, in cacuminibus coma iunci. nascitur in\nasperis maritimis, legitur semen autumno cum coma, siccatum\nsole tunditur et reponitur. sucus vero incipiente\npomorum lanugine defractis ramis excipitur farina ervi\n\n\n\naut ficis, ut cum iis arescat. quinas autem guttas singulis\nexcipi satis est, traduntque totiens purgari hydropicos fico\nsumpta, quot guttas ea lactis exceperit. sucus cum colligitur\n, ne attingat oculos, cavendum est. fit et e foliis\ntunsis priore minus efficax. fit et decoctum e ramis. est\net semen in usu cum melle decoctum ad catapotia solvendae\nalvi gratia. semen et dentium cavis cera includitur.\ncolluuntur et radicis decocto e vino aut oleo. inlinunt et\nlichenas suco bibuntque eum, ut purget vomitione et alvo\nsoluta, alias stomacho inutilem. trahit pituitam sale addito\nin potu, bilem aphronitro, si per alvum purgari libeat, in\nposca, si vomitione, in passo aut aqua mulsa. media potio\nIII obolis datur. ficos a cibo sumpsisse melius est. fauces\nurit leniter, est enim tam ferventis naturae, ut per se\nextra corpori inpositus pusulas ignium modo faciat et pro\ncaustico in usu sit. — Alterum genus tithymalli myrtiten\nvocant, alii caryiten, foliis myrti acutis et pungentibus,\nsed maioribus, et ipsum in asperis nascens. colliguntur\ncomae eius hordeo turgescente siccataeque in umbra diebus\nVIIII in sole inarescunt. fructus non pariter maturescit,\nsed pars anno sequente, et nux vocatur. inde cognomen\n\n\n\nGraeci dedere. demetitur cum messium maturitate lavaturque\n, deinde siccatur et datur cum papaveris nigri II\npartibus ita, ut sit >totum acetabuli modus. minus hic vomito\nrius quam superior, ceteri item. aliqui sic et folium\neius dedere, nucem vero ipsam in mulso aut passo vel\nsesima. trahit pituitam et bilem per alvum, oris ulcera\nsanat. ad nomas oris folium cum melle estur.— Tertium\ngenus tithymalli paralium vocatur sive tithymallis\nfolio rotundo, caule palmum alto, ramis rubentibus, semine\nalbo, quod colligitur incipiente uva et siccatum\nteritur sumiturque acetabuli mensura ad purgationes.—\nQuartum genus helioscopion appellant, foliis porcillacae\n, ramulis stantibus a radice IIII aut v rubentibus,\nsemipedali altitudine, suci plenis. hoc circa oppida nascitur\n, semine albo, columbis gratissimo. nomen accepit,\nquoniam capita cum sole circumagit. trahit bilem per\ninferna in oxymelite dimidio acetabulo. ceteri usus qui\ncharaciae.— Quintum cyparittian vocant propter\nfoliorum similitudinem, caule gemino aut triplici, nascente\nm in campestribus. eadem vis quae helioscopio aut\ncharaciae.— Sextum platyphyllon vocant, alii corymbiten\n, alii amygdaliten a similitudine. nec ullius latiora\n\n\n\nsunt folia. pisces necat. alvum solvit radice vel foliis vel\nsuco in mulso aut aqua mulsa drachmis IIII. detrahit\nprivatim aquas.— Septimum dendroides cognominant\n, alii cobion, alii leptophyllon, in petris nascens, comosissimum\nex omnibus, maximis cauliculis rubentibus et\nsemine copiosissimum, eiusdem effectus cuius characian.\nApios ischas sive raphanos agria, iuncos II aut III\nspargit in terra rubentes, foliis rutae. radix cepae, sed\namplior, quare quidam raphanum silvestrem vocant. intus\nhabet mammam candidam, extra cortices nigros. nascitur\nin montosis asperis, aliquando et herbosis. effoditur vere\ntusaque in fictili mergitur, deiectoque quod supernatat\nreliquus sucus purgat utraque parte sesquiobolo in aqua\nmulsa. sic et hydropicis datur acetabuli mensura. inspergitur\net aridae radicis farina potioni. aiunt superiorem\npartem eius vomitione biles extrahere, inferiorem per\nalvum in aqua.\nTormina discutit quodcumque panaces, Vettonica\npraeterquam a cruditate, peucedani sucus et inflationes,\n\n\n\nructus gignens, acori radix, daucum vel si lactucae modo\nsumatur. ladanum Cyprium potum interaneorum vitiis occurrit\n, Gentianae farina ex aqua tepida fabae magnitudine,\nplantago mane sumpta II lingulis et tertia papaveris in\nvini cyathis IIII non veteris. datur et in somnum euntibus\naddito nitro vel polenta, si multo post cibum detur. colo\ninfunditur hemina suci vel in febri.\nAgaricum potum obolis III in vini veteris cyatho\nuno lieni medetur, e panace omnium generum radix in\nmulso, sed Teucria praecipue pota arida et decocta, quantum\nmanus capiat, in aceti heminis III ad heminam. inlinitur\neadem ex aceto aut, si tolerari non possit, ex fico\nvel aqua. Polemonia bibitur ex vino, Vettonica drachma\nin oxymelitis cyathis III, aristolochia ut contra serpentes. argemonia VII diebus in cibo sumpta lienem consumere\ndicitur, agaricum in aceto mulso obolis II. nymphaeae\nHeracliae radix in vino pota et ipsa consumit. cissanthemus\ndrachma bis die sumpta in vini albi cyathis II\nper dies XL lienem dicitur paulatim emittere per urinam.\nprodest et hysopum cum fico decoctum, lonchitidisz radix\ndecocta prius quam semen demittat, peucedani quoque\n\n\n\nradix et lieni et renibus. lien suco acori poto consumitur,\npraecordiis et ilibus utilissimae radices; .... clymeni semen\npotum diebus xxx pondere denarii in vino albo,\nVettonicae farina ex melle et aceto scillite pota, radix\nlonchitidis in aqua. Teucrium inlinitur, item scordium\ncum cera, agaricum cum farina e feno Graeco.\nVesicae malis contraque calculos, gravissimis cruciatibus\n, ut diximus, auxilio est Polemonia ex vino pota,\nitem agaricum, plantago foliis vel radice potis ex passo,\nVettonica ut in iocinere diximus, item ramici pota atque\ninlita, eadem ad strangurias efficacissima. quidam ad calculos\nVettonicam et verbenacam et milifolium aequis portionibus\nex aqua pro singulari remedio bibere suadent.\nstrangurias discuti et dictamno certum est, item quinquefolio\ndecocto ad tertias in vino. hoc et enterocelicis dari\natque inlini utilissimum est. xiphi quoque radix superior\nurinam ciet, infantibus enterocelicis datur ex aqua et inlinitur\n. vesicae vitiis peucedani sucus, infantium ramici\n\net umbilicis eminentibus psyllion inlinitur. urinam cient\nanagallides, acori radicis decoctum vel ipsa trita potaque\net omnia vesicae vitia depellit, calculos et herba et radix\ncotyledonis itemque genitalium inflammationem omnem pari\npondere et caulis et seminis et murrae. ebulum teneris\ncum foliis tritum ex vino potum calculos pellit, inpositum\ntestes sanat. erigeron quoque cum farina turis et vino\ndulci testium inflammationes sanat. symphyti radix inlita\nenterocelas cohibet, genitalium nomas hypocisthis alba.\nArtemisia quoque datur contra calculos ex vino dulci et\nad stranguriam, dolores vesicae sedat ex vino radix nymphaeae\nHeracliae.\nEadem vis crethmo ab Hippocrate admodum\nlaudatae. est autem inter eas quae eduntur silvestrium\nherbarum; hanc certe apud Callimachum adponit rustica\nilla Hecale. species quae elatae hortensiae. caulis unus\npalmum altus; semen fervens, odoratum ceu libanotidis,\nrotundum; siccatum rumpitur. habet intus nucleum candidum\n, quem aliqui cachrym vocant. folia pinguia albicant\n\nveluti olivae, crassiora et salsa gustu; radices digiti crassitudine\nIII aut IIII. nascitur in maritimis petrosis. estur\ncruda coctave cum olere, odorati saporis et iucundi. servatur\netiam in muria. praecipue ei usus ad strangurias\nfolio vel caule vel radice ex vino. colorem quoque corporis\ngratiorem facit, verum largior inflationes. alvum\nsolvit decocto, urinam et a renibus umorem trahit, sicut\nalcimae siccae farina, e vino pota stranguriae efficacius\naddito dauco, lieni quoque utilis. adversus serpentes bibitur.\niumentis quoque in pituita aut stranguria hordeo inspersa\nsuccurrit.\nAnthyllion est lenti simillima, quae in vino pota\nvesicas vitiis liberat, sanguinem sistit. altera anthyllis,\nchamaepityi similis, flore purpureo, odore gravi, radice\nintubi, vel magis medetur....\nCepaea, similis porcilacae, nigriore radice, sed\ninutili, nascens in litoribus harenosis, gustu amara, in\n\n\n\nvino cum asparagi radice vesicae plurimum prodest.\neadem praestat hypericon—alii chamaepityn, alii\ncorissum appellant—, oleraceo frutice, tenui, cubitali,\nrubente, folio rutae, odore acri, semine in siliqua nigro,\nmaturescente cum hordeo. natura semini spissandi. alvum\nsistit, urinam ciet, vesicae cum vino bibitur. est\naliud hypericon, quod aliqui caron appellant, folio tamaricis\n—et sub ea nascitur—, sed pinguioribus foliis et\nminutis, rubentibus, odoratum, palmo altius, suave, leniter\nacutum. vis semini excalfactoria, et ldeo inflammationem\nfacit, sed stomacho non inutile, praecipuum ad stranguriam,\nsi exulcerata non sit vesica. medetur et pleuriticis ex vino\npotum, vesicae autem callithrix trita simul cum cumino\net data ex vino albo, verbenacaque cum foliis decocta ad\ntertias vel radix eius e mulso calido calculos eicit; item\nperpressa, quae Arreti et in Illyrico nascitur, in aqua decocta\nex III heminis ad unam pota, trifolium ex vino\nsumptum et chrysanthemum primum. anthemis quoque\ncalculos eicit, parvis a radice foliis quinis, caulibus longis II,\nfore roseo, radices tritae per se.... cei, laver crudum.\nsilaus nascitur glariosis et perennibus rivis, cubitalis\napii similitudine. coquitur ut olus acidum, magna utilitate\nvesicae. quae si scabiem sentiat, panacis radice sanatur,\naliter inutilis vesicis.—Calculos pellit malum erraticum\nradicis libra in congio decocta ad dimidias—inde heminae\nsumuntur per triduum, relicum ex vino —et urtica\nmarina et daucum et plantaginis semen ex vino et\nherba Fulviana trita ex vino. et haec nomen inventoris\nhabet, nota tractantibus. urinas ciet scordion, testium\ntumores sedat hyoscyamum, genitalibus medetur pencedani\nsucus, ex melle semen, stranguriae agaricum obolis III\nin vini veteris cyatho uno, trifolii radix drachmis II in\nvino, dauci una drachma vel seminis.\nIschiadici semine et foliis erythrodani tritis sanantur,\npanace poto et infricato, Polemonia, aristolochiae decocto\nfolii. agarico quidem et nervus, qui platys appellatur, et\numerorum dolor sanatur obolis III in vini veteris cyatho\nuno poto. quinquefoliumischiadicis et bibitur et inponitur,\n\n\n\nitem scamonia decocta et cum hordei farina. semen hyperici\nutriusque bibitur ex vino.\nSedis vitia et adtritus celerrime sanat plantago, condylomata\nquinquefolium, sed ea in callum iam conversa\ncyclamini radix ex aceto. anagallidum caerulea procidentiam\nsedis retro agit, e diverso rubens proritat. cotyledon\ncondylomata et haemorrhoidas mire curat, testium\ntumores acori radix decocta in vino tritaque inlita. intertrigines\nnegat fieri Cato absinthium Ponticum secum habentibus\n.\nalii adiciunt et puleium, quod ieiunus quis\nlegerit: si post se alliget, inguinis dolores prohibet aut\nsedat coeptos. inguinalis, quam quidam argemonion\nvocant, passim in vepribus nascens, ut prosit, in manu\ntantum habenda est.\nPanos sanat panaces ex melle, plantago cum sale,\nquinquefolium, persollatae radix ut in strumis, item damasonium,\nverbascum cum sua radice tusum, vino aspersum\nfolioque involutum et ita in cinere calefactum, ut inponatur\ncalidum. experti adfirmavere plurimum referre, si\nvirgo inponat nuda ieiuna ieiuno et manu supina tangens\ndicat: Negat Apollo pestem posse crescere cui\n\nnuda virgo restinguat atque ita retrorsa manu ter\ndicat totiensque despuant ambo. medetur et radix mandragorae\nex aqua, radicis scamoniae decoctum cum melle,\nsideritis cum adipe vetere contusa, marruvium cum axungia\nvetere, vel Chrysippios cum ficis pinguibus. et haec ab\ninventore habet nomen.\nVenerem in totum adimit, ut diximus, nymphaea\nHeraclia, eadem semel pota in XL dies, insomnia\nquoque veneris a ieiuno pota et in cibo sumpta. inlita\nquoque radix genitalibus inhibet non solum venerem, sed\net affluentiam geniturae; ob id corpus alere vocemque\ndicitur. adpetentiam veneris facit radix e xiphio superior\ndata potui in vino, item quam cremnon agrion appellant,\norminos agrios cum polenta contritus.\nSed inter pauca mirabilis est orchis herba sive\nserapias, foliis porri, caule palmeo, flore purpureo, gemina\nradice testiculis simili, ita ut maior sive, ut aliqui dicunt,\ntenuior ex aqua pota excitet libidinem, minor sive mollior\ne lacte caprino inhibeat. quidam folio scillae esse dicunt\nleviore ac minore, caule spinoso. radices sanant oris ulcera\n, thoracis pituitas, alvum sistunt e vino potae.\nConcitatricem vim habetet satyrion. duo eius genera:\n\n\n\nlongioribus foliis quam oleae, caule IIII digitorum, flore\npurpureo, radice gemina ad formam hominis testium,\nalternis annis intumescente ac residente. altera satyrios\norchis cognominatur et femina esse credita est. distinguitur\ninternodiis et ramosiore frutice, radice fascini.\nnascitur fere iuxta mare. haec tumores et vitia partium\nearum cum polenta inlita sedat vel per se trita. superioris\nradix in lacte ovis colonicae data nervos intendit,\neadem ex aqua remittit. Graeci satyrion foliis lilii\nrubris, minoribus et III non amplius e terra exeuntibus\ntradunt, caule levi, cubitali, nudo, radice gemina, cuius\ninferior pars et maior mares gignat, superior ac minor\nfeminas. et aliud genus satyrii erythraicon appellant,\nsemine viticis maiore, levi, duro, radicis cortice rufo ;\nintus album includi sapore subdulce, fere in montuosis\ninveniri. venerem, etiam si omnino manu teneatur radix,\nstimulari, adeo si bibatur in vino austero; arietibus quoque\net hircis segnioribus in potu dari, et a Sarmatia\nequis ob adsiduum laborem pigrioribus in coitu, quod\nvitium prosedamum vocant. restinguit vim eius aqua mulsa\n\n\n\naut lactuca sumpta. in totum quidem Graeci, cum concitationem\nhanc volunt significare, satyrion appellant, sic\net crataegin cognominantes et thelygonon et arrhenogonon,\nquarum semen testibus simile est. tithymalli quoque ramorum\nmedullam habentes ad venerem proniores fieri\ndicuntur. prodigiosa sunt quae circa hoc tradit Theophrastus\n, auctor alioqui gravis, septuageno coitu durasse\nlibidinem contactu herbae, cuius nomen genusque non\nposuit. — Sideritis adalligata varices minuit et sine\ndolore praestat.\nPodagrae morbus rarior solebat esse non modo patrum\navorumque memoria, verum etiam nostra, peregrinus et\nipse, nam si Italiae fuisset antiquitus, Latinum nomen invenisset\n. insanabilis non est credendus, quippe quoniam\net in multis sponte desiit et in pluribus cura. medentur\nradices panacis cum uva passa, sucus hyoscyami cum farina\nvel semen, scordion ex aceto, Hiberis uti dictum est,\nverbenaca cum axungia trita, cyclamini radix, cuius decoctum\net pernionibus. podagras refrigerat radix e xiphio,\nsemen e psyllio, cicuta cum lithargyro aut axungia, aizoum\n\nin primo impetu podagrae rubentis, hoc est calidae. utrilibet\nvero convenit erigeron cum axungia, plantaginis folia\ntrita addito sale modico, argemonia tusa ex melle. medetur\net verbenaca inlita aut si pedes macerentur in aqua,\nin qua decocta sit, et lappago, similis anagallidi,\nnisi esset ramosior ac pluribus foliis, gravis odoris. quae\ntalis est, mollugo vocatur; similis, sed asperioribus foliis\nasperugo. superioris et sucus pondere $X$ I in vini II cyathis\ncotidie sumitur. — Praecipue vero liberat eo\nmalo phycos thalassion, id est fucus marinus, lactucae\nsimilis, qui conchyliis substernitur, non podagrae modo,\nsed omnibus articulorum morbis inpositus, priusquam arefiat.\ntria autem genera eius: latum et alterum longius, quadamtenus\nrubens, tertium crispis foliis, quo in Creta vestes\ntingunt, omnia eiusdem usus. Nicander ea et adversus\nserpentes in vino dedit. salutare est et semen eius herbae,\nquam psyllion appellavimus, madefactum aqua admixtis\nin heminam seminis resinae Colophoniae coclearibus II,\n\n\n\nturis uno. laudantur et mandragorae folia cum polenta\ntunsa.\nTalis vero tumentibus limus aquaticus cum oleo\nsubactus mire prodest, articulis sucus e centaurio minore.\nidem nervis utilissimus, item centauris. Vettonica nervis\ndiscurrentibus per scapulas, umeris, spinae, lumbis pota\nut in iocinere, articulis quinquefolium inpositum, mandragorae\nfolia cum polenta vel radix recens tusa cum cucumere\nsilvestri vel decocta in aqua, digitorum in pedibus\nrimis polypodii radix, articulis sucus hyoscyami cum axungia,\namomon suco decocto, item centunculus decocta vel muscus\nrecens ex aqua obligatus, donec inarescat, item lappae\nboariae radix e vino pota. —Cyclaminos decocta in aqua\nperniunculos curat omniaque alia frigoris vitia, perniunculos\net cotydelon cum axungia, folia ex batrachio, epithymi\nsucus. clavos pedum extrahit ladanum cum castoreo, verbenaca\nex vino.\nNunc peractis malis, quae membratim sentiuntur,\ndicemus de iis, quae totis corporibus grassantur. remedia\nautem haec communia invenio aput auctores potanda :\ndodecatheum, de qua diximus, deinde panacis omnium\ngenerum radices, peculiariter longinquis morbis, et semen\n\n\n\ninteraneorum vitiis, ad omnes vero dolores corporis sucum\ne scordio, item Vettonicae, quae pota colorem plumbeum\ncorporis privatim emendat, gratiorem reducit.\nGeranion aliqui myrrin, alii myrtidan appellant.\nsimilis est cicutae, minutioribus foliis et caule brevior,\nrotunda, saporis et odoris iucundi. nostri sic eam tradunt,\nGraeci foliis paulo candidioribus quam malvae, caulibus\ntenuibus, pilosis ramosam ex intervallis, binum palmorum;\nesse in his folia, inter quae in cacuminibus capitula sint\ngruum. alterum genus foliis anemones, divisuris longioribus\n, radice mali modo rotunda, dulci, reficientibus se\nab imbecillitate utilissima, et fere talis vera est. bibitur\ncontra phthisis drachma in cyathis vini III bis die, item\ncontra inflationes, et cruda idem praestat. sucus radicis\nauribus medetur, opisthotonis semen drachmis IIII cum\npipere et murra potum. phthisis sanat et plantaginis sucus,\nsi bibatur, et ipsa decocta in cibo; e sale et oleo a somno\nmatutino refrigerat. eadem datur iis, quos atrophos vocant,\ninterpositis diebus, Vettonica vero phthisicis ecligmate cum\nmelle, fabae magnitudine, agaricum potum obolis II in\npasso, vel daucum cum centaurio maiore in vino. phagedaenis\n\n\n\n, quod nomen sine modo esurientium est et alias\nulcerum, tithymalli medentur cum sesamis sumpti.\nInter mala universi corporis vigiliae sunt plerisque\n. harum remedio monstratur panaces, clymenos, aristolochia\nodore et peruncto capite, aizoum sive sedum, si\ninvolutum panno nigro ignorantis pulvino subiciatur, et\nonotheras sive onear, hilaritatem adferens in vino, amygdalae\nfolio, flore roseo, fruticosa, longa radice et, cum siccata\nest, vinum olente. haec in potu data feras quoque mitigat.\ncruditates, quae nausiam faciunt, digeruntur Vettonica\npota; eadem a cena concoctionem facit in oxymelitis cyathis\nIII drachmae pondere et crapulam discutit, item agaricum\npost cibum in aqua calida potum.—Paralysin Vettonica\nsanare dicitur, item Hiberis ut dictum est. eadem\net torpentibus membris prodest, item argemonia omniaque,\nquae secari periclitentur, discutiendo.\nComitiales sanantur panacis, quam Heraclion\ndiximus, radice pota cum coagulo vituli marini ita, ut\nsint panacis III partes, plantagine pota, Vettonica in oxymelitis\n\n\n\ndrachma vel agarico obolis III, foliis quinquefolii\nex aqua. sanat et archezostis, sed anno pota. sanat et\nbaccaris radix arida in pulverem contrita cyathis III cum\ncoriandri uno in aqua calida, et centunculus trita in aceto\naut melle aut in aqua calida, verbenaca ex vino pota, hysopi\nbacae ternae contritae in aqua potae diebus XVI,\npeucedanum cum coagulo vituli marini aequis portionibus\npotum, quinquefolii contrita folia ex vino et sumpta diebus\nXXX, Vettonicae farina pondere X iII cum aceti scillini\ncyatho, mellis Attici uncia, scamonium obolis II cum castorei\ndrachmis IIII.\nFebres frigidas leviores facit agaricum potum in\ncalida aqua, tertianas sideritis cum oleo, item ladanum,\nquod in segetibus nascitur, contusum, plantago ex aqua\nmulsa II horis ante accessionem pota binis drachmis vel\nsucus radicis madefactae vel tusae vel ipsa radix trita in\naqua ferro calfacta. quidam ternas radices in III cyathis\naquae dedere. eadem in quartanis quaterna fecerunt.\n\n\n\nbuglosso inarescente, si quis medullam e caule eximat\ndicatque, ad quem liberandum febri id faciat, et alliget ei\nVII folia ante accessionem, aiunt febri liberari; item Vettonicae\n. . . drachmam in aquae mulsae cyathis III vel agaricum\n, maxime in iis febribus, quae cum horrore veniant.\nquinquefolii folia quidam terna tertianis dedere, quaterna\nquartanis, plura ceteris; alii omnibus III obolos cum pipere\nex aqua mulsa. verbenaca quidem et iumentorum febribuss\nin vino medetur, sed in tertianis a tertio geniculo incisa,\nquartanis a quarto. bibitur et semen hyperici utriusque\nin quartanis et horroribus, Vettonicae farina, quae omnes\nhorrores coercet, item panaces, adeo excalefactoria natura,\nut per nivem ituris bibere id perunguique eo praecipiant\n. et aristolochia perfrictionibus resistit.\nPhreneticos somnus sanat, qui contingit peucedano\nex aceto capiti infuso, anagallidum suco. e diverso\nlethargicos excitare labor est; hoc praestant Euphorbeum\nex aceto naribus tactis, peucedani sucus. contra insanias\nVettonica bibitur. carbunculos rumpit panaces, sanat Vettonicae\n\n\n\nfarina ex aqua aut brassica cum ture, frequenti potu\ncalidae, vel e carbone in conspectu restincto favilla digito\nsublata et inlita, vel plantago tusa, tithymallus characias.\nHydropicos sanat panaces, plantago in cibo, cum\nprius panem siccum comederint sine potu, Vettonica drachmis\nII in II cyathis vini aut mulsi, vel agaricum vel semen\nlonchitidis II lingulis ex aqua potum, psyllion ex vino,\nanagallidum sucus, cotyledonis radix e mulso, ebuli recentis\nradix excussa tantum nec colluta, quod II digiti\nconprehendant, ex vini veteris caldi hemina, trifolii radix\ndrachmis II in vino, tithymallum platyphyllon cognomine,\nsemen hyperici, quod caros appellatur, acte, quam esse\nebulum putant quidam, radice contrita in vini cyathis III,\nsi febris absit, vel semine ex vino nigro, item verbenaca\nfasciculo manus plenae in aqua decocta ad dimidias. praecipue\ntamen chamaeactes sucus aptissimus creditur.—\nEruptiones pituitae emendant plantago, cyclamini radix e\nmelle, ebuli folia trita e vetere vino; inposita etiam boam\nsanant, id est rubentes papulas, pruriginem sucus strychni\ninlitus.\nIgni sacro medenturn aizoum, folia trita cicutae,\n\n\n\nmandragorae radix; secatur in asses ut cucumis, primumque\nsuper mustum suspenditur, mox in fumo, dein teritur\ne vino aut aceto. prodest et vino myrteo fovere, mentae\nsextans vivi sulpuris uncia ex aceto simul trita, fuligo ex\naceto. ignis sacri plura sunt genera, inter quae medium\nhominem ambiens, qui zoster vocatur, et enecat, si cinxit.\nmedetur plantago cum creta Cimolia et peristereos per se,\nradix persollatae ; aliis, quae serpunt, cotyledonis radix cum\nmulso, aizoum, sucus e linozosti ex aceto.\nRadix\npolypodi inlita luxatis medetur, doloremque et tumores\ntollunt semen psyllii, folia plantaginis trita, sale modice\naddito, verbasci semen ex vino decoctum contritum, cicuta\ncum axungia. folia ephemeri tuberibus tumoribusque inlinuntur\n, quae etiamtum discuti possunt.\nMorbum regium in oculis praecipue mirari est, tenuitatem\netiam densitatemque tunicularum felle subeunte.\nHippocrates a septimo die in febri mortiferum signum\n\n\n\nesse dicit. nos scimus vixisse aliquos etiam ab hac desperatione\n. fit vero et citra febres expugnaturque centaurio\nmaiore ut diximus poto, Vettonica, agarici obolis III ex\nvini veteris cyatho, item verbenacae folia obolis III ex\nvini calidi hemina quadriduo. sed celerrime quinquefolii\nsucus medetur III cyathis potus. cyclamini radix drachmis\nIII bibitur in loco calido et a perfrictionibus tuto—sudores\nenim felleos movet—, folia tussilaginis ex aqua,\nsemen linozostis utriusque inspersum potioni vel cum absinthio\naut cicere decoctum, hysopi bacae cum aqua potae,\nlichen herba, si, cum sumitur, cetero olere abstineatur,\npolythrix in vino data, struthion in mulso.\nPassim et in quacumque parte, sed maxime incommoda\nnascuntur qui furunculi vocantur, mortiferum\naliquando malum consectis corporibus. remedio sunt pycnocomi\nfolia trita cum polenta, si nondum caput fecerint.\ndiscutiunt et folia ephedri inlita.\nFistulae quoque in omni parte serpunt medicorum\nvitio male sectis corporibus. auxilio est centaurium minus\ncollyriis cum melle decocto additis, plantaginis sucus infusus\n, quinquefolium cum sale et melle, ladanum cum\ncastoreo, cotyledon cum medulla cervina calefacta et inposita\n\n\n\n; verbasci radicis medulla collyrii tenuitate in fistulam\nadditur vel aristolochiae radix vel sucus tithymalli.\nCollectiones inflammationesque sanant argemoniae\nfolia inlita, duritias et collectiones omnes verbenaca vel\nquinquefolium decoctum in aceto, verbasci folia vel radix,\nhysopum e vino inpositum, acori radix decocto eius foventibus\n, aizoum, item quae contusa sint duritiasque et sinus\ncorporis illecebra. omnia infixa corpori extrahunt folia\ntussilaginis, daucum, semen leontopodii tritum in aqua\ncum polenta. suppurationibus inponuntur pycnocomi folia\ntrita cum polenta vel semen, item orchis. vitia, quae sint\nin ossibus, satyrii radice inposita efficacissime sanari dicuntur\n, nomae et collectiones omnes fuco maris, priusquam\ninarescat. et alcimae radix collectiones discutit.\nAmbusta sanantur plantagine, arctio ita ut cicatrix\nfallat —folia eius in aqua decocta contrita inlinuntur—,\nradice cyclamini, aizoo, herba ipsa hyperici, quod corissum\nappellavimus.\nNervis et articulis convenit plantago trita cum\nsale, argemonia tusa ex melle. peucedani suco perunguntur\n\n\n\nspastici, tetanici, nervorum duritiae aegilopis suco; doloribus\nerigeron ex aceto inlinitur, epithymum. spasticis et\nopisthotonicis perungui semine hyperici, quod caros vocatur,\nidemque bibere prodest. phrynion dicitur etiam abscisos\nsanare nervos, si confestim inponatur trita vel mansa.\nspasticis, tremulis, opisthotonicis alcimae radix bibitur ex\naqua mulsa. sic et rigores excalfacit.\nSanguinis profluvia sistit herbae Paeoniae semen\nrubrum —eadem et in radice vis—, clymenus vero,\nsive ore sanguis reiciatur sive naribus sive alvo fluat sive\nfeminarum utero, item Lysimachia pota vel inlita vel naribus\nindita, item plantaginis semen, quinquefolium potum\net inlitum, cicutae semen in nares, si inde fluat, tritum\nex aqua inditum, aizoum, astragali radix. sistit et ischaemon\net Achillia.\nEquisaetum, hippuris Graecis dicta et in\npratis vituperata nobis—est autem pilus terrae equinae\nsaetae similis—, lienes cursorum extinguit decocta fictili\nnovo ad tertias quantum vas capiat et per triduum heminis\npota; unctis esculentis ex ante diem unum interdicitur.\n\n\n\nGraecorum varia circa hanc opinio : alii pinus foliis similem,\nnigricantem eodem nomine appellant, vim eius admirabilem\ntradentes, sanguinis profluvia vel tacto tantum ea homine\nsisti ; alii hippurin, alii ephedron, alii anabasim vocant,\ntraduitque iuxta arbores nasci et scandentem eas dependere\ncomis iunceis multis, nigris, ut ex equorum cauda,\ngeniculatis ramulis, folia habere pauca, tenuia, exigua,\nsemen rotundum, simile coriandro, radice lignosa, nasci\nin arbustis maxume. vis eius spissare corpora. sucus\nsanguinem e naribus fluentem inclusus sistit, item alvum.\nmedetur dysintericis in vino dulci potus cyathis III, urinam\nciet, tussim, orthopnoeam sanat, item rupta et quae serpunt\n. intestinis et vesicae folia bibuntur, enterocelen cohibet.\nfaciunt et aliam hippurim brevioribus et mollioribus comis\ncandidioribusque, perquam utilem ischiadicis et vulneribus\nex aceto inpositam propter sistendum sanguinem. —Et\nnymphaea trita plagis inponitur. peucedanum cum semine\ncupressi bibitur, si sanguis per os redditus est fluxitve\nab infernis. sideritis tantam vim habet, ut quamvis recenti\ngladiatoris vulneri inligata sanguinem claudat, quod\nfacit et ferulae cinis vel carbo, fungus vero etiam efficacius\n, qui secundum radicem eius nascitur. per\nnares autem fluenti et cicutae semen tritum ex aqua additumque\nefficax habetur, item stephanomelis ex aqua. Vettonicae\n\n\n\nfarina e lacte caprino pota sistit ex ubere fluentem\nplantagoque contusa. eiusdem sucus vomentibus sanguinem\ndatur. ad erraticum autem radix persollatae cum axungia\nvetere inlita probatur; ruptis convulsisque, ex alto\ndeiectis centaurium maius, Gentianae radix trita vel decocta\nvel sucus, Vettonica et hoc amplius a vocis aut\nlateris contentionibus panaces, scordium, aristolochia pota,\nagaricum, idem contusis et eversis potum II obolis in\nmulsi cyathis III aut, si febris sit, in aqua mulsa, verbascum\n, cuius flos similis auro est, acori radix, aizoum\nomne, sed maioris sucus efficacissime, item symphyti ius\nvel radicis decoctum, daucos cruda, erysithales—flore\nluteo, foliis acanthi —e vino, item chamaerops et in\nsorbitione irio vel plantago omnibus modis, item .....\nPhthiriasi Sulla dictator consumptus est, nascunturque\nin sanguine ipso hominis animalia exesura corpus\n. resistitur uvae taminiae suco aut veratri cum oleo\nperunctis corporibus ; taminia quidem in aceto decocta\netiam vestes eo taedio liberat.\nUlcera multorum sunt generum ac multis\n\n\n\nmodis curantur. panacis omnium generum radix ex vino\ncalido inlinitur manantibus. siccat privatim quam Chironiam\ndiximus; cum melle trita tubera aperit ulceribusque,\nquae serpunt, deploratis auxilio est cum aeris flore\nvino temperata omnibus modis, vel semine vel flore vel\nradice. eadem cum polenta vetustis volneribus prodest,\nHeraclion quoque siderion, Apollinaris, psyllium, tragacantha\n. scordotis cum melle purgat; farina eius carnis\nexcrescentes per se inspersa consumit. Polemonia ulcera,\nquae cacoëthe vocant, sanat; centaurium maius inspersum\nvel inlitum, item minoris coma decocta vel trita vetera\nquoque ulcera purgat et persanat. folliculi clymeni recentibus\nplagis inponuntur. inlinitur autem Gentiana ulceribus\n, quae serpunt, radice tusa vel decocta in aqua ad\nmellis crassitudinem vel suco, volneribus ex ea factum\nLycium. Lysimachia recentibus plagis medetur, plantago\nomnium generum ulceribus, peculiariter senum et infantium.\nigni emollita melior et cum cerato crassa ulcerum labra\npurgat, nomas sistit ; tritam suis foliis integere oportet.\nsuppurationes, collectiones, sinus ulcerum chelidonia quoque\nsiccantur, volnera adeo, ut etiam pro spodio utantur; eadem\niam desperatis cum axungia inponitur. dictamnum pota\nsagittas pellit et alia tela extrahit inlita—bibitur ex\naquae cyatho foliorum obolo—, proxime pseudodictamnum;\nutraque et suppurationes discutit. aristolochia quoque\n\n\n\nputria ulcera exest, sordida purgat cum melle vermesque\nextrahit, item clavos in ulcere natos et infixa corpori\nomnia, praecipue sagittas et ossa fracta cum resina, cava\nvero ulcera explet per se et cum iride, recentia vulnera\nex aceto; vetera ulcera verbenaca, quinquefolium cum sale\net melle. radices persollatae volneribus ferro inlatis recentibus\ninponuntur, folia veteribus; cum axungia utrimque\net suo folio operitur damasonium, ut in struma, folia verbasci\nex aceto ant vino. peristereos ad omnia genera\nvel callosorum putrescentiumque ulcerum facit. manantia\nnymphaeae Heracliae radix sanat, item cyclamini radix vel\nper se vel ex aceto vel cum melle; eadem et contra steatomata\nefficax. sic et ad ulcera manantia hysopum, item\npeucedanum; ei ad recentia volnera vis tanta est, ut squamam\nossibus extrahat. praestant hoc et anagallides cohibentque\nquas vocant nomas et rheumatismos, utiles et\nrecentibus plagis, sed praecipue senum corpori, cum cerato\napostemata et ulcera taetra folia mandragorae recentia,\nradix volnera cum melle aut oleo, cicuta cum siligine mixta\nmero, aizoum herpetas quoque ac nomas ac putrescentia,\nsicut erigeron verminosa, recentia autem volnera astragali\nradix et vetera ulcera, quae purgat hypocisthis utraque. leontopodii\n\n\n\nsemen tritum in aqua et cum polenta inlitum spicula\nsagittarum extrahit, item pycnocomi semen. tithymallus\ncharacias suco gangraenas, phagedaenas, putria vel decocto\nramorum cum polenta et oleo, orchis radices hoc amplius\net cacoëthe cum melle, siccae et recentes per se vulnera,\nonothera efferantia sese ulcera sanat. Scythae ulcera Scythica\ncurant. ad carcinomata argemonia ex melle efficacissima\nest. ulceribus praesanatis asphodeli radix decocta\nut diximus, trita cum polenta et inlita, quibuscumque\nvero Apollinaris, astragali radix in pulverem trita umidis\nulceribus prodest, item callithrix decocta in aqua, privatim\nvero iis, quae calciamento facta sint, verbenaca nec non\net Lysimachia contrita ac nymphaea arida infriata. polythrix\ninveteratis iisdem utilior est. — Polycnemon\ncunilae bubulae similis est, semine pulei, surculosa, multis\ngeniculis, corymbo [odorata ] acri et dulci odore, ferro\nfactis conmanducata inponitur, quinto die solvitur. symphyton\nad cicatricem celerrime perducit, item sideritis; haec\ninponitur ex melle. verbasci semine ac foliis ex vino decoctis\nac tritis omnia infixa corpori extrahuntur, item\nmandragorae foliis cum polenta, cyclamini radicibus cum\n\nmelle. trixaginis folia in oleo contrita iis maxime adhibentur\nulceribus, quae serpunt, et alcima in melle trita,\nVettonica ad carcinomata et malandrias veteres addito sale.\nVerrucas tollit argemonia ex aceto vel batrachii\nradix, quae et ungues scabros aufert, linozostidis utriusque\nfolia vel sucus inlitus. tithymalli omnes genera verrucarum\nomnia, item pterygia, varos tollunt; cicatrices cum\nelegantia ad colorem reducit ladanum.—\nArtemisiam\net elelisphacum alligatas qui habeat viator negatur lassitudinem\nsentire.—\nMuliebribus morbis medetur maxime in universum\nPaeoniae herbae semen nigrum ex aqua mulsa; eadem et\nin radice vis. menses ciet panacis semen cum absinthio,\nmenses et sudores scordotis potu et inlitu. Vettonica\ndrachma in vini cyathis III bibitur contra omnia volvarum\nvitia aut quae a partu fiunt. menses nimios sistit Achillia\nadposita et decoctum eius insidentibus. mammis inponitur\nhyoscyami semen ex vino, locis radix in cataplasmate,\nmammis et chelidonia. secundas morantes vel partus emortuos\nradices panacis adpositae extrahunt. ipsum panaces\n\ne vino potum volvas purgat adpositumque cum melle. Polemonia\npota ex vino secundas pellit, nidore corrigit volvas.\ncentauri minoris sucus potu fotuque menses ciet, item\nmaioris radix in volvae doloribus isdem modis prodest,\nderasa vero et adposita extrahit partus emortuos. plantago\nadponitur in lana in dolore volvae, in strangulatu bibitur.\nsed praecipua dictamno vis est: menses ciet, partus emortuos\nvel traverses eicit—bibitur ex aqua foliorum obolo—,\nadeo ad haec efficax, ut ne in cubiculum quidem praegnantium\ninferatur, nec potu tantum, sed et inlitu et suffitu\nvalet; proxime pseudodictamnum, sed menses ciet cum\nmero decoctum denarii pondere. plurimis tamen modis\naristolochia prodest, nam et menses et secundas ciet et\nemortuos partus extrahit, murra et pipere additis pota vel\nsubdita; volvas quoque procidentes inhibet fotu vel suffitu\nvel subiectu, maxime tenuis. strangulatum ab his mensumque\ndifficultatem agaricum obolis III in vini veteris\ncyatho potum emendat, peristereos adposita in adipe suillo\nrecenti, antirrhinon cum rosaceo et melle. item adposita\nnymphaeae Thessalae radix dolori medetur, in vino nigro\npota profluvia inhibet; e diverso ciet cyclamini radix pota\net adposita et vesicae insidentium decocto medetur. secundas\npota cissanthemos pellit, volvam sanat. e xiphio\nradix superior menses ciet drachma ex aceto pota. peucedanum\n\n\n\nstrangulatus volvae nidore ustum recreat, menses\nalbos praecipue psyllion drachma in cyathis III aquae,\nsemen mandragorae potum volvam purgat, menses ciet\nsucus adpositus et emortuos partus. nimia rursus proluvia\nsistit semen cum vivo sulphure, contra ea ciet batrachium\npotu vel cibo, ardens alias, ut diximus, cruda,\nsed cocta commendatur sale et oleo et cumino. daucum\net menses et secundas potu facillime pellit, ladanum suffitu\ncorrigit volvas, dolori earum exulceratisque inponitur.\nemortua scamonium pellit potum vel adpositum. menses\nciet hypericum utrumque adpositum, ante alia vero, ut\nHippocrati videtur, crethmos e vino semine vel radicis\ncortice, trahit et secundas, succurrit et strangulationibus\nex aqua pota; item radix e geranio peculiariter secundis\ninflationibusque volvarum conveniens. purgat hippuris pota\net adposita volvas, polygonus pota. menses ciet et alcimae\nradix, folia plantaginis pellunt, item agaricum ex aqua\nmulsa. Artemisia volvae medetur trita, ex oleo irino aut\ncum fico aut cum murra adposita; eiusdem radix pota in\ntantum purgat, ut partus enectos extrahat. menses et secundas\n\n\n\nciet ramorum decoctum insidentibus, item folia\npota drachma. ad eadem omnia prosunt vel inposita ventri\nimo cum farina hordeacia. acoron quoque utile est interioribus\nfeminarum morbis et conyza utraque et crethmos.\net anthyllides duae vulvis utilissimae torminibusque et secundarum\nmorae in vino potae. callithrix fotu locis medetur\n, albugines in capite tollit, capillos inficit oleo trita.\ngeranion in vino albo potum, hypocisthis in rubro profluvium\nsistunt. hysopum suffocationes laxat. radix verbenacae\npota ex aqua ad omnia in partu aut ex partu\nmala praestantissima est. peucedano quidam miscent in\nvino nigro semen cupressi contritum. nam semen psyllii\ndefervefactum in aqua, cum intepuit, epiphoras omnes uteri\nlenit. symphyton tritum in vino nigro evocat menses.\npartus accelerat scordotis pota drachma suci in aquae\nmulsae cyathis IIII. dictamni folia praeclare dantur ex\naqua; constat unius oboli pondere, vel si mortui sint in\nutero infantes, protinus reddi sine vexatione puerperae.\nsimiliter prodest pseudodictamnum, sed tardius, cyclaminos\nadalligata, cissanthemos pota, item Vettonicae farina ex\naqua mulsa.\nArsenogonon et thelygonon herbae sunt habentes\nuvas floribus oleae similes, pallidioris tamen, semen album\n\npapaveris modo. thelygoni potu feminam concipi narrant;\narsenogonon ab ea semine oleae nec alio distat; huius\npotu mares generari, si credimus. alii utramque ocimo\nsimilem tradunt, arsenogoni autem semen geminum esse\ntestibus simile.\nMammarum vitiis aizoum, quod digitillum appellavimus\n, unice medetur. erigeron ex passo mammas uberiores\nfacit, sonci cum farre cocti ius. quae vero mastos\nvocatur, inlita pilos mammarum partu nascentes aufert ;\ntestas in facie aliaque cutis vitia emendat Gentiana, nymphaea\nHeraclia inlita, cyclamini radix maculas omnes.\ncacaliae grana mixta cerae liquidae extendunt cutem in\nfacie erugantque. vitia omnia acori radix emendat.\nCapillum lycium suco flavum facit, denigrat hypericum\n, quod et corissum vocatur, item ophrys herba, denticulato\noleri similis, foliis II. nigritiam dat et Polemonia\nin oleo decocta. psilotrum nos quidem in muliebribus\nmedicamentis tractamus, verum iam et viris est in usu.\nefficacissimum autem habetur archezostis, item tithymalli,\n\n\n\nsuco vel in sole cum oleo inlito crebro vel evolsis pilis.\n—Quadripedum scabiem sanat hysopum ex oleo, suum\nanginas peculiariter sideritis.—Verum et reliqua genera\nherbarum reddamus.\nCrescit profecto apud me certe tractatu ipso\nadmiratio antiquitatis, quantoque maior copia herbarum\ndicenda restat, tanto magis adorare priscorum in inveniendo\ncuram, in tradendo benignitatem subit. nec dubie superata\nhoc modo posset videri etiam rerum naturae ipsius munificentia\n, si humani operis esset inventio. nunc vero deorum\nfuisse eam apparet aut certe divinam, etiam cum homo\ninveniret, eandemque omnium parentem et genuisse haec\net ostendisse, nullo vitae miraculo maiore, si verum fateri\nvolumus. Scythicam herbam a Maeotis paludibus et Euphorbeam\ne monte Atlante ultraque Herculis columnas ex ipso\nrerum naturae defectu, parte alia Britannicam ex oceani\ninsulis extra terras positis, itemque Aethiopidem ab exusto\nsideribus axe, alias praeterea aliunde ultro citroque humanae\nsaluti in toto orbe portari, inmensa Romanae pacis\nmaiestate non homines modo diversis inter se terris gentibusque\n\n\n\n, verum etiam montes et excedentia in nubes iuga\npartusque eorum et herbas quoque invicem ostentante!\naeternum, quaeso, deorum sit munus istud! adeo Romanos\nvelut alteram lucem dedisse rebus humanis videntur.\nSed antiquorum curam diligentiamque quis possit\nsatis venerari? constat omnium venenorum ocissimum esse\naconitum et tactis quoque genitalibus feminini sexus animalium\neodem die inferre mortem. hoc fuit vnenum,\nquo interemptas dormientes a Calpurnio Bestia uxores\nM. Caelius accusator obiecit. hinc illa atrox peroratio eius\nin digitum. ortum fabulae narravere e spumis Cerberi\ncanis extrahente ab inferis Hercule ideoque apud Heracleam\nPonticam, ubi monstratur is ad inferos aditus, gigni.\nhoc quoque tamen in usus humanae salutis vertere scorpionum\nictibus adversari experiendo datum in vino calido.\nea est natura, ut hominem occidat, nisi invenerit quod\nin homine perimat. cum eo solo conluctatur veluti praesentius\ninvento, [sola haec pugna est, cum venenum in\nvisceribus reperit] mirumque, exitialia per se ambo cum\nsint, duo venena in homine conmoriuntur, ut homo supersit.\nimmo vero etiam ferarum remedia antiqui prodiderunt demonstrando\n\n\n\n, quomodo venenata quoque ipsa sanarentur.\ntorpescunt scorpiones aconiti tactu stupentque pallentes et\nvinci se confitentur. auxiliaturiis helleborum album tactu\nresolvente, ceditque aconitum duobus malis, suo et omnium\n. quae si quis ulla forte ab homine excogitari potuisse\ncredit, ingrate deorum munera intellegit. tangunt\ncares aconito necantque gustatu earum pantheras, nisi\nhoc fieret, repleturas illos situs. ob id quidam pardalianches\nappellavere. at illas statim liberari morte excrementorum\nhominis gustu demonstratum. quod certe casu repertum\nquis dubitet et, quotiens fiat, etiam nunc ut novum nasc,\nquoniam feris ratio et usus inter se tradi non possit?\nhic ergo casus, hic est ille qui pluruma in vita invenit\ndeus —hoc habet nomen per quem intellegitur eadem\net parens rerum omnium et magistra—, utraque coniectura\npari, sive ista cotidie feras invenire sive semper\nscire iudicemus. pudendumque rursus omnia animalia,\nquae sint salutaria ipsis, nosse praeter hominem. sed\nmaiores oculorum quoque medicamentis aconitum misceri\nsaluberrime promulgavere aperta professione, ne malum\nquidem ullum esse sine aliquo bono. fas ergo nobis erit,\nqui nulla diximus venena, monstrare quale sit aconitum,\nvel deprehendendi gratia. folia habet cyclamini aut cucumeris\n\n\n\n, non plura IIII, ab radice, leniter hirsuta, radicem\nmodicam, cammaro similem marino; quare quidam cammaron\nappellavere, alii thelyphonon ex qua diximus causa.\ncauda radicis incurvatur paulum scorpionum modo, quare\net scorpion aliqui vocavere. nec defuere qui myoctonon\nappellare mallent, quoniam procul et e longinquo odore\nmures necat. nascitur in nudis cautibus, quas aconas nominant\n, et ideo aconitum aliqui dixere, nullo iuxta, ne\npulvere quidem, nutriente. hanc aliqui rationed nominis\nadtulere; alii, quoniam vis eadem esset in morte, quae\ncotibus in ferri acie deterenda, statimque admota velocitas\nsentiretur.\nAethiopis folia habet phlomo similia, magna ac\nmulta et hirsuta, ab radice, caulem quadriangulum, scabrum,\nsimilem arctio, multis concavum alis, semen ervo simile,\ncandidum, geminum, radices numerosas, longas, plenas,\nmolles, glutinosas gustu. siccae nigrescunt indurescuntque,\nut cornua videri possint. praeter Aethiopiam nascuntur\net in Ida monte Troadis et in Messenia. colliguntur\nautumno, siccantur in sole aliquot diebus, ne situm sentiant.\nmedentur volvis potae in vino albo, ischiadicis, pleuriticis,\nfaucibus scabris decoctae potui dantur. sed quae ex Aethiopia\n\n\n\nvenit, eximie atque ilico prodest. — Ageraton ferulacea\nest, duorum palmorum altitudine, origano similis,\nflore bullis aureis. huius ustae nidor urinam ciet volvasque\npurgat, tanto magis insidentibus. causa nominis [non\nhaec, sed] quoniam diutissime non marcescit. — Aloe\nscillae similitudinem habet, maior et pinguioribus foliis,\nex obliquo striata. caulis eius tener est, rubens medius,\nnon dissimilis antherici, radice una, ceu palo in terram\ndemissa ; ipsa gravis odore, gustu amara. laudatissima ex\nIndia adfertur, sed nascitur et in Asia, non tamen ea to\nutuntur nisi ad volnera recentibus foliis, mirifice enim\nconglutinant suco. ob id in turbinibus cadorum eam serunt\nut aizoum maius. quidam et caulem ante maturitatem\nseminis incidunt suci gratia, aliqui et folia. invenitur\net per se lacrima adhaerens; ergo pavimentandum ubi sata\nsit censent, ut lacrima non absorbeatur. fuere qui traderent\nin Iudaea super Hierosolyma metallicam eius naturam\n, sed nulla magis inproba est, neque alia nigrior\nest aut umidior. erit ergo optima pinguis ac nitida, rufi\ncoloris, friabilis et iocineris modo coacta, facile liquescens;\ninprobanda nigra et dura, harenosa, quaeque gustu intellegitur\n, cummi adulterata et acacia. natura eius spissare,\n\n\n\ndensare et leniter calfacere; usus multi, sed principalis\nalvum solvere, cum paene sola medicamentorum, quae id\npraestant, confirmet etiam stomachum, adeo non infestet\nulla vi contraria. bibitur drachma, ad stomachi vero dissolutionem\nin II cyathis aquae tepidae vel frigidae coclearis\nmensura bis terve in die ex intervallis, ut res exigit,\npurgationis autem causa plurimum III drachmis, efficacior,\nsi pota ea sumatur cibus. capillum fluentem continet cum\nvino austero capite contra pilum peruncto. dolorem capitis\nsedat temporibus et fronti inposita ex aceto et rosaceo\ndilutiorque infusa. oculorum vitia omnia sanari ea convenit\n, privatim prurigines et scabritiem genarum, item\ninsignita ac livida inlita cum melle, maxime Pontico, tonsillas\n, gingivas et omnia oris ulcera, sanguinis excreationes,\nsi modicae sint, drachma ex aqua, si minus, ex aceto pota.\nvulnerum quoque sanguinem et undecumque fluentem sistit\nper se vel ex aceto. alias etiam est vulneribus utilissima\nad cicatricem perducens. eadem inspergitur exulceratis\ngenitalibus virorum, condylomatis rimisque sedis, alias ex\nvino, alias ex passo, alias sicca per se, ut exigat mitiganda\n\n\n\ncuratio aut coercenda. haemorrhoidum quoque abundantiam\nleniter sistit. dysinteriae infunditur et, si difficilius concoquantur\ncibi, bibitur a cena modico intervallo et in regio\nmorbo III obolis ex aqua; devorantur et pilulae cum melle\ndecocto aut resina terebinthina ad purganda interiora. digitorum\npterygia tollit. oculorum medicamentis lavatur, ut\nquod sit harenosissimum subsidat, aut torretur in testa\npinnaque subinde versatur, ut possit aequaliter torreri.—\nAlcea folia habet similia verbenacae, quae aristereon\ncognominatur, caules II aut IIII, foliorum plenos, florem\nrosae, radices albas cum plurimum VI, cubitales, obliquas.\nnascitur in pingui solo nec sicco. usus radicis ex vino\nvel aqua dysintericis, alvo citae, ad rupta, convulsa.—\nAlypon cauliculus est, molli capite, non dissimile betae,\nacre gustu ac lentum mordensque vehementer et accendens.\nalvum solvit in aqua mulsa addito sale modico. minima\npotio II drachmarum, media IIII, maxima VI, eximia purgatione\nquibus datur e gallinaceoiure. — Alsine, quam\n\n\n\nquidam myosoton appellant, nascitur in lucis, unde et\nalsine dicta est. incipit a media hieme, arescit aestate\nmedia. cum prorepit, musculorum aures imitatur foliis.\nsed aliam docebimus esse quae iustius myosotis vocetur.\nhaec eadem erat quae helxine, nisi minor minusque hirsuta\nesset. nascitur in hortis et maxime parietibus. cum\nteritur, odorem cucumeris reddit. usus eius ad collectiones\ninflammationesque, item eadem omnia quae helxines, sed\ninfirmius. epiphoris peculiariter inponitur, item verendis\nulceribusque cum farina hordeacia. sucus eius auribus\ninfunditur. — Androsaces herba est alba, amara, sine\nfoliis, folliculos in cirris habens et in his semen. nascitur\nin maritimis Syriae. maxime datur hydropicis drachmis II\ntusa aut decocta in aqua vel aceto vel vino; vehementer\nenim urinas ciet. datur et podagricis inliniturque. idem\neffectus et seminis. — Androsaemon sive, ut alii\nappellavere, ascyron non absimile est hyperico, de qua\ndiximus, cauliculis maioribus densioribusque et magis\nrubentibus. folia alba, rutae figura, semen papaveris nigri.\ncomae tritae sanguineo suco manant ; odor est resinosus.\ngignitur in vineis, fere medio autumno effoditur suspenditurque\n. usus ad purgandam alvum tusae cum semine\n\n\n\npotaeque matutino vel a cena II drachmis in aqua mulsa\nvel vino vel aqua pura, potionis totius sextario. trahit\nbilem, prodest ischiadi maxime, sed postero die capparis\nradicem resinae permixtam devorare oportet drachmae pondere\niterumque quadridui intervallo eadem facere, a purgatione\nautem ipsa robustiores vinum bibere, infirmiores\naquam. inponitur et podagris et ambustis, et volneribus\ncohibens sanguinem. — Ambrosia vagi nominis et\ncirca alias herbas fluctuati unam habet certam, densam,\nramosam, tenuem, III fere palmorum, tertia parte radice\nbreviore, foliis rutae circa imum caulem. in ramulis semen\nest uvis dependentibus, odore vinoso, qua de causa botrys\na quibusdam vocatur, ab aliis Artemisia. Coronantur illa\nCappadoces. usus eius ad ea, quae discuti opus sit.—\nAnonim quidam ononida malunt vocare, ramosam, as\nsimilem faeno Graeco, nisi fruticosior hirsutiorque esset.\nodore iucunda, post ver spinosa. estur etiam muria condita\n, recens vero margines ulcerum erodit. radix decoquitur\nin posca dolori dentium. eadem cum melle pota\ncalculos pellit. comitialibus datur in oxymelite decocta\nad dimidias. — Anagyros, quam aliqui acopon vocant,\nfruticosa est, gravis odore, flore oleris, semen in corniculis\n\n\n\nnon brevibus gignit, simile renibus, quod durescit\nper messes. folia collectionibus inponuntur difficulterque\nparientibus adalligantur ita, ut a partu statim auferantur.\nquod si emortuus haereat et secundae mensesque morentur,\ndrachma bibuntur in passo folia. sic et suspiriosis dantur\net in vino vetere ad phalangiorum morsus. radix discutiendis\nconcoquendisque adhibetur, semen commanducatum\nvomitiones facit.— Anonymos non inveniendo nomen\ninvenit. adfertur e Scythia, celebrata Hicesio, non parvae\nauctoritatis medico, item Aristogitoni in volneribus praeclara\n, ex aqua tusa inposita, pota vero mammis praecordiisve\npercussis, item sanguinem excreantibus. putavere\net bibendam volneratis. fabulosa arbitror quae adiciuntur,\nrecentem eam, si uratur, in ferrum aut aes feruminari.—\nAparinen aliqui omphalocarpon, alii philanthropon\nvocant, ramosam, hirsutam, quinis senisve in orbem circa\nramos foliis per intervalla. semen rotundum, durum, concavum\n, subdulce. nascitur in frumentario agro aut hortis\npratisve, asperitate etiam vestium tenaci. efficax contra\nserpentes semine poto ex vino drachma et contra phalangia\n. sanguinis abundantiam ex volneribus reprimunt\nfolia inposita, sucus auribus infunditur. — Arction\naliqui potius arcturum vocant. similis est verbasco foliis,\n\n\n\nnisi quod hirsutiora sunt, caule longo, molli, semine cumini.\nnascitur in petrosis radice tenera, alba, dulci, quae decoquitur\nin vino ad dentium dolorem, ut ore ita contineatur.\ndecoctum bibitur propter ischiada et stranguriam. ex vino\nambustis inponitur et pernionibus; foventur eadem cum\nradice semine trito in vino. — Asplenon sunt qui\nhemionion vocant, foliis trientalibus, multis, radice limosa,\ncavernosa sicut felicis, candida hirsuta. nec caulem nee\nflorem nec semen habet. nascitur in petris parietibusque\nopacis, umidis, laudatissima in Creta. huius foliorum in\naceto decocto per dies XXX poto lienem absumi aiunt;\net illinuntur autem eadem. sedant et singultus. feminis\nnon danda, quoniam sterilitatem facit. — Asclepias\nfolia hederae habet, ramos longos, radices numerosas, tenues,\nodoratas, floris virus grave, semen securiclatum. nascitur\nin montibus. radices torminibus medentur et contra serpentium\nictus non solum potu, sed et inlitu. — Aster\nab aliquis bubonion appellatur, quoniam inguinum praesentaneum\nremedium est. cauliculus foliis oblongis II aut\nIII, in cacumine capitula stellae modo radiata. bibitur et\n\n\n\nadversus serpentes. sed ad inguinum medicinam sinistra\nmanu decerpi iubent et iuxta cinctus alligari. prodest et\ncoxendicis dolori adalligata. — Ascyron et ascyroides\nsimilia sunt inter se et hyperico, sed maiores habet ramos\nquod ascyroides vocatur, ferulaceos, coma rubentes, capitulis\nparvis, luteis. semen in caliculis pusillum, nigrum,\nresinosum. comae tritae velut cruentant, qua de causa\nquidam hanc androsaemon vocavere. usus seminis ad ischiadicos\npoti II drachmis in hydromelitis sextario. alvum\nsolvit, bilem detrahit. inlinitur et ambustis. — Aphaca\ntenuia admodum folia habet, pusilla. altior lenticula et\nsiliquas maiores fert, in quibus terna aut quaterna semina\nsunt, nigriora et minora lenticula. nascitur in arvis. natura\nad spissandum efficacior quam lenti; reliquos usus\n15 eosdem habet. stomachi alvique fluctiones sistit semen\ndecoctum. — Alcibium qualis esset herba, non repperi\napud auctores, sed radicem eius et folia trita ad serpentis\nmorsum inponi et bibi, folia quantum manus capiat\ntrita cum vini meri cyathis III aut radicem drachmarum\nIII pondere cum vini eadem mensura.— Alectoros\nlophos, quae apud nos crista dicitur, folia habet similia\ngallinacei cristae plura, caulem tenuem, semen nigrum in\nsiliquis. utilis tussientibus cocta cum faba fresa, melle\n\naddito et caligini oculorum. solidum semen coicitur in\noculum nec turbat, sed in se caliginem contrahit; mutat\ncolorem et ex nigro albicare incipit et intumescit ac per\nse exit. —\nAlum nos vocamus, Graeci symphyton\npetraeum, simile cunilae bubulae, foliis parvis, ramis III\naut IIII a radice, cacuminibus thymi, surculosum, odoratum,\ngustu dulce, saliva ciens, radice longa, rutila. nascitur\nin petris, ideo petraeum cognominatum, utilissimum lateribus\n, renibus, torminibus, pectori, pulmonibus, sanguinem\nreicientibus, faucibus asperis. bibitur radix trita et in\nvino decocta, et aliquando superlinitur. quin et commanducata\nsitim sedat praecipueque pulmonem refrigerat. luxatis\nquoque inponitur et contusis, lenit interanea. alvum sistit\ncocta in cinere detractisque folliculis trita cum piperis\ngranis VIIII et ex aqua pota. volneribus sanandis tanta\npraestantia est, ut carnes quoque, dum cocuntur, conglutinet\naddita, unde et Graeci nomen inposuere. ossibus quoque\nfractis medetur,\nalga rufa scorpionum ictibus.—\nActaea gravi foliorum odore, caulibus asperis, geniculatis\n, semine nigro ut hederae, bacis mollibus, nascitur\nin opacis et asperis aquosisque. datur acetabulo pleno\ninterioribus feminarum morbis. — Ampelos agria vocatur\n\n\n\nherba foliis duris, cineracei coloris, qualem in satis\ndiximus, viticulis longis, callosis, rubentibus qualiter flos\nquam Iovis flammam appellamus. in uvolis fert semen simile\nPunici mali acinis. radix eius decocta in aquae cyathis\nternis, additis vini Coi cyathis II, alvum solvit leniter\nideoque hydropicis datur. uvolae vitia cutis in facie mulierum\nemendant. ischiadicos quoque uti hac herba prodest\ntusa cum foliis et inlita cum suco suo.\nAbsinthii genera plura sunt: Santonicum appellatur\ne Galliae civitate, Ponticum e Ponto, ubi pecora\npinguescunt illo et ob id sine felle reperiuntur, neque\naliud praestantius, multoque Italicum amarius, sed medulla\nPontici dulcis. de usu eius convenit, herbae facillimae\natque inter paucas utilissimae, praeterea sacris populi\nRomani celebratae peculiariter, siquidem Latinarum\nferiis quadrigae certant in Capitolio victorque absinthium\nbibit, credo, sanitatem praemio dari honorifice arbitratis\nmaioribus. stomachum corroborat, et ob hoc sapor eius\nin vina transfertur, ut diximus. bibitur et decoctum aqua\nac postea nocte et die refrigeratum sub diu ; decoci VI\ndrachmis foliorum cum ramis suis in caelestis aquae sextariis\nIII oportet, nec non salem addi vetustissimi usus est.\n\n\n\nbibitur et madefacti dilutum; ita enim appelletur hoc genus\n. diluti ratio ut, quisquis fuerit modus aquae, tegatur\nper triduum. tritum raro in usu est, sicut et sucus expressi\n. exprimitur autem, cum primum semen turgescit,\nmadefactum aqua triduo recens aut siccum VII diebus,\ndein coctum in aēneo vaso ad tertias x heminis in aquae\nsextariis XLV iterumque percolatum, herba electa, coquitur\nad crassitudinem mellis, qualiter ex minore centaurio quaeritur\nsucus. sed hic [absinthii] inutilis stomacho capitique\nest, cum sit ille decoctus saluberrimus. namque\nadstringit stomachum bilemque detrahit, urinam ciet, alvum\nemollit et in dolore sanat, ventris animalia pellit, malaciam\nstomachi et inflationes discutit cum sile et nardo\nGallico, aceti exiguo addito, fastidia absterget, concoctiones\nadiuvat, cruditates detrahit cum ruta et pipere et sale.\nantiqui purgationis causa dabant cum marinae aquae veteris\nsextario seminis VI drachmas cum III salis, mellis\ncyatho; efficacius purgat duplicate sale. diligenter autem\nteri debet propter difficultatem. quidam et in polenta\ndedere supra dictum pondus, addito puleio, alii pueris\n[folia] in fico sicca, ut amaritudinem fallerent. thoracem\npurgat cum iride sumptum. in regio morbo crudum bibitur\n\n\n\ncum apio aut adianto. adversus inflationes calidum paulatim\nsorbetur ex aqua, iocineris causa cum Gallico nardo,\nlienis cum aceto aut pulte aut fico sumitur. adversatur\nfungis ex aceto, item visco, cicutae ex vino et muris\naranei morsibus, draconi marino, scorpionibus. oculorum\nclaritati multum confert, epip]horis cum passo inponitur,\nsuggillatis cum melle. aures decocti eius vapor suffitu\nsanat aut, si manent sanie, cum melle tritum. urinam ac\nmenses cient III IIIIve ramuli cum Gallici nardi radice\nuna, cyathis aquae VI, menses privatim cum melle sumptum\net in vellere adpositum. anginae subvenit cum melle et\nnitro. epinyctidas ex aqua sanat, volnera recentia prius\nquam aqua tangantur inpositum, praeterea capitis ulcera.\npeculiariter ilibus inponitur cum Cypria cera aut cum fico.\nsanat et pruritus. non est dandum in febri. nausiam\nmaris arcet in navigationibus potum, inguinum tumorem\nin ventrali habitum. somnos adlicit olfactum aut inscio\nsub capite positum. vestibus insertum tineas arcet. culices\nex oleo perunctis abigit et fumo, si uratur. atramentum\nlibrarium ex diluto eius temperatum litteras a\nmusculis tuetur. capillum denigrat absinthii cinis unguento\nrosaceoque permixtus. — Est et absinthium marinum\n, quod quidam seriphum vocant, probatissimum in\nTaposiri Aegypti. huius ramum Isiaci praeferre sollemne\n\n\n\nhabent. angustius priore minusque amarum, stomacho\ninimicum, alvum mollit pellitque animalia interaneorum.\nbibitur cum oleo et sale aut in farinae trimestris sorbitione\ndilutum. coquitur quantum manus capiat in aquae\nsextario ad dimidias.\nBalloten alio nomine porrum nigrum Graeci\nvocant, herbam fruticosam angulosis caulibus, nigris, hirsutis\n, foliis vestientibus maioribus quam porri et nigrioribus\n, graveolentibus. vis eius efficax adversus canis morsus\nex sale foliis tritis inpositae, item ad condylomata coctis\ncinere in folio oleris. purgat et sordida ulcera cum melle.\n— Botrys fruticosa herba est luteis ramulis. semen\ncirca totos nascitur, folia cichorio similia. invenitur in\ntorrentium ripis. medetur orthopnoicis. hoc Cappadoces\nambrosiam vocant, alii Artemisiam.— Brabilla spissandi\nvim habet cotonei mali modo, nec amplius de ea\ntradunt auctores. — Bryon marinum herba sine dubitatione\nest lactucae foliis similis, rugosa velut contracta,\nsine caule ab una radice exeuntibus foliis. nascitur in\nscopulis maxime testisque terra conprehensis. praecipua\nsiccandi spissandique vis ei et collectiones inflammationesque\nomnes inhibendi, praecipue podagrae et quicquid refrigerari\nopus sit. — Bupleuri semen ad ictus serpentium\n\n\n\ndari reperio foverique plagas decocta ea herba\nadiectis foliis mori aut origani.\nCatanancen Thessalam herbam, qualis sit, describi\na nobis supervacuum est, cum sit usus eius ad amatoria\ntantum. illud non ab re est dixisse ad detegendas magicas\nvanitates, electam ad hunc usum coniectura, quoniam arescens\ncontraheret se ad speciem unguium milui exanimati.\neadem ex casa et cemos silebitur nobis.— Calyx\nduorum generum est. una similis aro nascitur in arationibus\n, colligitur ante quam inarescat. usus eosdem\nhabet quos aris, at bibitur radix quoque huius ad exinaniendas\nalvos mensesque mulierum, item caules cum foliis\nin leguminibus decocti sanant tenesmon. alterum\ngenus eius quidam anchusam vocant, alii rhinocliam. folia\nlactucae longiora, plumosa, radice rubra, quae ignes sacros\ncum flore polentae sanat inposita, iocineris autem vitia in\nvino albo pota. — Circaea trychno sativo similis est,\nflore nigro, pusillo, parvo semine milii nascente in quibusdam\ncorniculis, radice semipedali, triplici fere aut quadruplici\n\n\n\n, alba, odorata, gustus calidi. nascitur in apricis\nsaxis. diluitur in vino bibiturque ad dolorem vulvae et vitia\n—macerari oportet in sextariis III quadrantem radicis tusae\nnocte et die—et trahit eadem potione secundas, semine\nlac [minuit ] in vino aut mulsa aqua poto. — Cirsion\ncauliculus est tener II cubitorum, triangulo similis, foliis\nspinosis circumdatus. spinae molles sunt; folia bovis linguae\nsimilia, minora, subcandida, in cacumine capitula purpurea,\nquae solvuntur in lanugines. hanc herbam radicemve eius\nadalligatam dolores varicum sanare tradunt. — Crataegonon\nspicae tritici simile est, multis calamis ex una\nradice emicantibus multorumque geniculorum, in opacis,\nsemine milii, vehementer aspero gustu, quod si bibant ex\nvino ante cenam III obolis in cyathis aquae totidem mulier\nac vir ante conceptum diebus XL, virilis sexus partum\nfuturum aiunt. et alia est crataegonos, quae thelygonos\nvocetur ; differentia intellegitur lenitate gustus. sunt qui\nflorem crataegoni bibentes mulierum intra XL diem concipere\ntradant. eadem sanant ulcera vetera nigra cum\nmelle et explent sinus ulcerum et atropha carnosiora faciunt,\npurulenta expurgant; panos discutiunt, podagras collectionesque\n\n\n\nomnes leniunt, peculiariter mammarum. Theophrastus\narboris genus intellegi voluit crataegon sive\ncrataegona, quam Itali aquifolium vocant. — Crocodileon\nchamaeleonis herbae nigrae figuram habet, radice\nlonga, aequaliter crassa, odoris asperi. nascitur in sabuletis\n. pota sanguinem per nares pellit copiosum crassumque\n; itaet lienes consumere dicitur. — Cynosorchim\naliqui orchim vocant, foliis oleae, mollibus, ternis per semipedem\nlongitudinis in terra stratis, radice bulbosa, oblonga\n, duplici ordine, superiore quae durior est, inferiore\nquae mollior. eduntur, ut bulbi coctae, in vineis fere\ninventae. ex his radicibus si maiorem edant viri, mares\ngenerari dicunt, si minorem feminae, alterum sexum. in\nThessalia molliorem in lacte caprino viri bibunt ad stimulandos\ncoitus, duriorem vero ad inhibendos. adversantur\naltera alteri.— Chrysolachanum in pineto\nlactucae simile nascitur. sanat nervos incisos, si confestim\ninponatur. et alibi genus chrysolachani traditur, flore\naureo, foliis oleris. coctum estur ut olus molle. haec\n\nherba adalligata morbum regium habentibus ita, ut spectari\nab his possit, sanare id malum traditur. de chrysolachano\nnec satis dici scio nec plura reperio. namque et hoc vitio\nlaboravere proximi utique herbarii nostri, quod ipsis notas\nveluti vulgares strictim et nominibus tantum indicavere,\ntamquam coagulo terrae alvum sisti, stranguriam dissolvi,\nsi bibatur ex aqua aut vino, cuculli folia trita cum\naceto serpentium ictibus et scorpionum mederi. quidam\nhanc alio nomine strumum appellant, alii Graece strych-\nnum. acinos habet nigros; ex his cyathus suci cum mulsi\nII medetur lumbis, item capitis dolori cum rosaceo infusus,\nipsa strumae inlita.— Peculiaris est Alpinis maxime\nfluminibus conferva appellata a conferuminando, spongea\naquarum dulcium verius quam muscus aut herba, villosae\ndensitatis atque fistulosae. curatum ea scio omnibus fere\nossibus confractis prolapsum ex arbore alta putatorem,\ncircumdata universo corpori, aquam suam adspergentibus,\nquotiens inaresceret, raroque nec nisi deficientem herbam\nmutationis causa resolventibus, convaluisse vix credibili\nceleritate. —\nCocco Cnidio color cocci, magnitudo\ngrano piperis maior, vis ardens; itaque in pane devoratur\n, ne adurat gulam transitu. vis praesentanea contra\ncicutam, sistit alvum.\nDipsacos folia habet lactucae bullasque spinosas\nin dorsi medio, caulem II cubitorum iisdem spinis horridum\n, genicula eius binis foliis amplectentibus concavo\nalarum sinu, in quo subsistit ros salsus. in cacumine\ncapitula sunt echinata spinis. nascitur in aquosis. sanat\nrimas sedis, item fistulas decocta in vino radice usque,\ndum sit crassitudo cerae, ut possit in fistulas collyrium\nmitti, item verrucas omnium generum. quidam et alarum,\nquas supra diximus, sucum inlinunt iis. — Dryopteris\nfelici similis in arboribus nascitur, tenui foliorum subdulcium\nincisura, radice hirsuta. vis ei caustica, et ideo\npsilotrum est radix tusa, inlinitur enim usque, dum sudores\nevocet, iterum et tertium ita, ne sudor abluatur.—\nDrabe phono similis herba est, cauliculis tenuibus,\ncubitalibus, circumdatis utrimque foliis pollicari amplitudine\n, qualia oxymyrsines, sed candidioribus mollioribusque\n, flore candido sabuci. edunt cauliculos decoctos, semine\nvero eius pro pipere utuntur.\nElatine folia habet casiae, pusilla, pilosa, rotunda,\nsemipedalibus ramulis quinis senisque, a radice statim\nfoliosis. nascitur in segete, acerba gustu et ideo oculorum\n\n\n\nfluctionibus efficax foliis cum polenta tritis et inpositis,\nsubdito linteolo. eadem cum lini semine cocta sorbitionis\nusu dysinteria liberat. — Empetros, quam nostri\nealcifragam vocant, nascitur in montibus maritimis, fere\nin saxo. quae propius maria fuit, salsa est potaque trahit\nbilem ac pituitas; quae longius magisque terrena, amarior\nsentitur. trahit aquam; sumitur autem in iure aliquo aut\nin hydromelite. vetustate vires perdit, recens urinas ciet\ndecoctum in aqua vel tritum calculosque frangit. qui fidem\npromisso huic quaerunt, adfirmant lapillos, qui subfervefiant\n, una rumpi. — Epicactis ab aliis elleborine\nvocatur, parva herba, exiguis foliis, iocineris vitiis utilissima\net contra venena pota.— Epimedion caulis\nest non magnus, hederae foliis denis atque duodenis, numquam\nflorens, radice tenui, nigra, gravi odore ac.....\nin umidis nascitur. et huic spissandi refrigerandique natura\n, feminis cavenda. folia in vino trita virginum mammas\ncohibent.— Enneaphyllon longa folia novena habet,\ncausticae naturae. inponitur lana circumdatum, ne urat\nlatius—continuo pusulas excitat—, lumborum doloribus\net coxendicum utilissimum.\nFelicis duo genera nec florem habent nec semen.\n\n\n\npterim vocant Graeci, alii blachnon, cuius ex una radice\nconplures exeunt felices bina etiam cubita excedentes longitudine\n, non graves odore ; hanc marem existimant. alterum\ngenus thelypterim Graeci vocant, alii nymphaeam pterim ;\nest autem singularis atque non fruticosa, brevior molliorque\net densior, foliis ad radicem canaliculata. utriusque\nradice sues pinguescunt. folia utriusque lateribus pinnata,\nunde nomen Graeci inposuere. radices utriusque longae\nin. oblicum, nigrae, praecipue cum inaruere; siccari autem\neas sole oportet. nascuntur ubique, sed maxime frigido\nsolo. effodi debent vergiliis occidentibus. usus radicis in\ntrimatu tantum, neque ante nec postea. pellunt interaneorum\nanimalia, ex his taenias cum melle, cetera ex vino\ndulci triduo potae, utraque stomacho inutilissima. alvum\nsolvit primo bilem trahens, mox aquam, melius taenias\ncum scamonii pari pondere. radix eius pondere II obolorum\nex aqua post unius diei abstinentiam bibitur, melle\npraegustato contra rheumatismos. neutra danda mulieribus,\nquoniam gravidis abortum, ceteris sterilitatem facit. farina\nearum ulceribus taetris inspergitur, iumentorum quoque\nin cervicibus. folia cimicem necant, serpentem non recipiunt\n; ideo substerni utile est in locis suspectis, usta\n\netiam fugant nidore. fecere medici huius quoque herbae\ndiscrimen: optima Macedonica est, secunda Cassiopica.—\nFemur bubulum appellatur herba, nervis et ipsa utilis\nrecens in aceto ac sale trita.\nGaleopsis aut, ut alii, galeobdolon vel gallon\ncaulem et folia habet urticae leviora et quae gravem odorem\ntrita reddant, flore purpureo. nascitur circa saepes\nac semitas ubique. folia caulesque duritias et carcinomata\nex aceto trita et inposita, item strumas, panos, parotidas\ndiscutiunt. ex usu est et decoctae suco fovere.\nputrescentia quoque et gauigraenas sanat cum sale.—\nGlaux antiquitus eugalacton vocabatur, cytiso et lenticulae\nfoliis similis; aversa candidiora. rami in terra serpunt\nquini seni, admodum tenues, a radice. flosculi purpurei\nexeunt. invenitur iuxta mare. coquitur in sorbitione\nsimilaginis ad excitandam ubertatem lactis; eam qui hauserint\n, balineis uti convenit.\nGlaucion in Syria\net Parthia nascitur, humilis herba, densis foliis fere papaveris\n, minoribus tamen sordidioribusque, odoris taetri,\ngustus amari cum adstrictione. granum habet crocei coloris\n. hoc in olla fictili luto circumlita in clibanis calfaciunt\n\n\n\n, deinde exempto sucum exprimunt eiusdem nominis\n. usus et suci et foliorum, si terantur, adversus\nepiphoras, quae universo impetu cadant. hinc temperatur\ncollyrium, quod medici dia glauciu vocant.—(lactis quoque\nubertas intermissa restituitur; sumitur huius rei causa\nex aqua). — Glycyside, quam aliqui Paeoniam aut\npentorobon vocant, caulem habet II palmorum, comitantibus\nII aut III, subrutilum, cute lauri, folia qualia isatis,\npinguiora rotundioraque et minora, semen in siliquis, aliud\ngrano rubente, aliud nigro. duo autem genera sunt: femina\nexistimatur cuius radicibus ceu balani longiores circiter VIII\naut VI adhaerent. mas plures non habet, quoniam una\nradice nixus est palmi altitudine, candida, quae gustu adstringit\n. feminae folia murram redolent et densiora sunt.\nnascuntur in silvis. tradunt nocte effodiendas, quonian\ninterdiu periculosum sit pico Martio inpetum in oculos\nfaciente; radix vero cum effodiatur, periculum esse, ne\nsedes procidat, magna vanitate ad ostentationem rei fictum\narbitror. usus in iis diversus. rubra grana rubentes menses\nsistunt XV fere pota in vino nigro. nigra grana vulvis\n\nmedentur ex passo aut vino totidem pota. radix omnes\nventris dolores sedat in vino alvumque purgat, sanat\nopisthotonum, morbum regium, renes, vesicam, arteriam\nautem et stomachum decocta in vino, alvumque sistit.\nestur etiamin alimentis, sed in medendo IIII drachmae\nsatis sunt. grana nigra auxiliantur et suppressionibus\nnocturnis in vino pota quo dictum est numero, stomachicis\nvero et rosionibus et esse ea et inlinere prodest. suppurationes\nquoque discutiuntur, recentes nigro semine, veteres\nrubro. utrumque auxiliatur a serpente percussis et\npueris contra calculos incipientes stranguria. — Gnaphalium\naliqui chamaezelon vocant, cuius foliis albis mollibusque\npro tomento utuntur; sane et similia sunt. datur\nin vino austero ad dysinteriam, ventris solutiones mensesque\nmulierum sistit. infunditur autem tenesmo. inlinitur\net putrescentibus ulcerum.— Gallidragam vocat Xenocrates\nleucacantho similem, palustrem et spinosam,\ncaule ferulaceo, alto, cui summo capite inhaereat simile\novo. in hoc crescente aestate vermiculos nasci tradit,\nquos pyxide conditos adalligari cum pane bracchio ab ea\n\n\n\nparte, qua dens doleat, mireque ilico dolorem tolli. valere\nnon diutius anno et ita, si terrain non adtigerint.\nHolcus in saxis nascitur siccis. aristas habet in\ncacumine, tenui culmo, quale hordeum restibile. haec circa\ncaput alligata vel circa lacertum educit e corpore aristas.\nquidam ob id aristida vocant.— Hyoseris intubo\nsimilis, sed minor et tactu asperior, vulneribus contusa\npraeclare medetur. — Holosteon sine duritia est herba, ex adverso appellata a Graecis sicut fel dulce, radice tenuis usque in capillamenti speciem, longitudine IIII\ndigitorum, ceu gramen foliis angustis, adstringens gustu.\nnascitur in collibus terrenis. usus eius ad vulsa, rupta\nin vino potae. volnera quoque conglutinat, nam et carnes,\ndum cocuntur, addita. — Hippophaeston nascitur in\nspinis, ex quibus fiunt aënae fulloniae, sine cauliculo, sine\nflore, capitulis tantum inanibus et foliis parvis, multis,\nherbacei coloris. radiculae albae, molles. sucus earum\nexprimitur aestate ad solvendam alvum in obolis, maxime\nin comitialibus morbis et tremulis, hydropicis, contra vertigines\n, orthopnoeas, paralysis incipientes. —\nHypoglossa\nfolia habet figura silvestris myrti, coma spinosa, et\n\n\n\nin his ceu linguas folio parvo exeunte de foliis. capitis\ndolores corona ex iis inposita minuit.— Hypecoon\nin segetibus nascitur, foliis rutae. natura eius eadem quae\npapaveris suco.\nIdaeae herbae folia sunt quae oxymyrsines. adh\naerent iis velut pampini, in quibus flos. ipsa alvum\nmensesque et omnem abundantiam sanguinis sistit spissandi\ncohibendique natura. — Isopyron aliqui phaselion\nvocant, quoniam folium, quod est aneso simile, in\npasseoli pampinos torquetur. capitula sunt in summo caule\ntenuia, plena seminis melanthi, contra tussim et cetera\npectoris vitia cum melle aut aqua mulsa, item iocineri\nutilissimi.\nLathyris folia habet multa lactucae similia, tenuiora,\ngermina multa, in quibus semen tuniculis continetur, ut\ncapparis, quae cum inaruere, eximuntur grana piperis\nmagnitudine, candida, dulcia, facilia purgatu. haec vicena\nin aqua pura aut mulsa pota hydropicos sanant; trahunt\n\net bilem. qui vehementius purgari volunt, cum folliculis\nipsis sumunt ea, nam stomachum laedunt; itaque inventum\nest ut cum pisce aut iure gallinacei sumerentur.—\nLeontopetalon alii rapadion vocant, folio brassicae,\ncaule semipedali. alae numerosae, semen in cacumine in\nsiliqiis ciceris modo, radix rapo similis, grandis, nigra.\nnascitur in arvis. radix adversatur omnibus serpentium\ngeneribus ex vino pota, nec alia res celerius proficit. datur\net ischiadicis. — Lycapsos longioribus quam lactucae\nfoliis crassioribusque, cauli longo hirsutis adgnatis, multis,\ncubitalibus, flore parvo, purpureo; nascitur in campestribus.\ninlinitur cum farina hordeacea igni sacro; sudores in febribus\nmovet suco aquae calidae admixto. — Inter\nomnes herbas lithospermo mihil est mirabilius. aliqui exonychon\nvocant, alii διὸς πυρόν, alii ʽἡρακλέους. herba\nquincuncialis fere, foliis duplo maioribus quam rutae, ramulis\nsurculosis, crassitudine iunci. gerit iuxta folia singulas\nveluti barbulas et in earum cacuminibus lapillos candore\net rotunditate margaritarum, magnitudine ciceris,\nduritia vero lapidea. ipsi, qua pediculis adhaereant, cavernulas\n\n\n\nhabent et intus semen. nascitur et in Italia, sed\nlaudatissimum in Creta, nec quicquam inter herbas maiore\nequidem miraculo aspexi. tantus est decor velut aurificum\narte alternis inter folia candicantibus margaritis, tam exquisita\ndifficultas lapidis ex herba nascentis. iacere atque\nhumi serpere auctores tradunt; ego volsam, non haerentem\nvidi. his lapillis drachmae pondere potis in vino albo\ncalculos frangi pellique constat et stranguriam discuti.\nneque in alia herbarum fides est certior, ad quam medicinam\nnata sit, talis autem eius species, ut etiam sine\nauctore visu statim nosci possit.— Lapis vulgaris\niuxta flumina fert muscum siccum, canum. hic fricatur\naltero lapide addita hominis saliva; illo lapide tangitur inpetigo\n. qui tangit, dicit:\nφεύγετεκανθαρίδες, λύκος ἄγριος αἷμαδιώκει.\nLimeum herba appellatur a Gallis, qua sagittas in\nvenatu tingunt medicamento, quod venenum cervarium vocant\n. ex hac in III modios salivati additur quantum in\nunam sagittam addi solet; ita offa demittitur boum faucibus\nin morbis. alligari postea ad praesepia oportet,\ndonec purgentur—insanire enim solent—; si sudor\n\ninsequetur, aqua frigida perfundi. — Leuce Mercuriali\nsimilis nomen ex causa accepit, per medium folium\ncandida linea transcurrente, quare mesoleucon quidam vocant\n. sucus eius fistulas sanat, ipsa contrita carcinomata.\nfortassis eadem sit quae leucas appellatur, contra marina\nomnia venena efficax. speciem eius auctores non tradunt\nnec aliud quam silvestrem latioribus foliis esse, efficaciorem\nhanc semine acriore.— Leucographis qualis esset,\nscriptum non repperi, quod eo magis miror, quoniam utilis\nproditur sanguinem excreantibus III obolis cum croco,\nitem coeliacis, trita ex aqua et adposita profluvio feminarum\n, oculorum quoque medicamentis et explendis ulceribus\n, quae fiant in teneris partibus.\nMedion folia habet iridis sativae, caulem\ntripedalem et in eo florem grandem, purpureum, rotundum\n, semine minuto, radicem semipedalem. in saxis opacis\nnascitur. radix drachmis II cum melle menses feminarum\nsistit ecligmate per aliquot dies sumpto. semen quoque\nin vino contra abundantiam feminarum datur. — Myos-\nota sive myosotis levis herba, caulibus pluribus ab una\nradice, aliquatenus rubentibus, concavis ab imo, foliis angustis\n, oblongis, dorso acuto, nigris, per intervalla adsidue\n\n\n\ngeminatis, tenuibus cauliculis ex alis prodeuntibus, flore\ncaeruleo. radix digitali crassitudine multis capillamentis\nfimbriata. vis ei septica et exulceratrix, ideoque aegilopas\nsanat. tradunt Aegypti, mensis, quem Thoti vocant, die\nXXVIII fere in Augustum mensem incurrente si quis huius\nherbae suco inungatur mane, priusquam loquatur, non\nlippiturum eo anno. — Myagros herba ferulacea est,\nfoliis similis rubiae, tripedanea. semen oleosum, quod et\nfit ex eo. medetur oris ulceribus perunctis hoc suco.\nHerba, quae vocatur nyma, III foliis longis, intubaceis\n, inlita cicatrices ad colorem reducit.— Natrix\nvocatur herba, cuius radix evulsa virus hirci redolet.\nhac in Piceno feminis abigunt quos mira persuasione Fatuos\nvocant; ego species lymphantium hoc modo animorum\nesse crediderim, quae tali medicamento iuventur.\nOdontitis inter feni genera est, cauliculis densis\nab eadem radice, geniculatis, triangulis, nigris. in geniculis\nfolia parva habet, longiora tamen quam polygonum,\nsemen in alis hordeo simile, florem purpureum, pusillum.\nnascitur in pratis. decoctum cauliculorum eius in vino\naustero quantum manus capiat dentium dolori medetur ita,\nut contineatur ore. — Othonna in Syria nascitur,\nsimilis erucae perforatis crebro foliis, flore croci ; quare\n\nquidam anemonen vocaverunt. sucus eius oculorum medicamentis\nconvenit ; mordet enim leniter et calefacit adstringitque\nsiccando, purgat cicatrices et nubeculas et quicquid\nobstet. quidam tradunt lavari atque ita siccatam digeri\nin pastillos. — Onosma longa folia habet fere ad\nIII digitos, in terra iacentia ad similitudinem anchusae, ....\nsimilis sive caule sive flore sive semine. praegnas, si edit\neam aut supergradiatur, abortum facere dicitur.— Onopradon\ncum ederunt, asini crepitus reddere dicuntur. trahit\nurinas et menses, alvum sistit, suppurationes et collectiones\ndiscutit. — Osyris ramulos fert nigros, tenues, lentos\net in his folia nigra ceu lini semenque in ramulis nigrum\ninitio, dein colore mutato rubescens. smegmata mulieribus\nfaciunt ex iis. radicum decoctum potu sanat arquatos.\neaedem, priusquam maturescat semen, concisae et sole\nsiccatae alvum sistunt ; post maturitatem vero collectae et\nin sorbitione decoctae rheumatismis ventris medentur et\nper se tritae ex aqua caelesti bibuntur. — Oxys\nfolia terna habet. datur ad stomachum dissolutum. edunt\net qui enterocelen habent.\npolyanthemum, quam quidam batrachion appellant,\ncaustica vi exulcerat, cicatrices et ad colorem reducit, eademque\nvitiligines concorporat. — Polygonum Graeci vocant\nquam nos sanguinariam. non attollitur a terra foliis\nrutae similis gramini. sucus eius infusus naribus supprimit\nsanguinem et potus cum vino cuiuslibet partis profluvium\nexcreationesque cruentas inhibet. qui plura genera polygoni\nfaciunt, hanc marem intellegi volunt appellarique a\nmultitudine seminis aut densitate fruticis, alii polygonaton\na frequentia geniculorum, alii thalattiada, alii carcinothron,\nalii clema, multi myrtopetalum. nec non inveniuntur qui\nhanc feminam esse dicant, marem autem maiorem minusque\nnigram et geniculis densiorem, semine sub omnibus\nfoliis turgescente. quocumque haec modo se habent, vis\nearum est spissare ac refrigerare. semine alvum solvunt,\nlargius sumpto urinam cient, rheumatismos cohibent, qui\nsi non fuere, non prosunt. stomachi fervori folia inponuntur\n, vesicae dolori inlinuntur et ignibus sacris. sucus\net auribus purulentis instillatur et oculorum dolori. per\nse datur et in febribus ante accessiones II cyathis, in\n\n\n\ntertianis quartanisque praecipue, item cholericis, dysintericis\net in solutione stomachi. tertium genus orion vocant,\nin montibus nascens, harundini tenerae simile, uno caule,\ndensis geniculis et in se infarctis, foliis autem piceae,\nradicis supervacuae, inefficacius quam superiora, peculiare\nischiadicis. quartum genus silvestre appellatur, paene arboris\nfrutice, radice lignosa, stirpe cedri rubicunda, ramis\nsparti binum palmorum, nigris geniculorum ternis quaternisque\narticulis. huic quoque spissandi natura; sapor mali\ncotonei. decoquitur in aqua ad tertias aut aridi farina\ninspergitur et oris ulceribus et adtritis partibus. propter\ngingivarum vero vitia ipsa commanducatur. nomas sistit\nomniaque, quae serpunt aut difficilem cicatricem habent,\nprivatim vero sanat a nive facta ulcera. herbarii et ad\nanginas utuntur illa et in capitis dolore coronam ex ea\ninponunt et contra epiphoras collo circumdant; in tertianis\nquidem sinistra manu evulsam adalligant, adeo contra profluvia\nsanguinis, nec ullam magis aridam quam polygonum\nservant.\nPancratium aliqui scillam pusillam appellare malunt\n, foliis albi lilii longioribus crassioribusque, radice\nbulbi magni, colore rufo. alvum solvit suco cum farina\nervi sumpto, ulcera purgat. hydropicis, splenicis cum\n\n\n\n\nmelle datur. alii decocunt eam, donec aqua dulcis fiat,\neaque effusa radicem terentes digerunt in pastillos sole\nsiccatos et postea utuntur ad capitis ulcera et cetera,\nquae repurganda sint, item ad tussim, quantum III digitis\nadprehenderint in vino dantes, et ad lateris dolores aut\nperipneumonicis ecligmate. dant et propter ischiada in\nvino bibendam et propter tormina mensesque ciendos.—\nPeplis, quam aliqui sycen, alii meconion, alii mecona\naphrode vocant, ex una radice tenui fruticat foliis rutae\npaulo latioribus. semen est sub foliis, rotundum, minus\ncandido papavere. inter vites fere colligitur messibus siccaturque\ncum fructu suo, subiectis in quae excidat. hoc\npoto alvus solvitur, bilis ac pituita detrahitur. media potio\nest acetabuli mensura in aquae mulsae heminis III. et\ncibis inspergitur obsoniisque ad molliendam alvum.—\nPericlymenon fruticat et ipsa ex intervallo II folia\nhabens subcandida, mollia, in cacumine autem semen inter\nfolia durum et quod difficile vellatur. nascitur in arvis\nac saepibus circumvolvens se adminiculis quibuscumque.\nsemen eius in umbra siccatum tunditur et in pastillos\ndigeritur; hi resoluti dantur in vini albi cyathis ternis\ntricenis diebus ad lienem, eumque urina cruentata aut\n\nper alvum absumit, quod intellegitur a decimo statim die.\nurinam cient et folia decocta, quae et orthopnoicis prosunt\n. partum quoque adiuvant secundasque pellunt pota\nsimili modo. — Pelecinon in segetibus diximus nasci,\nfruticosam cauliculis, foliis ciceris. semen in siliquis\nfert corniculorum modo aduncis ternis quaternisve, quale\ngit novimus, amarum, stomacho utile. additur in antidota\n.— Polygala palmum altitudine inplet, in caule\nsummo foliis lenticulae, gustu adstricto. quae pota lactis\nabundantiam facit. — Poterion aut, ut alii vocant,\nphrynion vel neuras large fruticat, spinis retorrida, lanugine\nspissa, foliis parvis, rotundis, ramulis longis, mollibus,\nlentis, tenuibus, flore longo, herbacei colors. seminis nullus\nusus; est gustu acuto et odorato. invenitur in aquosis\ncollibus. radices habet II aut III binum cubitorum in altitudinem\n, nervosas, candidas, firmas. circumfoditur autumno\net praecisa radice dat sucum cummi similem. radix mira\nvulneribus sanandis traditur praecipueque nervis vel praecisis\ninlita. decoctum quoque eius cum melle potum dissolutiones\nnervorum et infirmitates et incisuras iuvat.—\nPhalangitis a quibusdam phalangion vocatur, ab aliis\nleucanthemum vel, ut in quibusdam exemplaribus invenio,\n\nleucacantha. ramuli sunt ei numquam pauciores II, in\ndiversa tendentes, flos candidus, lilio rubro similis, semen\nnigrum, latum, ad lenticulae dimidiae figuram multo tenuius,\nradice tenui, herbacei coloris. huius folio vel flore vel\nsemine auxiliantur contra scorpionum phalangiorumque et\nserpentium ictus, item contra tormina. — Phyteuma\nquale sit, describere supervacuum habeo, cum sit usus\neius tantum ad amatoria.— Phyllon a Graecis vocatur\nherba in saxosis montibus. femina magis herbacei\ncoloris, caule tenui, radice parva. semen papaveri rotundo\nsimile. haec sui sexus facit partus, mares autem mas,\nsemine tantum differens, quod est incipientis olivae. utrumque\nbibitur in vino.— Phellandrion nascitur in\npalustribus folio apii. bibitur semen eius propter calculos\net vesicae incommoda.— Phaleris thyrsum habet\nlongum, tenuem ceu calamum, in summo florem inclinatum,\nsemen simile sesamae. et hoc calculos frangit potum ex\nvino vel aceto vel cum melle et lacte ; idem et vitia vesicae\nsanat.— Polyrrhizon folia habet myrti, radices\nmultas. hae tusae dantur e vino contra serpentes,\nprosunt et quadripedibus. — Proserpinaca herba\nvulgaris est, eximii adversus scorpiones remedii. eadem\n\n\n\ncontrita, addita muria e menis et oleo, anginam eximie\ncurari tradunt, praeterea et quantalibet lassitudine recreari\ndefessos, etiam cum obmutuerint, si subiciatur linguae; si\ndevoretur, vomitionem sequi salutarem.\nRhecoma adfertur ex iis quae supra Pontum\nsunt regionibus. radix costo nigro similis, minor et rufior\npaulo, sine odore, calfaciens gustu et adstringens. eadem\ntrita vini colorem reddit ad crocum inclinantem. inlita\ncollectiones inflammationesque sedat, vulnera sanat, epiphoras\noculorum sedat ex passo, insignita cum melle et\nalia liventia ex aceto. farina eius inspergitur contra caco\nëthe et sanguinem reicientibus drachmae pondere in\naqua, dysintericis autem et coeliacis, si febri careant, in\nvino, sin aliter, ex aqua. facilius teritur nocte antecedente\nmadefacta. datur et decoctum eius bibendum duplici\nmensura ad rupta, convolsa, contusis, ex sublimi devolutis\n. si pectoris sint dolores, additur piperis aliquid\net murrae; si dissolutio stomachi, ex frigida aqua sumitur;\nsic et in tussi vetere ac purulentis excreationibus, item\nhepaticis, splenicis, ischiadicis. at renium vitia, suspiria,\northopnoeas, arteriae scabritias sanat ex passo III obolis\npotis trita aut decoctum eius. lichenas quoque ex aceto\ninposita purgat. bibitur contra inflationes et perfrictiones,\n\n\n\nfebres frigidas, singultus, tormina, herpetas, capitis gravitates\n, melancholicas vertigines, lassitudinum dolores et\nconvolsiones. — Circa Ariminum nota est herba\nquam resedam vocant. discutit collectiones inflammationesque\nomnes. qui curant ea, addunt haec verba : Reseda,\nmorbos reseda; scisne, scisne, quis hic pullus\negerit radices? nec caput nec pedes habeat. haec\nter dicunt totiensque despuunt.\nStoechas in insulis tantum eiusdem nominis\ngignitur, odorata herba, coma hysopi, amara gustu. menses\nciet potu, pectoris dolores levat. antidotis quoque miscetur\n. —\nSolanum Graeci στρύχνον vocant, ut\ntradit Cornelius Celsus. huic vis reprimendi refrigerandique\n.— Smyrnion caulem habet apii, folia\nlatiora et maxime circa stolones multos, quorum a sinu\nexiliunt, pinguia et ad terram infracta, odore medicato\ncum quadam acrimonia iucundo, colore in luteum languescente\n, capitibus caulium orbiculatis ut apii, semine rotundo\nnigroque ; arescit incipiente aestate. radix quoque\nodorata, gustu acri mordet, sucosa, mollis. cortex eius\nforis niger, intus pallidus. odor murrae habet qualitatem,\nunde et nomen. nascitur et in saxosis collibus et in terrenis\n\n\n\n. usus eius calfacere, extenuare. urinam et menses\ncient folia et radix et semen. alvum sistit. radix collectiones\net suppurationes non veteres, item duritias discutit\ninlita, prodest et contra phalangia ac serpentes admixto\ncachry aut polio aut melissophyllo in vino pota, sed particulatim\n, quoniam universitate vomitiones movet; qua de\ncausa aliquando cum ruta datur. medetur tussi et orthopnoeae\nsemen vel radix, item thoracis aut lienis aut renium\naut vesicae vitiis, radix autem ruptis, convolsis.\npartus quoque adiuvat et secundas pellit. datur et ischiadicis\ncum crethmo in vino. sudores ciet et ructus, ideo\ninflationem stomachi discutit. vulnera ad cicatricem perducit\n. exprimitur et sucus radici utilis feminis et thoracis\npraecordiorumque desideriis, calfacit enim et concoquit et\npurgat. semen peculiariter hydropicis datur potui, quibus\net sucus inlinitur. et in malagmate cortice arido et ad\nobsonia utuntur cum mulso et oleo et garo, maxime in\nelixis carnibus.—Sinon concoctiones facit, sapore simillima\npiperi. eadem in dolore stomachi efficax.\nTelephion porcilacae similis est et caule et\nfoliis. rami a radice septeni octonique fruticant foliis\n\n\n\ncrassis, carnosis. nascitur in cultis et maxime inter vites.\ninlinitur lentigini et, cum inaruit, deteritur. inlinitur et\nvitiligini ternis fere mensibus senis horis noctis aut diei\net ut postea farina hordeacia inlinatur. medetur et vulneribus\net fistulis.— Trichomanes adianto simile est,\nexilius modo nigriusque, foliis lenticulae, densis, parvis,\nadversis inter se. decoctum eius strangurias sanat in vino\nalbo potum addito cumino rustico, liennem. cohibet capillos\nfluentes aut, si effluxerint, reparat alopeciasque densat tritum\nin oleo et inlitum. sternumenta quoque gustatu movet.\n— Thalictrum folia coriandri habet, pinguiora paulo,\ncaulem papaveris. nascitur ubique, praecipue campestribus.\nmedentur ulceribus folia cum melle.— Thlaspi\nduorum generum est: angustis foliis, digitali latitudine et\nlongitudine, in terram versis, in cacumine divisis, cauliculo\nsemipedali non sine ramis, .... peltarum specie semine\nincluso, lenticulae effigie, nisi quod infringitur, unde nomen\n. flos albicat. nascitur in semitis et saepibus. semen\nasperi gustus bilem et pituitam utrimque extrahit; modus\nsumendi acetabuli mensura. prodest et ischiadicis infusum.\n\npotione sanguinem trahit, menses quoque ciet, sed partus\nnecat. alterum thlaspi aliqui Persicon napy vocant, latis\nfoliis, radicibus magnis, et ipsum utile ischiadicorum infusioni\n. prodest et inguinibus utrumque. praecipitur, ut\nqui colligat dicat, sumere se contra inguina et contra omnes\ncollectiones et contra vulnera, una manu tollat.—\nTrachinia herba qualis sit, non traditur. credo falsum\net promissum Democriti portentosum esse, adalligatam\ntriduo absumere lienes.— Tragonis sive\ntragion nascitur in Cretae tantum insulae maritimis, iunipiro\nsimilis et semine et folio et ramis. sucus eius lacteus\nin cummim spissatus vel semen in potione..... spicula\ne corpore eicit; tunditur recens et cum vino inlinitur aut\nsiccae farina cum melle. eadem lactis abundantiam facit\nmammisque unice medetur. — Est et alia herba\ntragos, quam aliqui scorpion vocant, semipedem alta, fruticosa\n, sine foliis, pusillis racemis rubentibus grani tritici,\n\n\n\nacuto cacumine, et ipsa in maritimis nascens. huius\nracemorum X et XII cacumina trita ex vino pota coeliacis,\ndysintericis, sanguinem excreantibus mensumque abundantiae\nauxiliantur.— Est et tragopogon, quem\nalii comen vocant, caule parvo, foliis croci, radice longa,\ndulci, super caulem calice lato, nigro. nascitur in asperis\nmanditurque, sine usu.\nEt de herbis quidem memoria digna hactenus\naccepimus aut comperimus. in fine earum admonere non\nab re iudicamus, alias aliis virium aetates esse. longissimo\ntempore durat elaterium, ut diximus, chamaeleon niger\nXL annis, centaurium non ultra XII, peucedanum et aristolochia\nadVI, vitis silvestris anno, in umbra si serventur\n. et animalium quidem exterorum nullum aliud\nradices a nobis dictas adtingit excepta sphondyle, quae\nomnes persequitur. genus id serpentis est.\nNe illud quidem dubitatur, omnium radicum\nvim effectusque minui, si fructus prius ematurescant, item\nseminum ante radice propter sucum incisa. resolvitur\nautem omnium vis consuetudine, et desinunt prodesse,\ncum opus est, quae cottidie in usu fuere, aeque quam nocere\n\n\n\n. omnes vero herbae vehementiores effectu viribusque\nsunt in frigidis et in aquiloniis, item siccis.\nSunt et gentium differentiae non mediocres,\nsicut accipimus de taeniis lumbricisque, inesse Aegypti,\nArabiae, Syriae, Ciliciae populis, e diverso Threciae, Phrygiae\nomnino non innasci. minus id mirum quam quod\nin confinio Atticae et Boeotiae Thebanis innascuntur, cum\nabsint Atheniensibus. quae contemplatio aufert nos ad\nipsorum animalium naturas ingenitasque iis vel certiores\nmorborum omnium medicinas. rursus enimcum rerum\nparens nullum animal ad hoc tantum, ut pasceretur aut\nalia satiaret, nasci voluit artesque salutares inseruit et\nvisceribus, quippe cum surdis etiam rebus insereret, tum\nvero illa animae auxilia praestantissima ex alia anima esse\nvoluit, contemplatione ante cuncta mirabili.\nDictae erant naturae omnium rerum inter caelum\nac terram nascentium, restabantque quae ex ipsa\ntellure fodiuntur, si non herbarum ac fruticum tractata\nremedia auferrent traversos ex ipsis animalibus, quae sanantur\n, reperta maiore medicina. quid ergo? dixerimus\nherbas et florum imagines ac pleraque inventu rara ac\ndifficilia, iidem tacebimus, quid in ipso homine prosit homini\n, ceteraque genera remediorum inter nos viventia,\ncum praesertim nisi carenti doloribus morbisque vita ipsa\npoena fiat? minime vero, omnemque insumemus operam,\nlicet fastidii periculum urgeat, quando ita decretum est,\nminorem gratiae quam utilitatium vitae respectum habere.\nquin immo externa quoque et barbaros etiam ritus indagabimus\n. fides tantum auctores appellet, quamquam et\nipsi consensu prope iudicii ista eligere laboravimus potiusque\ncurae rerum quam copiae institimus. illud admonuisse\nperquam necessarium est dictas iam a nobis naturas\nanimalium et quae cuiusque essent inventa—neque\n\nenim minus profuere medicinas reperiendo quam prosunt\npraebendo—, nune quae in ipsis auxilientur indicari, neque\nillic in totum omissa ; itaque haec esse quidem alia,\nillis tamen conexa.\nIncipiemus autem ab homine ipsum sibi exquirente,\ninmensa statim difficultate obvia. sanguinem quoque gladiatorum\nbibunt, ut viventibus poculis, comitiales [morbi],\nquod spectare facientes in eadem harena feras quoque\nhorror est. at, Hercule, illi ex homine ipso sorbere efficacissimum\nputant calidum spirantemque et vivam ipsam\nanrimam ex osculo vulnerum, cum plagis omnino ne ferarum\nquidem admoveri ora mos sit humanus. alii medullas\ncrurum quaerunt et cerebrum infantium. nec pauci apud\nGraecos singulorum viscerum membrorumque etiam sapores\ndixere, omnia persecuti ad resigmina unguium, quasi vero\nsanitas videri possit feram ex homine fieri morboque dignum\nin ipsa medicina, egregia, Hercules, frustratione, si\nnon prosit. aspici humana exta nefas habetur: quid mandi?\nquis ista invenit, Osthane ? tecum enim res erit, eversor\niuris humani monstrorumque artifex, qui primus ea condidisti\n, credo, ne tui vita oblivisceretur. quis invenit singula\n\n\n\nmembra humana mandere? qua coniectura inductus?\nquam potest medicina ista originem habuisse? quis veneficia\ninnocentiora fecit quam remedia? esto, barbari externique\nritus invenerant : etiamne Graeci suas fecere has\nartes ? extant commentationes Democriti ad aliud noxii 5\nhominis ex capite ossa plus prodesse, ad alia amici et\nhospitis. iam vero vi interempti dente gingivas in dolore\nscariphari Apollonius efficacissimum scripsit, Meletos\noculorum suffusiones felle hominis sanari, Artemon\ncalvaria interfecti neque cremati propinavit aquam e fonte\nnoctu comitialibus morbis. ex eadem suspendio interempti\ncatapotia fecit contra canis rabiosi morsus Antaeus. atque\netiam quadrupedes homine sanavere, contra inflationes\nbou perforatis cornibus inserentes ossa humana, ubi homo\noccisus esset aut crematus, siliginem, quae pernoctasset,\nsuum morbis dando. procul a nobis nostrisque litteris absint\nista. nos auxilia dicemus, non piacula, sicubi lactis\npuerperarum usus mederi poterit, sicubi saliva tactusve\ncorporis, ceteraque similia. vitamin quidem non adeo expetendam\ncensemus, ut quoquo modo trahenda sit. quisquis\nes, talis aeque moriere, tamquam obscaenus vixeris\naut nefandus. quapropter hoc primum quisque in remediis\nanimi sui habeat, ex omnibus bonis, quae homini tribuit\n\n\n\nnatura, nullum melius esse tempestiva morte, idque\nin ea optimum, quod illam sibi quisque praestare possit.\nEx homine remediorum primum maximae quaestionis\net semper incertae est, polleantne aliquid verba et\nincantamenta carminum. quod si verum est, homini acceptum\nfieri oportere conveniat, sed viritim sapientissimi\ncuiusque respuit fides, in universum vero omnibus horis\ncredit vita nec sentit. quippe victimas caedi sine precatione\nnon videtur referre aut deos rite consuli. praeterea\nalia sunt verba inpetritis, alia depulsoriis, alia commendationis\n, videmusque certis precationibus obsecrasse summos\nmagistratus et, ne quod verborum praetereatur aut praeposterum\ndicatur, de scripto praeire aliquem rursusque\nalium custodem dari qui adtendat, alium vero praeponi qui\nfavere linguis iubeat, tibicinem canere, ne quid aliud exaudiatur\n, utraque memoria insigni, quotiens ipsae dirae\nobstrepentes nocuerint quotiensve precatio erraverit; sic\nrepente extis adimi capita vel corda aut geminari victima\nstante. durat inmenso exemplo Deciorum patris filiique,\nquo se devovere, carmen; extat Tucciae Vestalis incesti deprecatio\n\n\n\n, qua usa aquam in cribro tulit anno urbis DXVIIII.\nboario vero in foro Graecum Graecamque defossos aut\naliarum gentium, cum quibus tum res esset, etiam nostra\naetas vidit. cuius sacri precationem, qua solet praeire\nXVvirum collegii magister, si quis legat, profecto vim carminum\nfateatur, omnia ea adprobantibus DCCCXXX annorum\neventibus. Vestales nostras hodie credimus nondum egressa\nurbe mancipia fugitiva retinere in loco precatione, cum,\nsi semel recipiatur ea ratio, et deos preces aliquas exaudire\naut ullis moveri verbis, confitendum sit de tota coniectatione\n.\nPrisci quidem nostri perpetuo talia credidere, difficillimumque\nex his, etiam fulmina elici, ut suo loco docuimus\n. L. Piso primo annalium auctor est, Tullum\nHostilium regem ex Numae libris eodem, quo illum, sacrificio\nIovem caelo devocare conatum, quoniam parum rite\nquaedam fecisset, fulmine ictum, multi vero magnarum\nrerum fata et ostenta verbis permutari. cum in Tarpeio\nfodientes delubro fundamenta caput humanum invenissent,\nmissis ob id ad se legatis Etruriae celeberrimus vates\nOlenus Calenus, praeclarum id fortunatumque cernens,\ninterrogatione in suam gentem transferre temptavit, scipione\ndeterminata prius templi imagine in solo ante se:\n\n\n\nHoc ergo dicitis, Romani ? hie templum lovis\noptimi maximi futurum est, hic caput invenimus?\nconstantissima annalium adfirmatione, transiturum fuisse\nfatum in Etruriam, ni praemoniti a filio vatis legati respondissent\n: Non plane hic, sed Romae inventum\ncaput dicimus. iterum id accidisse tradunt, cum in fastigium\neiusdem delubri praeparatae quadrigae fictiles in\nfornace crevissent, iterum simili modo retentum augurium.\nHaec satis sint, exemplis ut appareat, ostentorum vires\net in nostra potestate esse ac, prout quaeque accepta sint,\nita valere. in augurum certe disciplina constat neque diras\nneque ulla auspicia pertinere ad eos, qui quamque rem ingredientes\nobservare se ea negaverint, quo munere divinae\nindulgentiae maius nullum est. quid? non et legum ipsaruin\nin duodecim tabulis verba sunt: qui fruges excantass\nit, et alibi: qui malum carmen incantassit ?\nVerrius Flaccus auctores ponit, quibus credat in obpugnationibus\nante omnia solitum a Romanis sacerdotibus evocari\ndeum, cuius in tutela id oppidum esset, promittique illi\neundem aut ampliorem apud Romanos cultum. et durat\nin pontificum disciplina id sacrum, constatque ideo occultatum\n, in cuius dei tutela Roma esset, ne qui hostium simili\nmodo agerent. defigi quidem diris precationibus nemo\n\nnon metuit. huc pertinet ovorum, quae exorbuerit quisque\n, calices coclearumque protinus frangi aut isdem coclearibus\nperforari. hinc Theocriti apud Graecos, Catulli\napud nos. proximeque Vergilii incantamentorum amatoria\nimitatio. multi figlinarum opera rumpi credunt tali modo,\nnon pauci etiam serpentes, ipsas recanere et hunc unum\nillis esse intellectum, contrahique Marsorum cantu etiam\nin nocturna quiete. iam parietes incendiorum deprecationibus\nconscribuntur. neque est facile dictu, externa verba\natque ineffabilia abrogent fidem validius an Latina et inopinata\n, quae inridicula videri cogit animus semper aliquid\ninmensum exspectans ac dignum deo movendo, immo vero\nquod numini imperet. dixit Homerus profluvium sanguinis\nvulnerato femine Ulixen inhibuisse carmine, Theophrastus\nischiadicos sanari, Cato prodidit luxatis membris\ncarmen auxiliare, M. Varro podagris. Caesarem dictatorem\npost unum ancipitem vehiculi casum ferunt semper,\nut primum consedisset, id quod plerosque nunc facere\nscimus, carmine ter repetito securitatem itinerum aucupari\nsolitum.\nLibet hanc partem singulorum quoque conscientia\ncoarguere. cur enim primum anni incipientis diem laetis\n\n\n\nprecationibus invicem faustum ominalmur? cur publicis\nlustris etiam nomina victimas ducentium prospera legimus ?\ncur effascinationibus adoratione peculiari occurrimus, alii\nGraecam Nemesin invocantes, cuius ob id Romae simulacrum\nin Capitolio est, quamvis Latinum nomen non sit?\ncur ad mentionem defunctorum testamur, memoriam eorum\na nobis non sollicitari? cur inpares numeros ad omnia\nvehementiores credimus, idque in febribus dierumn observatione\nintellegitur? cur ad primitias pomorum haec vetera\nesse dicimus, alia nova optamus? cur sternuentes salutamus\n? quod etiam Tiberium Caesarem, tristissimum, ut\nconstat, hominum, in vehiculo exegisse tradunt, et aliqui\nnominec quoque consalutare religiosius putant? quin et\nabsentes tinnitu aurium praesentire sermones de se receptum\nest. Attalus adfirmat, scorpione viso si quis dicat\nduo, cohiberi nec vibrare ictus. et quoniam scorpio admonuit\n, in Africa nemo destinat aliquid nisi praefatus\nAfricam, in ceteris vero gentibus deos ante obtestatus,\nut velint. nam si mensa adsit, anulum ponere translatitium\nvidemus, quoniam etiam mutas religiones pollere\nmanifestum est. alius saliva post aurem digito relata sollicitudinem\n\n\n\nanimi propitiat. pollices, cum faveamus, premere\netiam proverbio iubemur. in adorando dextram ad osculum\nreferimus totumque corpus circumagimus, quod in\nlaevum fecisse Galliae religiosius credunt. fulgetras poppysmis\nadorare consensus gentium est. incendia inter\nepulas nominata aquis sub mensam profusis abominamur.\nrecedente aliquo ab epulis simul verri solum aut bibente\nconviva mensam vel repositorium tolli inauspicatissimum\niudicatur. Servi Sulpicii principis viri commentatio est\nquamobrem mensa linquenda non sit, nondum enim\nplures quam convivae numerabantur. nam sternumento\nrevocari ferculum mensamve, si non postea gustetur aliquid\n, inter diras habetur. ..... aut omnino inane esse ?\nhaec instituere illi, qui omnibus negotiis horisque interesse\ncredebant deos et ideo placatos etiam vitiis nostris\nreliquerunt. quin et repente conticescere convivium adnotatum\n, set non nisi in pari praesentium numero, isque\nfamae labor est ad quemcumque eorum pertinens. cibus\netiam e manu prolapsus reddebatur utique per mensas,\nvetabantque munditiarum causa deflare, et sunt condita\nauguria, quid loquenti cogitantive id acciderit, inter execratissima\n\n\n\n, si pontifici accidat dicis causa epulanti. in\nmensa utique id reponi adolerique ad Larem piatio est.\nmedicamenta, priusquam adhibeantur, in mensa forte deposita\nnegant prodesse. ungues resecari nundinis Romanis\ntacenti atque a digito indice multorum persuasione religiosum\nest, capillum vero contra defluvia ac dolores capitis\nXVII luna atque XXVIIII. pagana lege in plerisque\nItaliae praediis cavetur, ne mulieres per itinera ambulantes\ntorqueant fusos aut omnino detectos ferant, quoniam adversetur\nid omnium spei, praecipue frugum. M. Servilius\nNonianus princeps civitatis non pridem in metu lippitudinis\n, priusquam ipse eam nominaret aliusve ei praediceret,\nduabus litteris Graecis PA chartam inscriptam circumligatam\nlino subnectebat collo, Mucianus ter consul eadem\nobservatione viventem muscam in linteolo albo, his remediis\ncarere ipsos lippitudine praedicantes. carmina quidem\nextant contra grandines contraque morborum genera contraque\nambusta, quaedam etiam experta, sed prodendo obstat\ningens verecundia in tanta animorum varietate. quapropter\nde iis ut cuique libitum fuerit opinetur.\nHominum monstrificas naturas et veneficos\naspectus diximus in portentis gentium et multas animalium\nproprietates, quae repeti supervacuum est. quorundam\n\n\n\nhominum tota corpora prosunt, ut ex iis familiis,\nquae sunt terrori serpentibus, tactu ipso levant percussos\nsuctuve modo, quorum e genere sunt Psylli Marsique et\nqui Ophiogenes vocantur in insula Cypro, ex qua familia\nlegatus Euagon nomine a consulibus Romae in dolium serpentium\nconiectus experimenti causa circummulcentibus\nlinguis miraculum praebuit. signum eius familiae est, si\nmodo adhuc durat, vernis temporibus odoris virus. atque\neorum sudor quoque medebatur, non modo saliva. nam\nin insula Nili Tentyri nascentes tanto sunt crocodilis terrori\n, ut vocem quoque eorum fugiant, horum omniumn\ngenerum insita repugnantia interventum quoque mederi\nconstat, sicuti adgravari vulnera introitu eorum, qui umquam\nfuerint serpentium canisve dente laesi. iidem gallinarum\nincubitus, pecorum fetus abortu vitiant ; tantum\nremanet virus ex accepto semel malo, ut venefici fiant\nvenena passi. remedio est ablui prius manus eorum aquaque\nilla eos, quibus medearis, inspergi. rursus a scorpione\naliquando percussi numquam postea a crabronibus,\nvespis apibusve feriuntur. minus miretur hoc qui sciat,\nvestem a tineis non attingi, quae fuerit in funere, serpentes\n\n\n\naegre praeterquam laeva manu extrahi.\ne Pythagorae\ninventis non temere fallere, inpositivorum nominum\ninparem vocalium numerum clauditates oculive\norbitatem ac similes casus dextris adsignare partibus,\nparem laevis. ferunt difficiles partus statim solvi, cum\nquis tectum, in quo sit gravida, transmiserit lapide vel\nmissili ex iis, qui III animalia singulis ictibus interfecerint,\nhominem, aprum, ursum. probabilius id facit hasta velitaris\nevulsa corpori hominis, si terrain non attigerit; eosdem\nenim inlata effectus habet. sic et sagittas corpori\neductas, si terrain non attigerint, subiectas cubantibus\namatorium esse Orpheus et Archelaus scribunt, quin\net comitialem morbum sanari cibo e care ferae occisae\neodem ferro, quo homo interfectus sit. quorundam partes\nmedicae sunt, sicuti diximus de Pyrrhi regis pollice, et\nElide solebat ostendi Pelopis os ulnamqueeam eburneam\nadfirmabant.—(Naevos in facie tondere religiosum habent\netiam nunc multi).—\nOmninum vero in primis ieiunam salivam contra\nserpentes praesidio esse docuimus, sed et alios efficaces\n\neius usus recognoscat vita. despuimus comitiales morbos,\nhoc est contagia regerimus. simili modo et fascinationes\nrepercutimus dextraeque clauditatis occursum. veniam\nquoque a deis spei alicuius audacioris petimus in sinum\nspuendo, et iam eadem ratione terna despuere precatione\nin omni medicina mos est atque ita effectus adiuvare, incipientes\nfurunculos ter praesignare ieiuna saliva. mirum\ndicimus, sed experimento facile: si quem paeniteat ictus\neminus comminusve inlati et statim expuat in mediam\nmanum qua percussit, levatur ilico in percusso culpa. hoc\nsaepe delumbata quadrupede adprobatur statim a tali remedio\ncorrecto animalis ingressu. quidam vero adgravant\nictus ante conatum simili modo saliva in manum ingesta.\ncredamus ergo et lichenas leprasque ieiunae inlitu adsiduo\narceri; item lippitudines matutina cottidie velut inunctione\n, carcinomata malo terrae subacto, cervicis dolores\nsaliva ieiuni dextra manu ad dextrum poplitem relata, laeva\nad sinistrum; si quod animal aurem intraverit et inspuatur,\nexire. inter amuleta est editae quemque urinae inspuere,\nsimiliter in calciamentum dextri pedis, priusquam induatur,\n\n\n\nitem cum quis transeat locum, in quo aliquod periculum\nadierit. Marcion Zmyrnaeus, qui de simplicibus effectibus\nscripsit, rumpi scolopendras marinas sputo tradit,\nitem rubetas aliasque ranas, Ofilius serpentes, si quis in\nhiatum earum expuat, Salpe torporem sedari quocumque\nmembro stupente, si quis in sinum expuat aut si superiores\npalpebras saliva tangat.cur nonet haec credamus rite\nfieri, extranei interventu aut, si dormiens spectetur infans,\na nutrice terna adspui in os? quamquam religione eum\ntutatur et fascinus, imperatorum quoque, non solum infantium\n, custos, qui deus inter sacra Romana a Vestalibus\ncolitur, et currus triumphantium, sub his pendens, defendit\nmedicus invidiae, iubetque eosdem respicere similis medicina\nlinguae, ut sit exorata a tergo Fortuna gloriae carnifex.\nMorsus hominis inter asperrimos quosque numeratur\n. medentur sordes ex auribus ac, ne quis miretur,\net scorpionum ictibus serpentiumque statim inpositae, melius\ne percussi auribus. produnt ita et reduvias sanari,\nserpentium vero ictum contusi dentis humani farina.\nCapillus puero qui primum decisus est, podagrae\ninpetus dicitur levare circumligatus; et in totum inpubium\ninpositus, virorum quoque, capillus canis morsibus medetur\nex aceto et capitum volneribus ex oleo aut vino; si credimus\n, e revulso cruci quartanis, conbustus utique capillus\ncarcinomati. pueri qui primus ceciderit dens, ut terram\nnon attingat, inclusus in armillam et adsidue in bracchio\nhabitus muliebrium locorum dolores prohibet. —Pollex\nin pede praeligatus proximo digito tumores inguinum sedat\n, in manu dextera II medii lino leviter colligati destillationes\natque lippitudines arcent. quin et eiectus lapillus\ncalculoso alligatusque supra pubem levare ceteros dicitur\nac iocineris etiam dolores et celeritatem partus facere;\nadicit Granius efficaciorem ad hoc esse ferro exemptum.\npartus accelerat et mas, ex quo quaeque conceperit, si\ncinctu suo soluto feminam cinxerit, dein solverit adiecta\nprecatione, et cinxisse eundem et soluturum, atque abierit.\nSanguine ipsius hominis ex quacumque parte\nemisso efficacissime anginam inlini tradunt Orpheus et\nArchelaus, item ora comitiali morbo conlapsorum, exurger\n\n\n\ne enim protinus; quidam, si pollices pedum pungantur\neaeque guttae referantur in faciem, aut si virgo\ndextro pollice attingat, hac coniectura censentes virgines\ncarnes edendas. —Aeschines Atheniensis excrementorum\ncinere anginis medebatur et tonsillis uvisque et\ncarcinomatis. hoc medicamentum vocabat botryon.—\nMulta genera morborum primo coitu solvuntur primoque\nfeminarum mense aut, si hoc non contigit, longinqua fiunt,\nmaximeque comitiales. quin et a serpente, a scorpione\npercussos coitu levari produnt, verum feminas venere ea\nlaedi.—Oculorum vitia fieri negant nec lippire eos, qui,\ncum pedes lavent, aqua inde ter oculos tangant.\nInmatura morte raptorum manu strumas, parotidas\n, guttura tactu sanari adfirmant, quidam vero cuiuscumque\ndefuncti, dumtaxat sui sexus, laeva manu aversa.\net ligno fulgure icto reiectis post terga manibus demorderi\naliquid et ad dentem, qui doleat, admoveri remedio esse\nprodunt. sunt qui praecipiant dentem suffiri dente hominis\nsui sexus et eum, qui caninus vocetur, insepulto\nexemptum adalligari. —Terram e calvaria psilotrum esse\npalpebrarum tradunt, herba vero, si qua ibi genita sit,\ncommanducata dentes cadere, ulcera non serpere osse hominis\n\n\n\ncircumscripta. alii e tribus puteis pari mensura\naquas miscent et prolibant novo fictili, relicum dant in\ntertianis accessu febrium bibendum. iidem in quartanis\nfragmentum clavi a cruce involutum lana collo subnectunt\naut spartum e cruce, liberatoque condunt caverna, quam\nsol non attingat. Magorum haec commenta sunt, ut\ncotem, qua ferramenta saepe exacuta sint, subiectam ignari\ncervicalibus de veneficio deficientis evocare indicium, ut\nipse dicat, quid sibi datum sit et ubi et quo tempore,\nauctorem tamen non nominare. fulmine utique percussum\ncircumactum in vulnus hominem loqui protinus constat.\ninguinibus medentur aliqui liceum telae detractum alligantes\nnovenis septenisve nodis, ad singulos nominantes\nviduam aliquam atque ita inguini adalligantes. liceo et\nclavum aliudve, quod quis calcaverit, alligatum ipsos iubent\ngerere, ne sit dolori vulnus. verrucas abolent a vicensima\nluna in limitibus supini ipsam intuentes ultra caput manibus\nporrectis et, quicquid adprehendere, eo fricantes.\nclavum corporis, cum cadit stella, si quis destringat, vel\ncito sanari aiunt, cardinibus ostiorum aceto adfusis lutum\nfronti inlitum capitis dolorem sedare, item laqueum suspendiosi\ncircumdatum temporibus. si quid e pisce haeseritin faucibus, cadere demissis in aquam frigidam pedibus ;\n\n\n\nsi vero ex aliis ossibus, inpositis capiti ex eodem vase\nossiculis; si panis haereat, ex eodem in utramque aurem\naddito pane.\nQuin et sordes hominis in magnis fecere remediis\nquaestus gymnici Graecorum, quippe ea strigmenta\nmolliunt, calfaciunt, discutiunt, conplent, sudore et oleo\nmedicinam facientibus. volvis inflammatis contractisque\nadmoventur; sic et menses cient, sedis inflammationes et\ncondylomata leniunt, item nervorum dolores, luxata, articulorum\nnodos. efficaciora ad eadem strigmenta a balneis,\net ideo miscentur suppuratoriis medicamentis. nam illa,\nquae sunt e ceromate permixta caeno, articulos tantum\nmolliunt, calfaciunt, discutiunt efficacius, sed ad cetera\nminus valent. excedit fidem inpudens cura, qua sordes\nvirilitatis contra scorpionum ictus singularis remedii celeberrimi\nauctores clamant, rursus in feminis qua infantium\nalvo editas in utero ipso contra sterilitatem subdi censent;\nmeconium vocant. immo etiam ipsos gymnasiorum rasere\nparieles, et illae quoque sordes excalfactoriam vim habere\ndicuntur ; panos discutiunt, ulceribus senum puerorumque\net desquamatis ambustisve inlinuntur.\nEo minus omitti convenit ab animo hominis pendentes\nmedicinas. abstinere se cibo omni au potu, alias\n\n\n\nvino tantum aut carne, alias balneis, cumquid eorum\npostulet valetudo, in praesentissimis remediis habetur. his\nadnumeratur exercitatio, intentio vocis, ungui, fricari cum\nratione; vehemens enim fricatio spissat, lenis mollit, multa\nadimit corpus, auget modica. in primis vero prodest ambulatio\n, gestatio et ea pluribus modis, equitatio stomacho\net coxis utilissima, phthisi navigatio, longis morbis locorum\nmutatio, item somno sibi mederi aut lectulo et rara vomitione\n. supini cubitus oculis conducunt, at proni tussibus,\nin latera adversus destillationes. Aristoteles et Fabianus\nplurimum somniari circa ver et autumnum tradunt,\nmagisque supino cubitu, at prono nihil, Theophrastus\ncelerius concoqui dextri lateris incubitu, difficilius a supinis\n. sol quoque, remediorum maximum, ab ipso sibi\npraestari potest, sicuti linteorum strigiliumque vehementia.\nperfundere caput calida ante balnearum vaporationem et\npostea frigida saluberrimum intellegitur; item praesumere\ncibis et interponere frigidam eiusdemque potu somnos\nantecedere et, si libeat, interrumpere. notandum nullum\nanimal aliud calidos potus sequi, ideoque non esse naturales\n. mero ante somnos colluere ora propter halitus,\n\n\n\nfrigida matutinis inpari numero ad cavendos dentium dolores\n, item posca oculos contra lippitudines certa experimenta\nsunt,\nsicut totius corporis valetudini in varietate\nvictus inobservata. Hippocrates tradit non prandentium\ncelerius senescere exta ; verum id remediis cecinit, non\nepulis, quippe multo utilissima est temperantia in cibis.\nL. Lucullus hanc de se praefecturam servo dederat, ultimoque\nprobro manus in cibis triumphali seni deiciebatur vel\nin Capitolio epulanti, pudenda re servo suo facilius parere\nquam sibi.\nSternumenta pinna gravedinem emendant et\nsi quis mulae nares, ut tradunt, osculo attingat, sternumenta\net singultum. ad hoc Varro suadet palmam alterna\nmanu scalpere; plerique anulum e sinistra in longissimum\ndextrae digitum transferre, in aquam ferventem manus\nmergere. Theophrastus senes laboriosius sternuere dicit.\nVenerem damnavit Democritus, ut in qua homo\nalius exiliret ex homine. et, Hercules, raritas eius utilior.\nathletae tamen torpentes restituuntur venere, vox revocatur,\ncum e candida declinat in fuscam. medetur et lumborum\ndolori, oculorum hebetationi, mente captis ac melancholicis.\nAdsidere gravidis vel, cum remedia alicui adhibeantur\n, digitis pectinatim inter se inplexis veneficium\nest, idque conpertum tradunt Alcmena Herculem pariente ;\npeius, si circa unum ambove genua; item poplites alternis\ngenibus inponi. ideo haec in consiliis ducum potestatiumve\nfieri vetuere maiores velut omnem actum inpedientia, vetuere\nvero et sacris votisve simili modo interesse; capita\nautem aperiri aspectu magistratuum non venerationis causa\niussere, sed, ut Varro auctor est, valetudinis, quoniam\nfirmiora consuetudine ea fierent.—Cum quid oculo inciderit\n, alterum conprimi prodest, cum aqua dextrae auriculae\n, sinistro pede exultari capite in dextrum umerum\ndevexo, invicem e diversa aure; si tussim concitet saliva,\nin frontem ab alio adflari; si iaceat uva, verticem morsu\nalterius suspendi; in cervicium dolore poplites fricari aut\ncervicem in poplitum; pedes in humo deponi, si nervi in\n\n\n\nhis cruribusve tendantur in lectulo, aut, si in laeva parte\nid accidat, sinistrae plantae pollicem dextra manu adprehendi\n, item e diverso; extremitates corporis velleribus perstringi\ncontra horrores sanguinemve narium inmodicum,\n.... lino vel papyro principia genitalium, femur medium\nad cohibenda urinae profluvia; in stomachi solutione pedes\npressari aut manus in ferventem aquam demitti.—Iam\net sermoni parci multis de causis salutare est. triennio\nMaecenatem Melissum accepimus silentium sibi imperavisse\na convolsione reddito sanguine. nam eversos scandentesque\nac iacentes si quid ingruat contraque ictus spiritum\ncohibere singularis praesidii est, quod inventum esse animalis\ndocuimus. —Clavum ferreum defigere in quo loco\nprimum caput fixerit corruens morbo comitiali, absolutorium\neius mali dicitur. contra renium aut lumborum, vesicae\ncruciatus in balnearum soliis pronos urinam reddere\nmitigatorium habetur.—Vulnera nodo Herculis praeligare\nmirum quantum ocior medicina est, atque etiam cottidiani\ncinctus tali nodo vim quandam habere utilem dicuntur,\nquippe cum Herculaneum prodiderit numerum quoque\nquaternarium Demetrius condito volumine et quare quaterni\ncyathi sextariive non essent potandi. contra lippitudines\n\n\n\nretro aures fricare prodest et lacrimosis oculis\nfrontem.—Augurium ex homine ipso est non timendi\nmortem in aegritudine, quamdiu oculorum pupillae imaginem\nreddant.\nMagna et urinae non ratio solum, sed etiam religio\napud auctores invenitur digestae in genera, spadonum\nquoque ad fecunditatis veneficia. verum ex iis, quae referre\nfas sit, inpubium puerorum contra salivas aspidum,\nquas ptyadas vocant, quoniam venena in oculos hominum\nexpuant, contra oculorum albugines, obscuritates, cicatrices, to\nargema, palpebras et cum ervi farina contra adustiones,\ncontra aurium pura vermiculosque, si decoquatur ad dimidias\npartes cum porro capitato novo fictili. vaporatio quoque\nea menses feminarum ciet. Salpe fovet illa cum\n.... oculos firmitatis causa, inlinit sole usta cum ovi albo,\nefficacius struthocameli, binis horis. hac et atramenti liturae\nabluuntur. virilis podagris medetur argumento fullonum\n, quos ideo temptari eo morbo negant. veteri miscetur\ncinis ostreorum adversus eruptiones in corpore infantium\net omnia ulcera manantia. ea exesis, ambustis,\nsedis vitiis, rhagadiis et scorpionum ictibus inlinitur.\n\nobstetricum nobilitas non alio suco efficacius curari pronuntiavit\ncorporum pruritus, nitro addito ulcera capitum,\nporrigines, nomas, praecipue genitalium. sua cuique autem,\nquod fas sit dixisse, maxime prodest, confestim perfuso\ncanis morsu, echinorumque spinis inhaerentibus et in\nspongea lanisve inposita, aut adversus rabidi canis morsus\ncinere ex ea subacto, contraque serpentium ictus. nam\ncontra scolopendras mirum proditur vertice tacto urinae\nsuae gutta liberari protinus laesos. — Auguria valetudinis\nex ea traduntur, si mane candida, dein rufa sit;\nillo modo concoquere, hoc concoxisse significatur. mala\nsigna rubrae, pessima nigrae, mala bullantis. crassa, in\nqua quod subsidit album est, significat circa articulos aut\nviscera dolorem inminere; eadem viridis morbum viscerum,\npallida bilis, rubens sanguinis. mala et in qua veluti furfures\natque nubeculae apparent. diluta quoque alba vitiosa\nest, mortifera vero crassa gravi odore et in pueris tennis\nac diluta.—Magi vetant eius causa contra solem lunamque\nnudari aut umbram cuiusquam ab ipso respergi. Hesiodus\niuxta obstantia reddi suadet, ne deum aliquem\nnudatio offendat. Osthanes contra mala medicamenta\nomnia auxiliari promisit mnatutinis suam cuique instillatam\nin pedem.\nQuae ex mulierum corporibus traduntur, ad\nportentorum miracula accedunt, ut sileamus divisa membratim\nscelera abortus, mensum piacula quaeque alia non\nobstetrices modo, verum etiam ipsae meretrices prodidere:\ncapilli si crementur, odore serpentes fugari; eodem nidore 5\nvulvae morbo strangulatas respirare; cinere eo quidem, si\nin testa sint cremati vel cum spuma argenti, scabritias\noculorum ac prurigines emendari, item verrucas et infantium\nulcera, cum melle capitis quoque vulnera et omnium\nulcerum sinus, addito melle ac ture panos, podagras, cum\nadipe suillo sacrum ignem, sanguinem sisti inlito, item\nformicationes corporum.\nDe lactis usu convenit dulcissimum esse mollissimumque\net in longa febri coeliacisque utilissimum, maxime\neius, quae iam infantem removerit. et in malacia\nstomachi, in febribus, rosionibus efficacissimum experiuntur\n; item mammarum collectionibus cum ture, oculo ab\nictu cruore suffuso et in dolore aut epiphora, si inmulgeatur\n, plurimum prodest, magisque cum melle et narcissi\nsuco aut turis polline, superque in omni usu efficacius\neius, quae marem enixa sit, multoque efficacissimum eius,\nquae geminos mares, et si vino ipsa cibisque acrioribus\n\n\n\nabstineat. mixto praeterea ovorum candido liquore madidaque\nlana frontibus inpositum fluctiones oculorum suspendit\n. etiam si rana saliva sua oculum asperserit, praecipuum\nest remedium, et contra morsum eiusdem bibitur\ninstillaturque. eum, qui simul matris filiaeque lacte inunctus\nsit, liberari omni oculorum metu in totam vitam\nadfirmant. aurium quoque vitiis medetur admixto modice\noleo aut, si ab ictu doleant, anserino adipe tepefactum.\nsi sit odor gravior, ut plerunmque fit longis vitiis, diluto\nmelle lana includitur. et contra regium morbum in oculis\nrelictum instillatur cum elaterio. peculiariter valet potum\ncontra venena, quae data sint e marino lepore, buprestiaut etiam, ut Aristoteles tradit, dorycnio, et contra insaniam\n, quae facta sit hyoscyami potu. podagris quoque\niubent inlini cum cicuta, alii cum oesypo et adipe anserino\n, qualiter et vulvarum doloribus inponitur. alvum\netiam sistit potu, ut Rabirius scribit, et menses ciet.\n\n\n\neius vero, quae feminam enixa sit, ad vitia tantum in facie\nsananda praevalet. pulmonum quoque incommoda lacte\nmulieris sanantur; cui si admisceatur inpubis pueri urina\net mel Atticum, omnia coclearium singulorum mensura,\nvermes quoque aurium eici invenio. eius, quae marem\npepererit, lacte gustato canes rabiosos negant fieri.\nMulieris quoque salivam ieiunam potentem diiudicant\ncruentatis oculis et contra epiphoras, si ferventes\nanguli oculorum subinde madefiant, efficacius, si cibo vinoque\nse pridie ea abstinuerit. invenio et fascia mulieris\nalligato capite dolores minui. post haec nullus est\nmodus. iam primum abigi grandines turbinesque contra\nfulgura ipsa mense nudato ; sic averti violentiam caeli, in\nnavigando quidem tempestates etiam sine menstruis. ex\nipsis vero mensibus, monstrificis alias, ut suo loco indicavimus\n, dira et infanda vaticinantur, e quibus dixisse non\npudeat, si in defectus lunae solisve congruatvis illa, inremediabilem\nfieri, non segnius et in silente luna, coitusque\ntum maribus exitiales esse atque pestiferos, purpuram\nquoque eo tempore ab iis pollui; tanto vim esse maiorem.\n\n\n\nquocumque autem alio menstruo si nudatae segetem ambiant\n, urucas et vermiculos scarabaeosque ac noxia alia\ndecidere Metrodorus Scepsius in Cappadocia inventum\nprodit ob multitudinem cantharidum; ire ergo per media\narva retectis super dunes vestibus. alibi servatur, ut\nnudis pedibus eant capillo cinctuque dissoluto. cavendum\nne id oriente sole faciant, sementiva enim arescere, item\nnovella tactu in perpetuum laedi, rutam ethederam, res\nmedicatissimas, ilico mori. multa diximus de hac violentia\n, sed praeter illa certum est, apes tactis alvariis fugere\n; lina, cum coquantur, nigrescere; aciem in cultris\ntonsorum hebetari ; aes contactu grave virus odoris accipere\net aeruginem, magis si decrescente luna id accidat;\nequas, si sint gravidae, tactas abortum pati, quin et aspectu\nomnino, quamvis procul visas, si purgatio illa post virginitatem\nprima sit aut in virgine aetatis sponte manet. bitumen\nin Iudaea nascens sola hac vi superari filo vestis\ncontactae docuimus. ne igni quidem vincitur, quo cuncta,\ncinisque etiam ille, si quis aspergat lavandis vestibus, purpuras\nmutat, florem coloribus adimit, ne ipsis quidem feminis\n\n\n\nmalo suo inter se inmunibus: abortus facit inlitu\naut si omnino praegnas supergradiatur. quae Lais et\nElephantis inter se contraria prodidere de abortivo carbone\ne radice brassicae vel myrti vel tamaricis in eo sanguine\nextincto, itemque asinas tot annis non concipere,\nquot grana hordei contacta ederint, quaeque alia nuncupavere\nmonstrifica aut inter ipsa pugnantia, cum haec fecunditatem\nfieri isdem modis, quibus sterilitatem illa, praenuntiaret\n, melius est non credere. Bithus Durrachinus\nhebetata aspectu specula recipere nitorem tradit isdem\naversa rursus contuentibus, omnemque vim talem resolvi,\nsi mullum piscem secum habeant; multi vero inesse etiam\nremedia tanto malo : podagris inlini, strumas et parotidas\net panos, sacros ignes, furunculos, epiphoras tractatu mulierum\nearum leniri; Lais et Salpe canum rabiosorum\nmorsus et tertianas quartanasque febres menstruo in lana\narietis nigri argenteo bracchiali incluso, Diotimus Thebanus\nvel omnino vestis ita infectae portiuncula ac vel\nlicio bracchiali inserto. Sotira obstetrix tertianis quartanisque\nefficacissimum dixit plantas aegri subterlini,\nmultoque efficacius ab ipsa muliere et ignorantis ; sic et\ncomitiales excitari. Icatidas medicus quartanas finiri\n\n\n\ncoitu, incipientibus dumtaxat menstruis, spopondit. inter\nomnes vero convenit, si aqua potusque formidetur a morsu\ncanis, supposita tantum calici lacinia tali statim metum\neum discuti, videlicet praevalente sympathia illa Graecorum\n, cum rabiem canum eius sanguinis gustatu incipere\ndixerimus. cinere eo iumentorum omnia ulcera sanar\ncertum est addita caminorum farina et cera, maculas autem\ne veste eas non nisi eiusdem urina ablui, cinerem per se\nrosaceo mixtum feminarum praecipue capitis dolores sedare\ninlitum fronti, asperrimamque vim profluvii eius esse\nper se annis virginitate resoluta. id quoque convenit, quo\nnihil equidem libentius crediderim, tactis omnino menstruo\npostibus inritas fieri Magorum artes, generis vanissimi, ut\naestimare licet. ponam enim vel modestissimum e promissis\neorum, ex homine siquidem resigmina unguium e\npedibus manibusque cera permixta ita, ut dicatur tertianae\n, quartanae vel cotidianae febri remedium quaeri, ante\nsolis ortum alienae ianuae adfigi iubent ad remedia in his\nmorbis, quanta vanitate, si falsum est, quanta vero noxia,\nsi transferunt morbos! innocentioires ex his omnium digitorum\nresigmina unguium ad cavernas formicarum abici\niubent eamque, quae prima coeperit trahere, correptam\nsubnecti collo ; ita discuti morbum.\nHaec sunt quae retulisse fas sit, ac pleraque\nex iis non nisi honore dicto, reliqua intestabilia, infanda,\nut festinet oratio ab homine fugere. in ceteris claritates\nanimalium aut operum sequemur.\nElephanti sanguis, praecipue maris, fluctiones omnes,\nquas rheumatismos vocant, sistit. ramentis eboris cum\nmelle Attico, ut aiunt, nubeculae in facie, scobe paronychia\ntolluntur. proboscidis tactu capitis dolor levatur, efficacius\nsi et sternuat. dextra pars proboscidis cum Lemnia rubrica\nadalligata inpetus libidinum stimulat. sanguis et\nsyntecticis prodest, iocurque comitialibus morbis.\nLeonis adipes cum rosaceo cutem in facie custodiunt\na vitiis candoremque; sanant et adusta nivibus articulorumque\ntumores. Magorum vanitas perunctis adipe eo\nfaciliorem gratiam apud populos regesve promittit, praecipue\ntamen eo pingui, quod sit inter supercilia, ubi esse nullum\npotest. similia dentis, maxime a dextera parte, villique e\nrostro inferiore promissa sunt. fel aqua addita claritatem\noculis inunctis facit et cum adipe eiusdem comitiales morbos\ndiscutit levi gustu et ut protinus qui sumpsere cursu id\ndigerant. cor in cibo sumptum quartanis medetur; adips\ncum rosaceo cotidianis febribus. perunctos eo bestiae fugiunt\n; resistere etiam insidiis videtur.\nCameli cerebrum arefactum potumque ex aceto\ncomitialibus morbis aiunt mederi, item fel cum melle potum\n, hoc et anginae ; cauda arefacta solvi alvum, fimi cinere\ncrispari capillum cam oleo. et dysintericis prodest\n\n\n\ninlitus cinis potusque, quantum III digitis capiatur, et comitialibus\nmorbis. urinam fullonibus utilissimam esse tradunt\n, itemque ulceribus manantibus barbaros servare eam\nquinquennio et heminis pota ciere alvum; saetas e cauda\ncontortas et sinistro bracchio alligatas quartanis mederi.\nHyaenam Magi ex omnibus animalibus in maxima\nadmiratione posuerunt, utpote cui et ipsi magicas artes\ndederint vimque, qua alliciat ad se homines mentes alienans\n. permutationes sexus annua vice diximus ceteraque\nmonstrifica naturae eius; nune persequemur quaecumque\nmedicinis produntur. praecipue pantheris terrori esse traditur\n, ut ne conentur quidem resistere, et aliquid e corio\neius habentem non adpeti, mirumque dictu, si pelles\nutriusque contrariae suspendantur, decidere pilos pantherae.\ncum fugiant venantem, declinare ad dexteram, ut praegressi\nhominis vestigia occupent; quod si successerit, alienari\nmentem ac vel ex equo hominem decidere ; at si in\nlaeva detorserit, deficientis argumentum esse celeremque\ncapturam, facilius autem capi, si cinctus suos venator\nflagellumque inperitans equo septenis alligaverit nodis. mox,\nut est sollers ambagibus vanitas Magorum, capi iubent\ngeminorum signum transeunte luna singulosque prope pilos\n\n\n\nservari; capitis dolori inligatam cutem prodesse, quae\nfuerit in capite eius; lippitudini fel inlitum frontibus aut,\nne omnino lippiatur, decoctum cum mellis Attici cyathis\nIII et croci uncia inunctum; sic et caligines discuti et\nsuffusiones; claritatem excitari melius inveterato medicamento\n, adservari autem in Cypria pyxide; eodem sanari\nargema, scabritias, excrescentia in oculis, item cicatrices,\nglaucomata vero iocineris recentis inassati sanie cum despumato\nmelle inunctis. dentes eius dentium doloribus tactu\nprodesse vel alligatos numeri ordine, umerorum et lacertorum\ndoloribus ; eiusdem dentes, sed e sinistra parte\nrostri, inligatos pecoris aut capri pelle stomachi cruciatibus\n; pulmones in cibo sumptos coeliacis vel ventriculi cinerem\ncum oleo inlitum ; nervis medullas e dorso cum\noleo vetere ac felle; febribus quartanis iocur degustatum\nter ante accessiones; podagris spinae cinerem cum lingua\net dextro pede vituli marini addito felle taurino, omnia\npariter cocta atque inlita hyaenae pelle; in eodem morbo\nprodesse et fel cum lapide Assio ; tremulis, spasticis, exilientibus\net quibus cor palpitet aliquid ex corde coctum\nmandendum ita, ut reliquae partis cinis cum cerebro\nhyaenae inlinatur; pilos etiam auferri hac conpositione inlita\nvel per se felle, evulsis prius qua renasci non libeat;\nsic et palpebris inutiles tolli; lumborum doloribus carnes\ne lumbis edendas inlinendasque cum oleo; sterilitatem\n\n\n\nmulierum emendari oculo cum glycyrrhiza et aneto sumpto\nin cibo, promisso intra triduum conceptu. contra nocturnos\npavores umbrarumque terrorem unus e magnis dentibus\nlino alligatus succurrere narratur. suffiri furentes eodem\net circumligari ante pectus suum cum adipe renium aut\niocinere aut pelle praecipiunt. mulieri candida a pectore\nhyaenae caro et pili septeni et genitale cervi, si inligentur\ndorcadis pelle e collo suspensa, continere partus promittuntur\n; venerem stimulare genitalia ad sexus suos in melle\nsumpta, etiamsi viri mulierum coitus oderint; quin immo\ntotius domus concordiam eodem genitali et articulo spinae\ncum adhaerente corio adservatis constare. hinc spinae\narticulum scite nodum Atlantion vocant; est autem primus.\nin comitialium quoque remediis habent eum. adipe accenso\nserpentes fugari dicunt; maxilla comminuta in aneso\net in cibo sumpta horrores sedari; eodem suffitu mulierum\nmenses evocari. tantumque est vanitatis, ut, si ad bracchium\nalligetur superior e dextra parte rostri dens, iaculantium\nictus deerraturos negent. palato eiusdem arefacto\net cum alumine Aegyptio calefacto ac ter in ore permutato\nfaetores et ulcera oris emendari, eos vero, qui linguam in\ncalciamento sub pede habeant, non latrari a canibus; sinistra\nparte cerebri naribus inlita morbos perniciosos\nmitigari sive hominum sive quadripedum; frontis corium\nfascinationibus resistere, cervicis carnes, sive mandantur\n\n\n\nsive arefactae bibantur, lumborum doloribus; nervis a dorso\narmisque suffiendos nervorum dolores; pilos rostri admotos\nmulierum labris amatorium esse; iocur in potu datum\ntorminibus et calculis mederi. nam cor in cibo potuve\nsumptum omnibus doloribus corporum auxiliari, lienem\nlienibus, omentum ulcerum inflammationibus cum oleo,\nmedullas doloribus spinae et nervorum lassitudini; renium\nnervos potos in vino cum ture fecunditatem restituere ademptam\nveneficio ; vulvam cum mali Punici dulcis cortice\nin potu datam prodesse mulierum vulvae; adipe a lumbis\nsuffiri parientes difficulter et statim parere; e dorso medullam\nadalligatam contra vanas species opitulari, spasticis\ngenitale e maribus suffitu, item lippientibus, ruptis, et\ncontra inflammationes adversos pedes tactu, laevos dexteris\npartibus, dexteros laevis; sinistrum pedem superlatum parturienti\nletalem esse, dextro inlato facile eniti. membranam\n, quae fel continuerit, cardiacis potam in vino vel in\ncibo sumptam contra.... succurrere ; vesicam in vino\npotam contra urinae incontinentiam; quae autem in vesica\ninventa sit urina, additis oleo ac sesamis et melle haustam\nprodesse stomachi acrimoniae veteri. costarum primam et\noctavam suffitu ruptis salutarem esse; ex spina vero parturientibus\nossa; sanguinem cum polenta sumptum torminibus\n; eodem tactis postibus ubicumque Magorum infestari\n\n\n\nartes, non elici deos nec conloqui, sive lucernis sive pelvi\nsive aqua sive pila sive quo alio genere temptetur ; carnes\nsi edantur, contra rabidi canis morsus efficaces esse, etiamnum\niocur efficacius. carnes vel ossa hominis, quae in\nventriculo occisae inveniantur, suffitu podagricis auxiliari;\nsi ungues inveniantur iniis, mortem alicuius capientium\nsignificari ; excrementa sive ossa reddita, cum interematur,\ncontra magicas insidias pollere; fimum, quod in intestinis\ninventum sit, arefactum ad dysintericos valere, potum inlitumque\ncum adipe anserino toto corpore opitulari laesis\nmalo medicamento; a cane vero morsis adipem inlitum\net corium substratum; rursus tali sinistri cinere decocto\ncum sanguine mustelae perunctos omnibus odio venire;\nidem fieri oculo decocto. super omnia est, quod extremam\nfistulam intestini contra ducum ac potestatium iniquitates\ncommonstrant et ad successus petitionum iudiciorumque\nac litium eventus, si omnino [tantum] aliquis\nsecum habeat ; eiusdem cavernam sinistro lacerto alligatam,\nsi quis mulierem prospiciat, amatorium esse tam praesens,\nut ilico sequatur; eiusdem loci pilorum cinerem ex oleo\ninlitum viris, qui sint probrosae mollitiae, severos, non\nmodo pudicos, mores induere.\nProxime fabulosus est crocodilus, ingenio quoque\n\n\n\nille, cui vita in aqua terraque communis. duo enim\ngenera eorum. illius e dextra maxilla dentes adalligati\ndextro lacerto coitus, si credimus, stimulant; canini dentes\nfebris statas arcent ture repleti—sunt enim cavi—ita\nne diebus v ab aegro cernatur qui adalligaverit. idem\npollere e ventre exemptos lapillos adversus febrium horrores\nvenientes tradunt. eadem de causa Aegypti perungunt\nadipe aegros suos. alter illi similis, multum infra\nmagnitudine, in terra tantum odoratissimisque floribus\nvivit; ob id intestina eius diligenter exquiruntur iucundo\nnidore referta ; crocodileam vocant, oculorum vitiis utilissimam\ncum porri suco inunctis et contra suffusiones vel\ncaligines. inlita quoque ex oleo cyprino molestias in facie\nnascentes tollit, ex aqua vero morbos omnes, quorum natura\nserpit in facie, nitoremque reddit; lentigines tollit ac\nvaros maculasque omnes. et contra comitiales morbos bibitur\nex aceto mulso binis obolis. adposita menses ciet.\noptima quae candidissima et friabilis minimeque ponderosa,\ncum teratur inter digitos, fermentescens. lavatur ut cerussa\n. adulterant amylo aut Cimolia, sed maxime sturnorum\nfimo qui captos oryza tantum pascunt. felle inunctis\noculis ex melle contra suffusiones nihil utilius praedicant\n. intestinis et reliquo corpore eius suffiri vulva\nlaborantes salutare tradunt, item velleribus circumdari vapore\neiusdem infectis. corii utriusque cinis ex aceto inlitus\niis partibus, quas secari opus sit, aut nidor cremati\n\n\n\nsensum omnem scalpelli aufert. sanguis utriusque claritatem\nvisus inunctis excitat, cicatrices oculorum emendat.\ncorpus ipsum excepto capite pedibusque elixum manditur\nischiadicis tussimque veterem sanat, praecipue in pueris,\nitem lumborum dolores. habent et adipem, quo tactus\npilus defluit. hic perunctos a crocodilis tuetur instillaturque\nmorsibus. cor adnexum in lana ovis nigrae, cui\nnullus alius colos incursaverit, et primo partu genitae\nquartanas abigere dicitur.\nIungemus illis simillima et peregrina aeque animalia\npriusque chamaeleonem, peculiari volumine dignum\nexistimatum Democrito ac per singula membra desecratum\n, non sine magna voluptate nostra cognitis proditisque\nmendaciis Graecae vanitatis. similis et magnitudine est\nsupra dicto crocodile, spinae tantum acutiore curvatura\net caudae amplitudine distans. nullum animal pavidius\nexistimatur et ideo versicoloris esse mutationis. vis eius\nmaxima contra accipitrum genus. detrahere enim supervolantem\nad se traditur et voluntarium praebere lacerandum\nceteris animalibus. caput eius et guttur, si roboreis\nlignis accendantur, imbrium et tonitruum concursus facere\nDemocritus narrat, item iocur in tegulis ustum. reliqua\nad veneficia pertinentia quae dicit, quamquam falsa existimantes\n, omittemus, praeterquam ubi inrisu coarguent eum :\n\n\n\ndextro oculo, si viventi eruatur, albugines oculorum cum\nlacte caprino tolli, lingua adalligata pericula puerperii;\neundem salutarem esse parturientibus, si sit domi, si vero\ninferatur, perniciosissimum. linguam, si viventi exempta sit,\nad iudiciorum eventus pollere, cor adversus quartanas inligatum\nlana nigra primae tonsurae. pedem e prioribus\ndextrum pelle hyaenae adalligatum sinistro bracchio contra\nlatrocinia terroresque nocturnos pollere, item dextram\nmamillam contra formidines pavoresque; sinistrum vero\npedem torreri in furno cum herba, quae aeque chamaeleon\nvocetur, additoque unguento pastillos eos in ligneum vas\nconditos praestare, si credimus, ne cernatur ab aliis qui\nid habeat. armum dextrum ad vincendos adversarios vel\nhostes valere, utique si abiectos eiusdem nervos calcaverit\n; sinistrum vero quibus monstris consecret, qualiter\nsomnia quae velis ac quibus velis mittantur, pudet referre:\nomnia ea dextro pede resolvi, sicut sinistro latere lethargos,\nquos fecerit dexter. set capitis dolores insperso vino, in\nquo latus alterutrum maceratum sit, sanari; si feminis\nsinistri vel pedis cinere misceatur lac suillum, podagricos\nfieri inlitis pedibus. felle glaucomata et suffusiones corrigi\nprope creditur tridui inunctione, serpentes fugari\n\n\n\nignibus instillato, mustelas contrahi in aquam coiecto, corpori\nvero inlito detrahi pilos. idem praestare narrat iocur\ncum ranae rubetae pulmone inlitum; praeterea iocinere\namatoria dissolvi, melancholicos autem sanari, si ex corio\nchamaeleonis sucus herbae Heleniae bibatur; intestina et\nfartum eorum, cum animal id nullo cibo vivat, simiarum\nurina una inlita inimicorum ianuae odium omnium hominum\nhis conciliare; cauda flumina et aquarum impetus\nsisti, serpentes soporari; eadem medicata cedro et murra\ninligataque gemino ramo palmae percussam aquam discuti,\nut quae intus sint omnia appareant; utinamque eo ramo\ncontactus esset Democritus, quoniam ita loquacitates inmodicas\npromisit inhiberi. palamque est virum alias sagacem\net vitae utilissimum nimio iuvandi mortales studio\nprolapsum.\nEx eadem similitudine est scincus—et quidam\nterrestrem crocodilum esse dixerunt—, candidior autem\net tenuiore cute. praecipua tamen differentia dinoscitur\na crocodilo, squamarum serie a cauda ad caput versa.\nmaximus Indicus, deinde Arabicus. adferuntur salsi. rostrum\neius et pedes in vino albo poti cupiditates veneris\naccendunt, utique cum satyrio et erucae semine singulis\n\n\n\ndrachmis omnium ac piperis II admixtis ita pastilli singularum\ndrachmarum bibantur. per se laterum carnes obolis\nbinis cum murra et pipere pari modo potae efficaciores\nad idem creduntur. prodest et contra sagittarum venena,\nut Apelles tradit, ante posteaque sumptus. in antidota\nquoque nobilia additur. Sextius plus quam drachmae\npondere in vini hemina potum perniciem adferre tradit,\npraeterea eiusdem decocti ius cum melle sumptum venlerem\ninhibere.\nEst crocodilo cognatio quaedam amnis eiusdem\ngeminique victus cum hippopotamio, repertore detrahendi\nsanguinis, ut diximus, plurimo autem super Saiticam praefecturam.\nhuius corii cinis cum aqua inlitus panos sanat,\nadips frigidas febres, item fimum suffitu, dentes e parte\nlaeva dolorem dentium scariphatis gingivis. pellis eius e\nsinistra parte frontis inguini adalligata venerem inhibet,\neiusdem cinis alopecias explet. testiculi drachma ex aqua\ncontra serpentes bibitur. sanguine pictores utuntur.\nPeregrinae sunt et lynces, quae clarissime quadripedum\nomnium cernunt. ungues earum omnes cum corio\nexuri efficacissime in Carpatho insula tradunt. hoc cinere\npoto propudia virorum, eiusdem aspersu feminarum libidines\ninhiberi, item pruritus corporum, urina stillicidia\nvesicae. itaque eam protinus terra pedibus adgesta obruere\n\n\n\ntraditur. eadem autem et iugulorum dolori monstratur\nin remedio. hactenus de externis.\nNunc praevertemur ad nostrum orbem, primumque\ncommunia animalium remedia atque eximia dicemus,\nsicuti e lactis usu. utilissimum cuique maternum. concipere\nnutrices exitiosum est; hi sunt enim infantes, qui\ncolostrati appellantur, densato lacte in casei speciem. est\nautem colostra prima a partu spongea densitas lactis.\nmaxime autem alit quodcumque humanum, mox caprinum,\nunde fortassis fabulae Iovem ita nutritum dixere. dulcissimum\nab hominis camelinum, efficacissimum ex asinis.\nmagnorum animalium et corporum facilius redditur. stomacho\nadcommodatissimum caprinum, quoniam fronde\nmagis quam herba vescuntur, bubulum medicatius, ovillum\ndulcius et magis alit, stomacho minus utile, quoniam est\npinguius. omne autem vernum aquatius aestivo et de novellis\n. probatissimum vero quod in ungue haeret nec defluit\n; innocentius decoctum, praecipue cum calculis marinis.\nalvus maxime solvitur bubulo, minus autem inflat quodcumque\ndecoctum. usus lactis ad omnia intus exulcerata,\nmaxime renes, vesicam, interanea, fauces, pulmones, foris\npruritum cutis, eruptiones pituitae poti ab abstinentia\n\nnam ut in Arcadia bubulum biberent phthisici, syntectici,\ncachectae, diximus in ratione herbarum. sunt inter exempla\nqui asininum bibendo liberati sint podagra chiragraque\n. medici speciem unam addidere lactis generibus, quod\nschiston appellavere. id fit hoc modo: fictili novo fervet, 5\ncaprinum maxime, ramisque ficulneis recentibus miscetur\nadditis totidem cyathis mulsi, quot sint heminae lactis.\ncum fervet, ne circumfundatur, praestat cyathus argenteus\ncum frigida aqua demissus ita, ne quid infundat. ablatum\ndeinde igni refrigeratione dividitur et discedit serum a\nlacte. quidam et ipsum serum iam multo potentissimum\ndecocunt ad tertias partes et sub diu refrigerant. bibitur\nautem efficacissime heminis per intervalla, satis diebus\nquinae ; melius a potu gestari. datur comitialibus, melancholicis\n, paralyticis, in lepris, elephantiasi, articulariis morbis\n. infunditur quoque lac contra rosiones a mledicamentis\nfactas et, si urat dysinteria, decoctum cum marinis lapillis\naut cum tisana hordeacia. item ad intestinorum rosiones\nbubulum aut ovillum utilius. recens quoque dysintericis\ninfunditur, ad colum autem crudum, item vulvae et propter\nserpentium ictus potisve pityocampis, bupresti, cantharidum\n\n\n\naut salamandrae venenis, privatim bubulum iis, qui Colchicum\nbiberint ant cicutam aut dorycnium aut leporem\nmarinum, sicut asininum contra gypsum et cerussam et\nsulpur et argentum vivum, item durae alvo in febri. gargarizatur\nquoque faucibus exulceratis. utilissime et bibitur\nab imbecillitate vires recolligentibus, quos atrophos vocant,\nin febri etiam, quae careat dolore capitis. pueris ante\ncibum lactis asinini heminam dari aut si exitus cibi rosiones\nsentirent, antiqui in arcanis habuerunt, si hoc non\nesset, caprini. bubuli serum orthopnoicis prodest ante\ncetera addito nasturtio. inunguntur etiam oculi in lactis\nheminas additis sesamae drachmis IIII tritis in lippitudine\n. caprino lienes sanantur, post bidui inediam tertio\ndie hedera pastis capris, per triduum poto sine alio cibo.\nlactis usus alias contrarius capitis doloribus, hepaticis,\nsplenicis, nervorum vitio, febres habentibus, vertigini\npraeterquam purgationis gratia, gravedini, tussientibus,\nlippis. ovillum utilissimum tenesmo, dysinteriae; nec non\nphthisicis hoc et mulieris saluberrimum qui dicerent\nfuerunt.\nDe generibus caseorum diximus, cum de uberibus\nsingulisque membris animalium diceremus. Sextius eosdem\neffectus equino quos bubulo tradit; hunc vocant hippacen\n. stomacho utiles qui non sunt salsi, id est recentes.\nveteres alvum sistunt corpusque minuunt, stomacho in-\nutiliores ; et in totum salsa minuunt corpus, alunt mollia.\ncaseus recens cum melle suggillata emendat, mollis alvum\nsistit, sedat tormina pastillis in vino austero decoctis\nrursusque in patina tostis cum melle. saprum vocant qui\ncum sale et sorbis siccis e vino tritus potusque medetur\ncoeliacis. genitalium carbunculis caprinus tritus inpositus,\nitem acidus cum oxymelite maculis in balineo inlitus oleo\ninterlinitur.\nE lacte fit et butyrum, barbararum gentium\nlautissimus cibus et qui divites a plebe discernat. plurimum\ne bubulo—et inde nomen—, pinguissimum ex\novibus fit et caprino, sed hieme calefacto lacte, aestate\nexpresso tantum, crebro iactatu in longis vasis angusto\nforamine spiritum accipientibus sub ipso ore alias praeligato\n. additur paulum aquae, ut acescat. quod est maxime\ncoactum, in summo fluitat; id exemptum addito sale\noxygala appellant. relicum decocunt in ollis; ibi quod\n\n\n\nsupernatat, butyrum est, oleosum natura. quo magis virus\nresipit, hoc praestantius iudicatur. pluribus conpositionibus\nmiscetur inveteratum. natura eius adstringere, mollire\n, replere, purgare.\nOxygala fit et alio modo, acido lacte addito in\nrecens, quod velint acescere, utilissimum stomacho. effectus\ndicemus suis locis.\nProxima in communibus adipi laus est, sed maxime\nsuillo, apud antiquos etiam religiosius. certe novae\nnuptae intrantes etiam nunc sollemne habent postes eo\nattingere. inveteratur duobus modis, cum sale aut sincerus\n; tanto fit utilior. axungiam Graeci etiam appellavere\niam in voluminibus suis. neque est occulta virium\ncausa, quoniam id animal herbarum radicibus vescitur;\nitaque etiam fimo innumeri usus. quam ob rem non de alia\nloquemur [sue]. multo efficacior e femina et quae non\npepererit, multo vero praestantior in apris essedicitur\n\nusus axungiae ad emollienda, excalfacienda, discutienda\npurgandaque. medicorum aliqui admixto anseris adipe\ntaurorumque sebo et oesypo ad podagras uti iubent; si\nvero permaneat dolor, cum cera, myrto, resina, pice. sincera\naxungia medetur ambustis vel nive, pernionibus autem\ncum hordei cinere et galla pari modo. prodest et confricatis\nmembris, itinerumque lassitudines et fatigationes\nlevat. ad tussim veterem recens decoquitur quadrantis\npondere in vini cyathis III addito melle. vetus etiam\nphthisis pilulis sumpta sanat, quae sine sale inveterata est.\nomnino enim non nisi ad ea, quae purganda sint aut quae\nnon sint exulcerata, salsa recipitur. quidam quadrantes\naxungiae et mulsi in vini cyathis ternis decocunt contra\nphthisis, quarto quoque die picem liquidam in ovo sumi\niubent. circumligatur et lateribus, pectori, scapulis eorum,\nqui phthisim sentiunt, tantaque est vis, ut genibus etiam\nadalligata redeat in os sapor eamque expuere videantur.\ne sue, quae non pepererit, aptissime utuntur, ad cutem\nmulieres, contra scabiem vero quivis admixto iumentorum\nsebo pro parte tertia et pice pariterque subfervefactis.\nsincera partus in abortun vergentes nutrit collyrii modo\n\n\n\nsubdita. cicatrices concolores facit cerussa admixta vel\nargenti spuma, at cum sulpure unguium scrabritias emendat\n. medetur et capillo fluenti et ulceribus in capite\nmulierum cum gallae parte quarta et infumata pilis oculorum\n. datur et phthisicis unciatim cum vini veteris hemina\ndecocta, donec III unciae e toto restent; aliqui et\nmellis exiguum adiciunt. panis inlinitur cum calce, item\nfurunculis duritiaeque mammarum. rupta et convulsa et\nspasmata et luxata sanat, clavos et rimas callique vitia\ncum helleboro albo, parotidas admixta farina salsamentariae\ntestae, quo genere proficit et ad strumas. pruritus et\npapulas in balineo perunctis tollit, alioque etiamnum modo\npodagricis prodest mixto oleo vetere, contrito una sarcophago\nlapide et quinquefolio tuso in vino vel cum calce\naut cum cinere. fit et peculiare emplastrum LXXV $X$ ponderi\nc spumae argenteae mixtis, utilissime contra ulcerum\ninflammationes adipe verrino. et inungui putant utile,\nquaeque serpant inlinere cum resina. antiqui axibus vehiculorum\nperunguendis maxime ad faciliorem circumactum\nrotarum utebantur, unde nomen, sic quoque utili medicina\ncum illa ferrugine rotarum ad sedis vitia virilitatisque et\nper se axungia. medici antiqui maxime probabant renibus\n\n\n\ndetractam exemptisque venis aqua caelesti fricabant crebro\ndecoquebantque fictili novo saepius, tum demum adservantes\n. convenit salsam magis mollire, excalfacere, discutere\n, utilioremque esse vino lotam. Masurius palmam\nlupino adipi dedisse antiquos tradidit. ideo novas nuptas\nillo perunguere postes solitas, ne quid mali medicamenti\ninferretur.\nQuae ratio adipis, eadem in iis, quae ruminant,\nsebi est, aliis modis, non minoris potentiae. perficitur\nomne exemptis venis aqua marina vel salsa lotum, mox in\npila tusum aspersa marina crebro; postea coquitur, donee\nodor omnis aboleatur, mox adsiduo sole ad candorem reducitur\n. a renibus autem omne laudatissimum est. si\nvero vetus revocetur ad curam, liquefieri prius iubent,\nmox frigida aqua lavari saepius, dein liquefacere adfuso\nvino quam odoratissimo. eodemque modo iterum ac saepius\ncocunt, donec virus evanescat. multi privatim sic\ntaurorum leonumque ac pantherarum et camelorum pinguia\ncurari iubent. usus dicetur suis locis.\nCommunis et medullarum est. omnes molliunt,\nexplent, siccant, excalfaciunt. laudatissima e cervis, mox\nvitulina, dein hircina et caprina. curantur ante autumnum.\nrecentes lotae siccataeque in umbra, per cribrum dein\nliquatae per lintea exprimuntur ac reponuntur in fictili\nlocis frigidis.\nInter omnia autem communia animalium vel\npraestantissimum effectu fel est. vis eius excalfacere,\n\n\n\nmordere, scindere, extrahere, discutere. minorum animalium\nsubtilius intellegitur et ideo ad oculorum medicamenta\nutilius existimatur. taurino praecipua potentia,\netiam in aere pelvibusque aureo colore obducendis. omne\nautem curatur recens praeligato ore lino crasso, demissum\nin ferventem aquam semihora, mox siccatum sine sole\natque in melle conditum. damnatur equinum tantum inter\nvenena. ideo flamini sacrorum equum tangere non licet,\ncum Romae publicis sacris equus etiam immoletur.\nQuin et sanguis eorum septicam vim habet; item\nequarum, praeterquam virginum, erodit, emarginat ulcera.\ntaurinus quidem recens inter venena est excepta Aegira.\nibi enim sacerdos Terrae vaticinatura sanguinem tauri bibit\nprius quam in specus descendat. tantum potest sympathia\nilla, de qua loquimur, ut aliquando religione aut loco fiat.\nDrusus tribunus plebei traditur caprinum bibisse, cum\npallore et invidia veneni sibi dati insimulare Q. Caepionem\ninimicum vellet. hircorum sanguini tanta vis est, ut ferramentorum\nsubtilitas non aliter acrius induretur, scabritia\npoliatur vehementius quam lima. non igitur et sanguis\nanimalium inter communia dici potest, et ideo suis quisque\ndicetur effectibus.\nDigeremus enim in mala singula usus primumque\ncontra serpentes. exitio his esse cervos nemo ignorat\nut, si quae sunt, extractas cavernis mandentes. nec vero\nipsi spirantesque tantum adversantur, sed membratim quoque\n. fugari eas nidore cornus eorum, si uratur, dictum\nest; at e summo gutture ustis ossibus congregari dicuntur.\npelles eiusdem animalis substratae securos praestant ab\neo metu somnos, coagulum. ex aceto potum ab ictu; et si\nomnino tractatum sit, eo die non ferit serpens. testes\nquoque eius inveterati vel genitale vetus maris salutariter\ndantur in vino; item venter, quem centipellionem vocant.\nfugiunt et omnino dentem cervi habentes ant medulla\nperunctos sebove cervi aut vituli. summis autem remediis\npraefertur hinnulei coagulum matris utero execti, ut indicavimus. sanguine cervino, si una urantur dracontion\net cunilago et anchusa lentisci ligno, contrahi serpentes\ntradunt, dissipari deinde, si sanguine detracto adiciatur\npyrethrum. invenio apud auctores Graecos, animal cervo\nminus et pilo demum simile, quod ophion vocaretur, Sardiniam\ntantum ferre solitam. hoc interisse arbitror et\n\n\n\nideo medicinas ex eo omitto. —\nApri quoque cerebrum\ncontra eas laudatur cum sanguine, iocur etiam inveteratum\ncum ruta potum ex vino, item adips cum melle\nresinaque, simili modo verrinum iocur et fellis dumtaxat\nfibra $X$ IIII pondere vel cerebrum in vino potum.—Caprarum\ncornu vel pilis accensis fugari serpentes dicunt,\ncineremque e cornu potum vel inlitum contra ictus valere,\nitem lactis haustus cum uva taminia vel urinae cum aceto\nscillite, caseum caprinum cum origano inpositum vel sebum\ncum cera. milia praeterea remediorum ex eo animali demonstrantur\n, sicut apparebit, quod equidem miror, cum\nfebri negetur carere. amplior potentia feris eiusdem generis\n, quod numerosissimum esse diximus, alia vero et\nhircis. Democritus etiamnum effectus auget eius, qui\nsingularis natus sit. fimo quoque caprarum in aceto decocto\ninlini ictus serpentium placet et recentis cinere in\nvino, atque in totum difficilius sese recolligentes a serpentium\nictu in caprilibus optime convalescunt. qui efficacius\nvolunt mederi, occisae caprae alvum dissectam cum\nfimo intus reperto inligant statim. alii carnem recentem\nhaedorum cum pilo suffiunt eodelmque nidore fugant serpentes\n. utuntur et pelle eorum recenti, ad plagas et\ncame et fimo equi in agro pasti, coagulo leporis ex aceto\ncontraque scorpionem et murem araneum; aiunt non feriri\n\nleporis coagulo perunctos. a scorpione percussis fimum\ncaprae efficacius aceto decoctum auxiliatur, lardum iusque\ndecocti potum etiis, qui buprestim hauserint. quin etiam\nsi quis asino in aurem percussum a scorpione se dicat,\ntransire malum protinus tradunt, venenataque omnia accenso\npulmone eius fugere. et fimo vituli suffiri percussos\na scorpione prodest.\nCanis rabiosi morsu facta volnera circumcidunt\nad vivas usque partes quidam carnemque vituli admovent\net ius ex eodem carnis decoctae dant potui aut axungiam\ncum calce tusam, hirci iocur, quo inposito ne temptari\nquidem aquae metu adfirmant. laudant et caprae fimum\nex vino inlitum, melis et cuculi et hirundinis decoctum\net potum. ad reliquos bestiarum morsus caprinum caseum\nsiccum cum origano inponunt et bibi iubent, ad hominis\nmorsus carnem bubulam coctam, efficacius vituli, si non\nante quintum diem solvant.\nVeneficiis rostrum lupi resistere inveteratum aiunt\nob idque villarum portis praefigunt. hoc idem praestare\net pellis e cervice solida manica existimatur, quippe tanta\nvis est animalis praeter ea, quae retulimus, ut vestigia\neius calcata equis adferant torporem. — Iis, qui\nargentum vivum biberint, lardum remedio est.—Asinino\nlacte poto venena restinguntur, peculiariter si hyoscyamum\npotum sit aut viscum aut cicuta aut lepus marinus aut\nopocarpatum aut cerussa ant dorycnium et si coagulum\n\n\n\nalicui nocuerit, nam id quoque venenum est in prima\nlactis coagulatione. multos et alios usus eius dicemus,\nsed meminisse oportebit recenti utendum aut non multo\npostea tepefacto; nullum enim celerius evanescit. ossa\nquoque asini confracta et decocta contra leporis marini\nvenenum dantur. omnia eadem onagris efficaciora. —De\nequiferis non scripserunt Graeci, quoniam terrae illae non\ngignebant, verum tamen fortiora omnia eadem quam in\nequis intellegi debent. lacte equino venena leporis marini\net toxica expugnantur. nec uros aut bisontes habuerunt\nGraeci in experimentis, quamquam bove fero refertis Indiae\nsilvis; pro portione tamen eadem efficaciora omnia ex\nhis credi par est. sic quoque lacte bubulo cuncta venena\nexpugnari tradunt, maxime supra dicta et si ephemerum\ninpactum sit aut si cantharides datae; omnia vomitione\negeri, sic et caprino iure cantharidas. contra ea vero,\nquae exulceratione enecant, sebum vitulinum vel bubulum\nauxiliatur. nam contra sanguisugas potas butyrum remedio\nest cum aceto ferro calefacto, quod et per se prodest\ncontra venena, nam si oleum non sit, vicem eius repraesentat\n. multipedae morsus cum melle sanat. omasi\nquoque iure poto venena supra dicta expugnari putant,\n\n\n\nprivatim vero aconita et cicutas, itemque vitulino sebo.—\nCaprinus caseus recens iis, qui viscum biberint, lac contra\ncantharidas remedio est, contra ephemeri potum cum taminia\nuva. sanguis caprinus decoctus cum medulla contra\ntoxica venena sumitur, haedinus contra reliqua, coagulum\nhaedi contra viscum et chamaeleonem album sanguinemque\ntaurinum, contra quem et leporis coagulum est ex aceto,\ncontra pastinacam vero et omnium marinorum ictus vel\nmorsus coagulum leporis vel haedi vel agni drachmae pondere\nex vino. leporis coagulum et contra venena additur\nantidotis. papilio quoque lucernarum luminibus advolans\ninter mala medicamenta numeratur; huic contrarium est\niocur caprinum, sicut fel veneficiis ex mustella rustica\nfactis. hinc deinde praevertemur ad genera morborum.\nCapilli defluvia ursinus adips admixto ladano\net adianto continet alopeciasque emendat et raritatem\nsuperciliorum cum fungis lucernarum ac fuligine, quae est\nin rostris earum, porriginem cum vino. prodest ad hanc\net cornus cervini cinis e vino utque non taedia animalium\ncapillis increscant, item fel caprinum cum creta Cimolia\net aceto sic, uti paulum capiti inarescant, item fel scrofinum\n, urina tauri. si vero vetus sit, furfures etiam adiecto\nsulpure emendat. cinere genitalis asini spissari capillum\n\n\n\nputant et a canitie vindicari, si rasis inlinatur\nplumboque tritus cum oleo, densari et asinini pulli illitum\nurina; admiscent nardum fastidii gratia. alopecias felle\ntaurino cum Aegyptio alumine tepefacto inlinunt. ulcera\ncapitis manantia urina tauri efficaciter sanat, item hominis\nvetus, si cyclaminum adiciatur et sulpur, efficacius tamen\nvitulinum fel, quo cum aceto calefacto et lendes tolluntur.\nsebum vitulinum capitis ulceribus cum sale tritum utilissimum\n. laudatur et vulpium adips, sed praecipue felium\nfimum cum sinapis pari modo inlitum, caprini cornus farina\nvel cinis, magisque hircini, addito nitro et tamaricis\nsemine et butyro oleoque, prius capite raso; mire continent\nita fluentem capillum, sicuti carnis cinere ex oleo\ninlita supercilia nigrescunt. lacte caprino lendes tolli tradunt\n, fimo cum melle alopecias expleri, item ungularum\ncinere cum pice. fluentem capillum continet leporinus\ncinis cum oleo myrteo.—Capitis dolorem sedat pota\naqua, quae relicta est e bovis aut asini potu, et, si credimus\n, vulpis masculae genitale ci rcumligatum, cornus cervini\ncinis inlitus ex aceto aut rosaceo aut ex irino.—\nOculorum epiphoras bubulo sebo cum oleo cocto\ninlinunt; cervini cornus cinere scabritias ex eodem inungu\nunt, mucrones autem ipsos efficaciores putant. lupi\nexcrementis circumlini suffusiones prodest, cinere eorum\ncum Attico melle inungui obscuritates, item felle ursino,\nepinyctidas adipe apruno cum rosaceo. ungulae asininae\ncinis inunctus e suo lacte oculorum cicatrices et albugines\ntollit. medulla bubula e dextro crure priore trita\ncum fuligine pilis et palpebrarum vitiis angulorumque\noccurrit—calliblephari modo fuligo in hoc usu temperatur\n, optime ellychnio papyraceo oleoque sesamino\nfuligine in novum vas pinnis detersa—, efficacissime\ntamen evolsos ibi pilos coercet. felle tauri cum ovi albo\ncollyria fiunt, aquaque dissoluta inungunt per quadriduum.\nsebum vituli cum anseris adipe et ocimi suco genarum\nvitiis aptissimum est. eiusdem medullae cum pari pondere\ncerae et olei vel rosacei addito ovo duritiae genarum inlinuntur\n. caseo molli caprino inposito ex aqua calida epiphorae\nsedantur; si tumor sit, ex melle; utrumque sero\ncalido fovendum. sicca lippitudo lumbulis suum exustis\natque contritis et inpositis tollitur. capras negant lippire,\nquoniam quasdam herbas edint, item dorcadas; ob id\nfimum earum cera circumdatuml nova luna devorari iubent.\n\n\n\net quoniam noctu quoque aeque cernant, sanguine hircino\nlusciosos sanari putant, nyctalopas a Graecis dictos, caprae\nvero iocinere in vino austero decocto. quidam inassati\niocineris sanie inungunt aut felle caprae, carnesque vesci\neas et, dum coquantur, oculos vaporari iis praecipiunt; id\nquoque referre arbitrantur, ut rutili coloris fuerit. volunt\net suffiri oculos iocinere in ollis decocto, quidam inassato.\nfel quidem caprinum pluribus modis adsumunt, cum melle\ncontra caligines, cum veratri candidi tertia parte contra\nglaucomata, cum vino contra cicatrices et albugines et\ncaligines et pterygia et argema, ad palpebras vero evolso\nprius pilo cum suco oleris ita, ut unctio inarescat, contra\nruptas tuniculas cum lacte mulieris. ad omnia inveteratum\nfel efficacius putant. nec abdicant fimum ex melle\ninlitum epiphoris, contraque dolores medullam, item pulmonem\nleporis, et ad caligines fel cum passo aut melle.\nlupino quoque adipe vel medulla snum fricari oculos contra\nlippitudines praecipiunt. nam vulpinam linguam habentes\nin armilla lippituros negant.\nAurium dolori et vitiis medentur urina apri in\nvitreo servata, fel apri vel suis vel bubulum cum oleo\ncedrino et rosaceo aequis portionibus, praecipue vero taurinum\n\n\n\ncum porri suco tepidum vel cum melle, si suppurent\n, contraque odorem gravem per se, tepefactum in\nmalicorio. rupta in ea parte cum lacte mulierum efficaciter\nsanat. quidam et in gravitate aures sic perluendas\nputant, alii cum senecta serpentium et aceto—includunt\nlana —collutas ante calida aqua aut, si maior sit gravitas\n, verrinum fel cum murra et ruta in malicorio excalfactum\ninfundunt, lardum quoque pingue ; item fimum\nasini recens cum rosaceo instillatur, omnia tepefacta. utilior\nequi spuma vel equini fimi recentis cinis cum rosaceo,\nbutyrum recens, sebum bubulum cum adipe anserino, urina\ncaprae vel tauri aut fullonia vetus, calfactae vapore per\nlagoenae collum subeunte—admiscent aceti tertiam partem\net aliquid murrae —, vituli, qui nondum herbam gustaverit\n, fimum mixto felle eiusdem et cute, quam relincunt\nangues, excalefactis prius auribus; lana autem medicamina\nea includuntur. prodest et sebum vituli cum anseris\nadipe et ocimi suco, eiusdem medulla admixto cumino\ntrito infusa, virus verrinum e scrofa exceptum, priusquam\nterram attingat, contra dolores; auribus fractis glutinum 20\n\n\n\ne naturis vitulorum factum et in aqua liquatum; aliis\nvitiis adips vulpium, item fel caprinum cum rosaceo tepido\naut porri suco aut, si rupta sint aliqua ibi, e lacte\nmulieris; si gravitas audiendi, fel bubulum cum urina caprae\nvel hirci, vel si pus sit. in quocumque autem usu\nputant efficaciora haec in cornu caprino per dies XX infumata\n. laudant et coagulum leporis tertia parte $X$ dimidiaque\nsacopenii in Ammineo vino.—Parotidas ursinus\nadips conprimit pari pondere cerae et taurini sebi—\naddunt quidam hypocisthidem —, et per se butyrum inlitum\n, si prius foveantur feni Graeci decocti suco, efficacius\ncum strychno. prosunt et vulpium testes et taurinus\nsanguis aridus tritus, urina caprae calefacta instillata auribus\n, fimum eiusdem cum axungia inlitum.\nDentes mobiles confirmat cervini cornus cinis\ndoloresque eorum mitigat, sive infricentur sive colluantur.\nquidam efficaciorem ad omnes eosdem usus crudi cornus\nfarinam arbitrantur. dentifricia utroque modo fiunt. magnum\nremedium est et in luporum capitis cinere. certum\nest in excrementis eorum plerumque inveniri ossa; haec\nadalligata eundem effectum habent, item leporina coagula\n\n\n\nper aurem infusa contra dolores. et capitis eorum cinis\ndentifricium est adiectoque nardo mulcet graveolentiam\noris. aliqui murinorum capitum cinerem miscuisse malunt.\nreperitur in latere leporis os acui simile; hoc scariphare\ndentes in dolore suadent. talus bubulus accensus eos, qui\nlabent cum dolore, admotus confirmat; eiusdem cinis cum\nmurra dentifricium est. ossa quoque ex ungulis suum\ncombusta eundem usum praebent, item ossa ex acetabulis\npernarum, circa quae coxendices vertuntur. isdem sanari\ndemissis in fauces iumentorum verminationes notum est,\nsed et combustis dentes confirmari, asinino quoque lacte\npercussu vexatos aut dentium eiusdem cinere, item lichene\nequi cum oleo infuso per aurem. est autem hoc non\nhippomanes, quod alioqui noxium omitto, sed in equorum\ngenibus ac super ungulas. praeterea in corde equorum\ninvenitur os dentibus caninis maximis simile; hoc\nscariphari dolorem aut exempto dente mortui equi maxillis ad\nnumerum eius, qui doleat, demonstrant. equarum virus a\ncoitu in ellychniis accensum Anaxilaus prodidit lichenis\nequinorum capitum vires repraesentare monstrifice, similiter\nex asinis. nam hippomanes tantas in veneficio vires\nhabet, ut adfusum aeris mixturae in effigiem equae\n\n\n\nOlympiae admotos mares equos ad rabiem coitus agat.\nmedetur dentibus et fabrile glutinum in aqua decoctum\ninlitum et mox paulo detractum ita, ut confestim conluantur\nvino, in quo decocti sint cortices mali Punici dulcis. efficax\nhabetur et caprino lacte conlui dentes vel felle taurino\n. talorum caprae recentium cinis dentifricio placet et\nomnium fere villaticarum quadrupedum, ne saepius eadem\ndicantur.\nCutem in facie erugari et tenerescere candore\nlacte asinino putant, notumque est quasdam cottidie\nsepties genas custodito numero fovere. Poppaea hoc Neronis\nprincipis instituit, balnearum quoque solia sic temperans\n, ob hoc asinarum gregibus eam comitantibus. impetus\npituitae in facie butyro inlito tolluntur, efficacius\ncum cerussa, sincero vero ea vitia, quae serpunt, superinposita\nfarina hordeacia, ulcera in facie membrana e partu\nbovis madida. frivolum videatur, non tamen omittendum\npropter desideria mulierum, talum candidi iuvenci XL diebus\nnoctibusque, done resolvatur in liquorem, decoctum\net inlitum linteolo candorem cutisque erugationem praestare\n. fimo taurino malas rubescere aiunt, non ut crocodileam\ninlini melius sit ; foveri frigida et ante et postea\n\n\n\niubent. testas et quae decolorem faciunt cutem fimum\nvituli cum oleo et cummi manu subactum emendat; ulcera\noris ac rimas sebum vituli vel bovis cum adipe anserino\net ocimi suco. est et alia mixtura sebo vituli cum medulla\ncervi et albae spinae foliis una tritis. idem praestat\net medulla cum resina vel, si vaccina sit, et ius e cane\nvaccina. lichenas oris praestantissime vincit glutinum factum\ne genitalibus vitulorum, liquatum aceto cum sulpure\nvivo, ramo ficulneo permixtum, ita ut bis die recens inlinatur\n, item lepras ex melle et aceto decoctum, quas et\niocur hirci calidum inlitum tollit, sicut elephantiasin fel\ncaprinum; etiamnum lepras ac furfures tauri fel addito\nnitro, urina asini circa canis ortum; maculas in facie fel\nutriusque per sese aqua infractum evitatisque solibus ac\nventis post detractam cutem. similis effectus et in taurino\nvitulinove felle cum semine cunilae, cinere e cornu\ncervino, si canicula exoriente conburatur. asinino sebo\ncicatricibus, a lichene leprisque maxime, color redditur.\nhirci fel et lentigines tollit admixto caseo cum vivo sulpure\n\n\n\nspongeaque cinere, ut sit mellis crassitudo. aliqui\ninveterato felle maluere uti, mixtis calidis furfuribus pondere\noboli unius IIIIque mellis, prius defricatis maculis.\nefficax eiusdem et sebum cum melanthio et sulpure et\niride, labrorum fissuris cum anserino adipe ac medulla\ncervina resinaque et calce.—Invenio aput auctores iis,\nqui lentigines habeant, negari magices sacrificiorum usus.—\nLacte bubulo aut caprino tonsillae et arteriae exulceratae\niuvantur. gargarizatur tepidum, ut est usus, expressum\naut calefactum. caprinum utilius cum malva decoctum\net sale exiguo. linguae exulcerationi et arteriarum\nprodest ius omasi gargarizatum, tonsillis autem privatim\nrenes vulpium aridi cum melle triti inlitique, anginae fel\ntaurinum vel caprinum cum melle, iocur melis ex aqua.\noris gravitatem ulceraque butyrum emendat. spinam\naliudve quid faucibus adhaerens felis extrinsecus fimo perfricatis\naut reddi aut delabi tradunt. strumas discutit fel\naprunum vel bubulum tepidum inlitum—nam coagulum\nleporis e vino in linteolo exulceratis dumtaxat inponitur—,\ndiscutit et ungulae asini vel equi cinis ex oleo vel aqua\n\ninlitus et urina calefacta et bovis ungulae cinis ex aqua,\nfimum quoque fervens ex aceto, item sebum caprinum\ncum calce aut fimum ex aceto decoctum, testes volpini.\nprodest et sapo, Galliarum hoc inventum rutilandis capillis\n. fit ex sebo et cinere, optimus fagino et caprino,\nduobus modis, spissus ac liquidus, uterque apud Germanos\nmaiore in usu viris quam ferinis.\nCervicium dolores butyro aut adipe ursino perfricentur\n, rigores bubulo sebo, quod et strumis prodest\ncum oleo. dolorem inflexibilem—opisthotonum vocant\n—levat urina caprae auribus infusa aut fimum cum bulbis\ninlitum; ungues contusos fel cuiuscumque animalis\ncircumligatum ; pterygia digitorum fel tauri aridum aqua\ncalida dissolutum. quidam adiciunt sulpur et alumen pari\npondere omnium.\nTussim iocur lupi ex vino tepido sanat, ursinum\nfel admixto melle aut ex cornus bubuli summis partibus\ncinis vel saliva equi triduo pota—ecum mori tradunt—\npulmo cervinus cum gula sua arefactus in fumo, dein\ntusus ex melle cottidiano ecligmate ; efficacior ad id subulo\ncervorum generis. sanguinem expuentes cervini cornus\n\n\n\ncinis, coagulum leporis tertia parte denarii cum terra Samia\net vino myrteo potum sanat; eiusdem fimi cinis in\nvino vesperi potus nocturnas tussis, pili quoque leporis\nsuffiti extrahunt pulmonibus difficiles excreationes. purulentas\nautem exulcerationes pectoris pulmonisque et a pulmone\ngraveolentiam halitus butyrum efficacissime iuvat\ncum pari modo mellis Attici decoctum, donec rufescat, et\nmatutinis sumptum ad mensuram lingulae; quidam pro\nmelle laricis resinam addere maluere. si sanguis reiciatur,\nefficacem tradunt bubulum sanguinem, modice et cum\naceto sumptum. nam de taurino credere temerarium est;\nsed glutinum taurinum III obolis cum calida aqua bibitur\nin vetere sanguinis excreatione.\nStomachum exulceratum lactis asinini potus\nreficit, item bubuli; rosiones eius caro bubula mixto aceto\net vino cocta; rheumatismos cornus cervini cinis; sanguinis\nexcreationes haedinus sanguis recens ad cyathos ternos\ncum aceto acri pari modo fervens potus, coagulum tertia\nparte ex aceto potum; iocineris dolores lupi iocur\naridum ex mulso, asini iocur aridum cum petroselini partibus\nII ac nucibus III ex melle tritum et in cibo sumptum\n, sanguis hircinus cibo aptatus. suspiriosis ante omnia\nefficax est potus equiferorum sanguinis, proxime lactis asinini\ntepidi, bubuli decocti ita, ut serum ex eo bibatur,\n\n\n\naddito in II heminas cyatho nasturtii albi perfusi aqua.\ndein melle diluti. iocur quoque vulpinum aut pulmo in\nvino nigro aut fel ursinum in aqua laxat meatus spirandi.\nLumborum dolores et quaecumque alia molliri\nopus sit ursino adipe perfricari convenit, cinerem apruni\naut suilli fimi inveterati aspergi potioni vini.—(Adferunt\net Magi sua commenta: primum omnium rabiem hircorum,\nsi mulceatur barba, mitigari, eadem praecisa non abire eos\nin alienum gregem). * ischiadicis fimum bubulum inponunt\ncalfactum in foliis cinere ferventi. * huic admiscent\nfimum caprinum et subdito linteolo uncto cava\nmanu, quantum pati possit, fervens sustineri iubent ita, ut\nsi laeva pars doleat, haec medicina in dextera manu fiat\naut e contrario, fimumque ad eum usum acus aereae\npunctu tolli iubent. modus est curationis, donec vapor 15\nad lumbos pervenisse sentiatur; postea manum porro tuso\ninlinunt, item lumbos ipso fimo cum melle. suadent in eo\n\ndolore et testes leporis devcrare.* in renium dolore leporis\nrenes crudos devorari iubent aut certe coctos ita,\nne dente contingantur. ventris quidem dolore temptari\nnegant talum leporis habentes.\nLienem sedat fel apri vel suis potum, cervini\ncornus cinis in aceto, efficacissime tamen inveteratus lien\nasini ita, ut in triduo sentiatur utilitas. asinini pulli\nfimum, quod primum edidit—poleam vocant—, Syri\ndant in aceto mulso. datur et equi lingua inveterata ex\nvino praesentaneo medicamento, ut didicisse se ex barbaris\nCaecilius Bion tradidit, et lien bubulus simili mode,\nrecens autem assus vel elixus in cibo. in vesica quoque\nbovis alii capita xx tusa cum aceti sextario imponuntur\nad lienis dolores. eadem ex causa emi lienem vituli,\nquanti indicatus sit, iubent Magi nulla pretii cunctatione,\nquoniam hoc quoque religiose pertineat, divisumque per\nlongitudinem adnecti tunicae utrimque et induentem pati\ndecidere ad pedes, dein collectum arefacere in umbra.\ncum hoc fiat, simul residere lienem aegri vitiatum liberarique\neum morbo dicitur. prodest et pulmo vulpium cinere\nsiccatus atque in aqua potus, item haedorum lien impositus\n.\nAlvum sistit cervi sanguis, item cornus\ncinis, iocur aprunum ex vino potum citra salem recensque,\nitem assum, vel suillum, hircinum decoctum ad quintas\nhemina in vino, coagulum leporis in vino ciceris magnitudine\naut, si febris sit, ex aqua—aliqui et gallam adiciunt\n, alii per se leporis sanguine contenti sunt—, lac\ncoctum, equini fimi cinis in aquae potu, taurini cornus\nveteris e parte ima cinis inspersus potioni aquae, sanguis\nhircinus carbone decoctus, corium caprinum cum suo pilo\ndecoctum suco epoto, coagulum equi et sanguis caprinus\nvel medulla vel iocur.—Alvum solvit fel lupi cum elaterio\numbilico inlitum vel lactis equini potus, item caprini\ncum sale et melle, caprae fel cum cyclamini suco et aluminis\nmomento —aliqui et nitrum et aquam adiecisse\nmalunt—, fel tauri cum absinthio tritum ac subditum\npastillo, butyrum largius sumptum. —Coeliacis et dysintericis\nmedetur iocur vaccinum, cornus cervini cinis III\n\n\n\ndigitis captus in potione aquae, coagulum leporis subactum\nin pane, si vero sanguinem detrahant, in polenta, apruni\nvel suilli vel leporini fimi cinis inspersus potioni tepidi\nvini. vituli quoque ius vulgariter dari inter auxilia coeliacorum\net dysintericorum tradunt. lactis asinini potus utilior\naddito melle, nec minus efficax fimi cinis ex vino\nutrique vitio, item polea supra dicta, equi coagulum, quod\naliqui hippacen appellant, etiam si sanguinem detrahant,\nvel fimi cinis dentiumque eiusdem tusorum farina salutares\net bubuli lactis decocti potus. dysintericis addi mellis\nexiguum praecipiunt et, si tormina sint, cornus cervini\ncinerem aut fel taurinum cumino mixtum et cucurbitae\ncarnes umbilico inponere. caseus recens vaccinus inmittitur\nad utrumque vitium, item butyrum heminis IIII\ncum resinae terebinthinae sextante aut cum malva decocta\naut cum rosaceo. datur et sebum vitulinum aut bubulum,\nitem medulla —et coquitur cum farinae ceraeque exiguo\net oleo, ut sorberi possit, medulla et in pane subigitur—,\nlac caprinum ad dimidias partes decoctum; si sint et tormina\n, additur protropum. torminibus satis esse remedii\nin leporis coagulo poto e vino tepido vel semel arbitrantur\naliqui; cautiores et sanguine caprino cum farina hordeacea\n\n\n\net resina ventrem inlinunt. ad omnes epiphoras\nventris inlini caseum mollem suadent, veterem autem in\nfarinam tritum coeliacis et dysintericis dari, cyatho casei\nin cyathis vini cibarii III. sanguis caprinus decoctus cum\nmedulla dysintericis, iocur assum caprae coeliacis subvenit\n, magisque etiam hirci, in vino austero decoctum\npotumque vel ex oleo myrteo umbilico inpositum. quidam\ndecocunt a III sextariis aquae ad heminam addita ruta.\nutuntur et liene asso caprae hircive et sebo hirci in pane,\nqui cinere coctus sit, caprae a renibus maxime, ut per\nse hauriatur protinusque modice frigida. sorberi iubent\naliqui et in aqua decoctum sebum admixta polenta et cumino\net aneto acetoque. inlinunt et ventrem coeliacis\nfimo cum melle decocto. utuntur ad utrumque vitium et\ncoagulo haedi in vino myrtite fabae magnitudine poto et\nsanguine eiusdem in cibum formato, quem sanguiculum\nvocant. infundunt dysintericis et glutinum taurinum aqua\ncalida resolutum. inflationes discutit vitulinum fimum in\nvino decoctum.—Intestinorum vitiis magnopere prodest\ncoagulum cervorum decoctum cum lente betaque atque ita\nin cibo sumptum, leporis pilorum cinis cum melle decoctus\n, lactis caprini potus decocti cum malva exiguo sale\naddito; si et coagulum addatur, maioribus emolumentis fiat.\n\n\n\neadem vis est et in sebo caprino in sorbitione aliqua, uti\nprotinus hauriatur frigida aqua. item feminum haedi cinis\nrupta intestina sarcire mire traditur, fimum leporis cum\nmelle decoctum et cottidie fabae magnitudine sumptum ita,\nut deploratos sanaverint. laudant et caprini capitis cum\nsuis pilis discocti sucum.\nTenesmos, id est crebra et inanis voluntas desurgendi\n, tollitur poto lacte asinino, item bubulo.—Taenearum\ngenera pellit cervini cornus cinis potus.—Quae\nin excrementis lupi diximus inveniri ossa, si terram non\nattigerint, colo medentur adalligata bracchio. polea quoque\nsupra dicta magnopere prodest decocta in sapa, item\nsuilli fimi farina addito cumino in aqua rutae decoctae,\ncornus cervini teneri cinis cocleis Africanis cum testa sua\ntusis mixtus in vini potione.\nVesicae calculorumque cruciatibus auxiliatur\nurina apri et ipsa vesica pro cibo sumpta, efficacius, si\nprius fumo maceretur utrumque. vesicam elixam mandi\noportet, et a muliere feminae suis. inveniuntur in iocineribus\neorum lapilli aut duritiae lapillis similes, candidae,\nsicut in vulgari sue, quibus contritis atque in vino potis\npelli calculos aiunt. ipsi apro tam gravis urina sua est,\nut nisi egesta fugae non sufficiat ac velut devinctus opprimatur\n\n\n\n; exuri illa tradunt eos. leporis renes inveterati\nin vino poti calculos pellunt. in pernae suum articulo os\ndiximus, quod decoctum ius facit urinae utile. asini renes\ninveterati tritique ex vino mero dati vesicae medentur.\ncalculos expellunt lichenes equini ex vino aut mulso poti\ndiebus XL. prodest et ungulae equinae cinis in vino aut aqua,\nitem fimum caprarum in mulso, efficacius silvestrium, pili\nquoque caprini cinis; verendorum carbunculis cerebrum\napri vel suis sanguisque. vitia vero, quae in eadem parte\nserpunt, iocur eorum combustum, maxime iunipiri ligno,\ncum charta et arrhenico sanat, fimi cinis, fel bubulum cum\nalumine Aegyptio ac murra ad crassitudinem mellis subactum\n, insuper beta ex vino cocta inposita, caro quoque ;\nmanantia vero ulcera sebum cum medulla vituli in vino\ndecoctum, fel caprinum cum melle rubique suco, vel si\nserpant ; fimum etiam prodesse cum melle dicunt aut cum\naceto et per se butyrum. —Testium tumor sebo vituli\naddito nitro cohibetur vel fimo eiusdem ex aceto decocto.—\nUrinae incontinentiam cohibet vesica apruna, si assa mandatur\n, ungularum apri vel suis cinis potioni inspersus,\n\n\n\nvesica feminae suis combusta ac pota, item haedi, vel pulmo,\ncerebrum leporis in vino, eiusdem testiculi tosti vel coagulum\ncum anserino adipe in polenta, renes asini in mero\ntriti potique. Magi verrini genitalis cinere poto ex vino\ndulci demonstrant urinam facere in canis cubili ac verba\nadicere, ne ipse urinam faciat ut canis in suo cubili.\nrursus ciet urinam vesica suis, si terrain non attigerit, inposita\npubi.\nSedis vitiis praeclare prodest fel ursinum cum\nadipe; quidam adiciunt spumam argenti ac tus. prodest\net butyrum cum adipe anserino ac rosaceo; modum ipsae\nres statuunt, ut sint inlitu faciles. praeclare medetur et\ntaurinum fel in linteolis concerptis rimasque perducit ad\ncicatricem. inflationibus in ea parte sebum vituli, maxime\nab inguinibus, cum ruta; ceteris vitiis medetur sanguis\ncaprinus cum polenta, item fel caprinum condylomatis per\nse, item fel lupinum ex vino. panos et apostemata in\nquacumque parte sanguis ursinus discutit, item taurinus\naridus tritus. praecipuum tamen remedium traditur in\ncalculo onagri, quem dicitur, cum interficiatur, reddere\nurina liquidiorem initio, sed in terra spissantem se; hic\nadalligatus femini omnes impetus discutit omnique suppuratione\nliberat. est autem rarus inventu nec ex omni\nonagro, sed mire celebrant remedio. prodest et urina asini\n\n\n\ncum melanthio et ungulae equinae cinis cum oleo et aqua\ninlitus, sanguis equi, praecipue admissarii, sanguis bubulus,\nitem fel. caro quoque eosdem effectus habet calida inposita\net ungulae cinis ex aqua aut melle, urina caprarum,\nhircorum quoque carnes in aqua decoctae aut fimum ex\niis cum melle decoctum, fel verrinum, urina suum in lana\ninposita.—Femina adteri adurique equitatu notum est;\nutilissimum est ad omnes inde causas spumam equi ex\nore inguinibus inlinere.—Inguina et ex ulcerum causa\nintumescunt. remedio sunt equi saetae III totidem nodis\nalligatae intra ulcus.\nPodagris medetur ursinus adips taurinumque\nsebum, pari pondere et cerae. addunt quidam hypocist\nhidem et gallam. alii hircinum praeferunt sebum cum\nfimo caprae et croco, sinapi, item caulibus hederae tritis\nac perdicio vel flore cucumeris silvestris. item bovis fimum\ncum aceti faece magnificant et vituli, qui nondum herbam\ngustaverit, fimum aut per se sanguinem tauri, vulpem decoctam\nvivam, donec ossa tantum restent, lupumve vivum\n\n\n\noleo cerati modo incoctum, sebum hircinum cum helxines\nparte aequa, sinapis tertia, fimi caprini cinerem cum axungia\n. quin et ischiadicos uri sub pollicibus pedum eo\nfimo fervente utilissime tradunt, articulorumque vitiis fel\nursinum utilissimum esse et pedes leporis adalligatos, podagras\nquidem mitigari pede leporis viventi absciso, si\nquis secum adsidue habeat. —Perniones ursinus adips\nrimasque pedum omnes sarcit, efficacius alumine addito,\nsebum caprinum, dentium equi farina, aprunum vel suillum\nfel cum adipe, pulmo inpositus et si subtriti sint\ncontunsive offensatione, si vero adusti frigore, leporini pili\ncinis; eiusdem pulmo contusis dissectus aut pulmonis cinis.\nsole adusta sebo asinino aptissime curantur, item bubulo\ncum rosaceo.—Clavos et rimas callique vitia fimum apri\nvel suis recens inlitum ac tertio die solutum sanat, talorum\ncinis, pulmo aprunus aut suillus aut cervinus; adtritus\ncalciamentorum urina asini cum lnto suo inlita; clavos\nsebum bubulum cum turis polline; perniones vero corium\nconbustum; melius, si ex vetere calciamento; iniurias e\ncalceatu ex oleo corii caprini cinis. —Varicum dolores\nsedat fimi vitulini cinis cum lilii bulbis decoctus addito\n\n\n\nmelle modico, itemque omnia inflammata et suppurationes\nminantia. eadem res et podagris prodest et articulariis\nmorbis, e maribus praecipue vitulis; articulorum adtritis\nfel aprorum vel suum linteo calefacto inpositum, vituli,\nqui nondum herbam gustaverit, fimum, item caprinum cum\nmelle in aceto decoctum.—Ungues scabros sebum vituli\nemendat, item caprinum admixta sandaraca.—Verrucas\nvero aufert fimi vitulini cinis ex aceto, asini urina et\nlutum.\nComitiali morbo testes ursinos edisse prodest vel\naprunos bibisse ex lacte equino aut ex aqua, item aprunam\nurinam ex aceto mulso, efficacius quae inaruerit in vesica\nsua. dantur et suum testiculi inveterati tritique in suis\nlacte, praecedente vini abstinentia et sequente continuis\nquinis diebus. dantur et leporis sale custoditi pulmones\ncum turis tertia parte in vino albo per dies xxx, item\ncoagula eiusdem; asini cerebrum ex aqua mulsa, infumatum\nprius in foliis, semuncia per dies VII, ungularum eius\ncinis coclearibus binis toto mense potus, item testes sale\nadservati et inspersi potioni in asinarum maxime lacte vel\nex aqua. membrana partus earum, praecipue si marem\npepererint, olefactata accedente morbo comitialium resistit.\nsunt qui e mare nigroque cor edendum cum pane sub\n\n\n\ndiu prima aut seconda luna praecipiant, alii carnem, aliqui\nsanguinem aceto dilutum per dies XL bibendum.\nquidam urinam aquae ferrariae ex officinis miscent eademque\npotione et lymphatis medentur. comitialibus datur et\nlactis equini potus, lichen equi in aceto mulso bibendus ;\ndantur et carnes caprinae in rogo hominis tostae, ut volunt\nMagi, sebum earum cum felle taurino pari pondere\ndecoctum et in folliculo fellis reconditum ita, ne terrain\nattingat, potum vero ex aqua sublime. morbum ipsum\ndeprehendit caprini cornus vel cervini usti nidor.—Sideratis\nurina pulli asinini nardo admixto perunctione prodesse\ndicitur.\nRegio morbo cornus cervini cinis, sanguis asini\nex vino, item fimum asinini pulli, quod primum edidit a\npartu, datum fabae magnitudine e vino medetur intra diem\ntertium. eadem et ex equino pullo similiterque vis est.\nFractis ossibus praesentaneus maxillarum apri\ncinis vel suis; item lardum elixun atque circumligatum\nmira celeritate solidat. costis quidem fractis laudatur\nunice caprinum fimum ex vino vetere: aperit, extrahit,\npersanat.\nFebres arcet cervorum caro, ut diximus; eas\nquidem, quae certo dierum numero redeunt, oculus lupi,\n\ndexter salsus adalligatusque, si credimus Magis. est genus\nfebrium, quod amphemerinon vocant; hoc liberari tradunt,\nsi quis e vena auris asini III guttas sanguinis in II heminis\naquae hauserit. quartanis Magi excrementa felis cum\ndigito bubonis adalligari iubent et, ne recidant, non removeri\nsepteno circumitu. quis hoc, quaeso, invenire\npotuit? quae est ista mixtura? cur digitus potissimum\nbubonis electus est? modestiores iocur felis decrescente\nluna occisae inveteratum sale ex vino bibendum ante accessiones\nquartanae dixere. iidem Magi fimi bubuli cinere\nconsperso puerorum urina inlinunt digitos pedum manuum-\nque. leporis cor adalligant, coagulum ante accessiones\npropinant. datur et caseus caprinus recens cum melle\ndiligenter sero expresso.\nMelancholicis fimum vituli in vino decoctum\nremedio est.—Lethargicos excitat asini lichen naribus\ninlitus ex aceto, caprini cornus nidor aut pilorum, iocur\naprunum ; itaque et veternosis datur.—Phthisicis medentur\niocur lupi ex vino macro, suis feminae herbis pastae laridum,\ncarnes asininae ex iure sumptae ; hoc genere maxime in\nAchaia curant id malum. fimi quoque aridi, sed pabulo\nviridi pasto bove, fumum harundine haustum prodesse\ntradunt bubulive cornus mucronem exustum II coclearium\n\n\n\nmensura addito melle pilulis devoratis. caprae sebo in\npulte alicacia et phthisim et tussim sanari vel recenti cum\nmulso liquefacto ita, ut uncia in cyathum addatur rutaeque\nramo permisceatur, non pauci tradunt. rupicaprae\nsebi cyatho et lactis pari mensura deploratum phthisicum\nconvaluisse certus auctor adfirmat. sunt qui et suum\nfimi cinerem profuisse scripserint in passo et cervi pulmonem\n, maxime subulonis, siccatum fumo tritumque in\nvino.\nHydropicis auxiliatur urina e vesica apri paulatim\ndata in potu, efficacius quae inaruerit cum vesica sua, fimi\ntaurini maxime, sed et bubuli—de armentivis loquor—,\nquod bolbiton vocant, cinis coclearium III in mulsi hemina\n, bovis feminae in mulieribus, ex altero sexu in viris,\nquod veluti mysterium occultarunt Magi, fimum vituli masculi\ninlitum, fimi vitulini cinis cum semine staphylini aequa\nportione ex vino, sanguis caprinus cum medulla. efficaciorem\nputant hirci, utique si lentisco pascatur.\nIgni sacro ursinus adips inlinitur, maxime qui\nest ad renes, vitulinum fimum recens vel bubulum, caseus\n\n\n\ncaprinus siccus cum porro, ramenta pellis cervinae delecta\npumice ex aceto trita; rubori cum prurigine equi\nspuma aut ungulae cinis; eruptionibus pituitae asinini fimi\ncinis cum butyro; papulis nigris caseus caprinus siccus ex\nmelle et aceto in balneis, oleo remoto; pusulis suilli fimi\ncinis aqua inlitus vel cornus cervini cinis, luxatis\nrecens fimum aprunum vel suillum, item vitulinum, verris\nspuma recens cum aceto, fimum caprinum cum melle, bubula\ncaro inposita; ad tumores fimum suillum sub testo\ncalefactum tritumque cum oleo. duritias corporum omnes\nmollit optime adips e lupis inlitus. in iis, quae rumpere\nopus sit, plurimum proficit fimum bubulum in cinere calefactum\naut caprinum in vino vel aceto decoctum; in furunculis\nsebum bubulum cum sale aut, si dolores sint,\ncum oleo liquefactum sine sale, simili modo caprinum;\nin ambustis ursinus adips cum lilii radicibus, aprunum\naut suillum fimum inveteratum, saetarum ex his e\npenicillis tectoriis cinis cum adipe tritus, tali bubuli cinis\ncum cera et medulla cervina, fel tauri, fimum leporis et\ncaprarum fimum. sine cicatrice sanare dicitur glutinum.\n\n\n\npraestantissimum fit ex auribus taurorum et genitalibus,\nnec quicquam efficacius prodest ambustis, sed adulteratur\nnihil aeque, quibusvis pellibus inveteratis calciamentisque\netiam decoctis. Rhodiacum fidelissimum, eoque pictores\net medici utuntur; id quoque quo candidius, eo probatius;\nnigrum et lignosum damnatur.\nNervorum doloribus fimum caprinum decoctum\nin aceto cum melle utilissimum putant vel putrescente\nnervo. spasmata et percussu vitiata fimo apruno curant\nvere collecto et arefacto; sic et quadrigas agentes tractos\nrotave vulneratos et quoquo modo sanguine contuso, vel\nsi recens inlinatur. sunt qui incoxisse aceto utilius putent.\nquin et in potu farinam eam ruptis convulsisque, eversis\nex aceto salutarem promittunt. reverentiores cinerem eius\nex aqua bibunt, feruntque et Neronem principem hac potione\nrecreari solitum, cum sic quoque se trigario adprobare\nvellet. proximam suillo fimo vim putant.\nSanguinem sistit coagulum cervinum ex\naceto, item leporis, huius quidem et pilorum cinis, item\ne fimo asini cinis inlitus—efficacior vis e maribus aceto\nadmixto et in lana ad omne profluvium inposito—, similiter\nex equino, capitis et feminum aut fimi vitulorum\n\n\n\ncinis inlitus ex aceto, item caprini cornus vel fimi ex\naceto. hircini vero iocineris dissecti sanies efficacior, et\ncinis utriusque ex vino potus vel naribus ex aceto inlitus,\nhircini quoque utris, vinarii dumtaxat, cinis cum pari pondere\nresinae, quo genere sistitur sanguis et vulnus glutinatur\n. haedinum quoque coagulum ex aceto et feminum\neius combustorum cinis similiter pollere traduntur.\nUlcera sanat in tibiis cruribusque ursinus adips\nadmixta rubrica; quae vero serpant, fel aprunum cum resina\net cerussa, maxillarum apri vel suum cinis, fimum\nsuum inlitum siccum, item caprinum ex aceto subactumetsubfervefactum. cetera purgantur et explentur butyro,\ncornus cervini cinere vel medulla cervi, felle taurino cum\ncyprino oleo aut irino. fimum recens suum vel inveterati\nfarina inlinuntur vulneribus ferro factis. phagedaenis et\nfistulis inmittitur fel tauri cum suco porri aut lacte mulierum\nvel sanguis aridus cum cotyledone herba. carcinomata\ncurat coagulum leporis cum pari pondere capparis\nadspersum vino, gangraenas ursinum fel pinna inlitum,\nasini ungularum cinis ea quae serpunt ulcera inspersus.\nsanguis equi adrodit carnes septica vi, item fimi equini\ninveterati favilla; ea vero, quae phagedaenas vocant in ulcerum\n\n\n\ngenere, corii bubuli cinis cum melle. caro vituli\nrecentia vulnera non patitur intumescere, fimum bubulum\ncum melle. fimi vitulini cinis sordida ulcera et quae\ncacoēthe vocant et lacte mulieris sanant ; recentes plagas\nferro inlatas glutinum taurinum liquefactum, tertio die solutum\n. caseus caprinus siccus ex aceto ac melle purgat\nulcera; quae vero serpant, cohibet sebum cum cera, idem\naddita pice ac sulpure percurat. similiter proficit ad caco\nēthe haedi feminum cinis e lacte mulieris, et adversus\ncarbunculos suis feminae cerebrum tostum inlitumque.\nScabiem hominis asininae medullae maxime abolent\net urina eiusdem cum suo luto inlita, butyrum\netiam, quod in iumentis proficit cum resina calida, glutinum\ntaurinum in aceto liquefactum addita calce, fel caprinum\ncum aluminis cinere; bovas fimum bubulum, unde\net nomen traxere. canum scabies sanatur bubulo sanguine\nrecenti iterumque, cum inarescat, inlito et postero\ndie abluto cinere lixivo.\nSpinae et similia corpori extrahuntur felis excrementis\n\n\n\n, item caprae ex vino, coagulo quocumque, sed\nmaxime leporis, cum turis polline et oleo aut cum visci\npari pondere aut cum propoli.—Cicatrices nigras sebum\nasininum reducit ad colorem, fel vituli extenuat calefactum.\nmedici adiciunt murram et mel et crocum aereaque pyxide\ncondunt; aliqui et florem aeris admiscent.\nMulierum purgationes adiuvat fel tauri in\nlana sucida adpositum—Olympias Thebana addit oesypum\net nitrum —, cornus cervini cinis potus, item vulva\nlaborantes inlitus quoque et fel taurinum cum opio adpositum\nobolis binis. vulvas et pilo cervino suffire prodest\n. tradunt cervas, cum senserint se gravidas, lapillun\ndevorare, quem in excrementis repertum aut in vulva—\nnam et ibi invenitur—custodire partus adalligatum.\ninveniuntur et ossicula in corde et in vulva perquam\nutilia gravidis parturientibusque. nam de pumice, qui in\nvaccarum utero simili modo invenitur, diximus in natura\nboum. lupi adips inlitus vulvas mollit, dolores earum iocur\n, carnes vero lupi edisse parituris prodest aut si incipientibus\nparturire sit iuxta qui ederit, adeo ut etiam\ncontra inlatas noxias valeat. eundem supervenire perniciosum\nest. magnus et leporis usus mulieribus. vulvas\n\n\n\nadiuvat pulmo aridus potus, profluvia iocur cum Samia\nterra ex aqua potum, secundas coagulum—caventur pridiana\nbalnea—, inlitum quoque cum croco et porri suco;\nin vellere adpositum abortus mortuos expellit. si vulva\nleporum in cibis sumatur, mares concipi putant; hoc et\ntesticulis eorum et coagulo profici; conceptum leporis\nutero exemptum iis, quae parere desierint, restibilem fecunditatem\nadferre. sic conceptus leporis saniem et viro\nMagi propinant, item virgini VIIII grana fimi, ut stent perpetuo\nmammae. coagulum quoque ob id cum melle inlinunt\n, sanguinem ubi evolsos pilos renasci nolunt. inflationi\nvulvae fimum aprunum suillumve cum oleo inlini\nprodest. efficacius sistit farina aridi, ut aspergatur potioni\n, vel si gravidae aut puerperae torqueantur. lacte\nsuis poto cum mulso, adiuvantur partus mulierum ; per se\nvero potum deficientia ubera puerperarum replet. eadem\ncircumlita sanguine feminae suis minus crescunt. si dole\nant, lactis asinini potu mulcentur, quod addito melle\nsumptum et purgationes earum adiuvat. sanat et vulvarum\nexulcerationes eiusdem animalis sebum inveteratum et in\nvellere adpositum duritias vulvarum emollit. per se vero\nrecens vel inveteratum ex aqua inlitum psilotri vim optinet.\n\n\n\neiusdem animalis lien inveteratus ex aqua inlitus mammis\nabundantiam facit, vulvas suffitu corrigit. ungulae asininae\nsuffitio partum maturat, ut vel abortus evocetur, nec\naliter adhibetur, quoniam viventem partum necat. eiusdem\nanimalis fimum si recens inponatur, profluvia sanguinis\nmire sedare dicitur, nec non et cinis eiusdem fimi, qui\net vulvae prodest inpositus. equi spuma inlita per dies\nXL, priusquam primum nascantur, pili restinguntur, item\ncornus cervini decocto ; melius, si recentia sint cornua.\nlacte equino iuvantur vulvae collutae. quod si mortuus\npartus sentiatur, lichen equae e dulci potus eicit, item\nungula suffitu aut fimum aridum. vulvas procidentes butyrum\ninfusum sistit. induratam vulvam aperit fel bulbulum\nrosaceo admixto, foris vellere cum resina terebinthina\ninposito. aiunt et suffitu fimi e mare bove procidentes\nvulvas reprimi, partus adiuvari, conceptus vero vaccini\nlactis potu. sterilitatem a partus vexatione fieri certum\nest. hanc emendari Olympias Thebana adfirmat felle\ntauri et adipe serpentium et aerugine ac melle medicatis\nlocis ante coitus. vitulinum quoque fel in purgationibus\nsub coitu adspersum vulvae etiam duritias veteres\n\nemollit et profluvium minuit umbilico peruncto atque in\ntotum vulvae prodest. modum statuunt fellis pondere $X$,\nopii tertiam, admixto amygdalino oleo, quantum satis esse\nappareat; haec in vellere inponunt. masculi fel vituli cum\nmellis dimidio tritum servatur ad vulvas. carnem vituli\nsi cum aristolochia inassatam edant circa conceptum,\nmarem parituras promittunt. medulla vituli in vino et\naqua decocta cum sebo exulcerationibus vulvarum inposita\nprodest, item adips vulpium excrementumque felium, hoc\ncum resina et rosaceo inpositum. caprino cornu suffiri\nvulvam utilissimum putant. silvestrium caprarum sanguis\ncum palma marina pilos detrahit ; ceterarum vero fel callum\nvulvarum emollit inspersum et a purgatione conceptus\nfacit. sic quoque psilotri vis efficitur; evulsis pilis triduo\nservatur inlitum. profluvium quamvis inmensum urinae\ncaprae potu sisti obstetrices promittunt et si fimum inlinatur\n. membrana caprarum, in qua partus editur, inveterata\npotuque sumpta in vino secundas pellit. haedorum\npilis suffiri vulvas utile putant et in profluvio sanguinis\ncoagulum bibi aut cum hyoscyami semine inponi.\ne bove silvestri nigro si sanguine ricini lumbi perungantur\n\n\n\nmulieri, taedium veneris fieri dicit Osthanes, idem amoris\npotu hirci urinae admixto propter fastidium nardo.\nInfantibus nihil butyro utilius per se et cum\nmelle, privatim et in dentitione et ad gingivas et ad oris\nulcera. dens lupi adalligatus infantium pavores prohibet\ndentiendique morbos, quod et pellis lupina praestat. dentes\nquidem eorum maximi equis quoque adalligati infatigabilem\ncursum praestare dicuntur. leporum coagulo ubere inlito\nsistitur infantium alvus. iocur asini admixta modice panace\ninstillatum in os a comitialibus morbis et aliis infantes\ntuetur; hoc XL diebus fieri praecipiunt. et pellis\nasini iniecta inpavidos infantes facit. dentes, qui equis\nprimum cadunt, facilem dentitionem praestant adalligati\ninfantibus; efficacius, si terram non attigere. lien bubulus\nin melle et datur et inlinitur ad lienis dolores; sedat ulcera\nmanantia cum melle lien vituli, in vino decoctus\ntritusque et inlitus ulcuscula oris. cerebrum caprae Magi\nper anulum aureum traiectum, priusquam lac detur, infantibus\ninstillant contra comitiales ceterosque infantium\nmorbos. caprinum fimum inquietos infantes adalligatum\npanno cohibet, maxime puellas. lacte caprino aut cerebro\nleporum perunctae gingivae faciles dentitiones faciunt.\nSomnos fieri lepore sumpto in cibis Cato arbitrabatur\n\n\n\n, vulgus et gratiam corpori in VIIII dies, frivolo\nquidem ioco, cui tamen aliqua debeat subesse causa in\ntanta persuasione. Magi felle caprae, sacrificatae dumtaxat\n, inlito oculis vel sub pulvino posito somnum allici\ndicunt.—Sudores inhibet cornus caprini cinis e myrteo\noleo perunctis.\nCoitus stimulat fel aprunum inlitum, item medullae\nsuum haustae, sebum asininum anseris masculi adipe\nadmixto inlitum; item a coitu equi Vergilio quoque descriptum\nvirus et testiculi equini aridi, ut potioni interi\npossint, dexterve asini testis in vino potus portioneve adalligatus\nbracchiali; eiusdem a coitu spuma conlecta russeo\npanno et inclusa argento, ut Osthanes tradit. Salpe\ngenitale id in oleum fervens mergi iubet septies eoque\nperungui pertinentes partes, Dalion cinerem ex eodem bibi\nvel tauri a coitu urinam, luto ipso inlini pubem. at e\ndiversotauri fimo inlito cohibetur virorum venus.—\nEbrietatem arcet pulmo apri aut suis assus, ieiunis in cibo\nsumptus eo die, item haedinus.\nMira praeterea traduntur in iisdem animalibus\n: vestigium equi excussum ungula, ut solet plerumque,\n\n\n\nsi quis collectum reponat, singultus remedium esse recordantibus\n, quonam loco id reposuerint; iocur luporum\nequinae ungulae simile esse ; rumpi equos, qui vestigia\nluporum sub equite sequantur; talis suum discordiae vim\nquandam inesse; in incendiis, si fimi aliquid egeratur e\nstabulis, facilius extrahi nec recurrere oves bovesque; hircorum\ncarnes virus non resipere, si panem hordeacium\neo die, quo interficiantur, ederint laserve dilutum biberint,\nnullas vero teredinem sentire luna decrescente induratas\nsale. adeoque nihil omissum est, ut leporem surdum celerius\npinguescere reperiamus, animalium vero medicinas :\nsi sanguis profluat iumentis, suillum fimum ex vino infundendum\n, boum autem morbis sebum, sulpur vivum,\nalium silvestre, ovum crudum trita in vino danda aut\nvulpis adipem; carnem caballinam discoctam potu suum\nmorbis mederi, omnium vero quadripedum morbis capram\nsolidam cum corio et ranam rubetam discoctas ; gallinaceos\nnon attingi a vulpibus, qui iocur animalis eius aridum\nederint, vel si pellicula ex eo collo induta galli inierint ;\nsimiliter in felle mustelae; boves in Cypro contra tormina\nhominum excrementis sibi mederi; non supteri pedes\nbourn, si prius cornua ima pice liquida perunguantur;\n\n\n\nlupos in agrum non accedere, si capti unius pedibus infractis\ncultroque adacto paulatim sanguis circa fines agri\nspargatur atque ipse defodiatur in eo loco, ex quo coeperit\ntrahi; aut si vomerem, quo primus sulcus eo anno\nin agro ductus sit, excussum aratro focus Larum, quo familia\nconveniet, urat, lupum nulli animalium nociturum in\neo agro, quam diu id fiat.\nHinc deinde praevertemur ad animalia sui generis, quae\naut placida non sunt aut fera.\nNaturae remediorum atque multitudo instantium\nac praeteritorum plura de ipsa medendi arte cogunt\ndicere, quamquam non ignaros, nulli ante haec Latino\nsermone condita ancepsque, lubricum esse rerum omnium\nnovarum exordium, utique tam sterilis gratiae tantaeque\n\ndifficultatis in promendo. sed quaestionem occurrere verisimile\nest omnium, qui haec noscant, cogitationi, quonam\nmodo exoleverint in medicinae usu quae iam parata atque\npertinentia erant, mirumque et indignum protinus subit,\nnullam artium inconstantiorem fuisse aut etiamnunc saepius\nmutari, cum sit fructuosior nulla. dis primum inventores\nsuos adsignavit et caelo dicavit, nec non et hodie multifariam\nab oraculis medicina petitur. auxit deinde famam\netiam crimine, ictum fulmine Aesculapium fabulata, quoniam\nTyndareum revocavisset ad vitam—nec tamen\ncessavit narrare alios revixisse opera sua—, clara Troianis\ntemporibus, a quibus fama certior, vulnerum tamen\ndumtaxat remediis.\nSequentia eius, mirum dictu, in nocte densissima\nlatuere usque ad Peloponnesiacum bellum. tune eaM revocavit\nin lucem Hippocrates, genitus in insula Coo in primis\nclara ac valida et Aesculapio dicata. is, cum fuisset mos,\nliberatos morbis scribere in templo eius dei quid auxiliatum\nesset, ut postea similitudo proficeret, exscripsisse ea\ntraditur atque, ut Varro apud nos credit, templo cremato\niis instituisse medicinam hanc, quae clinice vocatur. nec\nfruit postea quaestus modus, quoniam Prodicus, Selymbriae\n\n\n\nnatus, e discipulis eius instituit quam vocant iatralipticen\net unctoribus quoque medicorum ac mediastinis vectigal\ninvenit.\nHorum placita Chrysippus ingenti garrulitate mutavit\n, plurimumque et ex Chrysippo discipulus eius Erasistratus\n, Aristotelis filia genitus. hic Antiocho rege sanato\ncentum talentis donatus est a rege Ptolemaeo filio eius,\nut incipiamus et praemia artis ostendere.\nAlia factio ab experimentis se cognominans empiricen\ncoepit in Sicilia, Acrone Agragantino Empedoclis\nphysici auctoritate commendato, dissederuntque hae\nscholae, et omnes eas damnavit Herophilus in musicos\npedes venarum pulsu discripto per aetatum gradus. deserta\ndeinde. et haec secta est, quoniam necesse erat in\nea litteras scire; mutata et quam postea Asclepiades, ut\nrettulimus, invenerat. auditor eius Themison fuit seque\n\ninter initia adscripsit illi, mox procedente vita sua et\nplacita mutavit, sed et illa Antonius Musa eiusdem auctoritate\ndivi Augusti, quem contraria medicina gravi periculo\nexemerat. multos praetereo medicos celeberrimosque\nex iis Cassios, Carpetanos, Arruntios, Rubrios. CCL HS\nannuae iis mercedes fuere apud principes. Q. Stertinius\ninputavit principibus, quod sestertiis quingenis annuis\ncontentus esset, sescena enim sibi quaestu urbis fuisse\nenumeratis domibus ostendebat. par et fratri eius merces\na Claudio Caesare infusa est, censusque, quamquam exhausti\noperibus Neapoli exornata, heredi HS ccc reliquere,\nquantum aetateeadem Arruntius solus. exortus deinde\nest Vettius Valens, adulterio Messalinae Claudii Caesaris\nnobilitatus, pariterque eloquentiae adsectatores et potentiae\nnanctus novam instituit sectam. eadem aetas Neronis\n\nprincipatu ad Thessalum transilivit, delentem cuncta placita\net rabie quadam in omnis aevi medicos perorantem,\nquali prudentia ingenioque, aestimari vel uno argumento\nabunde potest, cum monumento suo, quod est Appia via,\niatronicen se inscripserit. nullius histrionum equorumque\ntrigarii comitatior egressus in publico erat, cum Crinas\nMassiliensis arte geminata, ut cautior religiosiorque, ad\nsiderum motus ex ephemeride mathematica cibos dando\nhorasque observando auctoritate eum praecessit, nuperque\nHS C??? reliquit, muris patriae moenibusque aliis paene non\nminore summa extructis. hi regebant fata, cum repente\ncivitatem Charmis ex eadem Massilia invasit damnatis non\nsolum prioribus medicis, verum et balineis, frigidaque\netiam hibernis algoribus lavari persuasit. mersit aegros\nin lacus. videbamus senes consulares usque in ostentationem\nrigentes, qua de re exstat etiam Annaei Senecae\nadstipulatio. nec dubium est omnes istos famam\nnovitate aliqua aucupantes anima statim nostra negotiari.\nhinc illae circa aegros miserae sententiarum concertationes,\nnullo idem censente, ne videatur accessio alterius. hinc\nilla infelicis monumenti inscriptio : turba se medicorum\nperisse. mutatur ars cottidie totiens interpolis, et ingeniorum\n\n\n\nGraeciae flatu inpellimur, palamque est, ut quisque\ninter istos loquendo polleat, imperatorem ilico vitae\nnostrae necisque fieri, ceu vero non milia gentium sine\nmedicis degant nec tamen sine medicina, sicuti populus\nRomanus ultra sexcentesimum annum, neque ipse in accipiendis\nartibus lentus, medicinae vero etiam avidus, done\nexpertam damnavit.\nEtenim percensere insignia priscorum in his moribus\nconvenit. Cassius Hemina ex antiquissimis auctor\nest primum e medicis venisse Romam Peloponneso Archagathum\nLysaniae filium L. Aemilio M. Livio cos. anno\nurbis DXXXV, eique ius Quiritium datum et tabernam in\ncompito Acilio emptam ob id publice. vulnerarium eum\nfuisse egregium, mireque gratum adventum eius initio,\nmox a saevitia secandi urendique transisse nomen in\ncarnificem et in taedium artem omnesque medicos, quod\nclarissime intellegi potest ex M. Catone, cuius auctoritati\ntriumphus atque censura minimum conferunt; tanto\nplus in ipso est. quam ob rem verba eius ipsa ponemus:\nDicam de istis Graecis suo loco, M. fili,\nquid Athenis exquisitum habeam et quod bonum\nsit illorum litteras inspicere, non perdiscere.\n\n\n\nvincam nequissimum et indocile genus illorum,\net hoc puta vatem dixisse: quandoque ista gens\nsuas litteras dabit, omnia conrumpet, tum etiam\nmagis, si medicos suos hoc mittet. iurarunt inter\nse barbaros necare omnes medicina, sed hoc ipsum\nmercede faciunt, ut fides iis sit et facile\ndisperdant. nos quoque dictitant barbaros et\nspurcius nos quam alios ʼὀπικῶν appellatione\nfoedant. interdixi tibi de medicis.\nAtqui hic Cato sescentesimo quinto anno urbis\nnostrae obiit, octogensimo quinto suo, ne quis illi defuisse\npublice tempora aut privatim vitae spatia ad experiendum\narbitretur. quid ergo? damnatam ab eo rem\nutilissimam credimus? minime, Hercules. subicit enim\nqua medicina se et coniugem usque ad longam senectam\nperduxerit, his ipsis scilicet, quae nunc nos tractamus,\nprofiteturque esse commentarium sibi, quo medeatur filio,\nservis, familiaribus, quem nos per genera usus sui digerimus\n. non rem antiqui damnabant, sed artem, maxime\nvero quaestum esse mranipretio vitae recusabant. ideo\ntemplum Aesculapii, etiam cum reciperetur is deus, extra\n\n\n\nurbem fecisse iterumque in insula traduntur et, cum\nGraecos Italia pellerent, diu etiam post Catonem, excepisse\nmedicos. augebo providentiam illorum. solam\nhanc artium Graecarum nondum exercet Romana gravitas,\nin tanto fructu paucissimi Quiritium attigere, et ipsi statim\nad Graecos transfugae, immo vero auctoritas aliter\nquam Graece eam tractantibus etiam apud inperitos expertesque\nlinguae non est, ac minus credunt quae ad\nsalutem suam pertinent, si intellegant. itaque, Hercules,\nin hac artium sola evenit, ut cuicumque medicum se professo\nstatim credatur, cum sit periculum in nullo mendacio\nmaius. non tamen illud intuemur ; adeo blanda est\nsperandi pro se cuique dulcedo. nulla praeterea lex, quae\npuniat inscitiam capitalem, nullum exemplum vindictae.\ndiscunt periculis nostris et experimenta per mortes agunt,\nmedicoque tantum hominem occidisse inpunitas summa\nest. quin immo transit convitium et intemperantia culpatur\n, ultroque qui periere arguuntur. sed decuriae pro\nmore censuris principum examinantur, inquisitio per parietes\nagitur, et qui de nummo iudicet a Gadibus columnisque\nHerculis arcessitur, de exilio vero non nisi XLV electis\nviris datur tabella: at de iudice ipso quales in consilium\neunt statim occisuri! merito, dum nemini nostrum libet\nscire, quid saluti suae opus sit. alienis pedibus ambulamus\n, alienis oculis agnoscimus, aliena memoria salutamus,\n\n\n\naliena et vivimus opera, perieruntque rerum naturae pretia\net vitae argumenta. nihil aliud pro nostro habemus\nquam delicias. non deseram Catonem tam ambitiosae\nartis invidiae a me obiectum aut senatum illum, qui ita\ncensebat, idque non criminibus artis arreptis, ut aliquis\nexspectaverit. quid enim venenorum fertilius aut unde\nplures testamentorum insidiae? iam vero et adulteria\netiam in principum domibus, ut Eudemi in Livia Drusi\nCaesaris, item Valentis in qua dictum est regina. non\nsint artis ista, sed hominum: non magis haec urbi timuit\nCato, ut equidem credo, quam reginas. ne avaritiam\nquidem arguam rapacesque nundinas pendentibus fatis et\ndolorum indicaturam ac mortis arram aut arcana praecepti\n, squamam in oculis emovendam potius quam extrahendam\n. per quae effectum est, ut nihil magis pro\nre videretur quam multitudo grassantium; neque enim\npudor, sed aemuli pretia summittunt. notum est ab eodem\nCharmide unum aegrum e provincialibus HsCC reconductum,\nAlconti vulnerum medico HS |C??? | damnato ademisse\nClaudium principem, eidemque in Gallia exulanti\net deinde restituto adquisitum non minus intra paucos\nannos. et haec personis inputentur. ne faecem quidem\n\n\n\naut inscitiam eius turpem arguamus : ipsorumprocerum\nintemperantiam inmodicis aquarum calidarum deverticulis,\nimperiosa inedia et ab isdem deficientibus cibo saepius\ndie ingesto, mille praeterea paenitentiae modis, culinarum\netiam praeceptis et unguentorum mixturis, quando nullas\nomisere vitae inlecebras. invehi peregrinas merces conciliarique\nexterna pretia displicuisse maioribus crediderim\nequidem, non tamen hoc Catonem providisse, cum\ndamnaret artem. theriace vocatur excogitata composition\nluxuria finxit rebus sexcentis, cum tot remedia dederit\nnatura, quae singula sufficerent. Mithridatium antidotum\nex rebus LIIII componitur, inter nullas pondere aequali,\net quarundam rerum sexagesima denarii unius imperatur,\nquo deorum, per Fidem, ista monstrante! hominum enim\nsubtilitas tanta esse non potuit; ostentatio artis et portentosa\nscientiae venditatio manifesta est. ac ne ipsi quidem\nilla novere, conperique volgo pro cinnabari Indica in\nmedicamenta minium addi inscitia nominis, quod esse\nvenenum docebimus inter pigmenta. verum haec ad singulorum\nsalutem pertinent; illa autem, quae timuit Cato\n\n\n\natque providit, innocentiora multo et parva opinatu, quae\nproceres artis eius de semet ipsi fateantur, illa perdidere\nimperii mores, illa, quae sani patimur, luctatus, ceromata\nceu valitudinis causa instituta, balineae ardentes, quibus\npersuasere in corporibus cibos coqui, ut nemo non minus\nvalidus exiret, oboedientissimi vero efferrentur, potus deinde\nieiunorum ac vomitiones et rursus perpotationes ac pilorum\neviratio instituta resinis eorum, itemque pectines in\nfeminis quidem publicati. ita est profecto: lues morum,\nnec aliunde maior quam e medicina, vatem prorsus cottidie\nfacit Catonem et oraculum : satis esse ingenia\nGraecorum inspicere, non perdiscere.\nHaec fuerint dicenda pro senatu illo sescentisque p. R.\nannis adversus artem, in qua condicione insidiosissima\nauctoritatem pessimis boni faciunt, simul contra attonitas\nquorundam persuasiones, qui prodesse nisi pretiosa non\nputant. neque enim dubitaverim aliquis fastidio futura\nquae dicentur animalia, at non Vergilio fuit nominare\nformicas nulla necessitate et curculiones ac lucifugis\ncongesta cubilia blattis, non Homero inter proelia\ndeorum inprobitatem muscae describere, non naturae gignere\nista, cum gignat hominem. proinde causas quisque et\neffectus, non res aestimet.\nOrdiemur autem confessis, hoc est lanis ovisque,\nob id ut rebus praecipuis honos in primis perhibeatur.\n\n\n\nquaedam etiam sic alienis locis, tamen obiter, dici necesse\nerit. nec deerat materia pompae, si quicquam aliud\nintueri liberet quam fidem operis, quippe inter prima\nproditis etiam ex cinere phoenicis nidoque medicinis,\nceu vero id certum esset atque non fabulosum. inridere\nest vitam remedia post millensimum annum reditura\nmonstrare.\nLanis auctoritatem veteres Romani etiam religiosam\nhabuere, postes a nubentibus attingi iubentes ; praeterque\ncultum et tutelam contra frigora sucidae plurima praestant\nremedia ex oleo vinoque aut aceto, prout quaeque mulceri\nmorderive opus sit et adstringi laxarive, luxatis membris\ndolentibusque nervis inpositae et crebro suffusae.\nquidam et salem admiscent luxatis; alii cum lana rutam\ntritam adipemque inponunt, item contusis tumentibusque.\nhalitus quoque oris gratiores facere traditur confricatis\ndentibus atque gingivis admixto melle. prodest et phreneticis\nsuffitu. sanguinem in naribus sistit cum oleo\nrosaceo indita et alio modo auribus opturatis spissius.\nquin et ulceribus vetustis inponitur cum melle. vulnera\nex vino vel aceto vel aqua frigida et oleo expressa sanat.\n\narietis vellera luta frigida ex oleo madefacta in muliebribus\nmalis inflammationes vulvae sedant et, si procidat,\nsuffitu reprimunt. sucida lana inposita subditaque mortuos\npartus evocat; sistit etiam profluvia earum. et canis\nrabiosi morsibus inculcata post diem septimum solvitur.\nreduvias sanat ex aqua frigida. eadem nitro, sulpure,\noleo, aceto, pice liquida ferventibus tincta quam calidissima\ninposita bis die lumborum dolores sedat. sistit et\nsanguine ex ariete sucida articulos extremitatium praeligans\n. laudatissima omnis e collo, natione vero Galatica,\nTarentina, Attica, Milesia. sucidam inponunt et desquamatis\n, percussis, lividis, incussis, conlisis, contritis, deiectis\n, capitis et aliis doloribus, stomachi inflammationi ex\naceto et rosaceo. cinis eius inlinitur adtritis, vulneratis,\nambustis. et in oculorum medicamenta additur, item in\nfistulas auresque suppuratas. ad hoc detonsam eam, alii\nevolsam, decisis summis partibus siccant carpuntque et\nin fictili crudo conponunt ac melle perfundunt uruntque.\nalii astulis taedae subiectis et subinde interstratis oleo\n\n\n\nadspersam accendunt cineremque in labellis aqua addita\nconfricant manu et considere patiuntur, idque saepius\nmutantes aquam, done linguam adstringat leniter nec\nmordeat ; tum cinerem reponunt. vis eius septica est\nefficacissimeque genas purgat.\nQuin ipsae sordes pecudum sudorque feminum\net alarum adhaerentes lanis—oesypum vocant—innumeros\nprope usus habent. in Atticis ovibus genito\npalma. fit pluribus modis, sed probatissimum lana ab\niis partibus recenti concerpta aut quibuscumque sordibus\nsucidis primum collectis lento igni in aēneo subfervefactis\net refrigeratis pinguique, quod supernatet, collecto in fictile\nvas iterumque decocta priore materia; quae pinguitudo\nutraque frigida aqua lavatur et in linteo saccatur ac\nsole torretur, donec candida fiat ac tralucida; tum in\nstagnea pyxide conditur. probatio, ut sordium virus oleat\net manu fricante ex aqua non liquetur, sed albescat ut\ncerussa. oculis utilissimum contra inflammationes genarumque\ncallum. quidam in testa torrent, donec pinguitudinem\namittat, utilius tale existimantes erosis et duris\ngenis, angulis scabiosis et lacrimantibus. ulcera non oculorum\nmodo sanat, sed oris etiam et genitalium cum anserino\n\n\n\nadipe. medetur et vulvae inflammationibus et sedis\nrhagadiis et condylomatis cum meliloto ac butyro. reliquos\nusus eius digeremus. sordes quoque caudarum concretae\nin pilulas siccatae per se tusaeque in farinam et\ninlitae dentibus mire prosunt, etiam labantibus, gingivisque\n, si carcinoma serpat; iam vero pura vellera aut per\nse inposita caecis doloribus aut accepto sulpure, et cinis\neorum genitalium vitiis, tantumque pollent, ut medicamentis\nquoque superponantur. medentur ante omnia et\npecori ipsi, si fastidio non pascantur. cauda enim quam\nartissime praeligata, evolsa inde lana, statim vescuntur,\ntraduntque quod extra nodum sit e cauda praemori.\nLanae habent et cum ovis societatem simul\nfronti inpositae contra epiphoras. non opus est eas in\nhoc usu radicula esse curatas neque aliud quam candidum\nex ovo infundi ac pollinem turis.\nOva per se infuso candido oculis epiphoras cohibent\nurentesque refrigerant—quidam cum croco praeferunt—\net pro aqua miscentur collyriis; infantibus vero contra\nlippitudines, ut vix aliud, remedio sunt butyro admixto\nrecenti. eadem cum oleo trita ignes sacros leniunt betae\nfoliis superinligatis. candido ovorum in oculis et pili reclinantur\n\n\n\nHammoniaco trito admixtoque et vari in facie\ncum pineis nucleis ac melle modico. ipsa facies inlita\nsole non uritur. ambusta aquis si statim ovo occupentur,\npusulas non sentiunt—quidam admiscent farinam hordeaciam\net salis parum—, ulceribus vero ex ambusto\ncum candido ovorum tostum hordeum et suillo adipe\nmire prodest. eadem curatione ad sedis vitia utuntur,\ninfantibus quidem etiam si quid ibi procidat ; ad pedum\nrimas ovorum candido decocto cum cerussae denariorum\nII pondere, pari spumae argenti, murrae exiguo, dein\nvino; ad ignem sacrum candido ovorum ternum cum\namylo. aiunt et vulnera candido glutinari calculosque\npelli. —Lutea ovorum cocta, ut indurescant, admixto\ncroco modice, item melle, ex lacte mulieris inlita dolores\noculorum mitigant, vel cum rosaceo et mulso lana oculis\ninposita, vel cum trito apii semine ac polenta in mulso\ninlita. prodest et tussientibus per se luteum devoratum\nliquidum ita, ut dentibus non attingatur, thoracis destillationibus\n, faucium scabritiae. privatim contra haemorrhoidas\nmorsui inlinitur sorbeturque crudum. prodest et\nrenibus, vesicae rosionibus exulcerationibusque. cruenta\n\n\n\nexcreantibus v ovorum lutea in vini hemina cruda sorbentur\n, dysintericis cum cinere putaminis sui et papaveris\nsuco ac vino. dantur coeliacis cum uvae passae\npinguis pari pondere et malicorii per triduum aequis\nportionibus, et alio modo lutea ovorum III, lardi veteris\net mellis quadrantibus, vini veteris cyathis III, trita ad\ncrassitudinem mellis et, cum opus sit, abellanae nucis\nmagnitudine ex aqua pota, item ex oleo fricta terna, totis\novis pridie maceratis in aceto; sic et lientericis, sanguinem\nautem reicientibus cum III cyathis musti. utuntur\nisdem ad liventia, si vetustiora sint, cum bulbis ac melle.\nsistunt et menses mulierum cocta et e vino pota, inflationes\nquoque vulvae cruda cum oleo ac vino inlita. utilia\nsunt et cervicis doloribus cum anserino adipe et rosaceo,\nsedis etiam vitiis indurata igni, ut calore quoque prosint,\net condylomatis cum rosaceo; item ambustis durata in\naqua, mox in pruna putaminibus exustis, tum lutea ex\nrosaceo inlinuntur. fiunt et tota lutea, quae vocant sitista,\ncum triduo incubita tolluntur. stomachum dissolutum confirmant\npulli ovorum cum gallae dimidio ita, ne ante II\nhoras alius cibus sumatur. dant et dysintericis pullos in\nipso ovo decoctos admixta vini austeri hemina et pari\nmodo olei polentaeque.—Membrana putamini detracta\n\n\n\nsive crudo sive cocto labrorum fissuris medetur, putaminis\ncinis in vino potus sanguinis eruptionibus. comburi\nsine membrana oportet. sic fit et dentifricium. idem\ncinis et mulierum menses cum murra inlitus sistit. firmitas\nputaminum tanta est, ut recta nec vi nec pondere\nullo frangantur nec nisi paulum inflexa rotunditate.—\nTota ova adiuvant partum cum ruta et aneto et cumino\npota e vino. scabiem corporum ac pruritum oleo et cedria\nmixtis tollunt, ulcera quoque umida in capite cyclamino\nadmixta. ad puris et sanguinis excreationes ovum crudum\ncum porri sectivi suco parique mensura mellis Graeci\ncalefactum hauritur. dantur et tussientibus cocta et trita\ncum melle et cruda cum passo oleique pari modo. infunduntur\net virilitatis vitiis singula cum ternis cyathis\npassi amylique semuncia a balneis; adversus ictus serpentium\ncocta tritaque adiecto nasturtio inlinuntur.—\nCibo quot modis iuvent, notum est, cum transmeent faucium\ntumorem calfactuque obiter foveant. nullus est alius\ncibus, qui in aegritudine alat neque oneret simulque vim\npotus et cibi habeat. maceratorum in aceto molliri diximus\nputamen ; talibus cum farina in panem subactis\ncoeliaci recreantur. quidam ita resoluta in patinis torrere\n\nutilius putant, quo genere non alvos tantum, sed et menses\nfeminarum sistunt, aut, si maior sit impetus, cruda\ncum farina et aqua hauriuntur. et per se Iutea ex iis\ndecocuntur in aceto, donec indurescant, iterumque cum\ntrito pipere torrentur ad cohibendas alvos. fit et dysintericis\nremedium singulare ovo effuso in fictile novum\neiusdemque ovi mensura, ut paria sint omnia, melle, mox\naceto, item oleo confusis crebroque permixtis; quo fuerint\nea excellentiora, hoc praesentius remedium erit. alii eadem\nmensura pro oleo et aceto resinam adiciunt rubentem vinumque\n; et alio modo temperant, olei tantum mensura\npari pineique corticis II sexagensimis denarii, una eius\nquod rhum diximus, mellis obolis v simul decoctis, ita\nut cibus alius post IIII horas sumatur. torminibus quoque\nmulti medentur ova bina cum alii spicis IIII una\nterendo vinique hemina calefaciendo atque ita potui dando.\net, ne quid desit ovorum gratiae, candidum ex iis admixtum\ncalci vivae glutinat vitri fragmenta; vis vero tanta\nest, ut lignum perfusum ovo non ardeat ac ne vestis quidem\ncontacta aduratur. de gallinarum autem ovis tantum\nlocuti sumus, cum et reliquarum alitum restent, magnae\nutilitatis, sicut suis locis dicemus.\nPraeterea est ovorum genus in magna fama Galliarum\n, omissum Graecis. angues enim numerose convoluti\nsalivis faucium corporumque spumis artifici conplexu\nglomerant ; urinum appellatur. Druidae sibilis id\ndicunt in sublime iactari sagoque oportere intercipi, ne\ntellurem attingat; profugere raptorem equo, serpentes\nenim insequi, donec arceantur amnis alicuius interventu;\nexperimentum eius esse, si contra aquas fluitet vel auro\nvinctum ; atque, ut est Magorum sollertia occultandis fraudibus\nsagax, certa luna capiendum censent, tamquam congruere\noperationem eam serpentium humani sit arbitrii.\nvidi equidem id ovum mali orbiculati modici magnitudine,\ncrusta cartilagineis velut acetabulis bracchiorum polypi crebris\ninsigne. Druidis ad victorias litium ac regum aditus\nmire laudatur, tantae vanitatis, ut habentem id in lite in\nsinu equitem R. e Vocontiis a divo Claudio principe interemptum\nnon ob aliud sciam. hic tamen conplexus anguium\net frugifera eorum concordia in causa videtur esse,\nquare exterae gentes caduceum in pacis argumentis circumdata\neffigie anguium fecerint; neque enim cristatos esse\nin caduceo mos est.\nDe anserum ovis magnae utilitatis ipsoque ansere\ndicturi hoc in volumine debemus honorem et Commageno,\nclarissimae rei. fit ex adipe anserum—alioqui celeberrimi\nusus, set ad hoc in Commagene Syriae parte —cum\ncinnamo, casia, pipere albo, herba quae Commagene vocatur\n, obrutis nive vasis, odore iucundo, utilissimum ad\nperfrictiones, convulsiones, caecos aut subitos dolores\nomniaque, quae acopis curantur, unguentumque pariter et\nmedicamentum est. fit et in Syria alio modo, avium adipe\ncurato ut dicemus, additis erysisceptro, xylobalsamo, phoenice,\nitem tuso calamo singulorum pondere quod sit adipis,\nin vino bis aut ter subfervefacto. fit autem hieme, quoniam\naestate non glaciat nisi accepta cera. multa praeterea\nremedia sunt ex ansere, quod miror aeque quam\nin capris, namque anser corvusque ab aestate in autumnum\nmorbo conflictari dicuntur.\nDe anserum honore, quem meruere Gallorum\nin Capitolium ascensu deprehenso, diximus. eadem de\ncausa supplicia annua canes pendunt, inter aedem Iuventatis\net Summani vivi in furca sabucea armo fixi. sed\nplura de hoc animali dici cogunt priscorum mores.\nCatulos lactentes adeo puros existimabant ad cibum,\nut etiam placandis numinibus hostiarum vice uterentur\niis. Genitae Manae catulo res divina fit, et in cenis deum\netiam nunc ponitur catulina. aditialibus quidem epulis\ncelebrem fuisse Plauti fabulae indicio sunt. sanguine\ncanino contra toxica nihil praestantius putant ; vomitiones\nquoque hoc animal monstrasse homini videtur, et alios\nusus ex eo mire laudatos referemus suis locis. nunc ad\ninstitutum ordinem pergemus.\nAdversus serpentium ictus efficacia habentur fimum\npecudis recens in vino decoctum inlitumque, mures dissecti\ninpositi. quorum natura non est spernenda, praecipue in\nadsensu siderum, ut diximus, cum lunae lumine fibrarum\nnumero crescente atque decrescente. tradunt Magi iocinere\nmuris dato porcis in fico sequi dantem id animal,\nin homine quoque similiter valere, sed resolvi cyatho\nolei poto.\nMustelarum duo genera; alterum silvestre, distans\nmagnitudine, Graeci vocant ictidas. harum fel contra aspidas\ndicitur efficax, cetero venenum. haec autem, quae in\ndomibus nostris oberrat et catulos suos, ut auctor est\nCicero, cottidie transfert mutatque sedem, serpentes persequitur\n. ex ea inveterata sale denari pondus in cyathis\nIII datur percussis aut ventriculus coriandro fartus inveteratusque\net in vino potus, et catulus mustelae etiam\nefficacius.\nQuaedam pudenda dictu tanta auctorum adseveratione\ncommendantur, ut praeterire fas non sit, siquidem\nilla concordia rerum aut repugnantia medicinae gignuntur,\nveluti cimicum, animalis foedissimi et dictu quoque fastidiendi\n, natura contra serpentium morsus et praecipue aspidum\nvalere dicitur, item contra venena omnia, argumento,\nquod dicant gallinas, quo die ederint, non interfici ab\naspide, carnesque earum percussis plurimum prodesse.\nex iis, quae tradunt, humanissimum est inlinere morsibus\ncum sanguine testudinis, item suffitu eorum abigere sanguisugas\nadhaerentes haustasque ab animalibus restinguere\nin potu datis. quamquam et oculos quidam his inungunt\n\n\n\ntritis cum sale et lacte mulierum auresque cum melle et\nrosaceo admixtis. eos, qui agrestes sint et in malva\nnascantur, crematos, cinere permixto rosaceo, infundunt\nauribus. cetera, quae de his tradunt vomitionum et quartanarum\nremedia aliorumque morborum, quamquam ovo\naut cera aut faba inclusos censeant devorandos, falsa nec\nreferenda arbitror. lethargi tantum medicinae cum argumento\nadhibent, quoniam vincatur aspidum somnifica vis,\nseptenos in cyatho aquae dantes, puerilibus annis quaternos\n. et in stranguria fistulae inposuere. adeo nihil\nparens illa rerum omnium sine ingentibus causis genuit.\nquin et adalligatos laevo bracchio binos lana subrepta\npastoribus resistere nocturnis febribus prodiderunt, diurnis\nin russeo panno. rursus his adversatur scolopendra suffituque\nenecat.\nAspides percussos torpore et somno necant, omnium\nserpentium minime sanabiles. sed venenum earum,\nsi sanguinem attigit aut recens vulnus, statim interemit ;\nsi inveteratum ulcus, tardius. de cetero potum quantalibet\ncopia non nocet, non enim est tabifica vis ; itaque\n\n\n\noccisa morsu earum animalia cibis innoxia sunt. cunctarer\nin proferendo ex iis remedio, ni M. Varro LXXXIII vitae\nanno prodidisset aspidum ictus efficacissime sanari hausta\na percussis ipsorum urina.\nBasilisci, quem etiam serpentes ipsae fugiunt\nalias olfactu necantem, qui hominem, vel si aspiciat tantum\n, dicitur interemere, sanguinem Magi miris laudibus\ncelebrant : coeuntem picis modo et colore, dilutum cinnabari\nclariorem fieri. attribuunt ei successus petitionum\na potestatibus et a diis etiam precum, morborum remedia\n, veneficiorum amuleta. quidam et Saturni sanguinem\nappellant.\nDraco non habet venena. caput eius limini\nianuarum subditum propitiatis adoratione diis fortunatam\ndomum facere promittitur, oculis eius inveteratis et cum\nmelle tritis inunctos non expavescere ad nocturnas imagines\netiam pavidos, cordis pingue in pelle dorcadum\nnervis cervinis adalligatum in lacerto conferre iudiciorum\nvictoriae plurimum, spondylum aditus potestatium\n\n\n\nmulcere, dentes eius inligatos pellibus caprearum cervinis\nnervis mites praestare dominos potestatesque exorabiles.\nsed super omnia est compositio, qua invictos faciunt\nMagorum mendacia: cauda draconis et capite, pilis leonis\ne fronte et medulla eiusdem, equi victoris spuma, canis\nungue adalligatis cervino corio nervisque cervi alternatis\net dorcadis. quae coarguisse non minus referet quam\ncontra serpentes remedia demonstrasse, quoniam et haec\nillorum veneficia sunt. draconum adipem venenata fugiunt,\nitem, si uratur ichneumonum; fugiunt et urticis tritis in\naceto perunctos.\nViperae caput inpositum, vel alterius quam quae\npercusserit, sine fine prodest, item si quis ipsam eam in\nvapore baculo sustineat —aiunt enim recanere —, item\nsi quis exustae eiusdem cinerem inlinat. reverti autem\nad percussum serpentem necessitate naturae Nigidius\nauctor est. caput quidam dissecant scite inter aures ad\neximendum lapillum, quem aiunt ab ea devorari territa;\nalii ipso toto capite utuntur. fiunt ex vipera pastilli, qui\n\n\n\ntheriaci vocantur a Graecis, ternis digitis mensura utrimque\namputatis exemptisque interaneis et livore spinae\nadhaerente, reliquo corpore in patina ex aqua et aneto\ndiscocto spinisque exemptis et addita similagine atque ita\nin umbra siccatis pastillis, quibus ad multa medicamenta\nutuntur. significandum videtur e vipera tantum hoc fieri.\nquidam purgatae ut supra dictum est adipem cum olei\nsextario decocunt ad dimidias; ex eo, cum opus sit, ternis\nstillis additis in oleum perunguntur, ut omnes bestiae\nfugiant eos.\nPraeterea constat contra omnium ictus quamvis\ninsanabiles ipsarum serpentium exta inposita auxiliari,\neosque, qui aliquando viperae iecur coctum hauserint,\nnumquam postea feriri a serpente. neque anguis venenatus\nest nisi per mensem luna instigatus, et prodest\nvivus conprehensus et in aqua contusus, si foveantur ita\nmorsus. quin et inesse ei remedia multa creduntur, ut\ndigeremus, et ideo Aesculapio dicatur. Democritus quidem\nmonstra quaedam ex his confingit, ut possint avium\n\n\n\nsermones intellegi. anguis Aesculapius Epidauro Romam\nadvectus est vulgoque pascitur et in domibus, ac nisi incendiis\nsemina exurerentur, non esset fecunditati eorum\nresistere in orbe terrarum. pulcherrimum anguium genus\nest quod et in aqua vivit; hydri vocantur, nullo serpentium\ninferiores veneno. horum iecur servatum [adversus ]\npercusso ab iis auxilium est. —Scorpio tritus stelionum\nveneno adversatur. fit enim e stelionibus malum medicamentum\n; nam cum inmortuus est vino, faciem eorum,\nqui biberint, lentigine obducit. ob hoc in unguento necant\neum insidiantes paelicum formae. remedium est ovi\nluteum et mel ac nitrum. fel stelionum tritum in aqua\nmustelas congregare dicitur.\nInter omnia venenata salamandrae scelus maximum\nest. cetera enim singulos feriunt, nec plures pariter\ninterimunt, ut omittam, quod perire conscientia dicuntur\nhomine percusso neque amplius admitti a Terra ; salamandra\npopulos pariter necare inprovidos potest. nam\nsi arbori inrepsit, omnia poma inficit veneno et eos, qui\n\n\n\nederint, necat frigida vi, nihil aconito distans; quin immo\nsi contacto ab ea ligno, lapidi crusta panis inponatur,\nidem veneficium est vel si in puteum cadat, quippe cum\nsaliva eius quacumque parte corporis, vel in pede imo,\nrespersa omnis in toto corpore defluat pilus. tamen talis\nac tanti veneni a quibusdam animalium, ut subus, manditur\ndominante eadem illa rerum dissidentia. venenum\neius restingui primum omnium ab iis, quae vescantur\nilla, verisimile est, ex iis vero, quae produntur, cantharidum\npotu aut lacerta in cibo sumpta. cetera adversantia\ndiximus dicemusque suis locis. ex ipsa quae Magi tradunt\ncontra incendia, quoniam ignes sola animalium extinguat,\nsi forent vera, iam esset experta Roma. Sextius venerem\naccendi cibo earum, si detractis interaneis et pedibus\net capite in melle serventur, tradit negatque restingui\nignem ab iis.\nE volucribus in auxilio contra serpentes primus vultur est, adnotatumque minus virium esse nigris. pinnarum\n\n\n\nex alis nidore, si urantur, fugari eas dicunt, item\ncor eius alitis habentes tutos esse ab impetu non solum\nserpentium, sed etiam ferarum latronumque et regum ira.\nCarnibus gallinaceorum ita, ut tepebunt avulsae,\nadpositis venena serpentium domantur, item cerebro in\nvino poto. Parthi gallinae malunt cerebrum plagis inponere\n. ius quoque ex iis potum praeclare medetur, et\nin multis aliis usibus mirabile. pantherae, leones non\nattingunt perunctos eo, praecipue si et alium fuerit incoctum\n. alvum solvit validius e vetere gallinaceo, prodest\net contra longinquas febres et torpentibus membris tremulisque\net articulariis morbis et capitis doloribus, epiphoris\n, inflationibus, fastidiis, incipiente tenesmo, iocineri,\nrenibus, vesicae, contra cruditates, suspiria. itaque etiam\nfaciendi eius extant praecepta: efficacius coci cum olere\nmarino aut cybio aut cappari aut apio aut herba Mercuriali\n, polypodio aut aneto, utilissime autem in congiis III\naquae ad III heminas cum supra dictis herbis et refrigeratum\nsub diu dari, tempestivius antecedente vomitione.\nnon praeteribo miraculum, quamquam ad medicinam non\npertinens: si auro liquescenti gallinarum membra misceantur\n, consumunt id in se; ita hoc venenum auri est.\n\n\n\nat gallinacei ipsi circulo e ramentis addito in collum\nnon canunt.\nAuxiliatur contra serpentes et columbarum caro\nrecens concerpta et hirundinum, bubonis pedes usti cum\nplumbagine herba. nec omittam in hac quoque alite exemplum\nmagicae vanitatis, quippe praeter reliqua portentosa\nmendacia cor eius inpositum mammae mulieris dormientis\nsinistrae tradunt efficere, ut omnia secreta pronuntiet;\npraeterea in pugnam ferentes id fortiores fieri. eiusdem\novo ad capillum remedia demonstrant. quis enim, quaeso,\novum bubonis umquam visere potuit, cum ipsam avem\nvidisse prodigium sit? quis utique experiri et praecipue\nin capillo? sanguine quidem pulli bubonis etiam crispari\ncapillum promittunt. cuius generis prope videri possint\nquae tradunt et de vespertilione, si ter circumlatus domui\nvivus super fenestram inverso capite adfigatur, amuletum\nesse, privatimque ovilibus circumlatum totiens et pedibus\nsuspensum super limen. sanguinem quoque eius cum carduo\ncontra serpentium ictus inter praecipua laudant.\nPhalangium est Italiae ignotum et plurium generum\n: unum simile formicae, sed multo maius, rufo capite,\nreliqua parte corporis nigra, albis guttis. acerbior huius\nquam vespae ictus. vivit maxime circa furnos et molas.\nin remedio est, si quis eiusdem generis alterum percusso\nostendat, et ad hoc servantur mortui. inveniuntur et cortices\neorum, qui triti et poti medentur; mustelae catuli\nut supra. aeque phalangion Graeci vocant inter genera\naraneorum, sed distingunt lupi nomine. tertium genus\nest eodem phalangi nomine araneus lanuginosus, grandissimo\ncapite, quo dissecto inveniri intus dicuntur vermiculi\nduo adalligatique mulieribus pelle cervina ante solis\nortum praestare, ne concipiant, ut Caecilius in commentariis\nreliquit. vis ea annua est. quam solam ex\nomni atocio dixisse fas sit, quoniam aliquarum fecunditas\nplena liberis tali venia indiget. vocatur et rhox acino\nnigro similis, ore minimo sub alvo, pedibus brevissimis\ntamquam inperfectis. dolor a morsu eius qualis a scorpione\n, urina similis aranei textis. idem erat asterion, nisi\ndistingueretur virgulis albis; huius morsus genua labefactat\n. peior utroque est caeruleus, lanugine nigra, caliginem\n\n\n\nconcitans et vomitus araneosos. etiamnum deterior\na crabrone pinna tantum differens; hic et ad maciem perducit\n. myrmecion, formicae similis capite, alvo nigra, guttis\nalbis distinguentibus, vesparum dolore torquet. tetragnathii\nduo genera habent: peior medium caput distinguente linea\nalba et transversum altera; hic oris tumorem facit. at\ncinereus posteriore parte candicans lentior, minime autem\nnoxius eodem colore qui telas muscis in parietibus latissime\npandit. contra omnium morsus remedio est gallinaceum\ncerebrum cum piperis exiguo potum in posca, item\nformicae v potae, pecudum fimi cinis inlitus ex aceto et\nipsi aranei quicumque in oleo putrefacti.\nMuris aranei morsus sanatur coagulo agni e vino poto,\nungulae arietinae cinere cum melle, mustelae catulo ut in\nserpentibus dictum est. si iumenta momorderit, mus recens\ncum sale inponitur aut fel vespertilionis ex aceto.\net ipse mus araneus contra se remedio est divulsus inposits\n. nam si praegnans momordit, protinus dissilit.\n\n\n\nptimum, si is inponatur, qui momorderit, sed et alios\nad hunc usum servant in oleo aut luto circumlitos.\nest et contra morsum eius remedio terra ex orbita;\nferunt enim non transiri ab eo orbitam torpore quodam\nnaturae.\nScorpionibus contrarius maxime invicem stelio\ntraditur, ut visu quoque pavorem iis adferat et torporem\nfrigidi sudoris. itaque in oleo putrefaciunt eum et ita\nvulnera perungunt. quidam oleo illo spumam argenteam\ndecocunt ad emplastri genus atque ita inlinunt. hunc\nGraeci coloten vocant et ascalaboten et galeoten ; in Italia\nnon nascitur. est enim hic plenus lentigine, stridoris\nacerbi et araneis vescitur, quae omnia nostris stelionibus\naliena sunt.\nProdest et gallinarum fimi cinis inlitus, draconis 15\niocur, lacerta divulsa, mus divulsus, scorpio ipse suae\nplagae inpositus aut assus in cibo sumptus aut potus in\nmeri cyathis II. proprium est scorpionum quod manus\npalmam non feriunt, nec visi pilos attingere. lapillus\nqualiscumque ab ea parte, qua in terra erat, adpositus\n\nplagae levat dolorem, item testa, sicut erat terra operta\nex aliqua parte, inposita liberare dicitur—non debent\nrespicere qui inponunt et cavere ne sol aspiciat—, vermes\nterreni triti inpositi. multa et alia ex his remedia\nsunt, propter quae in melle servantur.\nNoctua apibus contraria et vespis crabronibusque et\nsanguisugis; pici quoque Martii rostrum secum habentes\nnon feriuntur ab iis. adversantur et locustarum minimae\nsine pinnis, quas attelebos vocant.\nEst et formicarum genus venenatum, non fere in Italia.\nsolipugas Cicero appellat, salpugas Baetica. his cor vespertilionis\ncontrarium omnibusque formicis.\nSalamandris cantharidas diximus resistere. sed\nin his magna quaestio, quoniam ipsae venena sunt potae\nvesicae cum cruciatu praecipuo. Cossinum equitem Romanum\namicitia Neronis principis notum, cum is lichene\ncorreptus esset, vocatus ex Aegypto medicus ob hanc\nvaletudinem eius a Caesare, cum cantharidum potu praeparare\nvoluisset, interemit. verum inlitas prodesse non\ndubium est cum suco taminiae uvae et sebo ovis vel\ncaprae. ipsarum cantharidum venenum in qua parte sit,\nnon constat inter auctores. alii in pedibus et in capite\n\n\n\nexistimant esse, alii negant. convenit tantum pinnas earum\nauxiliari, in quacumque parte sit venenum. ipsae nascuntur\nex vermiculo in spongea maxime cynorrhodi, quae fit in\ncaule, sed fecundissime in fraxino, ceterae in alba rosa,\nminus efficaces. potentissimae inter omnes variae luteis\nlineis, quas in pinnis transversas habent, pingues; multum\ninertiores minutae, latae, pilosae; inutilissimae vero unius\ncoloris macrae. conduntur in calice fictili non picato et\nlinteo conligato, coniecta et rosa matura, et suspenduntur\nsuper acetum cum sale fervens, donec per linteolum vaporentur\n, postea reponuntur. vis earum adurere corpus,\ncrustas obducere. eadem pityocampis in picea nascentibus,\neadem bupresti, similiterque praeparantur, efficacissimae\nomnes ad lepras, lichenas. dicuntur et menses ciere et\nurinam; ideo Hippocrates et hydropicis dabat.\nCantharides obiectae sunt Catoni Uticensi, ceu venenum\nvendidisset in auctione regia, quoniam eas HS LX\naddixerat.\net sebum autem struthocamelinum tune\nvenisse HS XXX obiter dictum sit, efficacioris ad omnia\nusus, quam est anserinus adips.\nDiximus et mellis venenati genera. contra utuntur\n\nmelle, in quo apes sint mortuae. idem potum in vino\nremedium est vitiorum, quae e cibo piscium gignuntur.\nIn canis rabiosi morsu tuetur a pavore aquae\ncanini capitis cinis inlitus vulneri. oportet autem comburi\nomnia eodem modo, ut semel dicamus, in vase fictili\nnovo argilla circumlito atque ita in furnum indito. idem\net in potione proficit. quidam ob id edendum dederunt.\naliqui et vermem e cadavere canino adalligavere menstruave\ncanis in panno subdidere calici aut intus ipsius\ncaudae pilos combustos inseruere vulneri. cor caninum\nhabentem fugiunt canes; non latrant vero lingua canina\nin calciamento subdita pollici aut caudam mustelae, quae\nabscisa ea dimissa sit, habentes. est limus salivae sub\nlingua rabiosi canis, qui datus in potu hydrophobos fieri\nnon patitur; multo tamen utilissime iocur eius, qui in\nrabie momorderit, datur, si fieri possit, crudum mandendum\n\n\n\n; sin minus, quoquo modo coctum, aut ius coctis\ncarnibus. est vermiculus in lingua canum, qui vocatur\na Graecis lytta, quo exempto infantibus catulis nec rabidi\nfitut nec fastidium sentiunt. idem ter igni circumlatus\ndatur morsis a rabioso, ne rabidi fiant. et cerebello gallinaceo\noccurritur, sed id devoratum anno tantum eo\nprodest. aiunt et cristam galli contritam efficaciter inponi\net anseris adipem cum melle. salliuntur et carnes\neorum, qai rabidi fuerint, ad eadem remedia in cibo\ndandae. quin et necantur catuli statim in aqua ad sexum\neius, qui momorderit, ut iocur crudum devoretur ex iis.\npradest et fimum gallinaceum, dumtaxat rufum, ex aceto\ninpositum et muris aranei caudae cinis ita, ut ipse, cui\nabscisa sit, vivus dimittatur, glaebula ex hirundinum nido\ninlita ex aceto, vel pulli hirundinis combusti, membrana\nsive senectus anguium vernatione exuta cum cancro masculo\nex vino trita; hac etiam per se reposita in arcis\narmariisque tineas necant. mali tanta vis est, ut urina\nquoque calcata rabiosi canis noceat, maxime ulcus habentibus\n. remedio est fimum caballinum adspersum aceto et\ncalefactum in fico inpositum. minus hoc miretur qui\n\n\n\ncogitet lapidem a cane morsum usque in proverbium\ndiscordiae venisse. qui in urinam canis suam egesserit,\ntorporem lumborum sentire dicunt.—(Lacerta, quam sepa,\nalii chalcidem vocant, in vino pota morsus suos sanat).—\nVeneficiis ex mustela silvestri factis contrarium\nest ius gallinacei veteris large haustum; peculiariter contra\naeonita addi parum salis oporteat. gallinarum fimum,\ndumtaxat candidum, in hysopo decoctum aut mulso contra\nvenena fungorum boletorumque, item inflationes ac strangulationes\n, quod miremur, cum, si aliud animal gustaverit\nid fimum, torminibus et inflationibus adficiatur. sanguis\nanserinus contra lepores marinos valet cum olei aequa\nportione, idem contra mala medicamenta omnia adversatur\ncum Lemnia rubrica et spinae albae suco, ut pastillorum\ndrachmis quinis e cyathis ternis aquae bibatur. item\nmustelae catulus, ut supra diximus praeparatus, coagulum\nquoque agninum adversus omnia mala medicamenta pollet;\nitem sanguis anatum Ponticarmn; itaque et spissatus servatur\nvinoque diluitur; quidam feminae anatis efficaciorem\nputant. simili modo contra venena omnia ciconiarum ventriculus\n\n\n\nvalet, coagulum pecoris, ius ex care arietum,\nprivatim adversus cantharidas, item lac ovium calidum\npraeterque iis, qui buprestim aut aconitum biberint, columbarum\nsilvestrium fimum privatim contra argenti vivi\npotum, contra toxica mustela vulgaris inveterata drachmis\nbinis pota.\nAlopecias replet fimi pecudum cinis cum oleo\ncyprio et melle, item ungularum muli vel mulae ex oleo\nmyrteo, praeterea, ut Varro noster tradit, nurinum fimum,\nquod ille muscerdas appellat, aut muscarum capita recentia\nprius folio ficulneo asperatas. alii sanguine muscarum\nutuntur, alii x diebus cinerem earum inlinunt cum cinere\nchartae vel nucum ita, ut sit tertia portio e muscis; alii\nlacte mulierum cum brassica cinerem nuscarum subigunt,\nquidam melle tantum. nullum animal minus docile existimatur\nminorisve intellectus; eo mirabilius est Olympiae\nsacro certamine nubes earum immolato tauro deo, quem\nMyioden vocant, extra territorium id abire. alopecias cinis\net e murium capitibus caudisque et totius muris emendat,\npraecipue si veneficio accident haec iniuria, item irenacei\ncinis cum melle aut corium combustum cum pice liquida.\n\n\n\ncaput quidem eius ustum per se etiam cicatricibus pilos\nreddit, alopecias autem in ea curatione praeparari oportet\nnovacula ; et sinapi quidam ex aceto uti maluerunt. quae\nde irenaceo dicentur, omnia tanto magis valebunt in hy-\nstrice. lacertae quoque, ut docuimus combustae cum radice\nrecentis harundinis, quae, ut una cremari possit, minutim\nfindenda est, ita myrteo oleo permixto cinere, capillorum\ndeluvia continent. efficacius virides lacertae omnia eadem\npraestant, etiamnum utilius admixto sale et adipe ursino\net cepa tusa. quidam denas virides in x sextariis olei\nveteris discocunt, contenti semel in mense unguere. pellium\nviperinarum cinis alopecias celerrime explet, item\ngallinarum fimum recens inlitum. corvi ovum in aereo\nvase permixtum inlitumque deraso capite nigritiam capilli\nadfert, sed, donec inarescat, oleum in ore habendum est,\nne et dentes simul nigrescant, idque in umbra faciendum\nneque ante quadriduum abluendum. alii sanguine et cerebro\neius utuntur cum vino nigro; alii excocunt ipsum et\nnocte concubia in plumbeum vas condunt. aliqui alopecias\ncantharide trita inlinunt cum pice liquida, nitro praeparata\ncute—caustica vis earum, cavendumque ne exulcerent\nalte—, postea ad ulcera ita facta capita murium et fel\nmurium et fimum cum helleboro et pipere inlini iubent.\nLendes tolluntur adipe canino vel anguibus in\ncibo sumptis anguillarum modo aut eorum vernatione,\nquam exuunt, pota, porrigines felle ovillo cum creta Cimolia\ninlito capite, donec inarescat.\nCapitis doloribus remedio sunt coclearum, quae\nnudae inveniuntur nondum peractae, ablata capita et his\nduritia lapidea exempta—est autem calculi latitudine, ea-\nque adalligantur, set minutae fronti inlinuntur tritae, item\noesypum —, ossa e capite vulturis adalligata aut cerebrum\ncum oleo et cedria, peruncto capite et intus naribus\ninlitis, cornicis cerebrum coctum in cibo sumptum vel\nnoctuae, gallinaceus, si inclusus abstineatur die ac nocte,\npari inedia eius, cuius doleat, evulsis collo plumis circumligatisque\nvel cristis, mustelae cinis inlitus, surculus ex\nnido milui pulvino subiectus, murina pellis cremata ex\naceto inlito cinere, limacis inter duas orbitas inventae\nossiculum per aurum, argentum, ebur traiectum in pellicula\ncanina adalligatum, quod remedium pluribus semperque\nprodest. fracto capiti aranei tela ex oleo et aceto\n\n\n\ninposita non nisi vulnere sanato abscedit. haee et vulneribus\ntonstrinarum sanguinem sistit, a cerebro vero\nprofluentem anseris sanguis aut anatis infusus, adeps\nearundem alitum cum rosaceo. cocleae matutina pascentis\nharundine caput praecisum, maxime luna plena, lineo\npanno adalligant capitis doloribus liceo aut cera alba ad-\ndita fronti inlinunt. et pilos caninos panno adalligant.\nCerebrum cornicis in ci o sumptum palpebras\ngignere dicitur, oesypum cum murra calido specillo inlitum\n. idem praestare muscarum fimique murini cinerem\naequis portionibus, ut efficiatur dimidium pondus denarii,\npromittitur, additis II sextis denarii e stibi, ut omnia\noesypo inlinantur ; item murini ca uli triti in vino vetere\nad crassitudinem acopi. pilos in iis incommodos evulsos\nrenasci non patitur fel irenacei, ovorum stelionis liquor,\nsalamandrae cinis, lacertae viridis fel in vino albo sole\ncoactum ad crassitudinem mellis in aereo vase, hirundinis\npullorum cinis cum lacte tithymalli, spuma coclearum.\nGlaucomata dicunt Magi cerebro catuli septem\ndierum emendari specillo demisso in dexteram partem,\n\n\n\nsi dexter oculus curetur, in sinistram, si sinister, aut\nfelle recenti axionis ; noctuarum est id genus, quibus\npluma aurium modo micat. suffusionem oculorum canino\nfelle malebat quam hyaenae curari Apollonius Pitanaeus\ncum melle, item albugines. murium capitum\ncaudaeque cinere ex melle inunctis claritatem visus restitui\ndicunt, multoque magis gliris aut muris silvestris\ncinere aut aquilae cerebro vel felle cum Attico melle.\ncinis e capite soricis cum stibi tritus lacrimosis oculis\nplurimum confert —stibi quid sit dicemus in metallis\n—, mustelae cinis suffusionibus, item lacertae, hirundinis\ncerebrum. cocleae tritae fronti inlitae epiphoras\nsedant sive per se sive cum polline sive cum ture; sic\net solatis, id est sole correptis, prosunt. vivas quoque\ncremare et cinere earum cum melle Cretico inunguere\ncaligines utilissimum est. iumentorum oculis membrana\naspidis, quam exuit vere, cum adipe eiusdem claritatem\ninunctis facit. viperam vivam in fictili novo comburere\n\n\n\naddito feniculi suco ad cyathum unum et turis manna\nuna atque ita suffusiones oculorum et caligines inunguere\nutilissimum est; medicamentum id echeon vocatur. fit et\ncollyrium e vipera in olla putrefacta vermiculisque enatis\ncum croco tritis. et uritur in olla cum sale, quem lingendo\nclaritatem oculorum consecuntur et stomachi totiusque\ncorporis tempestivitates; hic sal et pecori datur\nsalubritatis causa et in antidotum contra serpentes additur\n. quidam et ad oculos viperis utuntur in cibis. primum\nomnium occisae statim salem in os addi iubent,\ndonee liquescat, mox IIII digitorum mensura utrimque\npraecisa exemptisque interaneis discoquunt in aqua, oleo,\nsale, aneto et aut statim vescuntur aut pane colligunt, ut\nsaepius utantur. ius praeter supra dicta pediculos e toto\ncorpore expellit pruritusque etiam summae cutis. effectum\nostendit et per se capitis viperini cinis—utilissime eo\noculos inungunt —itemnque adips viperinus. de felle\nnon audaciter suaserim quae praecipiunt, quoniam, ut suo\n\n\n\nloco docuimus, non aliud est serpentium venenum.\nanguium adeps aerugini mixtus ruptas oculorum partes\nsanat, et membrana sive senectus vernatione eorun exuta\nsi adfricetur, claritatem facit. boae quoque fel praedicatur\nad albugines, suffusiones, caligines, adeps similiter\nad claritatem.\nAquilae, quam diximus pullos ad contuendum solemn\nexperiri, felle mixto cum melle Attico inunguntur nubeculae\net caligationes suffusionesque oculorum. eadem vis\nest et in vulturino felle cum porri suco et melle exiguo,\nitem in gallinacei felle ad argema et albugines ex aqua\ndiluto, item suffusiones oculorum, maxime candidi gallinacei\n. fimum quoque gallinaceorum, dumtaxat rubrum,\nlusciosis inlini monstrant. laudant et gallinae fel et praecipue\nadipem contra pusulas in pupillis, nec scilicet eius\nrei gratia saginant. adiuvat mirifice et ruptas oculorum\ntuniculas admixtis schisto et haematite lapidibus. fimum\nquoque earum, dumtaxat candidum, in oleo vetere corneisque\npyxidibus adservant ad pupillarum albugines. qua\nin mentione significandum est pavones fimum suum resorbere\n\n\n\ntradi invidentes hominum utilitatibus. accipiter\ndecoctus in rosaceo efficacissimus ad inunctiones omnium\nvitiorum putatur, item fimi eius cinis cum Attico melle.\nlaudatur et milui iocur, fimum columbarum ex aceto ad\naegilopia, similiter ad albugines et cicatrices, fel anserinum\n, sanguis anatum contusis oculis ita, ut postea oesypo\net melle inunguantur, fel perdicum cum mellis aequo\npondere, per se vero ad claritatem. ex Hippocratis\nputant auctoritate adici, quod in argentea pyxide id servari\niubent. ova perdicum in vase aereo decocta cum\nmelle ulceribus oculorum et glaucomatis medentur. columbarum\n, palumbium, turturum, perdicum sanguis oculis\ncruore suffusis exinie prodest. in columbis masculae\nefficaciorem putant; vena autem sub ala ad hunc usum\ninciditur, quoniam suo calore utilior est. superinponi\noportet splenium e melle decoctum lanamque sucidam ex\noleo aut vino. earundem avium sanguis nyctalopas sanat\net iocur ovium, ut in capris diximus, efficacius fulvae.\ndecocto quoque eius oculos abluere suadent et medulla\ndolores tumoresque inlinere. bubonis oculorum cinis collyrio\nmixtus claritatem oculis facere promittitur. turturis\n\n\n\nfimum albugines extenuat, item coclearum cinis, fimum\ncenchridis ; accipitrum generis hanc Graeci faciunt. argema\nex melle omnibus, quae supra scripta sunt, sanatur. mel\nutilissimum oculis, in quo apes sint inmortuae. ciconiae\npullum qui ederit, negatur annis multis continuis lippiturus\n, item qui draconis caput habeat. huius adipe et\nmelle cum oleo vetere incipientes caligines discuti tradunt.\nhirundinum pullos plena luna excaecant, restitutaque eorum\nacie capita comburuntur; cinere cum melle utuntur ad\nclaritatem et dolores ac lippitudines et ictus.\nLacertas quoque pluribus modis ad oculorum remedia\nadsumunt. alii viridem includunt novo fictili et lapillos,\nqui vocantur cinaedia, quae et inguinum tumoribus adalligari\nsolent, novem signis signant et singulos detrahunt\nper dies; nono emittunt lacertam, lapillos servant ad oculorum\ndolores. alii terram substernunt lacertae viridi\nexcaecatae et una in vitreo vase anulos includunt e ferro\nsolido vel auro. cum recepisse visum lacertam apparuit\nper vitrum, emissa ea anulis contra lippitudinem utuntur,\nalii capitis cinere pro stibi ad scabritias. quidam viridem\n, collo longo, in sabulosis nascentem comburunt et\nincipientem epiphoram inungunt, item glaucomata. mustelae\netiam oculis punctu erutis aiunt visum reverti, eademque\nquae in lacertis et anulis faciunt; serpentis oculum\n\n\n\ndextrum adalligatum contra epiphoras prodesse, si serpens\nviva dimittatur. lacrimantibus sine fine oculis cinis stelionum\ncapitis cum stibi eximie medetur. aranei muscarii\ntela et praecipue spelunca ipsa inposita per frontem ad\nduo tempora in splenio aliquo ita, ut a puero inpube et\ncapiatur et inponatur nec is triduo se ostendat ei, cui\nmedebitur, neve alter nudis pedibus terram attingat his\ndiebus, mirabiliter epiphoris mederi dicitur ; albugines\nquoque tollere inunctione araneus candidus, longissimis\nac tenuissimis pedibus, contritus in oleo vetere. is etiam,\ncuius crassissimum textum est in contignationibus fere,\nadalligatus panno epiphoras sanare traditur. scarabaei\nviridis natura contuentium visum exacuit; itaque gemmarum\nscalptores contuitu eorum adquiescunt.\nAures purgat fel pecudis cum melle, canini lactis\ninstillatio sedat dolorem, gravitatem adeps cum absinthio\net oleo vetere, item adeps anserinus. quidam adiciunt\nsucum cepae, alii pari modo. utuntur et per se ovis\nformicarum, namque et huic animali est medicina, constatque\nursos aegros hoc cibo sanari. anserum omniumque\navium adeps praeparatur .... exemptisque venis\n\n\n\nomnibus patina nova fictili operta in sole subdita aqua\nferventi liquatus saccatusque lineis saccis et in fictili novo\nrepositus loco frigido ; minus putrescit addito melle. murium\ncinis cum melle instillatus aut cum rosaceo decoctus\naurium dolores sedat. si aliquod animal intraverit, praeciputum\nremedium est murium fel aceto dilutum; si aqua\nintraverit, adeps anserinus cum cepae suco. gliris detracta\npelle intestinisque exemptis discoquitur melle in\nvase novo. medici malunt e nardo decoqui usque ad\ntertias atque ita adservari, dein, cum opus sit, strigili\ntepefacta infundere. constat deplorata aurium vitia eo\nremedio sanari aut si terreni vermes cum adipe anseris\ndecocti infundantur; item ex arboribus rubri cum oleo\ntriti exulceratis et ruptis auribus praeclare medentur.\nlacertae inveteratae, in os pendentium addito sale, contusas\net ab ictu miseras aures sanant, efficacissime autem\nferrugineas maculas habentes, lineis etiam per caudam\ndistinctae. milipeda, ab aliis centipeda aut multipeda\ndicta, animal est e vermibus terrae, pilosum, multis pedibus\narcuatim repens tactuque. contrahens se.; oniscon\n\nGraeci vocant, alii iulon. efficacem narrant ad aurium\ndolores in cortice Punici mali decoctum et porri suco.\naddunt et rosaceum et in alteram aurem infundunt. illam\nautem, quae non arcuatur, sepa Graeci vocant, alii scolopendram\n, minorem perniciosamque. cocleae, quae sunt\nin usu cibi, cum murra aut turis polline adpositae, item\nminutae, latae fracturis aurium inlinuntur cum melle.\nsenectus serpentium fervente testa usta instillatur rosaceo\nadmixta, contra omnia quidem vitia efficax, sed contra\ngraveolentiam praecipue ac, si purulenta sint, ex aceto,\nmelius cum felle caprino vel bubulo aut testudinis marinae\n—vetustior anno eadem membrana non prodest,\nnec imbre perfusa, ut aliqui putant —, aranei sanies\ncum rosaceo aut per se in lana vel cum croco, gryllus\ncum sua terra effossus et inlitus. magnam auctoritatem\nhuic animali perhibet Nigidius, maiorem Magi, quoniam\nretro ambulet terramque terebret, stridat noctibus. venantur\neum formica circumligata capillo in cavernam eius\nconiecta, efflato prius pulvere, ne sese condat; ita formicae\nconplexu extrahitur. ventris gallinaceorum membrana,\n\n\n\nquae abici solet, inveterata et in vino trita auribus purulentis\ncalida infunditur, gallinarum adeps. est quaedam\npinguitudo blattae, si caput avellatur; hanc tritam una\ncum rosaceo auribus mire prodesse dicunt, sed lanam,\nqua incluserint, post paulum extrahendam ; celerrime enim\nid pingue transire in animal fierique vermiculum. alii\nbinas ternasve in oleo decoctas efficacissime auribus mederi\nscribunt et tritas in linteolo inponi contusis. hoc\nquoque animal inter pudenda est, sed propter admirationem\nnaturae priscorumque curae totum in hoc loco\nexplicandum. plura earum genera fecerunt: molles, quas\nin oleo decoctas verrucis efficaciter inlini experti sunt.\nalterum genus myloecon appellavere circa molas fere\nnascens; his capite detracto adtritas lepras sanasse Musaeum\npycten in exemplis reliquerunt. tertium genus et\nodoris taedio invisum, exacuta dune; cum pisselaeo sanare\nulcera alias insanabilia, strumas, panos diebus XXI\ninpositas, percussa, contusa et cacoëthe, scabiem furunculosque\ndetractis pedibus et pinnis. nos haec etiam audita\nfastidimus; at, Hercules, Diodorus et in morbo regio et\northopnoicis se dedisse tradit cum resina et melle. tantum\npotestatis habet ars ea pro medicamento dandi quidquid\n\n\n\nvelit. humanissimi eorum cinerem crematarum servandum\nad hos usus in cornea pyxide censuere aut tritas\nclysteribus infundendas orthopnoicis aut rheumaticis. infixa\nutique corpori inlitas extrahere constat. mel utilissimum\nauribus quoque est, in quo apes inmortuae sint.\nparotidas comprimit columbinum stercus vel per se vel\ncum farina hordeacea aut avenacea, noctuae cerebrum\nvel iocur cum oleo infusum auriculae [a parotide ], multipeda\ncum resinae parte tertia inlita, grylli sive inliti\nsive adalligati.\nAd reliqua morborum genera medicinam ex isdem animalibus\naut eiusdem generis sequenti dicemus volumine.\nMagicas vanitates saepius quidem antecedente\noperis parte, ubicumque causae locusque poscebant, coarguimus\ndetegemusque etiamnum. in paucis tamen digna\n\n\n\nres est, de qua plura dicantur, vel eo ipso quod fraudulentissima\nartium plurimum in toto terrarum orbe plurimisque\nsaeculis valuit. auctoritatem ei maximam fuisse\nnemo miretur, quandoquidem sola artium tres alias imperiosissimas\nhumanae mentis complexa in unam se redegit\n. natam primum e medicina nemo dubitabit ac specie\nsalutari inrepsisse velut altiorem sanctioremque medicinam,\nita blandissimis desideratissimisque promissis addidisse vires\nreligionis, ad quas maxime etiam nunc caligat humanum\ngenus, atque, ut hoc quoque successerit, miscuisse artes\nmathematicas, nullo non avido futura de sese sciendi atque\nea e caelo verissime peti credente. ita possessis hominum\nsensibus triplici vinculo in tantum fastigii adolevit, ut\nhodieque etiam in magna parte gentium praevaleat et in\noriente regum regibus imperet.\nSine dubio illic orta in Perside a Zoroastre, ut\ninter auctores convenit. sed unus hic fuerit an postea\net alius, non satis constat. Eudoxus, qui inter sapientiae\nsectas clarissimam utilissimamque eam intellegi voluit,\nZoroastren hunc sex milibus annorum ante Platonis mortem\nfuisse prodidit; sic et Aristoteles. Hermippus,\nqui de tota ea arte diligentissime scripsit et viciens c\nmilia versuum a Zoroastre condita indicibus quoque voluminum\neius positis explanavit, praeceptorem, a quo institutum\n\n\n\ndiceret, tradidit Agonacen, ipsum vero quinque\nmilibus annorum ante Troianum bellum fuisse. mirum hoc\nin primis, durasse memoriam artemque tam longo aevo,\nnon commentariis intercedentibus, praeterea nec claris nec\ncontinuis successionibus custoditam. quotus enim quisque\nhominum auitu saltem cognitos habet, qui soli nominantur\n, Apusorum et Zaratum Medos Babyloniosque Marmarum\net Arabantiphocum aut Assyrium Tarmoendam, quorum\nnulla exstant monumenta? maxime tamen mirum est, in\nbello Troiano tantum de arte ea silentium fuisse Homero\ntantumque operis ex eadem in Ulixis erroribus, adeo ut\nvel totum opus non aliunde constet, siquidem Protea et\nSirenum cantus apud eum non aliter intellegi volunt, Circe\nutique et inferum evocatione hoc solum agi. nec postea\nquisquam dixit, quonam modo venisset Telmesum, religiosissimam\nurbem, quando transisset ad Thessalas matres,\nquarum cognomen diu optinuit in nostro orbe, aliena genti\nTroianis utique temporibus Chironis medicinisn medicis V2R1d. contentae et\n\n\n\nsolo Marte fulminanti. miror equidem Achillis populis\nfamam eius in tantum adhaesisse, ut Menander quoque,\nlitterarum subtilitati sine aemulo genitus, Thessalam cognominaret\nfamulam complexam ambages feminarum detrahentium\nlunam. Orphea putarem e propinquo artem\nprimum intulisse ad vicina usque superstitionis ac medicinae\nprovectum, si non expers sedes eius tota Thrace\nmagices fuisset. primus, quod exstet, ut equidem invenio,\ncommentatus est de ea Osthanes Xerxen regem Persarum\nbello, quod is Graeciae intulit, comitatus ac velut\nsemina artis portentosae sparsit obiter infecto, quacumque\ncommeaverat, mundo. diligentiores paulo ante hunc ponunt\nZoroastren alium Proconnensium. quod certum est,\nhic maxime Osthanes ad rabiem, non aviditatem modo\nscientiae eius, Graecorum populos egit. quamquam animadverto\nsummam litterarum claritatem gloriamque ex ea\nscientia antiquitus et paene semper petitam. certe Pythagoras\n\n\n\n, Empedocles, Democritus, Plato ad hanc\ndiscendam navigavere exiliis verius quam peregrinationibus\nsusceptis, hanc reversi praedicavere, hanc in arcanis habuere\n. Democritus Apollobechen Coptiten et Dardanum\ne Phoenice inlustravit voluminibus Dardani in sepulchrum\neius petitis, suis vero ex disciplina eorum editis. quae\nrecepta ab ullis hominum atque transisse per memoriam\naeque ac nihil in vita mirandum est; in tantum fides istis\nfasque omne deest, adeo ut qui cetera in viro probant,\nhaec opera eius esse infitientur. sed frustra. hunc enim\nmaxime adfixisse animis eam dulcedinem constat. plenumque\nmiraculi et hoc, pariter utrasque artes effloruisse,\nmedicinam dico magicenque, eadem aetate illam Hippocrate\n, hanc Democrito inlustrantibus, circa Peloponnensiacum\nGraeciae bellum, quod gestum est a trecentesimo\nurbis nostrae anno. est et alia magices factio a Mose et\nJanne et Lotape ac Iudaeis pendens, sed multis milibus\nannorum post Zoroastren. tanto recentior est Cypria.\nnon levem et Alexandri Magni temporibus auctoritatem\naddidit professioni secundus Osthanes comitatu eius\nexornatus, planeque, quod nemo dubitet, orbem terrarum\nperagravit.\nExtant certe et apud Italas gentes vestigia eius in\nXII tabulis nostris aliisque argumentis, quae priore\nvolumine exposui. DCLVII demum anno urbis Cn. Cornelio\nLentulo P. Licinio Crasso cos. senatusconsultum factum\nest, ne homo immolaretur, palamque fit, in tempus illut\nsacra prodigiosa celebrata. Gallias utique possedit, et\nquidem ad nostram memoriam. namque Tiberii Caesaris\nprincipatus sustulit Druidas eorum et hoc genus vatum\nmedicorumque. sed quid ego haec commemorem in arte\noceanum quoque transgressa et ad naturae inane pervecta\n? Britannia hodieque eam adtonita celebrat tantis\ncaerimoniis, ut dedisse Persis videri possit. adeo ista\ntoto mundo consensere, quamquam discordi et sibi ignoto.\nnec satis aestimari potest, quantum Romanis debeatar,\nqui sustulere monstra, in quibus hominem occidere religiosissimum\nerat, mandi vero etiam saluberrimum.\nUt narravit Osthanes, species eius plures\nsunt. namque ex aqua et sphaeris et aëre et stellis et\nlucernis ac pelvibus securibusque et multis aliis modis\ndivina promittit, praeterea umbrarum inferorumque colloquia\n. quae omnia aetate nostra princeps Nero vana falsaque\n\n\n\ncomperit. quippe non citharae tragicique cantus\nlibido illi maior fuit, fortuna rerum humanarum summa\ngestiente in profundis animi vitiis, primumque imperare\ndis concupivit nec quicquam generosius voluit. nemo\numquam ulli artium validius favit. ad hoc non opes ei\ndefuere, non vires, non discentis ingenium, quae non alia\npatiente mundo! inmensum, indubitatum exemplum est\nfalsae artis, quam dereliquit Nero; utinamque inferos\npotius et quoscumque de suspitionibus suis deos consuluisset\n, quam lupanaribus atque prostitutis mandasset inquisitiones\neas! nulla profecto sacra, barbari licet ferique\nritus, non mitiora quam cogitationes eius fuissent. saevius\nsic nos replevit umbris. sunt quaedam Magis\nperfugia, veluti lentiginem habentibus non obsequi numina\naut cerni. an obstitit forte hoc in illo? nihil membris\ndefuit. nam dies eligere certos liberum erat, pecudes\nvero, quibus non nisi ater colos esset, facile ; nam homines\nimmolare etiam gratissimum. Magus ad eum Tiridates\nvenerat Armeniacum de se triumphum adferens et\nideo provinciis gravis. navigare noluerat, quoniam expuere\nin maria aliisque mortalium necessitatibus violare\nnaturam eam fas non putant. Magos secum adduxerat,\nmagicis etiam cenis eum initiaverat; non tamen, cum\n\n\n\nregnum ei daret, hanc ab eo artem accipere valuit. proinde\nita persuasum sit, intestabilem, inritam, inanem esse,\nhabentem tamen quasdam veritatis umbras, sed in his\nveneficas artes pollere, non magicas. quaerat aliquis, quae\nsint mentiti veteres Magi, cum adulescentibus nobis visus\nApion grammaticae artis prodiderit cynocephalian herbam,\nquae in Aegypto vocaretur osiritis, divinam et contra omnia\nveneficia, sed si tota erueretur, statim eum, qui eruisset,\nmori, seque evocasse umbras ad percunctandum Homerum,\nquanam patria quibusque parentibus genitus esset, non\ntamen ausus profiteri, quid sibi respondisse diceret.\nPeculiare vanitatis sit argumentum, quod animalium\ncunctorum talpas maxime mirantur tot modis a\nrerum natura damnatas, caecitate perpetua, tenebris etiamnum\naliis defossas sepultisque similes. nullis aeque credunt\nextis, nullum religionum capacius iudicant animal,\nut, si quis cor eius recens palpitansque devoret, divinationes\net rerum efficiendarum eventus promittant. dente\ntalpae vivae exempto sanari dentium dolores adalligato\nadfirmant. cetera ex eo animali placita eorum suis\n\n\n\nreddemus locis. nec quicquam probabilius invenietur quam\nmuris aranei morsibus adversari eas, quoniam et terra\norbitis, ut diximus, depressa adversatur.\nCetero dentium doloribus, ut iidem narrant, medetur\ncanum, qui rabie perierunt, capitum cinis crematorum\nsine carnibus instillatus ex oleo cyprio per aurem,\ncuius e parte doleant, caninus dens sinister maximus,\ncircumscariphato qui doleat, aut draconis os e spina, item\nenhydridis; est autem serpens masculus et albus. huius\nmaximo dente circumscariphant, aut in superiorum dolore\nduos superiores adalligant, e diverso inferiores. huius\nadipe perunguuntur qui crocodilum captant. dentes scariphant\net ossibus lacertae e fronte luna plena exemptis\nita, ne terrain adtingant. colluunt dentibus caninis decoctis\nin vino ad dimidias partes. cinis eorum pueros\ntarde dentientes adiuvat cum melle. fit eodem modo et\ndentifricium. cavis dentibus cinis e murino fimo inditur\nvel iocur lacertarum aridum. anguinum cor, si mordeatur\nadalligeturve, efficax habetur. sunt inter eos qui murem\n\n\n\nbis in mense iubeant mandi doloresque ita cavere. vermes\nterreni decocti in oleo infusique auriculae, cuius a parte\ndoleant, praestant levamentum. eorundem cinis exesis\ndentibus coniectus ex facili cadere eos cogit, integros\ndolentes inlitus iuvat ; comburi autem oportet in testo.\nprosunt et cum mori radice in aceto scillite decocti ita,\nut colluantur dentes. is quoque vermiculus, qui in herba\nVeneris labro appellata invenitur, cavis dentium inditus\nmire prodest. nam urucaee brassicae foliis contact cadunt\n, et e malva cimices infunduntur auribus cum rosaceo\n. harenulae, quae inveniuntur in cornibus coclearum,\ncavis dentium inditae statim liberant dolore. coclearum\ninanium cinis cum murra gingivis prodest, serpentis cum\nsale in olla exustae cinis cum rosaceo in contrariam aurem\ninfusus, anguinae vernationis membrana cum oleo taedaeque\nresina calefacta et auri alterutri infusa—adiciunt\naliqui tus et rosaceum—; eadem cavis indita, ut sine\nmolestia cadant, praestat. vanum arbitror esse circa canis\nortum angues candidos membranam eam exuere, quoniam\nante ortum in Italia visum est multoque minus credibile\nin tepidis regionumtam sero exui. hanc autem vel\n\n\n\ninveteratam cum cera celerrime evellere tradunt. et dens\nanguium adalligatus dolores mitigat. sunt qui et araneum\nanimal ipsum sinistra manu captum tritumque in rosaceo\net in aurem infusum, cuius a parte doleat, prodesse arbitrentur\n. ossiculi gallinarum in pariete servati fistula salva\ntacto dente vel gingiva scariphata proiectoque ossiculo statim\ndolorem abire tradunt, item fimo corvi lana adalligato\nvel passerum cum oleo calefacto et proximae auriculae\ninfuso. pruritum quidem intolerabilem facit, et ideo utilius\nest passeris pullorum sarmentis crematorum cinerem\nex aceto infricare.\nOris saporem commendari adfirmant, murino\ncinere cum melle si fricentur dentes; admiscent quidam\nmarathi radices. pinna vulturis si scalpantur dentes, acidum\nhalitum faciunt. hoc idem hystricis spina fecisse ad\nfirmitatem pertinet. linguae ulcera et labrorum hirundines\nin mulso decoctae sanant, adeps anseris aut gallinae\nrimas, oesypum cum galla, araneorum telae candidae et\nquae in trabibus parvae texuntur. si ferventia os intus\nexusserint, lacte canino statim sanabuntur.\nMaculas in facie oesypum cum melle Corsico,\nquod asperrimum habetur, extenuat, item scobem cutis\nin facie cum rosaceo inpositum vellere —quidam et\nbutyrum addunt—, si vero vitiligines sint, fel caninum\nprius acu conpunctas, liventia et suggillata pulmones arietum\npecudumque in tenues consecti membranas calidi inpositi\nvel columbinum fimum. cutem in facie custodit\nadeps anseris vel gallinae. lichenas et murino fimo ex\naceto inlinunt et cinere irenacei ex oleo; in hac curatione\nprius nitro ex aceto faciem foveri praecipiunt. tollit ex\nfacie vitia et coclearum, quae latae et minutae passim\ninveniuntur, cum melle cinis. omnium quidem coclearum\ncinis spissat, calfacit smectica vi et ideo causticis miscetur\npsorisque et lepris et lentigini inlinitur. invenio et\nformicas Herculaneas appellari, quibus tritis adiecto sale\nexiguo talia vitia sanentur. buprestis animal est rarum\nin Italia, simillimum scarabaeo longipedi ; fallit inter herbas\nbovem maxime, unde et nomen invenit, devoratumque\ntacto felle ita inflammat, ut rumpat. haec cum hircino\nsebo inlita lichenas ex facie tollit septica vi, ut supra\ndictum est. vulturinus sanguis cum chamaeleontos albae,\nquam herbam esse diximus, radice et cedria tritus\n\ncontectusque brassica lepras sanat, item pedes locustarum\ncum sebo hircino triti, varos adeps gallinaceus cum cepa\nsubactus. utilissimum et in facie mel, in quo apes sint\ninmortuae, praecipue tamen faciem purgat atque erugat\ncygni adeps. stigmata delentur columbino fimo ex aceto.\nGravedinem invenio finiri, si quis nares mulinas\nosculetur. uva et faucium dolor mitigatur fimo agnorum,\npriusquam herbam gustaverint, in umbra arefacto, uva\nsuco cocleae acu transfossae inlita, ut coclea ipsa in fumo\nsuspendatur, hirundinum cinere cum melle; sic et tonsillis\nsuccurritur. tonsillas et fauces lactis ovilli gargarizatio\nadiuvat, multipeda trita, fimum columbinum cum\npasso gargarizatum, etiam cum fico arida ac nitro inpositum\nextra. asperitatem faucium et destillationes leniunt\ncocleae —coqui debent inlotae demptoque tantum terreno\nconteri et in passo dari potui ; sunt qui Astypalaeicas\nefficacissimas putent et minimas earum —, gryllus infricatus\n\n\n\naut si quis manibus, quibus eum contriverit,\ntonsillas attingat.\nAnginis felle anserino cum elaterio et melle citissime\nsuccurritur, cerebro noctuae, cinere hirundinis ex\naqua calida poto. huius medicinae auctor est Ovidius\npoeta. sed efficaciores ad omnia, quae ex hirundinibus\nmonstrantur, pulli silvestrium—figura nidorum eas deprehendit\n—, multo tamen efficacissimi ripariarum pulli;\nita vocant in riparum cavis nidificantes. multi cuiuscumque\nhirundinis pullum edendum censent, ut toto anno\nnon metuatur id malum. strangulatos cum sanguine comburunt\nin vase et cinerem cum pane aut in potu dant.\nquidam et mustelae cinerem pari modo admiscent; sic ad\nstrumae remedia dant et comitialibus cotidie potui. in\nsale quoque servatae hirundines ad anginam drachma bibuntur\n, cui malo et nidus earum mederi dicitur potus.\nmilipedam inlini anginis efficacissimum putant; alii XX\ntritas in aquae mulsae hemina dari per harundinem, quoniam\n\n\n\ndentibus tactis nihil prosint. tradunt et murem cum\nverbenaca excoctum, si bibatur is liquor, remedio esse,\net corrigiam caninam ter collo circumdatam, fimum columbinum\nvino et oleo permixtum. cervicis nervis, opisthotono\nex milui nido surculus viticis adalligatus auxiliari\ndicitur,\nstrumis exulceratis mustelae sanguis, ipsa decocta\nin vino; non tamen sectis admovetur. aiunt et in\ncibo sumptam idem efficere vel cinerem eius sarmentis\nconbustae mixtum axungia. lacertus viridis adalligatur;\noportet post dies XXX alium adalligatum. quidam cor\neius in argenteo vasculo servant ad femineas strumas et\nviriles. cocleae cum testa sua tusae inlinuntur, maxime\nquae frutectis adhaerent, item cinis aspidum cum sebo\ntaurino inponitur, anguinus adeps mixtus oleo, item anguium\ncinis ex oleo inlitus vel cum cera. edisse quoque\neos medios abscisis utrimque extremis partibus adversus\nstrumas prodest vel cinerem bibisse in novo fictili ita\ncrematorum, efficacius multo inter duas orbitas occisorum.\net gryllum inlinere cum sua terra effossum suadent, item\n\n\n\nfimum columbarum per sese vel cum farina hordeacia aut\navenacia ex aceto, talpae cinerem ex melle inlinere. alii\niocur eiusdem contritum inter manus inlinunt et triduo\nnon abluunt. dextrum quoque pedum eius remedio esse\nstrumis adfirmant. alii praecidunt caput et cum terra a\ntalpis excitata tusum digerunt in pastillos pyxide stagnea\net utuntur ad omnia, quae intumescant, et quae apostemata\nvocant quaeque in cervice sint; vesci suilla tunc\nvetant. tauri vocantur scarabaei terrestres ricino similes\n—nomen cornicula dedere—, alii pediculos terrae vocant\n; ab his quoque terrain egestam inlinunt strumis et\nsimilibus vitiis et podagris, triduo non abluunt. prodest\nhaec medicina in annum, omniaque his adscribunt, quae\nnos in gryllis rettulimus. quidam et a formicis terra\negesta sic utuntur. alii vermes terrenos totidem, quot\nsint strumae, adalligant, pariterque cum iis arescunt. alii\nviperam circa canis ortum circumcidunt ut diximus, dein\nmediam comburunt, cinerem eum dant bibendum ter septenis\ndiebus, quantum prenditur ternis digitis; sic strumis\nmedentur, aliqui vero circumligantes lino, quo praeligata\ninfra caput vipera pependerit, donec exanimaretur. et\nmilipedis utuntur addita resinae terebinthinae parte quarta,\nquo medicamento omnia apostemata curari iubent.\nUmeri doloribus mustelae cinis cum cera medetur\n.—Ne sint alae hirsutae, formicarum ova pueris infricata\npraestant, item mangonibus, ut lanugo sit pubescentium\n, sanguis e testiculis agnorum, cum castrantur.\nqui evulsis pilis inlitus et contra virus proficit.\nPraecordia vocamus uno nomine exta in homine,\nquorum in dolore cuiuscumque partis si catulus lactens\nadmoveatur adprimaturque his partibus, transire in eum\ndicitur morbus, idque exinterato perfusoque vino deprehendi\nvitiato viscere illo, quod doluerit homini, sed\nobrui tales religio est. ii quoque, quos Melitaeos vocamus\n, stomachi dolorem sedant adplicati saepius; transire\nmorbos aegritudine eorum intellegitur, plerumque et morte.\npulmonum quoque vitiis medentur, item mures, maxime\nAfricani, detracta cute in oleo et sale decocti atque in\ncibo sumpti. eadem res et purulentis vel cruentis excreationibus\nmedetur, praecipue vero coclearum\ncibus stomacho. in aqua eas subfervefieri intacto corpore\nearum oportet, mox in pruna torreri nihilo addito atque\nita e vino garoque sumi, praecipue Africanas. nuper hoc\nconpertum plurimis prodesse; id quoque observant, ut\nnumero inpari sumantur. virus tamen earum gravitatem\n\n\n\nhalitus facit. prosunt et sanguine excreantibus dempta\ntesta tritae in aqua potu. laudatissimae autem sunt Africanae\n—ex iis Iolitanae —, Astypalaeicae, item Siculae\nmodicae, quoniam magnitudo duras facit et sine suco,\nBaliaricae, quas cavaticas vocant, quoniam in speluncis\nnascuntur, laudatae ex insulis et Caprearum, nullae autem\ncibis gratae neque veteres neque recentes. fluviatiles et\nalbae virus habent, nec silvestres stomacho utiles, alvum\nsolvunt, item omnes minutae. contra marinae stomacho\nutiliores, efficacissimae tamen in dolore stomachi e laudatis\ntraduntur quaecumque vivae cum aceto devoratae.\npraeterea sunt quae ἀκέρατοι vocantur, latae, multifariam\nnascentes, de quarum usu dicemus suis locis. gallinaceorum\nventris membrana, si inveterata est, inspersa potioni\ndestillationes pectoris et umidam tussim vel recens\ntosta lenit. cocleae crudae tritae cum aquae tepidae cyathis\nIII si sorbeantur, tussim sedant. destillationes sedat et\ncanina cutis cuilibet digito circumdata. iure perdicum\nstomachus recreatur.\nIocinerum doloribus medetur mustela silvestris\nin cibo sumpta vel iocinera eius, item viverra porcelli\nmodo inassata, suspiriosis multipeda, ut ter septenae in\nAttico melle diluantur et per harundinem bibantur; omne\nenim vas nigrescit contactu. quidam torrent sextarium\nin patina, donec candidae fiant, tune melle miscent [alii\ncentipedam vocant ] et ex aqua calida dari iubent in cibo.\ncocleaeiis, quos linquit animus aut quorum alienatur mens\naut quibus vertigines fiunt, ex passi cyathis III singulae\ncontritae cum sua testa et calefactae in potu datae diebus\nplurimum VIIII; aliqui singulas primo die dedere, sequenti\nbinas, tertio ternas, quarto II, quinto I; sic et suspiria\nemendant et vomicas. esse animal locustae simile sine\npennis, quod trixallis Graece vocetur, Latinum nomen non\nhabeat, aliqui arbitrantur, nec pauci auctores, hoc esse\nquod grylli vocentur ; ex his xx torreri iubent ac bibi e\n\n\n\nmulso contra orthopnoeas. sanguinem expuentibus cocleae,\nsi qui inlotis protropum infundat vel marina aqua ita decoquat\net in cibo sumat aut si tritae cum testis suis\nsumantur cum protropo; sic et tussi medentur. vomicas\nprivatim sanat mel, in quo apes sint demortuae. sanguinem\nreicientibus pulmo vulturinus vitigineis lignis conbustus\n, adiecto flore Punici mali ex parte dimidia, item\ncotoneorum liliorumque isdem portionibus, potus mane\natque vesperi e vino, si febres absint, si minus, ex aqua,\nin qua cotonea decocta sint.\nPecudis lien recens magicis praeceptis super dolentem\nlienem extenditur dicente eo, qui medeatur, lieni\nse renedium facere. post hoc iubent in pariete dormitorii\neius tectorio includi et obsignari anulo ter novies\neademque dici. caninus si viventi eximatur et in cibo\nsumatur, liberat eo vitio. quidam recentem superinligant.\nalii duum dierum catuli ex aceto scillite dant ignoranti\nvel irenacei lienem, item coclearum cinerem cum semine\nlini et urticae addito melle, done persanet. liberat et\n\n\n\nlacerta viridis viva in olla ante cubiculum dormitorium\neius, cui medeatur, suspensa, ut egrediens revertensque\nattingat manu, cinis e capite bubonis cum unguento,\nmel, in quo apes sint mortuae, araneus et maxime qui\nlycos vocatur.\nUpupae cor lateris doloribus laudatur, coclearum\ncibus in tisana decoctarum; et per se inlinuntur. canis\nrabiosi calvariae cinis potioni inspergitur.—Lumborum\ndolori stelio transmarinus capite ablato et intestinis decoctus\nin vino cum papaveris nigri denarii pondere dimidio\neo suco bibitur. lacertae virides decisis pedibus et\ncapite in cibo sumuntur, cocleae III contritae cum testis\nsuis atque in vino decoctae cum piperis granis xv. aquilae\npedes evellunt in aversum a suffragine ita, ut dexter dextrae\npartis doloribus adalligetur, sinister laevae. multipeda\nquoque, quam oniscon appellavimus, medetur denarii\npondere ex vini cyathis II pota. vermem terrenum catillo\nligneo ante fisso et ferro vincto inpositum aqua excepta perfundere\net defodere, unde effoderis, Magi iubent, mox aquam\nbibere catillo, mire id prodesse ischiadicis adfirmantes.\nDysintericos recreant femina pecudum decocta\ncum lini semine ea aqua pota, caseus ovillus vetus,\nsebum ovium decoctum in vino austero. hoc et ileo\nmedetur et tussi veteri, dysintericis stelio transmarinus\nablatis intestinis et capite pedibusque ac cute decoctus\naeque et in cibo sumptus, cocleae II cum ovo, utraque\ncum putamine contrita atque in vase novo addito sale et\npassi cyathis II aut palmarum suco et aquae cyathis III\nsubfervefacta et in potu data. prosunt et combustae, ut\ncinis earum bibatur in vino, addito resinae momento.\ncocleae nudae, de quibus diximus, in Africa maxime\ninveniuntur, utilissimae dysintericis, quinae combustae\ncum denarii dimidii pondere acaciae ; ex eo cinere dantur\ncoclearia bina in vino myrtite aut quolibet austero cum\npari modo caldae. quidam omnibus Africanis ita utuntur,\nalii totidem Africanas velatas infundunt potius et, si maior\nfluctio sit, addunt acaciam fabae magnitudine. senectus\nanguium dysinteriae et tenesmis in stagneo vase decoquitur\ncum rosaceo vel, si in alio, cum stagno inlinitur. ius ex\ngallinaceis isdem medetur, sed veteris gallinacei vehementius\n\n\n\nsalsum ius alvum ciet. membrana gallinarum tosta\net data in oleo ac sale coeliacorum dolores mulcet —\nabstineri autem frugibus ante et gallinam et hominem\noporteat —, fimunm columbinum tostum potumque. caro\npalumbis in aceto decocta dysintericis et coeliacis medetur\n, turdus inassatus cum myrti bacis dysintericis, item\nmerulae, mel, in quo apes sint inmortuae, decoctum.\nGravissimum vitium alvi ileos appellatur. huic\nresisti aiunt discerpti vespertilionis sanguine, etiam inlito\nventre subveniri. sistit alvum coclea sicut diximus in\nsuspiriosis temperata, item cinis earum, quae vivae crematae\nsint, potus ex vino austero, gallinaceorum iocur\nassum aut ventriculi membrana, quae abici solet, inveterata\nadmixto papaveris suco—alii recentem torrent ex\nvino bibendam —, ius perdicum et per se ventriculus\ncontritus ex vino nigro, item palumbis ferus ex posca\n\n\n\ndecoctus, lien pecudis tostus et in vino tritus, fimum\ncolumbinum cum melle inlitum, ossifragi venter arefactus\net potus, iis, qui cibos non conficiant, utilissimus, vel si\nmanu tantum teneant capientes cibum. quidam adalligant\nex hac causa, sed continuare non debent, maciem enim\nfacit. sistit et anatum mascularum sanguis. inflationes\ndiscutit coclearum cibus, tormina lien ovium tostus atque\ne vino potus, palumbis ferns ex posca decoctus,. adips\notidis ex vino, cinis ibide sine pennis cremata potus.\nquod praeterea traditur in torminibus, mirum est, anate\nadposita ventri transire morbum anatemque emori. tormina\net melle curantur, in quo sint apes inmortuae, decocto\n. coli vitium efficacissime sanatur ave galerita assa\nin cibo sumpta. quidam in vase novo cum plumis exuri\niubent conterique in cinerem, bibi ex aqua coclearibus\nternis per quadriduum, quidam cor eius adalligari femini;\naliis recens tepensque adhuc devoratur. consularis Asprenatum\ndomus est, in qua alter e fratribus colo liberatus\n\n\n\nest ave hac in cibo sumpta et corde eius armilla aurea\nincluso, alter sacrificio quodam facto crudis laterculis ad\nformam camini atque, ut sacrum peractum est, obstructo\nsacello. unum est ossifrago intestinum mirabili natura\nomnia devorata conficienti; huius partem extremam adalligatam\nprodesse contra colum constat. —Sunt occulti\ninteraneorum morbi, de quibus mirum proditur. si catuli,\npriusquam videant, adplicentur triduo stomacho maxime\nac pectori et ex ore aegri suctum lactis accipiant, transire\nvim morbi, postremo exanimari dissectisque palam fieri\naegri causas; monent humari debere eos obrutos terra.\nMagi quidem vespertilionis sanguine contacto ventre in\ntotum annum caveri tradunt aut in dolore, si quis aquam\nter pedes eluens haurire sustineat.\nMurino fimo contra calculos inlinere ventrem\nprodest. irenacei carnem iucundam esse aiunt, si capite\npercusso uno ictu interficiatur, priusquam in se urinam\nreddat. haec caro ad hunc modum occisi stillicidium\n\nvesicae emendat, item suffitus ex eodem. quod si urinam\nin se reddiderit, eos, qui carnem comederint, stranguriae\nmorbum contrahere traditur. iubent et vermes terrenos\nbibi ex vino aut passo ad comminuendos calculos vel\ncocleas decoctas ut in suspiriosis, easdem exemptas testis\nIII tritasque in vini cyatho bibi, sequenti die II, tertio\ndie I, ut stillicidium urinae emendent, testarum vero inanium\ncinerem ad calculos pellendos, item hydri iocur\nbibi vel scorpionum cinerem aut in pane sumi [vel si\nquis ut locusta edit], lapillos, qui in gallinaceorum vesica\naut in palumbium ventriculo inveniantur, conteri et potioni\ninspergi, item membranam e ventriculo gallinacei aridam\nvel, si recens sit, tostam, fimum quoque palumbinum in\nfaba sumi contra calculos et alias difficultates vesicae,\nsimiliter plumarum cinerem palumbium ferorum ex aceto\nmulso et intestinorum ex his cinerem coclearibus III, e\nnido hirundinum glaebam dilutam aqua calida, ossifragi\n\n\n\nventrem arefactum, turturis fimum in mulso decoctum\nvel ipsius discoctae ius. turdos quoque edisse cum bacis\nmyrti prodest urinae, cicadas tostas in patellis, milipedam\noniscon bibisse et in vesicae doloribus decoctum agninorum\npedum. alvum ciet gallinaceorum discoctorum\nius et acria mollit, ciet et hirundinum fimum adiecto\nmelle subditum.\nSedis vitiis efficacissima sunt oesypum—quidam\nadiciunt pompholygem et rosaceum—, canini capitis cinis,\nsenecta serpentis ex aceto, si rhagades sint, cinis fimi\ncanini candidi cum rosaceo—aiunt inventum Aesculapii\nesse eodemque et verrucas efficacissime tolli—, murini\nfimi cinis, adeps cygni, adeps bovae. procidentia ibi sucus\ncoclearum punctis evocatus inlita repellit. adtritis medetur\ncinis muris silvatici cum melle, fel irenacei cum\nvespertilionis cerebro et canino lacte, adeps anserinus\ncum cerebro et alumine et oesypo, fimum columbinum\ncum melle, condylomatis privatim araneus dempto capite\npedibusque infricatus, ne acria perurant, adeps anserinus\ncum cera Punica, cerussa, rosaceo, adeps cygni. hic et\n\n\n\nhaemorroidas sanare dicitur. ischiadicis cocleas crudas\ntritas cum vino Ammineo et pipere potu prodesse dicunt,\nlacertam viridem in cibo ablatis pedibus, interaneis, capite;\nsic et stelionem adiectis huic papaveris nigri obolis III;\nruptis, convulsis fel ovium cum lacte mulierum. verendorum\nformicationibus verrucisque medetur arietini pulmonis\ninassati sanies, ceteris vitiis vellerum eius vel sordidorum\ncinis ex aqua, sebum ex omento pecudis, praecipue\na renibus, admixto pumicis cinere et sale, lana sucida ex\naqua frigida, carnes pecudis combustae ex aqua, mulae\nungularum cinis, dentis caballini contusi farina inspersa,\ntestibus vero farina ex ossibus canini capitis sine came\ntusis. si decidat testium alter, spumam coclearum inlitam\nin remedio esse tradunt. taetris ibi ulceribus et manantibus\nauxiliantur canini capitis recentes cineres, cocleae\nparvae, latae contritae ex aceto, senectus anguium ex\naceto vel cinis eius, mel, in quo apes sint inmortuae,\ncum resina, cocleae nudae, quas in Africa gigni diximus\n, tritae cum turis polline et ovorum albo; XXX die\n\n\n\nresolvunt ; aliqui pro ture bulbum admiscent. hydrocelicis\nstelionis mire prodesse tradunt capite, pedibus, interaneis\nademptis relicum corpus inassatum—in cibo id saepius\ndatur—, sicut ad urinae incontinentiam caninum adipem\ncum alumine schisto fabae magnitudine, cocleas Africanas\ncum sua carne et testa crematas poto cinere, anserum III\nlinguas inassatas in cibo. huius rei auctor est Anaxilaus.\nat panos aperit sebum pecudum cum sale tosto, murinum\nfimum admixto turis polline et sandaraca discutit, lacertae\ncinis et ipsa divisa inposita, item multipeda contrita admixta\nresina terebinthina ex parte tertia—quidam et\nsinopidem admiscent—, cocleae contusae per se, cinis\ninanium coclearum cerae mixtus. discussoriam vim habet\nfimum columbarum per sese vel cum farina hordeacia aut\navenacia inlitum. cantharides mixtae calce panos scalpelli\nvice auferunt, inguinum tumorem cocleae minutae cum\nmelle inlitae leniunt.\nVarices ne nascantur, lacertae sanguine pueris\ncrura ieiunis a ieiuno inlinuntur. podagras lenit oesypum\ncum lacte mulieris et cerussa, fimum pecudum, quod liquidum\nreddunt, pulmones pecudum, fel arietis cum sebo,\n\n\n\nmures dissecti inpositi, sanguis mustelae cum plantagine\ninlitus et vivae combustae cinis, ex aceto ac rosaceo si\npinna inlinatur vel si cera et rosaceum admisceatur, fel\ncaninum ita, ne manu attingatur, sed pinna inlinatur,\nfimum gallinarum, vermium terrenorum cinis cum melle\nita, ut tertio die solvantur. aliqui ex aqua inlinere malunt\n, alii ipsos acetabuli mensura cum mellis cyathis III,\npedibus ante rosaceo perunctis. cocleae latae potae tollere\ndicuntur pedum et articulorum dolores; bibuntur autem\nbinae in vino tritae. eaedem inlinuntur cum helxines\nherbae suco; quidam ex aceto intrivisse contenti sunt.\nsale, qui una cum vipera crematus sit in olla nova, saepius\nsumpto aiunt podagra liberari; utile esse et adipe\nviperino pedes perungui. et de miluo adfirmant, si inveterato\ntritoque quantum III digiti capiant bibatur ex\naqua aut si pedes sanguineeius perunguantur. inlinun-\ntur et columbarum sanguine cum urtica vel pennis earum,\ncum primum nascentur, tritis cum urtica. quin et fimum\nearum articulorum doloribus inlinitur, item cinis mustelae\n\n\n\naut coclearum, et cum amylo vel tragacantha. incussos\narticulos aranei telae commodissime curant. sunt qui\ncinere earum uti malint, sicut fimi columbini cinere cum\npolenta et vino albo. articulis luxatis praesentaneum est\nsebum pecudis cum cinere e capillo mulierum. pernionibus\nquoque inponitur sebum pecudum cum alumine, canini\ncapitis cinis aut fimi murini. quod si pura sint, ulcera\ncera addita ad cicatricem perducunt soricum vel glirium\ncrematorum favilla ex oleo, item muris silvatici cum melle,\nvermium quoque terrenorum cum oleo vetere et cocleae,\nquae nudae inveniuntur. ulcera omnia pedum sanat cinis\nearum, quae vivae combustae sint, fimi gallinarum cinis\nexulcerationes, columbini fimi ex oleo. adtritus calciamentorum\nveteris soleae cinis, agninus pulmo et arietis\nsanant, dentis caballini contusi farina privatim subluviem,\nlacertae viridis sanguis subtritos et hominum et iumentorum\npedes sublitus, clavos pedum urina muli mulaeve\ncum luto suo inlita, fimum ovium, iocur lacertae viridis\n\n\n\nvel sanguis flocco inpositus, vermes terreni ex oleo, stelionis\ncaput cum viticisfoliis pari modo tritum ex oleo,\nfimum columbinum decoctum ex aceto, verrucarum omnia\ngenera urina canis recens cum suo luto inlita, fimi canini\ncinis cum cera, fimum ovium, sanguis recens murinus\ninlitus vel ipse mus divolsus, irenacei fel, caput lacertae\nvel sanguis vel cinis totius, membrana senectutis anguium,\nfimum gallinae cum oleo ac nitro. cantharides cum uva\ntaminia intritae exedunt, sed ita erosas aliis, quae ad persananda\nulcera demonstravimus, curari oportet.\nNunc praevertemur ad ea, quae totis corporibus\nmetuenda sunt.\nFel canis nigri masculi amuletum esse dicunt Magi\ndomus totius suffitae eo purificataeve contra omnia mala\nmedicamenta, item sanguinem canis respersis parietibus\ngenitaleque eius sub limine ianuae defossum. minus mirentur\nhoc qui sciunt, foedissimum animalium in quantum\nmagnificent, ricinum, quoniam uni nullus sit exitus saginae\nnec finis alia quam morte, diutius in fame viventi : septenis\nita diebus durare tradunt, at in satietate paucioribus dehiscere\n\n\n\n; hunc ex aure sinistra canis omnes dolores sedare\nadalligatum. et indicium in augurio vitalium habent, nam\nsi aeger initio respondeat ei, qui intulerit, a pedibus stanti\ninterrogantique de morbo, spem vitae certam esse, moriturum\nnihil respondere. adiciunt ut evellatur ex aure\nlaeva canis, cui non sit alius quam niger colos. Nigidius\nfugere toto die canes conspectum eius, qui e sue id animal\nevellerit, scriptum reliquit. rursus Magi tradunt lymphatos\nsanguinis talpae adspersu resipiscere, eos vero, qui\na nocturnis diis Faunisque agitentur, draconis lingua et\noculis et felle intestinisque in vino et oleo decoctis ac\nsub diu nocte refrigeratis perunctionibus matutinis vespertinisque\nliberari.\nPerfrictionibus remedio esse tradit Nicander\namphisbaenam serpentem mortuam adalligatam vel pellem\ntantum eius, quin immo arbori, quae caedatur, adalligata\nnon algere caedentes, faciliusque succedere ita. quae sola\nserpentium frigori se committit, prima omnium procedens\net ante cuculi cantum. aliud est ccuulo miraculum : quo\nquis loco primum audiat alitem illam, si dexter pes circumscribatur\nac vestigium id effodiatur, non gigni pulices,\nubicumque spargatur.\nParalysim caventibus pinguia glirium decoctorum\net soricum utilissima tradunt esse, milipedas ut in angina\ndiximus potas; phthisim sentientibus lacertam viridem de-\ncoctam in vini sextariis III ad cyathum unum, singulis\ncoclearibus sumptis per dies, donec convalescant, coclea- 5\nrum cinerem potum in vino; comitialibus morbis\noesypum cum murrae momento et vini cyathis II dilutum\nmagnitudine nucis abellanae, a balineo potum, testiculos\narietinos inveteratos tritosque dimidio denarii pondere in\naquae vel lactis asinini hemina. interdicitur vini potus\nquinis diebus ante et postea. magnifice laudatur et sanguis\npecudum potus, item fel cum melle, praecipue agninum\n, catulus lactens sumptus absciso capite pedibusque\nex vino et murra, lichen mulae potus in oxymelite cyathis\nIII, stelionis transmarini cinis potus in aceto, tunicula\nstelionis, quam eodem modo ut anguis exuit, in potu.\nquidam et ipsum harundine exinteratum inveteratumque\nbibendum dederunt, alii in cibo ligneis veribus inassatum.\noperae pretium est scire, quo modo praeripiatur, cum\nexuerit, membrana hiberna alias devoranti eam, quoniam\n\n\n\nnullum animal fraudulentius invidere homini tradunt, inde\nstelionum nomine in maledictum translato. observant cubile\neius aestatibus; est autem in loricis ostiorum fenestrarumque\naut camaris sepulchrisve. ibi vere incipiente fissis\nharundinibus textas opponunt ceu nassas, quarum angustiis\netiam gaudet, eo facilius exuens circumdatum torporem ;\nsed relicto non potest remeare. nihil ei remedio in comitialibus\nmorbis praefertur. prodest et cerebrum mustelae\ninveteratum potumque et iocur eius, testiculi quoque\nvolvaque aut ventriculus inveteratus cum coriandro, ut\ndiximus, item cinis, silvestris vero tota in cibo sumpta.\neadem omnia praedicantur ex viverra. lacerta viridis cum\ncondimentis, quae fastidium abstergeant, ablatis pedibus\nac capite, coclearum cinis addito semine lini et urticae\ncum melle inlitu sanant. Magis placet draconis cauda in\npelle dorcadis adalligata cervinis nervis vel lapilli e ventre\nhirundinum pullorum sinistro lacerto adnexi ; dicuntur enim\nexcluso pullo lapillum dare. quod si pullus is detur in\ncibo, quem primum pepererit, cum quis primum temptatus\nsit, liberatur eo malo; postea medetur hirundinum\n\n\n\nsanguis cum ture vel cor recens devoratum. quin et e\nnido earum lapillus inpositus recreare dicitur confestim,\nadalligatus in perpetuum tueri. praedicatur et iocur milui\ndevoratum et senectus serpentium, iocur vulturis tritum\ncum suo sanguine ter septenis diebus potum, cor pulli\nvulturini adalligatum. sed et ipsum vulturem in cibo dari\niubent et quidem satiatum humano cadavere. quidam pectus\neius bibendum censent in cerrino calice, aut testes gallinacei\nex aqua et lacte, antecedente v dierum abstinentia\nvini ; ob id inveterant. fuere et qui muscas XXI rufas, et\nquidem a mortuo, in potu darent, infirmioribus pauciores.\nMorbo regio resistunt sordes aurium aut\nmammarum pecudis denarii pondere cum murrae momento\net vini cyathis II canini capitis cinis in mulso,\nmultipeda in vini hemina, vermes terreni in aceto mulso\ncum murra, gallina, si sit luteis pedibus, prius aqua purificatis\n, dein collutis vino, quod bibatur, cerebrum perdicis\naut aquilae in vini cyathis III, cinis plumarum aut interaneorum\npalumbis in mulso ad coclearia III, passerum\ncinis sarmentis crematorum coclearibus II in aqua mulsa.\navis icterus vocatur a colore; quae si spectetur, sanari\nid malum tradunt et avem mori. hanc puto Latine vocari\ngalgulum.\nPhreneticis prodesse videtur pulmo pecudum calidus\ncirca caput alligatus. nam muris cerebrum dare potui\nex aqua aut cinerem mustelae vel etiam inveteratas carnes\nirenacei quis possit furenti, etiamsi certa sit medicina?\nbubonis quidem oculorum cinerem inter ea, quibus prodigiose\nvitam ludificantur, acceperim, praecipueque febrium\nmedicina placitis eorum renuntiat. namque et in duodecim\nsigna digessere eam sole transmeante iterumque luna, quod\ntotum abdicandum paucis e pluribus edocebo, siquidem\ncrematis tritisque cum oleo perungui iubent aegros, cum\ngeminos transeat sol, cristis et auribus et unguibus gallinaceorum\n; si luna, radiis barbisque eorum; si virginem\nalteruter, hordei granis; si sagittarium, vespertilionis alis;\nsi leonem luna, tamaricis fronde, et adiciunt sativae; si\naquarium, e buxo carbonibus tritis. ex istis confessa aut\ncerte verisimilia ponemus, sicuti lethargum olfactoriis excitari\net inter ea fortassis mustelae testiculis inveteratis\naut iocinere usto. his quoque pulmonem pecudis calidum\ncirca caput adalligari putant utile.\nIn quartanis medicina clinice propemodum nihil\npollet. quam ob rem plura eorum remedia ponemus primumque\nea, quae adalligari iubent: pulverem, in quo se\n\n\n\naccipiter volutaverit, lino rutilo in linteolo, canis nigri\ndentem longissimum. pseudosphecem vocant vespam, quae\nsingularis volitat ; hanc sinistra manu adprehensam subnectunt\n, alii vero quam quis eo anno viderit primam ;\nviperae caput abscisum in linteolo vel cor viventi exemptum;\nmuris rostellum auriculasque summas russeo panno ipsumque\ndimittunt ; lacertae vivae dextrum oculum effossum,\nmox cum capite suo deciso in pellicula caprina scarabaeum,\nqui pilas volvit. propter hunc Aegypti magna pars scarabaeos\ninter numina colit, curiosa Apionis interpretatione,\nqua colligat Solis operum similitudinem huic animali esse,\nad excusandos gentis suae ritus. sed et alios adalligant\nMagi : cui sunt cornicula reflexa, sinistra manu collectum;\ntertium, qui vocatur fullo, albis guttis, dissectum utrique\nlacerto adalligant, cetera sinistro: cor anguium sinistra\nmanu exemptum viventibus, scorpionis caudae IIII articulos\ncum aculeo panno nigro ita, ut nec scorpionem dimissum\nnec eum, qui adalligaverit, videat aeger triduo, post tertium\ncircuitum id condat. urucam in linteolo ter lino circumdant\ntotidem nodis ad singulos dicente, quare faciat, qui\nmedebitur, limacem in pellicula vel IIII limacum capita\npraecisa harundine, multipedam lana involutam, vermiculos\n\n\n\n, ex quibus tabani fiunt, antequam pennas germinent,\nalios e spinosis frutectis lanuginosos. quidam ex illis quaternos\ninclusos iuglandis nucis putarnine adalligant. cocleas,\nquae nudae inveniuntur, stelionem, cum incluserunt capsulis\n, subiciunt capiti et sub decessu febris emittunt. devorari\nautem iubent cor mergi marini sine ferro exemptum,\ninveteratumque conteri et in calida aqua bibi, hirundinum\ncorda cum melle; alii fimum drachma una in lactis caprini\nvel ovilli vel passi cyathis III ante accessiones; sunt qui\ntotas censeant devorandas. aspidis cutem pondere sexta\nparte denarii cum piperis pari modo Parthorum gentes\nin remedium quartanae bibunt. Chrysippus philosophus\ntradidit phryganion adalligatum remedio esse quartanis.\nquod esset animal, neque ille descripsit nec nos invenimus\nqui novisset; demonstrandum tamen fuit a tam gravi\nauctore dictum, si cuius cura efficacior esset inquirendi.\ncornicis carnes esse et nidum inlinere in longis morbis\nutilissimum putant. —Et in tertianis fiat potestas experiendi\n, quoniam miserias copia spei delectat, anne aranei\n, quem lycon vocant, tela cum ipso in spleniolo resinae\n\n\n\nceraeque inposita utrisque temporibus et fronti prosit, aut\nipse calamo adalligatus, qualiter et aliis febribus prodesse\ntraditur, item lacerta viridis adalligata viva in eo vase,\nquod capiat, quo genere et recidivas frequenter abigi\nadfirmant.\nHydropicis oesypum ex vino addita murra modice\npotui datur, nucis abellanae magnitudine. aliqui addunt\net anserinum adipem ex vino myrteo. sordes ab uberibus\novium eundem effectum habent, item carnes inveteratae\nirenacei sumptae. vomitus quoque canum inlitus ventri\naquam trahere promittitur.\nIgni sacro medetur oesypum cum pompholyge\net rosaceo, ricini sanguis, vermes terreni ex aceto inliti,\ngryllus contritus in manibus, quo genere praestat, ut qui\nid fecerit, antequam incipiat vitium, toto ei anno non\naccidat —oportet autem eum ferro cum terra cavernae\nsuae tolli—, anseris adeps, viperae caput aridum adservatum\net combustum, dein ex aceto inpositum, senectus\nserpentium ex aqua inlita a balneo cum bitumine\net sebo agnino.\nCarbunculus fimo columbino aboletur per se inlito\nvel cum lini semine ex aceto mulso, item apibus,\n\n\n\nquae in melle sint mortuae, inpositis polentaque inposita\ninsuper. si in verendis sit, ceterisque ibi ulceribus occurrit\nex melle oesypum cum plumbi squamis, item fimum pecudum\nincipientibus carbunculis. tubera et quaecumque molliri\nopus sit efficacissime anserino adipe curantur; idem\npraestat et gruum adeps.\nFurunculis mederi dicitur araneus, priusquam\nnominetur, inpositus et tertio die solutus, mus araneus\npendens enecatus sic, ut terram ne postea attingat, ter\ncircumlatus furunculo, totiens expuentibus medente et cui\nis medebitur, ex gallinaceo fimo, quod est rufum, maxime\nrecens inlitum ex aceto, ventriculus ciconiae ex vino decoctus\n, muscae inpari numero infricatae digito medico,\nsordes ex pecudum auriculis,. sebum ovium vetus cum\ncinere capilli mulierum, sebum arietis cum cinere pumicis\net salis pari pondere.\nAmbustis canini capitis cinis medetur, item glirium\ncum oleo, fimum ovium cum cera, murium cinis,\ncoclearum quoque sic, ut ne cicatrix quidem appareat,\n\n\n\nadips viperinus, fimi columbini cinis ex oleo inlitus;\nnervorum nodis capitis viperini cinis in oleo cyprino,\nterreni vermes cum melle inliti. dolores eorum.... adips,\namphisbaena mortua adalligata, adips vulturinus cum ....\nventer arefactus tritusque cum adipe suillo inveterato, cinis\ne capite bubonis in mulso potus cum lilii radice, si Magis\ncredimus. in contractione nervorum caro palumbina in\ncibis prodest et inveterata, irenacei spasticis, item mustelae\ncinis, serpentium senectus in pelle taurina adalligata.\nspasmos fieri prohibetet opisthotonos milui iocur aridum\nIII obolis in aquae mulsae cyathis III potum.\nReduvias et quae in digitis nascuntur pterygia\ntollunt canini capitis cinis aut vulva decocta in oleo,\nsuperinlito butyro ovillo cum melle, item folliculus cuiuslibet\nanimalium fellis ; unguium scabritiam cantharides\ncum pice tertio die solutae aut locustae frictae cum\nsebo hircino, pecudum sebum. aliqui miscent viscum\net porcillacam, alii aeris florem et viscum ita, ut tertio\ndie solvant.\nSanguinem sistit in naribus sebum ex omento\npecudum inditum, item coagulum ex aqua, maxime agninum\n, subductum vel infusum, etiam si alia non prosint,\nadips anserinus cum butyro pari pondere pastillis ingestus,\ncoclearum terrena, sed et ipsae extractae testis; e naribus 110\nfluentem cocleae contritae fronti inlitae, aranei tela ; gallinacei\ncerebellum vel sanguis profluvia ex cerebro, item\ncolumbinus ob id servatus concretusque. si vero ex vulnere\ninmodice fluat, fimi caballini cum putaminibus ovorum\ncremati cinis inpositus mire sistit.\nUlceribus medetur oesypum cum hordei cinere\net aerugine aequis partibus, ad carcinomata quoque ac\nserpentia valet. erodit et ulcerum margines, carnesque\nexscrescentes ad aequalitatem redigit; explet quoque et\nad cicatricem perducit. magna vis et in cinere pecudum\nfimi ad carcinomata, addito nitro, aut in cinere ex ossibus\nfeminum agninorum, praecipue in iis ulceribus, quae cicatricem\nnon trahant. magna et pulmonibus, praecipue arietum:\ncarnes excrescentes in ulceribus ad aequalitatem efficacissime\nreducunt; fimo quoque ipso ovium sub testo calefacto\net subacto tumor vulnerum sedatur, fistulae purgantur sananturque\n, item epinyctides. summa vero in canini capitis\n\n\n\ncinere: excrescentia omnia spodii vice erodit ac persanat.\net murino fimo eroduntur, item mustelae fimi cinere.\nduritias in alto ulcerum et carcinomata persequitur multipeda\ntrita admixta resina terebinthina et sinopide. eadem\nutilissima sunt in iis ulceribus, quae vermibus periclitentur\n. quin et vermium ipsorum genera mirandos usus\nhabent. cosses, qui in ligno nascuntur, sanant ulcera\nomnia, nomas vero combusti cum pari pondere anesi ex\noleo inliti. vulnera recentia conglutinant terreni adeo, ut\nnervos quoque abscisos inlitis solidari intra septimum\ndiem persuasio sit; itaque in melle servandos censent.\ncinis eorum margines ulcerum duriores absumit cum pice\nlliquida vel symphyto et melle. quidam arefactis in sole\nad vulnera ex aceto utuntur nec solvunt nisi biduo intermisso\n. eadem ratione et coclearum terrena prosunt, totaeque\nexemptae recentia vulnera tusae inpositae conglutinant\net nomas sistunt.—(Herpes quoque animal a Graecis\nvocatur, quo praecipue sanantur quaecumque serpunt ).—\n\n\n\ncocleae prosunt et cum testis suis tusae; cum murra quidem\net ture etiam praecisos nervos sanare dicuntur. draconum\nquoque adeps siccatus in sole magnopere prodest,\nitem gallinacei cerebrum recentibus plagis. sale viperino\nin cibo sumpto tradunt et ulcera tractabiliora fieri ac celerius\nsanari. Antonius quidem medicus, cum incidisset\ninsanabilia ulcera, viperas edendas dabat miraque celeritate\npersanabat. trixallidum cinis margines ulcerum duros\naufert cum melle, item fimi columbini cum arrhenico et\nmelle, eademque erodentia sunt. bubonis cerebrum cum\nadipe anserino mire vulnera dicitur glutinare; quae vero\nvocantur cacoēthe, cinis feminurm arietis cum lacte muliebri\n, diligenter prius elutis linteolis, ulula avis cocta in\noleo, cui liquato miscetur butyrum ovillum et mel. ulcerum\nlabra duriora apes in melle mortuae emolliunt, et\nelephantiasin sanguis et cinis mustelae. verberum vulnera\natque vibices pellibus ovium recentibus inpositis\nobliterantur.\nArticulorum fracturis cinis feminum pecudis peculiariter\nmedetur cum cera—efficacius idem medicamentum\nfit maxillis simul ustis cornuque cervino et cera\n\n\n\nmollita rosaceo—; ossibus fractis caninum cerebrum linteolo\ninlito, superpositis lanis, quae subinde oleo subfundantur\n; fere XIIII diebus solidat, nec tardius cinis\nsilvestris muris cum melle aut vermium terrenorum, qui\net ossa extrahit.\nCicatrices ad colorem reducit pecudum pulmo,\npraecipue ex ariete, sebum ex nitro, lacertae viridis cinis,\nvernatio anguium ex vino decocta, fimum columbinum cum\nmelle, item vitiligines albas ex vino, vitiliginem et cantharides\ncum rutae foliorum II partibus. in sole, donec\nformicet cutis, tolerandae sunt, postea fovere oleoque perunguere\nnecessarium iterumque inlinere, idque pluribus\ndiebus facere, caventes exulcerationem altam. ad easdem\nvitiligines et muscas inlini iubent cum radice Eupatoriae,\ngallinarum fimi candidum servatum in oleo vetere cornea\npyxide, vespertilionis sanguinem, fel irenacei ex aqua.\nscabiem vero bubonis cerebrum cum aphronitro, sed ante\nomnia sanguis caninus sedat, pruritum cocleae minutae,\nlatae contritae inlitae.\nHarundines et tela quaeque alia extrahenda sunt 20\ncorpori evocat mus dissectus inpositus, praecipue vero lacerta\ndissecta et vel caput tantum eius contusum cum sale\ninpositum, cocleae ex iis, quae gregatim folia sectantur,\n\n\n\ncontusae inpositae cum testis et eae, quae manduntur,\nexemptae testis, sed cum leporis coagulo efficacissime.\nossa anguium eundem cum coagulo cuiuscumque quadripedis\nintra tertium diem adprobant effectum. laudantur\net cantharides tritae cum farina hordei.\nIn muliebribus malis membranae e partu\novium proficiunt, sicut in capris rettulimus. fimum\nquoque pecudum eosdem usus habet. locustarum suffitu\nstranguriae maxume mulierum iuvantur. gallinaceorum\ntestes si subinde a conceptu edat mulier, mares in utero\nfieri dicuntur. partus conceptos hystricum cinis potus\ncontinet, maturat caninum lacte potum, evocat membrana\ne secundis canum, si terram non attigerit, lumbis parturientium\ntactis. fimum murinum aqua pluvia dilutum\nmammas mulierum a partu tumentes reficit. cinis irenaceorum\ncum oleo perunctarum custodit partus contra\nabortus. facilius enituntur quae . . um anserinum cum\naquae II cyathis sorbuere aut ex utriculo mustelino per\ngenitale effluentes aquas. —Vermes terreni inliti, ne cervicis\nscapularumque nervi doleant, praestant. graves secundas\npellunt in passo poti. iidem per se inpositi mammarum\n\n\n\nsuppurationes concocunt et aperiunt extrahuntque\net ad cicatricem perducunt. lac devocant poti cum mulso.\ninveniuntur et in gramine vermiculi, qui adalligati collo\ncontinent partum; detrahuntur autem sub partu, alias\neniti non patiuntur; cavendum et ne in terra ponantur.\nconceptus quoque causa dantur in potu quini aut septeni.\n—Cocleae in cibo sumptae adcelerant partum, item conceptum\ninpositae cum croco. eaedem ex amylo et tragacantha\ninlitae profluvia sistunt. prosunt et purgationibus\nsumptae in cibo et vulvam aversam corrigunt cum medulla\ncervina ita, ut uni cocleae denarii pondus addatur\net cypri. inflationes quoque vulvarum discutiunt exemptae\ntestis tritae cum rosaceo. ad haec Astypalaeicae maxime\neliguntur. alio modo Africanae binae tritae cum feni\nGraeci quod III digitis capiatur, addito melle coclearibus\nIIII, inlinuntur alvo prius irino suco perunctae. sunt et\nminutae loricaeque candidae cocleae passim oberrantes ;\nhae arefactae sole in tegulis tusaeque in farinam miscentur\nlomento aequis partibus candoremque et levorem corpori\n\nadferunt. scabendi desideria tollunt minutae et latae cum\npolenta.—Viperam mulier praegnans si transcendent,\nabortum faciet, item amphisbaenam, mortuam dumtaxat,\nnam vivam habentes in pyxide inpune transeunt; etiam\nsi mortua sit atque adservata, partus faciles praestat. in\nmortua mirum, si sine adservata transcendent gravida,\ninnoxium fieri, si protinus transcendat adservatam.—Anguis\ninveterati suffitu menstrua adiuvant. anguium\nsenectus adalligata lumbis faciliores partus facit, protinus\na puerperio removenda. dant et in vino bibendam cum\nture ; aliter sumpta abortum facit. baculum, quo angui\nrana excussa sit, parturientes adiuvat; trixallidum cinis\ninlitus cum melle purgationes, item araneus: qui filum\ndeducit ex alto, capi debet manu cava tritusque admoveri,\nquod, si redeuntem prenderit, inhibebit idem purgationes.\n—Lapis aëtites in aquilae repertus nido custodit partus\ncontra omnes abortuum insidias. penna vulturina subiecta\npedibus adiuvat parturientes. ovum corvi cavendum\ngravidis constat, quoniam transgressis abortum per os\nfaciat. fimum accipitris in mulso potum videtur fecundas\nfacere. vulvarum duritias, collectiones adeps anserinus\naut cygni emollit. mammas a partu custodit adeps\n\n\n\nanseris cum rosaceo et araneo. Phryges et Lycaones\nmammis puerperio vexatis invenerunt otidum odipem utilem\nesse. iis, quae vulva strangulentur, et blattas inlinunt\n. ovorum perdicis putaminum cinis cadmiae mixtus\net cerae stantes mammas servat. putant et ter circumductas\novo perdicis aut.... non inclinari et, si sorbeantur\n, eadem fecunditatem facere, lactis quoque copiam, cum\nanserino adipe perunctis mammis dolores minuere, molas\nuteri rumpere, scabiem vulvarum sedare, si cum cimice\ntrito inlinantur.\nVespertilionum sanguis psilotri vim habet, sed\nalis puerorum inlitus non satis proficit, nisi aerugo vel\ncicutae semen postea inducatur; sic enim aut in totum\ntolluntur pili aut non excedunt lanuginem. idem et cerebro\neorum profici putant; est autem duplex, rubens\nutique et candidum. aliqui sanguinem et iocur eiusdem\nadmiscent. quidam in III heminis olei discocunt viperam\nexemptis ossibus, psilotri vice utuntur, evolsis prius pilis,\nquos renasci nolunt. fel irenacei psilotrum est, utique\nmixtum vespertilionis cerebro et lacte caprino, item per\nse cinis. lacte canis primiparae, prius evolsis pilis vel\n\n\n\nnondum natis, perunctae partes alios non sufficiunt. idem\nevenire traditur sanguine ricini evulsi cani, item hirundinino\nsanguine vel felle, ovis formicarum.\nsupercilia\ndenigrari muscis tritis tradunt; si vero oculi nigri\nnascentium placeant, soricem praegnanti edendum; capilli\nne canescant, vermium terrenorum cinere praestari\nadmixto oleo.\nInfantibus, qui lacte concreto vexantur, praesidio\nest agninum coagulum ex aqua potum, aut si coagulato\nlacte accident, discutitur coagulo ex aceto dato. ad dentitiones\ncerebrum pecoris utilissimum est. ossibus in canino\nfimo inventis adustio infantium, quae vocatur siriasis, adalligatis\nemendatur, ramex infantium lacertae viridis admotae\ndormientibus morsu. postea harundini inligant et\nsuspendunt in fumo traduntque pariter cum expirante ea\nsanari infantem. coclearum saliva inlita infantium oculis\npalpebras corrigit gignitque. ramicosis coclearum cinis\ncum ture ex ovi albo specillo inlitus per dies XXX medetur\n. inveniuntur in corniculis coclearum harenaceae\nduritiae; hae dentitionem facilem praestant adalligatae.\n\n\n\ncoclearum inanium cinis cerae mixtus procidentium interaneorum\npartes extremas prohibet; oportet autem cineri\nmisceri saniem punctis emissam ante. cerebrum viperae\ninligatum pellicula dentitiones adiuvat.idem valent et\ngrandissimi dentes serpentium. fimum corvi lana adalligatum\ninfantium tussi medetur.—Vix est serio conplecti\nquaedam, non omittenda tamen, quia sunt prodita. ramici\ninfantium lacerta mederi iubent. marem hanc prendi ; intellegi\neo, quod sub cauda unam cavernam habeat. id\nagendum, ut per aureum vel argenteum claustrum mordeat\nvitium; tum in calice novo inligatam in fumo poni. urina\ninfantium cohibetur muribus elixis in cibo datis. scarabaeorum\ncornua grandia denticulata adalligata iis amuleti\nnaturam obtinent. bovae capiti lapillum inesse tradunt,\nquem ab ea expui, si necem timeat; inopinantis praeciso\ncapite exemptum adalligatumque mire prodesse dentitioni.\nitem cerebrum eiusdem ad eundem usum adalligari iubent\net limacis lapillum sive ossiculum; invenitur in dorso.\nmagnifice iuvat et ovis cerebrum gingivis inlitum, sicut\n\naures adeps anserinus cum ocimi suco inpositus. sunt\nvermiculi in spinosis herbis asperi, lanuginosi ; hos adalligatos\nprotinus mederi tradunt infantibus, si quid ex\ncibo haereat.\nSomnos adlicit oesypum cum murrae momento\nin vini cyathis II dilutum vel cum adipe anserino et vino\nmyrtite, avis cuculus leporina pelle adalligatus, ardiolae\nrostrum in pelle asinina fronti adalligatum. putant et per\nse rostrum effectus eiusdem esse vino collutum. e diverso\nsomnum arcet vespertilionis caput aridum adalligatum.\nIn urina virili enecata lacerta venerem eius, qui\nfecerit, inhibet ; nam inter amatoria esse Magi dicunt.\ninhibent et cocleae, fimum columbinum cum oleo et vino\npotum. pulmonis vulturini dextrae partes venerem concitant\nviris adalligatae gruis pelle, item si lutea ex ovis\nquinis columbarum admixta adipis suilli denarii pondere\nex melle sorbeantur, passeres in cibo vel ova eorum,\ngallinacei dexter testis arietina pelle adalligatus. ibium\ncinere cum adipe anseris et irino perunctis sic conceptos\n\npartus contineri, contra inhiberi venerem pugnatoris galli\ntesticulis anserino adipe inlitis adalligatisque pelle arietina\ntradunt, item cuiuscumque galli, si cum sanguine gallinacei\nleto subiciantur. cogunt concipere invitas saetae ex cauda\nmulae, si iunctis evellantur, inter se conligatae in coitu.\nqui in urinam canis suam egesserit, dicitur ad venerem\npigrior fieri. mirum et de stelionis cinere, si verum est,\nlinamento involutum in sinistra manu venerem stimulare,\nsi transferatur in dextram, inhibere, item vespertilionis\nsanguinem collectum flocco subpositumque capiti mulierum\nlibidinem movere aut anseris linguam in cibo vel potione\nsumptam.\nPhthiriasim et totius corporis pota membrana\nsenectutis anguium triduo necat, serum exempto caseo\npotum cum exiguo sale.—Caseos, si cerebrum mustelae\ncoagulo addatur, negant corrumpi vetustate aut a muribus\nattingi. eiusdem mustelae cinis si detur in offa gallinaceis\net columbinis, tutos esse a mustelis.—Iumentorum\nurinae tormina vespertilione adalligato finiuntur, verminatio\n\n\n\nter circumlato mediis palumbe. mirum dictu, palumbis\nemissus moritur iumentumque liberatur confestim.\nEbriosis ova noctuae per triduum data in vino\ntaedium eius adducunt. ebrietatem arcet pecudum assus\npulmo praesumptus. hirundinis rostri cinis cum murra\ntritus et vino, quod bibetur, inspersus securos praestabit\na temulentia. invenit Orus Assyriorum rex.\nPraeter haec sunt notabilia animalium ad hoc\nvolumen pertinentium: gromphenam, avem in Sardinia\nnarratam grui similem, ignotam iam etiam Sardis existimo\n. in eadem provincia ophion, cervis tantum pilo\nsimilis nec alibi nascens. iidem auctores sirulugum nec\nquale esset animal nec ubi nasceretur tradiderunt. fuisse\nquidem non dubito, cum et medicinae ex eo sint demonstratae\n. M. Cicero tradit animalia biuros vocari, qui vites\nin Campania erodant.\nReliqua mirabilia ex iis, quae diximus: non\nlatrari a cane membranam e secundis canis habentem aut\n\n\n\nleporis fimum vel pilos tenentem. in culicum genere muliones\n..... non amplius quam uno die vivere, eosque,\nqui arborarii pici rostrum habeant et mella eximant, ab\napibus non attingi; porcos sequi eum, a quo cerebrum\ncorvi acceperint in offa. pulverem, in quo se mula volutaverit\n, corpori inspersum mitigare ardores amoris. sorices\nfugere, si unus castratus emittatur. anguina pelle et sale\net farre, serpyllo contritis una deiectisque cum vino in\nfauces boum uva maturescente, toto anno eos valere, vel\nsi hirundinum pulli terni ternis offis dentur. pulvere e\nvestigio anguium collecto sparso apes in alvos reverti.\narietis dextro teste praeligato oves tantum gigni. non\nlassescere in ullo labore qui nervos ex alis et cruribus\ngruis habeant. mulas non calcitrare, cum vinum biberint.\nungulas tantum mularum repertas, neque aliam ullam\nmateriam, quae non perroderetur a veneno Stygis aquae,\ncum id dandum Alexandro Magno Antipater mitteret, memoria\ndignum est, magna Aristotelis infamia excogitatum.\nNunc ad aquatilia praevertemur.\nAquatilium secuntur in medicina beneficia,\nopifice natura ne in illis quidem cessante et per undas\nfluctusque ac reciprocos aestus amniumque rapidos cursus\ninprobas exercente vires, nusquam potentia maiore, si\nverum fateri volumus, quippe hoc elementum ceteris omnibus\nimperat.terras devorant aquae, flammas necant, scandunt\nin sublime et caelum quoque sibi vindicant ac nubium\nobtentu vitalem spiritum strangulant, quae causa\nfulmina elidit, ipso secum discordante mundo. quid esse\nmirabilius potest aquis in caelo stantibus? at illae, ceu\nparum sit in tantam pervenire altitudinem, rapiunt eo\nsecum piscium examina, saepe etiam lapides, subeuntque\nportantes aliena pondera.eaedem cadentes omnium terra\nenascentium causa fiunt, prorsus mirabili natura, si quis\n\n\n\nvelit reputare, ut fruges gignantur, arbores fruticesque\nvivant, in caelum migrare aquas animamque etiam herbis\nvitalem inde deferre, iusta confessione, omnes terrae quoque vires aquarum esse beneficii. quapropter ante omnia ipsarum potentiae exempla ponemus. cunctas enim enu\nmerare quis mortalium queat?\nEmicant benigne passimque in plurimis terris alibi frigidae, alibi calidae, alibi iunctae, sicut in Tarbellis Aquitanica gente et in Pyrenaeis montibus tenui intervallo discernente, alibi tepidae, egelidae, atque auxilia morborum\nprofitentes et e cunctis animalibus hominum tantum causa\nerumpentes augent numerum deorum nominibus variis urbesque\ncondunt, sicut Puteolos in Campania, Statiellas in\nLiguria, Sextias in Narbonensi provincia. nusquam tamen\nlargius quam in Baiano sinu nec pluribus auxiliandi generibus\n: aliae sulpuris vi,aliae aluminis, aliae salis, aliae nitri, aliae bituminis, nonnul etiam acida salsave mixtura\n, vapore ipso aliquae prosunt, tantaque est vis, ut\n\n\n\nbalneas calefaciant ac frigidam etiam in soliis fervere cogant. quae in Baiano Posidianae vocantur, nominee accepto a Claudii Caesaris liberto, obsonia quoque per\ncocunt. vaporant et in mari ipso quae Licinii Crassi\nfuere, mediosque inter fluctus existit aliquid valetudini salutare.\nlam generatim nervis prosunt pedibusve aut\ncoxendicibus, aliae luxatis fractisve, inaniunt alvos, sanant vulnera, capiti, auribus privatim medentur, oculis\nvero Ciceronianae. dignum memoratu, villa est ab Averno lacu Puteolos tendentibus inposita litori, celebrata\nporticu ac nemore, quam vocabat M. Cicero Academiam\nab exemplo Athenarum, ibi compositis voluminibus\neiusdem nominis, in qua et monumenta sibi\ninstauraverat, ceu vero non et in toto terrarum orbe\nfecisset. huius in parte prima exiguo post obitum ipsius\nAntistio Vetere possidente eruperunt fontes calidi perquam\nsalubres oculis, celebrati carmine Laureae Tulli,\nqui fuit e libertis eius, ut protinus noscatur etiam\nministeriorum haustus ex illa maiestate ingenii. ponam\nenim ipsum carmen, ut ubique et non ibi tantum\nlegi queat:\nQuo tua, Romanae vindex clarissime linguae,silva loco melius surgere iussa viretatque Academiae celebratam nomine villamnunc reparat cultu sub potiore Vetus,hoc etiam apparent lymphae non ante repertae,languida quae infuso lumina rore levant.nimirum locus ipse sui Ciceronis honorihoc dedit, hac fontes cum patefecit ope,ut, quoniam totum legitur sine fine per orbem,sint plures oculis quae medeantur aquae. In eadem Campaniae regione Sinuessanae aquae\nsterilitatem feminarum et virorum insaniam abolere produntur\n, in Aenaria insula calculosis mederi et quae\nvocatur Acidula ab Teano SidicinoIII p.—haec frigida\n—, item in Stabiano quae Dimidia vocatur et in\nVenafrano ex fonte Acidulo. idem contingit in Velino\nlacu potantibus, item in Syriae fonte iuxta Taurum montem\nauctor est M. Varro et in Phrygiae Gallo flumine\nCallimachus. sed ibi in potando necessaries modus,\nne lymphatos agat, quod in Aethiopia accidere iis, qui e\nfonte Rubro biberint, Ctesias scribit. iuxta Romam\nAlbulae aquae volneribus medentur, egelidae hae, sed\n\n\n\nCutiliae in Sabinis gelidissimae suctu quodam corpora invadunt\n, ut prope morsus videri possit, aptissimae stomacho\n, nervis, universo corpori. Thespiarum fons\nconceptus mulieribus repraesentat, item in Arcadia flumen\nElatum, custodit autem Linus fons in eadem Arcadia abortusque\nfieri non patitur. e diverso in Pyrrha flumen,\nquod Aphrodisium vocatur, steriles facit. Lacu Alphio\nvitiligines tolli Varro auctor est Titiumque praetura functum\nmarmorei signi faciem habuisse propter id vitium.\nCydnus Ciliciae amnis podagricis medetur, sicut apparet\nepistula Cassi Parmensis ad M. Antonium. contra\naquarum culpa in Troezene omnium pedes vitia sentiunt.\nTungri civitas Galliae fontem habet insignem plurimis\nbullis stillantem, ferruginei saporis, quod ipsum non nisi\nin fine potus intellegitur. purgat hic corpora, tertianas\nfebres discutit, calculorum vitia. eadem aqua igne admoto\nturbida fit ac postremo rubescit. Leucogaei fontes\ninter Puteolos et Neapolim oculis et vulneribus medentur.\nCicero in admirandis posuit Reatinis tantum paludibus\nungulas iumentorum indurari.\nEudicus in Hestiaeotide fontes duos tradit esse,\nCeronam, ex quo bibentes oves nigras fieri, Nelea, ex\nquo albas, ex utroque varias, Theophrastus Thuriis\nCrathim candorem facere, Sybarim nigritiam bubus ac\npecori, quin et homines sentire differentiam eam;\nnam qui e Sybari bibant, nigriores esse durioresque et\ncrispo capillo, qui e Crathi candidos mollioresque ac porrecta\ncoma. item in Macedonia qui velint sibi candida\nnasci, ad Haliacmonem ducere, qui nigra aut fusca, ad\nAxium. idem omnia fusca nasci quibusdam in locis dicit\net fruges quoque, sicut in Messapis, at in Lusis Arcadiae\nquodam fonte mures terrestres vivere et conversari. Erythris\nAleos amnis pilos gignit in corporibus.\nIn Boeotia ad Trophonium deum iuxta flumen\nHercynnum e duobus fontibus alter memoriam, alter oblivionem\n\n\n\nadfert, inde nominibus inventis. in Cilicia\napud oppidum Cescum rivus fluit Nuus, ex quo bibentium\nsubtiliores sensus fieri M. Varro tradit, at in Cea insula\nfontem esse, quo hebetes fiant, Zamae in Africa, ex quo\ncanorae voces.— Vinum taedio venire iis, qui ex\nClitorio lacu biberint, ait Eudoxus, set Theopompus\ninebriari fontibus iis, quos diximus, Mucianus Andri e\nfonte Liberi patris statis diebus septenis eius dei vinum\nfluere, si auferatur e conspectu templi, sapore in aquam\ntranseunte, PolyclitusLipari iuxta Solos Ciliciae\nungui, Theophrastus hoc idem in Aethiopia eiusdem\nnominis fonte, Lycos in Indis Oratis fontem esse, cuius\naqua lucernae luceant; idem Ecbatanis traditur. Theopompus\nin Scotusaeis lacum esse dicit, qui volneribus\n\n\n\nmedeatur, Iuba in Trogodytis lacum Insanum male-\nfica vi appellatum ter die fieri amarum salsumque ac\ndeinde dulcem totiensque et nocte, scatentem albis serpentibus\nvicenum cubitorum; idem in Arabia fontem exilire\ntanta vi, ut nullum non pondus inpactum respuat;\nTheophrastus Marsyae fontem in Phrygia ad Celaenarum\noppidum saxa egerere. non procul ab eo duo\nsunt fontes Claeon et Gelon ab effectu Graecorum nominum\ndicti. Cyzici fons Cupidinis vocatur, ex quo potantes amorem\ndeponere Mucianus credit.\nCranone est fons calidus citra summum fervorem,\nqui vino addito triduo calorem potionis custodit in vasis.\nsunt et Mattiaci in Germania fontes calidi trans Rhenum,\nquorum haustus triduo fervet, circa margines vero pumicem\nfaciunt aquae.\nQuod si quis fide carere ex his aliqua arbitratur\n, discat in nulla parte naturae maiora esse miracula,\nquamquam inter initia operis abunde multa rettulimus.\nCtesias tradit Silan vocari stagnum in Indis, in quo\n\nnihil innatet, omnia mergantur; Caelius apud nos in\nAverno etiam folia subsidere, Varro aves, quae advolaverint\n, emori. contra in Africae lacu Apuscidamo omnia\nfluitant, nihil mergitur, item in Siciliae fonte Phinthia, ut\nApion tradit, et in Medorum lacu puteoque Saturni. item\nfluvii fons Limyrae transire solet in loca vicina portendens\naliquid; mirum quoque quod cum piscibus transit.\nresponsa ab his petunt incolae cibo, quem rapiunt adnuentes\n, si vero eventum negent, caudis abigunt. amnis\nAlcas in Bithynia Bryazum adluit—hoc est et templo\net deo nomen—, cuius gurgitem periuri negantur pati\nvelut flammam urentem. et in Cantabria fontes Tamarici\nin auguriis habentur. tres sunt octonis pedibus distantes,\nin unum alveum coeunt vasto amne. singuli siccantur duodenis\ndiebus, aliquando vicenis, citra suspicionem ullam\naquae, cum sit vicinus illis fons sine intermissione largus.\n\n\n\ndirum est non profluere eos aspicere volentibus, sicut\nproxime Larcio Licinio legato pro praetore post septem\ndies accidit. in Iudaea rivus sabbatis omnibus siccatur.\nE diverso miracula alia dira. Ctesias in Armenia\nfontem esse scribit, ex quo nigros pisces ilico\nmortem adferre in cibis. quod et circa Danuvii exortum\naudivi, done veniatur ad fontem alveo adpositum, ubi\nfinitur id genus piscium, ideoque ibi caput amnis eius\nintellegit fama. hoc idem et in Lydia in stagno Nympharum\ntradunt. in Arcadia ad Pheneum aqua profluit\ne saxis Styx appellata, quae ilico necat, ut diximus, sed\nesse pisces parvos in ea tradit Theophrastus, letales et\nipsos, quod non in alio genere mortiferorum fontium.\nnecare aquas Theopompus et in Thracia apud Cichros\ndicit, Lycos in Leontinis tertio die quam quis biberit,\nVarro ad Soracten in fonte, cuius sit latitudo quattuor\npedum; sole oriente eum exundare ferventi similem; aves,\nquae degustaverint, iuxta mortuas iacere. namque et haec\ninsidiosa condicio est, quod quaedam etiam blandiuntur\naspectu, ut ad Nonacrim Arcadiae, omnino nulla deterrent\nqualitate. hanc putant nimio frigore esse noxiam, utpote\n\n\n\ncum profluens ipsa lapidescat. aliter circa Thessalica\nTempe, quoniam virus omnibus terrori est, traduntque\naëna etiam ac ferrum erodi illa aqua. profluit, ut indicavimus,\nbrevi spatio, mirumque, siliqua silvestris amplecti\nradicibus fontem eum dicitur, semper florens purpura\n. et quaedam sui generis herba in labris fontis viret.\nin Macedonia non procul Euripidis poetae sepulchro duo\nrivi confluunt, alter saluberrimi potus, alter mortiferi.\nIn Perperenis fons est, quamcumque rigat, lapideam\nfaciens terram, item calidae aquae in Euboeae\nAedepso. nam quae adit rivus saxa in altitudinem crescunt\n. in Eurymenis deiectae coronae in fontem lapideae\nfiunt. in Colossis flumen est, quo lateres coniecti lapidei\nextrahuntur. in Scyretico metallo arbores, quaecumque\nflumine adluuntur, saxeae fiunt cum ramis. destillantes\nquoque guttae lapide durescunt in antris, conchatis ideo,\nnam Miezae in Macedonia etiam pendentes in ipsis camaris\n, at in Corycio cum cecidere, in quibusdam speluncis\n\n\n\nutroque modo columnasque faciunt, ut in Phausia Cherrhonesi\nadversae Rhodo in antro magno, etiam discolori\naspectu. et hactenus contenti simus exemplis.\nQuaeritur inter medicos, cuius generis aquae\nsint utilissimae. stagnantes pigrasque merito damnant,\nutiliores quae profluunt existimantes, cursu enim percussuque\nipso extenuari atque proficere; eoque miror\ncisternarum ab aliquis maxime probari. sed hi rationem\nadferunt, quoniam levissima sit imbrium, ut quae subire\npotuerit ac pendere in aëre. ideo et nives praeferunt\nnivibusque etiam glaciem, velut ad infinitum coacta subtilitate\n; leviora enim haec esse et glaciem multo leviorem\naqua. horum sententiam refelli interest vitae. in primis\nenim levitas illa deprehendi aliter quam sensu vix potest,\nnullo paene momento ponderis aquis inter se distantibus.\nnec levitatis in pluvia aqua argumentum est subisse eam\nin caelum, cum etiam lapides subire appareat cadensque\ninficiatur halitu terrae, quo fit ut pluviae aquae sordium\nplurimum inesse sentiatur citissimeque ideo calefiat aqua\npluvia. nivem quidem glaciemque subtilissimum elementi\neius videri miror adposito grandinum argumento, e quibus\npestilentissimum potum esse convenit. nec vero pauci\n\n\n\ninter ipsos e contrario ex gelu ac nivibus insaluberrimos\npotus praedicant, quoniam exactum sit inde quod tenuissimum\nfuerit. minui certe liquorem omnem congelatione\ndeprehenditur et rore nimio scabiem fieri, pruina uredinem\n, cognatis et nivis causis. pluvias quidem aquas celerrime\nputrescere convenit minimeque durare in navigatione\n. Epigenes autem aquam, quae septies putrefacta\npurgata sit, ait amplius non putrescere. nam cisternas\netiam medici confitentur inutiles alvo duritia faucibusque,\netiam limi non aliis inesse plus aut animalium, quae faciunt\ntaedium.item confitendum habent nec statim\namnium utilissimas esse, sicuti nec torrentium ullius, lacusque\nplurimos salubres. quaenam igitur et cuius generis\naptissimae? aliae alibi. Parthorum reges ex Choaspe\net Eulaeo tantum bibunt; eae quamvis in longinqua comitantur\nillos. sed horum placere, non quia sint amnes,\napparet, quoniam neque e Tigri neque Euphrate neque e\nmultis aliis bibunt.\nLimus aquarum vitium est. si tamen idem amnis\nanguillis scateat, salubritatis indicium habetur, sicuti frigoris\n\n\n\ntaenias in fonte gigni. ante omnia autem damnantur\namarae et quae sorbentem statim implent, quod evenit\nTroezene. nam nitrosas atque salmacidas in desertis\nRubrum mare petentes addita polenta utiles intra duas\nhoras faciunt ipsaque vescuntur polenta. damnantur in\nprimis quae fonte caenum faciunt quaeque malum colorem\nbibentibus, refert et si vasa aerea inficiant aut si legumina\ntarde percocant, si liquatae leniter terram relinquant\ndecoctaeque crassis obducant vasa crustis. est etiamnum\nvitium non fetidae modo, verum omnino quicquam resipientis\n, iucundum sit illud licet gratumque et, ut saepe,\nad viciniam lactis accedens. aquam salubrem aëri quam\nsimillimam esse oportet. unus in toto orbe traditur fons\naquae iucunde olentis in Mesopotamia Chabura; fabulae\nrationem adferunt, quoniam eo Iuno perfusa sit. de cetero\naquarum salubrium sapor odorve nullus esse debet.\nQuidam statera iudicant de salubritate, frustrante\ndiligentia, quando perrarum est ut levior sit aliqua. certior\nsubtilitas, inter pares meliorem esse quae calefiat refrigereturque\ncelerius. quin et haustam vasis portatis, ne manu\npendeant, depositisque in humum tepescere adfirmant. ex\n\n\n\nquonam ergo genere maxime probabilis continget? puteis\nnimirum, ut in oppidis video constare, sed iis, quibus et\nexercitationis ratio crebro haustu continget et illa tenuitas\ncolante terra. salubritati haec satis sunt; frigori et opacitas\nnecessaria utque caelum videant. super omnia una\nobservation—eadem et ad perennitatem pertinet—, ut\nilla e vado exiliat vena, non e lateribus. nam ut tactu\ngelida sit, etiam arte contingit, si expressa in altum aut\ne sublimi deiecta verberatum corripiat aëra. in natando\nquidem spiritum continentibus frigidior sentitur eadem.\nNeronis principis inventum est decoquere aquam vitroque\ndemissam in nives refrigerare; ita voluptas frigoris contingit\nsine vitiis nivis. omnem utique decoctam utiliorem\nesse convenit, item calefactam magis refrigerari, subtilissimo\ninvento. vitiosae aquae remedium est, si decoquatur\nad dimidias partes. aqua frigida ingesta sistitur sanguis.\naestus in balineis arcetur, si quis ore teneat. quae sint\nhaustu frigidissimae, non perinde et tactu esse, alternante\nhoc bono, multi familiari exemplo colligunt.\nClarissima aquarum omnium in toto orbe frigoris\nsalubritatisque palma praeconio urbis Marcia est, inter\nreliqua deum munera urbi tributa. vocabatur haec quondam\nAufeia, fons autem ipse Pitonia. oritur in ultimis\n\n\n\nmontibus Paelignorum, transit Marsos et Fucinum lacum,\nRomam non dubie petens. mox in specus mersa in Tiburtina\nse aperit, ita novem milibus passuum fornicibus\nstructis perducta. primus eam in urbem ducere auspicatus\nest Ancus Marcius, unus e regibus, postea Q. Marcius\nRex in praetura, rursusque restituit M. Agrippa.\nidem et Virginem adduxit ab octavi lapidis diverticulo\nduo milia passuum Praenestina via. iuxta est Herculaneus\nrivus, quem refugiens Virginis nomen obtinuit.\nhorum amnium comparatione differentia supra dicta deprehenditur\n, cum quantum Virgo tactu praestat, tantum\npraestet Marcia haustu, quamquam utriusque iam pridem\nurbi periit voluptas, ambitione avaritiaque in villas ac\nsuburbana detorquentibus publicam salutem.\nNon ab re sit quaerendi aquas iunxisse rationem.\nreperiuntur in convallibus maxime et quodam convexitatis\ncardine aut montium radicibus. multi septentrionales ubique\npartes aquosas existimavere, qua in re varietatem\nnaturae aperuisse conveniat. in Hyrcanis montibus a meridiano\nlatere non pluit; ideo silvigeri ab aquilonis tantum\nparte sunt. at Olympus, Ossa, Parnasus, Appenninus, Alpes\nundique vestiuntur amnibusque perfunduntur, aliqui ab\naustro, sicut in Creta Albi montes. nihil ergo in his perpetuae\nobservationis iudicabitur.\nAquarum sunt notae iuncus et herba, de qua\ndictum est, multumque alicui loco pectore incubans rana.\nsalix enim erratica et alnus aut vitex aut harundo aut\nhedera sponte proveniunt et conrivatione aquae pluviae\nin locum humiliorem e superioribus defluentis, augurio\nfallaci, certiore multo nebulosa exhalatione ante ortum\nsolis longius intuentibus, quod quidam ex edito speculantur\nproni terram adtingente mento. est et peculiaris\naestimatio peritis tantum nota, quam ferventissimo aestu\nsecuntur dieique horis ardentissimis, qualis ex quoque\nloco repercussus splendeat. nam si terra sitiente umidior\nsit ille, indubitata spes promittitur. sed tanta oculorum\nintentione opus est, ut indolescant. quod fugientes\nad alia experiment decurrunt. loco in altitudinemn pedum\nquinque defosso ollisque e figlino opere crudis aut peruncta\npelvi aerea lanae vellere cooperto lucernaque ardente\nconcamarata frondibus, dein terra, si figlinum umidum\nruptumve aut in aere sudor vel lucerna sine defect\nolei restincta aut etiam vellus lanae madidum reperiatur,\nnon dubie promittunt aquas. quidam et igni prius excocunt\nlocum, tanto efficaciore vasorum argumento.\nTerra vero ipsa promittit candicantibus maculis\naut tota glauci coloris. in nigra enim scaturigines non\nfere sunt perennes. figularis creta semper adimit spes,\nnec amplius puteum fodiunt coria terrae observantes, ut\na nigra descendat ordo supra dictus. aqua semper dulcis\nin argillosa terra, frigidior in tofo. namque et hic probatur\n, dulces enim levissimasque facit et colando continet\nsordes. sabulum exiles limosasque promittit, glarea incertas\nvenas, sed boni saporis, sabulum masculum et\nharena carbunculus certas stabilesque et salubres, rubra\nsaxa optimas speique certissimae, radices montium saxosae\net silex hoc amplius rigentes. oporteat autem fodientibus\numidiores adsidue respondere glaebas faciliusque\nferramenta descendere. depressis puteis sllpurata vel aluminosa\noccurrentia putearios necant. experimentum huius\npericuli est demissa ardens lucerna si extinguatur; tunc\nsecundum puteum dextra ac sinistra fodiuntur aestuaria,\nquae graviorem illum halitum recipiant. fit et sine his\nvitiis altitudine ipsa gravior aër, quem emendant adsiduo\nlinteorum iactatu eventilando. cum ad aquam ventum est,\nsine harenato opus surgit, ne venae obstruantur.\nQuaedam aquae vere statim incipiente frigidiores sunt,\n\n\n\nquarum non in alto origo est—hibernis enim constant\nimbribus—, quaedam a canis ortu, sicut in Macedoniae\nPella utrumque. ante oppidum enim incipiente aestate\nfrigida est palustris, dein maximo aestu in excelsioribus\noppidi riget. hoc et in Chio evenit simili ratione portus\net oppidi. Athenis Enneacrunos nimbosa aestate frigidior\nest quam puteus in lovis horto, at ille siccitatibus riget.\nmaxime autem putei circa arcturum, non ipsa aestate,\ndeficiunt omnesque quatriduo eo subsidunt, iam vero multi\nhieme tota, ut circa Olynthum, vere primum aquis redeuntibus\n. in Sicilia quidem circa Messanam et Mylas hieme\nin totum inarescunt fontes, aestate exundant amnemque\nfaciunt. Apolloniae in Ponto fons iuxta mare aestate tantum\nsuperfluit et maxime circa canis ortum, parcius, si\nfrigidior sit aestas. quaedam terrae imbribus sicciores\nfiunt, velut in Narniensi agro, quod admirandis suis\ninseruit M. Cicero, siccitate lutum fieri prodens, imbre\npulverem.— Omnis aqua hieme dulcior est, aestate\nminus, autumno minime, minusque per siccitates. neque\naequalis amnium plerumque gustus est magna alvei differentia\n. quippe tales sunt aquae, qualis terra, per quam\nfluunt, qualesve herbarum, quas lavant, suci. ergo iidem\n\namnes parte aliqua reperiuntur insalubres. mutant saporem\net influentes rivi, ut Borysthenen, victique diluuntur.\naliqui vero et imbre mutantur. ter accidit in Bosporo,\nut salsi deciderent necarentque frumenta, totiens et Nili\nrigua pluviae amara fecere, magna pestilentia Aegypti.\nNascuntur fontes decisis plerumque silvis, quos\narborum alimenta consumebant, sicut in Haemo obsidente\nGallos Cassandro, cum valli gratia silvas cecidissent.\nplerumque vero dannosi torrentes conrivantur detracta\ncollibus silva continere nimbos ac digerere consueta. et\ncoli moverique terrain callumque summae cutis solvi\naquarum interest. proditur certe in Creta expugnato oppido\n, quod vocabatur Arcadia, cessasse fontes amnesque,\nqui in eo situ multi erant, rursus condito post sex annos\nemersisse, ut quaeque coepissent partes coli.\nterrae\nquoque motus profundunt sorbentque aquas, sicut circa\nPheneum Arcadiae quinquies accidisse constat. sic et in\nCoryco monte amnis erupit posteaque coeptus est coli.\nilla mutatio mira, cuius causa nulla evidens apparet, sicut\nin Magnesia e calida facta frigida, salis non mutato sapore,\net in Caria, ubi Neptuni templum est, amnis, qui fuerat\nante dulcis, mutatus in salem est. et illa miraculi plena,\nArethusam Syracusis fimum redolere per Olympia, verique\n\n\n\nsimile, quoniam Alpheus in eam insulam sub maria permeet\n. Rhodiorum fons in Cherroneso nono anno purgamenta\negerit. mutantur et colores aquarum, sicut Babylone\nlacus aestate rubras habet diebus XI et Borysthenes\nstatis temporibus caeruleus fertur, quamquam omnium\naquarum tenuissimus ideoque innatans Hypani, in quo\net illud mirabile, austris flantibus superiorem Hypanim\nfieri. sed tenuitatis argumentum et aliud est, quod nullum\nhalitum, non modo nebulam, emittat. qui volunt\ndiligentes circa haec videri, dicunt aquas graviores post\nbrumam fieri.\nCeterum a fonte duci fictilibus tubis utilissimum\nest crassitudine binum digitorum, commissuris\npyxidatis ita, ut superior intret, calce viva ex oleo levigatis\n. libramentum aquae in centenos pedes sicilici minimum\nerit, si cuniculo veniet, in binos actus lumina esse\ndebebunt. quam surgere in sublime opus fuerit, plumbo\nveniat. subit altitudinem exortus sui. si longiore tractu\nveniet, subeat crebro descendatque, ne libramenta pereant.\nfistulas denum pedum longitudinis esse legitimum est et,\nsi quinariae erunt, sexagena pondo pendere, si octonariae,\ncentena, si denariae, centena vicena ac deinde ad has\nportiones. denaria appellatur cuius lamnae latitudo, antequam\n\n\n\ncurvetur, digitorum X est, dimidioque eius quinaria.\nin anfractu omni collis quinariam fieri, ubi dometur impetus\n, necessarium est, item castella, prout res exiget.\nHomerum calidorum fontium mentionem non\nfecisse demiror, cum alioqui lavari calida frequenter induceret\n, videlicet quia medicina tune non erat haec, quae\nnunc aquarum perfugio utitur. est autem utilis sulpurata\nnervis, aluminata paralyticis aut simili modo solutis, bituminata\naut nitrosa, qualis Cutilia est, bibendo itaque purgationibus\n. plerique in gloria ducunt plurimis horis perpeti\ncalorem earum, quod est inimicissimum, namque paulo\ndiutius quam balineis uti oportet ac postea frigida dulci,\nnec sine oleo discedentes, quod vulgus alienum arbitratur,\nidcirco non alibi corporibus magis obnoxiis, quippe et\nvastitate odoris capita replentur et frigore infestantur sudantia\n, reliqua corporum parte mersa. similis error quam\nplurimo potu gloriantium, vidique iam turgidos bibendo\nin tantum, ut anuli integerentur cute, cum reddi non\nposset hausta multitudo aquae. nec hoc ergo fieri convenit\nsine crebro salis gustu. utuntur et caeno fontium\nipsorum utiliter, sed ita, si inlitum sole inarescat. nec\nvero omnes, quae sint calidae, medicatas esse credendum,\nsicut in Segesta Siciliae, Larisa Troade, Magnesia, Melo,\n\n\n\nLipara. nec decolor species aeris argentive, ut multi\nexistimavere, medicaminum argumentum est, quando nihil\neorum in Patavinis fontibus, ne odoris quidem differentia\naliqua deprehendetur.\nMedendi modus idem et in marinis erit, quae\ncalefiunt ad nervorum dolores, feruminanda a fracturis\nossa, contusa, item corpora siccanda, qua de causa et\nfrigido mari utuntur. praeterea est alius usus multiplex,\nprincipalis vero navigandi phthisi adfectis, ut diximus,\naut sanguine egesto, sicut proxime Annaeum Gallionem\nfecisse post consulatum meminimus. neque enim Aegyptus\npropter se petitur, sed propter longinquitatem navigandi.\nquin et vomitiones ipsae instabili volutatione commotae\nplurimis morbis capitis, oculorum, pectoris medentur\nomnibusque, propter quae helleborum bibitur. aquam\n\nvero maris per sese efficaciorem discutiendis tumoribus\nputant medici, si illa decoquatur hordeacia farina, ad\nparotidas. emplastris etiam, maxime albis, et malagmatis\nmiscent; prodest et infusa crebro ictu. bibitur quoque,\nquamvis non sine iniuria stomachi, ad purganda corpora\nbilemque atram aut sanguinem concretum reddendum\n\n\n\nalterutra parte. quidam et in quartanis dedere eam bibendam\net in tenesmis articulariisque morbis adservatam\nin hoc ut vetustate virus deponentem, aliqui decoctam,\nomnes ex alto haustam nullaque dulcium mixtura corruptam\n. in quo usu praecedere vomitum volunt. tunc\nquoque acetum aut vinum et aquam miscent. qui puram\ndedere, raphanos supermandi ex mulso aceto iubent, ut\nad vomitiones revocent. clysteribus quoque marinam infundunt\ntepefactam. testium quidem tumores fovendo non\naliud praeferunt, item pernionum vitio ante ulcera, simili\nmodo pruritibus, psoris et lichenum curationi. lendes\nquoque et taetra capitis animalia hac curantur. et liventia\nreducit eadem ad colorem. in quibus curationibus\npost marinam aceto calido fovere plurimum prodest. quin\net ad ictus venenatos salutaris intellegitur, ut phalangiorum\net scorpionum, et ptyade aspide respersis; calida\nautem in his adsumitur. suffitur eadem cum aceto capitis\n\n\n\ndoloribus. tormina quoque et choleras calida infusa clysteribus\nsedant. difficilius perfrigescunt marina calefacta.\nmammas sororientes, praecordia maciemque corporis piscinae\nmaris corrigunt, aurium gravitatem, capitis dolores\ncum aceto ferventium vapor.rubiginem ferro marinae\ncelerrime exterunt, pecorum quoque scabiem sanant lanasque\nemolliunt.\nNec ignoro haec mediterraneis supervacua videri\nposse. verum et hoc cura providit inventa ratione, qua\nsibi quisque aquam maris faceret. illud in ea ratione\nmirum, si plus quam sextarius salis in IIII sextarios\naquae mergatur, vinci aquam salemque non liquari. cetero\nsextarius salis cum III aquae sextariis salsissimi maris\nvim et naturam implet. moderatissimum autem putant\nsupra dictam aquae mensuram octonis cyathis salis temperari\n, quoniam ita et nervos excalefaciat et corpus non\nexasperet.\nInveteratur et quod vocant thalassomeli aequis\nportionibus maris, mellis, imbris. ex alto et ad hunc\nusum advehunt fictilique vaso et picato condunt. prodest\nad purgationes maxime sine stomachi vexatione et sapore\n\n\n\ngrato et odore.— Hydromeli quoque ex imbre puro\ncum melle temperabatur quondam, quod daretur adpetentibus\nvini aegris veluti innocentiore potu, damnatum iam\nmultis annis, isdem vitiis quibus vinum nec isdem utilitatibus\n.— Quia saepe navigantes defectu aquae\ndulcis laborant, haec quoque subsidia demonstrabimus.\nexpansa circa navem vellera madescunt accepto halitu\nmaris, quibus dulcis umor exprimitur, item demissae\nreticulis in mare concavae e cera pilae vel vasa inania\nopturata dulcem intra se colligunt umorem. nam in terra\nmarina aqua argilla percolata dulcescit.\nLuxata corpora et hominum et quadrupedum natando\nin cuius libeat generis aqua facillime in artus redeunt.—\nEst et in metu peregrinantium ut temptent valitudinem\naquae ignotae. hoc cavent e balineis egressi static frigidam\nsuspectam hauriendo.— Muscus, qui in aqua\nfuerit, podagris inlitus prodest, idem oleo admixto talorum\ndolori tumorique. spuma aquae adfrictu verrucas tollit,\nnec non harena litorum maris, praecipue tennis et sole\ncandens; in medicina est siccandis corporibus coopertis\nhydropicorum aut rheumatismos sentientium.\nEt hactenus de aquis, nunc de aquatilibus. ordiemur\nautem, ut in reliquis, a principalibus eorum, quae sunt\nsalsa ac spongea.\nSal omnis aut fit aut gignitur, utrumque\npluribus modis, sed causa gemina, coacto umore vel siccato\n. siccatur in lacu Tarentino aestivis solibus, totumque\nstagnum in salem abit, modicum alioqui, altitudine\ngenua non excedens, item in Sicilia in lacu, qui Cocanicus\nvocatur, et alio iuxta Gelam. horum extremitates\ntantum inarescunt, sicut in Phrygia, Cappadocia, Aspendi,\nubi largius coquitur et usque ad medium. aliud etiam\nin eo mirabile, quod tantundem nocte subvenit, quantum\ndie auferas. omnis e stagnis sal minutus atque non glaeba\nest. aliud genus ex aquis maris sponte gignitur spuma\nin extremis litoribus ac scopulis relicta. hic omnis rore\ndensatur, et est acrior qui in scopulis invenitur. sunt\netiamnum naturales differentiae tres. namque in Bactris\nduo lacus vasti, alter ad Scythas versus, alter ad Arios,\nsale exaestuant, sicut ad Citium in Cypro et circa Memphin\nextrahunt e lacu, dein sole siccant. sed et summa\nfluminum densantur in salem, amne reliquo veluti sub\ngelu fluente, ut apud Caspias portas quae salis flumina\nappellantur, item circa Mardos et Armenios. praeterea et\napud Bactros amnes Ochus et Oxus ex adpositis montibus\n\n\n\ndeferunt salis ramenta. sunt et in Africa lacus, et quidem\nturbidi, salem ferentes. ferunt quidem et calidi fontes,\nsicut Pagasaei. et hactenus habent se genera ex aquis\nsponte provenientia. sunt et montes nativi salis, ut in\nIndis Oromenus, in quo lapicidinarum modo caeditur renascens\n, maiusque regum vectigal ex eo est quam ex auro\natque margaritis. effoditur et e terra, ut palam est umore\ndensato, in Cappadocia. ibi quidem caeditur specularium\nlapidum modo; pondus magnum glaebis, quas micas vulgus\nappellat. Gerris Arabiae oppido muros domosque\nmassis salis faciunt aqua feruminantes. invenit et iuxta\nPelusium Ptolemaeus rex, cum castra faceret. quo exemplo\npostea inter Aegyptum et Arabiam etiam squalentibus\nlocis coeptus est inveniri detractis harenis, qualiter et\nper Africae sitientia usque ad Hammonis oraculum, is\nquidem crescens cum luna noctibus. nam et Cyrenaici\ntractus nobilitantur Hammoniaco et ipso, quia sub harenis\ninveniatur, appellato. similis est colore alumini, quod\nschiston vocant, longis glaebis neque perlucidis, ingratus\nsapore, sed medicinae utilis. probatur quam maxime perspicuus\n\n\n\n, rectis scissuris. insigne de eo proditur, quod\nlevissimus intra specus suos in lucem universam prolatus\nvix credibili pondere ingravescat. causa evidens, cuniculorum\nspiritu madido sic adiuvante molientes, ut adiuvant\naquae. adulteratur Siculo, quem Cocanicum appellavimus,\nnec non et Cyprio mire simili. in Hispania\nquoque citeriore Egelestae caeditur glaebis paene translucentibus\n, cui iam pridem palma a plerisque medicis\ninter omnia salis genera perhibetur. omnis locus, in quo\nreperitur sal, sterilis est nihilque gignit. et in totum\nsponte nascens intra haec est.\nFacticii varia genera. volgaris plurimusque in salinis\nmari adfuso non sine aquis dulcibus riguis, sed imbre\nmaxime iuvante ac super omnia sole multo .... que, aliter\nnon inarescens. Africa circa Uticam construit acervos salis\nad collium speciem, qui ubi sole lunaque induruere, nullo\numore liquescunt vixque etiam ferro caeduntur. fit tamen\net in Creta sine riguis mare in salinas iufundentibus et\ncirca Aegyptum ipso mari influente in solum, ut credo,\nNilo sucosum. fit et puteis in salinas ingestis. prima\ndensatio Babylone in bitumen liquidum cogitur oleo simile,\n\n\n\nquo et in lucernis utuntur. hoc detracto subest sal. et in\nCappadocia e puteis ac fonte aquam in salinas ingerunt.\nin Chaonia excocunt aquam e fonte refrigerandoque salem\nfaciunt inertem nec candidum. Galliae Germaniaeque ardentibus\nlignis aquam salsam infundunt; Hispaniae\nquadam sui parte e puteis hauriunt muriam appellantes.\nilli quidem et lignum referre arbitrantur. quercus optima,\nut quae per se cinere sincero vim salis reddat, alibi corylus\nlaudatur. ita infuso liquore salso arbor etiam in salem\nvertitur. quicumque ligno confit sal niger est. Apud\nTheophrastum invenio Umbros harundinis et iunci cinerem\ndecoquere aqua solitos, done exiguum superesset\numoris. quin et e muria salsamentorum recoquitur iterumque\nconsumpto liquore ad naturam suam redit, vulgo e\nmenis iucundissimus.\nMarinorum maxume laudatur Cyprius a Salamine,\nat e stagnis Tarentinus ac Phrygius, qui Tattaeus vocatur.\nhi duo oculis utiles. e Cappadocia qui in laterculis adfertur\n, cutis nitorem dicitur facere. magis tamen extendit\nis, quem Citium appellavimus, itaque a partu ventrem\neo cum melanthio inlinunt. salsissimus sal qui siccissimus\n, suavissimus omnium Tarentinus atque candidissimus,\n\n\n\nset de cetero fragilis qui maxime candidus. pluvia dulcescit\nomnis, suaviorem tamen rores faciunt, sed copiosum\naquilonis flatus. austro non nascitur. flos salis non fit\nnisi aquilonibus. in igni nec crepitat nec exilit Tragasaeus\nneque Acanthius, ab oppido appellatus, nec ullius\nspuma aut ramentum tenuius. Agrigentinus ignium patiens\nex aqua exilit. sunt et colorum differentiae. rubet Memphi,\nrufus est circa Oxum, Centuripis purpureus, circa Gelam\nin eadem Sicilia tanti splendoris, ut imaginem recipiat.\nin Cappadocia crocinus effoditur, tralucidus et odoratissimus\n. ad medicinae usus antiqui Tarentinum maxime\nlaudabant, ab hoc quemcumque e marinis, ex eo genere\nspumeum praecipue, iumentorum vero et boum oculis\nTragasaeum et Baeticum. ad opsonium et cibum utilior\nquisquis facile liquescit, item umidior, minorem enim\namaritudinem habent, ut Atticus et Euboicus. servandis\ncarnibus aptior acer et siccus, ut Megaricus. conditur\netiam odoribus additis et pulmentarii vicem implet, excitans\naviditatem invitansque in omnibus cibis ita, ut sit\npeculiaris ex eo intellectus inter innumera condimenta,\nitem in mandendo quaesitus garo. quin et pecudes\n\n\n\narmentaque et iumenta sale maxime sollicitantur ad pastus,\nmulto tum largiore lacte multoque gratiore etiam in caseo\ndote. ergo, Hercules, vita humanior sine sale non quit\ndegere, adeoque necessarium elementum est, uti transient\nintellectus ad voluptates animi quoque eximias. sales\nappellantur, omnisque vitae lepos et summa hilaritas\nlaborumque requies non alio magis vocabulo constat.\nhonoribus etiam militiaeque interponitur salariis inde\ndictis, magna apud antiquos et auctoritate, sicut apparet\nex nomine Salariae viae, quoniam illa salem in Sabinos\nportari convenerat. Ancus Marcius rex salis modiosVI\nin congiario dedit populis et salinas primus instituit.\nVarro etiam pulmentarii vice usos veteres auctor est, et\nsalem cum pane esitasse eos proverbio apparet. maxime\ntamen in sacris intellegitur auctoritas, quando nulla conficiuntur\nsine mola salsa.\nSalinarum sinceritas summam fecit suam differentiam\nquadam favilla salis, quae levissima ex eo est et\ncandidissima. appellatur et flos salis, in totum diversa\nres umidiorisque naturae et crocei coloris aut rufi, veluti\n\nrubigo salis, odore quoque ingrato ceu gari dissentiens a\nsale, non modo a spuma. Aegyptus invenit, videturque\nNilo deferri. et fontibus tamen quibusdam innatat. optimum\nex eo quod olei quandam pinguitudinem reddit; est\nenim etiam in sale pinguitudo, quod miremur. adulteratur\nautem tinguiturque rubrica aut plerumque testa trita, qui\nfucus aqua deprehenditur diluente facticium colorem, cum\nverus ille non nisi oleo resolvatur et unguentarii propter\ncolorem eo maxime utantur. canitia in vasis summa est,\nmedia vero pars umidior, ut diximus. floris natura aspera,\nexcalfactoria, stomacho inutilis, sudorem ciet, alvum solvit\nin vino et aqua, acopis et zmecticis utilis. detrahit et\nex palpebris pilos. ima faecis concutiuntur, ut croci\ncolor redeat.\nPraeter haec etiamnum appellatur in salinis salsugo,\nab aliis salsilago, tota liquida, a marina aqua salsiore vi\ndistans.— Aliud etiamnum liquoris exquisiti genus,\nquod garum vocavere, intestinis piscium ceterisque, quae\nabicienda essent, sale maceratis, ut sit illa putrescentium\nsanies. hoc olim conficiebatur ex pisce, quem Graeci\ngaron vocabant, capite eius usto suffitu extrahi secundas\nmonstrantes,\nnunc e scombro pisce laudatissimum in\n\n\n\nCarthaginis spartariae cetariis—sociorum id appellatur—,\nsingulis milibus nummum permutantibus congios fere binos.\nnee liquor ullus paene praeter unguenta maiore in pretio\nesse coepit, nobilitatis etiam gentibus. scombros et Mauretania\nBaeticaeque etiam Carteia ex oceano intrantes capiunt\n, ad nihil aliud utiles. laudantur et Clazomenae garo\nPompeique et Leptis, sicut muria Antipolis ac Thurii, iam\nvero et Delmatia.— Vitium huius est allex atque\ninperfecta nec colata faex. coepit tamen et privatim ex\ninutili pisciculo minimoque confici. apuam nostri, aphyen\nGraeci vocant, quoniam is pisciculus e pluvia nascatur.\nForoiulienses piscem, ex quo faciunt, lupum appellant.\ntransiit deinde in luxuriam, creveruntque genera ad infinitum\n, sicuti garun ad colorem mulsi veteris adeoque\nsuavitatem dilutum, ut bibi possit. aliud vero est castimoniarum\nsuperstitioni etiam sacrisque ludaeis dicatum,\nquod fit e piscibus squama carentibus. sic allex pervenit\n\n\n\nad ostreas, echinos, urticas maris, mullorum iocinera\n, innumerisque generibus ad sapores gulae coepit\nsal tabescere.\nHaec obiter indicata sint desideriis vitae. et ipsa\ntamen non nullius usus in medendo. namque et allece\nscabies pecoris sanlatur infusa per cutem incisam, et\ncontra canis morsus draconisve marini prodest, in linteolis\nautem concerptis inponitur, et garo ambusta recentia\nsanantur, si quis infundat ac non nominet garum.\ncontra canum quoque morsus prodest maximeque crocodili\net ulceribus, quae serpunt, aut sordidis. oris quoque\net aurium ulceribus aut doloribus mirifice prodest. muria\nquoque sive illa salsugo spissat, mordet, extenuat, siccat,\ndysintericis utilis, etiam si nome intestina corripiat, ischiadicis\n, coeliacis veteribus infunditur. fotu quoque apud\nmediterraneos aquae marinae vicem pensat.\nSalis natura per se ignea est et inimica\nignibus, fugiens eos, omnia erodens, corpora vero adstringens\n, siccans, adligans, defuncta etiam a putrescendi\ntabe vindicans, ut durent ea per saecula, in medendo vero\nmordens, adurens, repurgans, extenuans, dissolvens, sto-\n-macho tantum inutilis, praeterquam ad excitandam aviditatem\n. adversus serpentium morsus cum origano, melle,\n\n\n\nhysopo, contra cerasten cum origano et cedria aut pice\naut melle auxiliatur, contra scolopendras ex aceto pots,\nadversus scorpionum ictus cum quarta parte lini seminis\net oleo vel aceto inlitus, adversus crabrones vero et vespas\nsimiliaque ex aceto, ad heterocranias capitisque ulcera et\npusulas papulasve et incipientes verrucas cum sebo vitulino\n, item oculorum remediis et ad excrescentes ibi carnes\ntotiusque corporis pterygia, sed in oculis peculiariter, ob\nid collyriis emplastrisque additus—ad haec maxime probatur\nTattaeus aut Caunites—, ex ictu vero suffusis\ncruore oculis suggillatisque cum murra pari pondere ac\nmelle aut cum hysopo ex aqua calida, utque foveantur\nsalsugine—ad haec Hispaniensis eligitur—, contraque\nsuffusiones oculorum cum lacte in coticulis teritur, privatim\nsuggillationibus in linteolo involutus crebroque ex\naqua ferventi inpositus, ulceribus oris manantibus in linteolo\nconcerpto, gingivarum tumori infricatus et contra\nscabritiem linguae fractus comminutusque. aiunt dentes\nnon erodi nec putrescere, si quis cotidie mane ieiunus\nsalem contineat sub lingua, donee liquescat. lepras idem\net furunculos et lichenas et psoras emendat cum passa\n\n\n\nuva exempto eius ligno et sebo bubulo atque origano ac\nfermento vel pane; maxime Thebaicus ad haec et pruritus\neligitur. tonsillis et uvis cum melle prodest quicumque,\nad anginas hoc amplius cum oleo et aceto eodem tempore\nextra faucibus inlitus cum pice liquida. emollit et alvum\nvino mixto, innoxie et taeniarum genera pellit in vino\npotus. aestus balnearum convalescentes ut tolerare possint,\nlinguae subditus praestat. nervorum dolores, maxime circa\numeros et renes, in saccis aqua ferventi crebro candefactus\nlevat, column torminaque et coxarum dolores potus\net in isdem saccis inpositus candens, podagras cum farina\nex melle et oleo tritus, ibi maxime usurpanda observatione\n, quae totiscorporibus nihil esse utilius sale et sole\ndixit. utique cornea videmus corpora piscatorum, sed hoc\npraecipuum iudicatur in podagris. tollit et clavos pedum,\nitem perniones. ambustis ex oleo inponitur aut commanducatus\npusulasque reprimit, ignibus vero sacris, ulceribus,\nquae serpant, ex aceto aut hysopo, carcinomatis cum uva\n\n\n\ntaminia, phagedaenis ulcerum tostus cum farina hordei,\nsuperinposito linteolo madente vino. morbo regio laborantes\n, donee sudent ad ignem, contra puritus, quos\nsentiunt, ex oleo et aceto infricatus iuvat, fatigatos ex\noleo. multi et hydropicos sale curavere fervoresque\nfebrium cum oleo perunxere et tussim veterem linctu\neius discussere, clysteribus infudere ischiadicis, ulcerum\nexcrescentibus vel putrescentibus inposuere, crocodilorum\nmorsibus ex aceto in linteolis ita, ut battuerentur ante\nhis ulcera. bibitur et contra opium ex aceto mulso, luxatis\ninponitur cum farina et melle, item extuberationibus.\ndentium dolori cum aceto fotus et inlitus cum resina\nprodest. ad omnia autem spuma salis iucundior utiliorque\n. sed quicumque sal acopis additur ad excalfactiones,\nitem zmegmatis ad extendendam cutem levandamque. pecorum\nquoque scabiem et boum inlitus tollit datusque\nlingendus et oculis iumentorum inspuitur. haec de sale\ndicta sint.\nNon est differenda et nitri natura, non multum\na sale distans et eo diligentius dicenda, quia palam\nest medicos, qui de eo scripserunt, ignorasse naturam nec\nquemquam Theophrasto diligentius tradidisse.\nExiguum fit apud Medos canescentibus siccitate convallibus\n, quod vocant halmyraga, minus etiam in Thracia\niuxta Philippos, sordidum terra, quod appellant agrium.\nnam quercu cremata numquam multum factitatum est et\niam pridem in totum omissum. aquae vero nitrosae\nplurimis locis reperiuntur, sed sine viribus densandi.\noptimum copiosumque in Clitis Macedoniae, quod vocant\nChalestricum, candidum purumque, proximum sali. lacus\nest nitrosus exiliente e medio dulci fonticulo. ibi fit\nnitrum circa canis ortum novenis diebus totidemque cessat\nac rursus innatat et deinde cessat. quo apparet soli\nnaturam esse, quae gignat, quoniam compertum est nec\nsoles proficere quicquam, cum cesset, nec imbres. mirum\net illud, scatebra fonticuli semper emicante lacum neque\naugeri neque effuere. iis autem diebus, quibus gignitur,\nsi fuere imbres, salsius nitrum faciunt, aquilones deterius\nquia validius commovent limum.\nEt hoc quidem nascitur, in Aegypto autem conficitur,\nmulto abundantius, sed deterius, nam fuscum lapidosumque\nest. fit paene eodem modo quo sal, nisi quod salinis mare\ninfundunt, Nilum autumno nitrariis. haeaccedente Nilorigantur, decedente madent suco nitri XL diebus continuis\n\n\n\n, non ut in Macedonia statis. si etiam imbres ad\nfuerunt, minus e flumine addunt, statimque ut densar\ncoeptum est, rapitur, ne resolvatur in nitrariis. hic quoque\nolei natura intervenit, ad scabiem animalium utilis\nipsum autem conditum in acervis durat. mirum in lacu\nAscanio et quibusdam circa Chalcida fontibus summas\naquas dulces esse potarique, inferiores nitrosas.—In nitro\noptimum quod tenuissimum, et ideo spuma melior, ad\naliqua tamen sordidum, tamquam ad inficiendas purpuras\ntincturasque omnes. magnus et vitro usus, qui dicetur\nsuo loco.—Nitrariae Aegypti circa Naucratim et Memphin\ntantum solebant esse, circa Memphin deteriores. nam et\nlapidescit ibi in acervis, multique sunt cumuli ea de causa\nsaxei. faciunt ex his vasa nec non et frequenter liquatum\ncum sulpure coquentes. in carnibus quoque, quas inveterari\nvolunt, illo nitro utuntur. sunt ibi nitrariae, in\nquibus et rufum exit a colore terrae.\nSpumam nitri, quae maxime laudatur, antiqui negabant\nfieri, nisi cum ros cecidisset praegnantibus nitrariis,\nsed nondum parientibus; itaque non fieri incitatis, etiamsi\ncaderet. alii acervorum fermento gigni existimavere. proxima\naetas medicorum aphronitrum tradidit in Asia colligi\n\nin speluncis molibus destillans—specs eos colligas vocant\n—, dein siccari sole. optimum putatur Lydium; probatio\n, ut sit minime ponderosum et maxime friabile, colore\npaene purpureo. hoc in pastillis adfertur, Aegyptium in\nvasis picatis, ne liquescat; vasa quoque ea sole inarescentia\nperficiuntur.\nNitri probatio, ut sit tenuissimum et quam maxime\nspongeosum fistulosumque. adulteratur in Aegypto calce,\ndeprehenditur gustu. sincerum enim statim resolvitur, adulteratum\npungit calce et aspersum reddit odorem vehementer\n. uritur in testa opertum, ne exultet. alias igni\nnon exilit nitrum niihilque gignit aut alit, cum in salinis\nherbae gignantur et in mari tot animalia, tantum algae.\nsed maiorem esse acrimoniam nitri apparet non hoc tantum\nargumento, sed et illo, quod nitrariae calciamenta\nprotinus consumunt, alias salubres oculorumque claritati\nutiles. in nitrariis non lippiunt; ulcera allata eo celerrime\nsanantur, ibi facta tarde. ciet et sudores cum oleo perunctis\ncorpusque emollit. in pane salis vice utuntur\nChalestraeo, ad raphanos Aegyptio; teneriores eos facit,\n\n\n\nsed obsonia alba et deteriora, olera viridiora. in medi\ncina autem calfacit, extenuat, mordet, spissat, siccat, ex\nulcerat, utile iis, quae evocanda sint aut discutienda e\nlenius mordenda atque extenuanda, sicut in papulis pusulisque\n. quidam in hoc usu accensum vino austero re\nstingunt atque ita trito in balneis utuntur sine oleo. su\ndores nimios inhibet cum iride arida adiecto oleo viridi\nextenuat et cicatrices oculorum et scabritias genarum cum\nfico inlitum aut decoctum in passo ad dimidias partes—\nitem contra argema—, oculorum ungues decoctum in\npasso cum mali Punici calyce; adiuvat claritatem visus\ncum melle inunctum. prodest dentium dolori, ex vine\nsi cum pipere colluantur; item cum porro decoctum nigrescentes\ndentes, crematum dentifricio, ad colorem reducit\n. capitis animalia et lendes necat cum Samia terra\ninlitum ex oleo. auribus purulentis vino liquatum infunditur\n, sordes eiusdem partis erodit ex aceto, sonitus et\ntinnitus discutit siccum additum. vitiligines albas cum\ncreta Cimolia aequo pondere ex aceto in sole inlitum\nemendat. furunculos adrmixtum resinae extrahit; cum uva\nalba passa nucleis eius simul tritis testium inflammationi\n\n\n\noccurrit, item eruptionibus pituitae in toto corpore cum\naxungia, contraque canis morsus addita et resina inlitis.\ncum aceto inlinitur sic et serpentium morsibus; phagedaenis\net ulceribus, quae serpunt aut putrescunt, cum\ncalce ex aceto. hydropicis cum fico tusum datur inliniturque\n. discutit et tormina, si decoctum bibatur pondere\ndrachmae cum ruta vel aneto vel cumino. reficit lassitudines\ncum oleo et aceto perunctorum, et contra algores\nhorroresque prodest manibus pedibusque confricatis cum\noleo. conprimit et pruritus suffusorum felle, maxime cum\naceto instillatum. succurrit et venenis fungorum ex posca\npotum aut, si buprestis hausta sit, ex aqua, vomitionesque\nevocat. iis, qui sanguinem tauri biberint, cum lasere\ndatur. in facie quoque exulcerationes sanat cum melle\net lacte bubulo. ambustis tostum, donee nigrescat, tritumque\ninlinitur. infunditur vesicae et renium dolori aut\nrigori corporum nervorumve doloribus. paralysi in lingua\ncum pane inponitur. suspiriosis in tisana sumitur. tussim\nveterem sanat flore mixto galbano, resinae terebinthinae\npari pondere omnium ita, ut fabae magnitudo devoretur\n\n\n\n. coquitur diluitumque postea cum pice liquida\nsorbendum in angina datur.\nFlos eius cum oleo cypreo et articulorum doloribus\nin sole iucundus est. regium quoque morbum extenuat\nin potione vini et inflationes discutit, sanguinis profluvium\ne naribus sistit ex ferventi aqua vapore naribus rapto\nporriginem alumine permixto tollit, alarum virus ex aqum\ncottidiano fotu, ulcera ex pituita nata cera permixtum,\nquo genere nervis quoque prodest. coeliacis infunditum\nperungui ante accessiones frigidas nitro et oleo multi\npraecepere, sicut adversus lepras, lentigines; podagris in\nbalneis uti. solia nitri prosunt atrophis, opisthotonis,\ntetanis.—Sal nitrum sulpuri concoctun in lapiden\nvertitur.\nSpongearum genera diximus in naturis\naquatilium marinorum. quidam ita distingunt: alias ex\nhis mares tenui fistula spissioresque, persorbentes, quae\net tinguntur in deliciis, aliquando et purpura; alias feminas\nmaioribus fistulis ac perpetuis; maribus alias duriores\nquas appellant tragos, tenuissimis fistulis atque densissimis\n. candidae cura fiunt: e mollissimis recentes per aestatem\ntinctae salis spuma ad lunam et pruinas sternuntum\ninversae, hoc est qua parte adhaesere, ut candorem bibant\n\n\n\nanimal esse docuimus, etiam cruore inhaerente. aliqui\nnarrant et auditu regi eas contrahique ad sonum, exprimentes\nabundantiam uimoris, nec avelli petris posse,\nideo abscidi ac saniem remittere, quin et .... eas, quae\nab aquilone sint genitae, praeferunt ceteris, nec usquam\ndiutius durare spiritum mediciadfirmant. sic et prodesse\ncorporibus, quia nostro suum misceant, et ideo magis\nrecentes magisque umidas, sed minus in calida aqua\nminusque unctas aut unctis corporibus inpositas et spissas\nminus adhaerescentes. mollissimum genus earum\npenicilli. oculorum tumores sedant ex mulso inpositi,\niidem abstergendae lippitudini, utilissime ex aqua; tenuissimos\nesse mollissimosque oportet. inponuntur et spongeae\nipsae epiphoris ex posca et ex aceto calido ad capitis\ndolores. de cetero recentes discutiunt, mitigant, molliunt,\nveteres non glutinant vulnera. usus earum ad abstergenda,\nfovenda, operienda a fotu, dum aliud inponatur. ulcera\nquoque umida et senilia inpositae siccant. fracturae et\n\n\n\nvulnera spongeis utilissime foventur. sanguis rapitur ia\nsecando, ut curatio perspici possit. et ipsae vulneruma\ninflammationibus inponuntur nune siccae, nunc aceto ac -\nspersae nunc vino, nunc ex aqua frigida; ex aqua vero\ncaelesti inpositae secta recentia non patiuntur intumescero.\ninponuntur et integris partibus, sed fluctione occulta laborantibus\n, quae discutienda sit, et iis, quae apostemata\nvocant, melle decocto perunctis, item articulis alias aceto.\nsalso madidae, alias e posca; si ferveat impetus, ex aqua,\neaedem callo e salsa, at contra scorpionum ictus ex aceto.\nin vulnerum curatione et sucidae lanae vicem implent ea\neadem; differentia haec, quod lanae emolliunt, spongeae\ncoercent rapiuntque vitia ulcerum. circumligantur et hydropicis\nsiccae vel ex aqua tepida poscave, utcumque\nblandiri opus est operireve aut siccare cutem. inponun.\ntur et iis morbis, quos vaporari oporteat, ferventi aqua\nperfusae expressaeque inter duas tabulas. sic et stomacho\nprosunt et in febri contra nimios ardores, sed splenicie\ne posca, ignibus sacris ex aceto efficaciores quam aliud;\n\n\n\ninponi oportet sic, ut sanas quoque partes spatiose operiant\n. sanguinis profluvium sistunt ex aceto aut frigida,\nlivorem ab ictu recentem ex aqua salsa calida saepius\nmutata tollunt, testium tumorem doloremque ex posca.\nad canum morsus utiliter concisae inponuntur ex aceto\naut frigida aut melle, abunde subinde umectandae. Africanae\ncinis cum porri sectivi suco sanguinem reicientibus\nhaustus aliis ex frigida, prodest. idem cinis vel cum oleo\nvel cum aceto fronti inlitus tertianas tollit. privatim Africanae\nex posca tumorem discutit, omnium autem cinis\ncum pice crematarum sanguinem sistit vulnerum; aliqui\nraras tantum ad hoc cum pice urunt. et oculorum causa\ncomburuntur in cruda olla figulini operis, plurimum proficiente\neo cinere contra scabritias genarum excrescentesque\ncarnes et quicquiid opus sit ibi destringere, spissare,\nexplere. utilius in eo usu lavare cinerem. praestant et\nstrigilium vice linteorumque adfectis corporibus. et\ncontra solem apte protegunt capita. medici inscitia ad\nduo nomina eas redegere, Africanas, quarum firmius sit\nrobur, Rhodiacasque ad fovendum molliores. nunc autem\nmollissimae circa muros Antiphelli urbis reperiuntur.\n\n\n\nTrogus auctor est circa Lyciam penicillos mollissimos\nnasci in alto, unde ablatae sint spongeae, Polybius\nsuper aegrum suspensos quietiores facere noctes.\nNunc praevertemur ad marina animalia.\nVentum est ad summa naturae exemplorumque\nper rerum ordinen, et ipsum sua sponte occurrit inmensum\npotentiae occultae documentum, ut prorsus neque\naliud ultra quaeri debeat nec par ac simile possit invenir,\nipsa se vincente natura, et quidem numerosis modis. quid\nenim violentius mari ventisve et turbinibus ac procellis?\nquo maiore hominum ingenio in ulla sui parte adiuta est\nquam velis remisque? addatur his et reciproci aestus inenarrabilis\nvis versumque totum mare in flumen.\ntamen\nomnia haec pariterque eodem inpellentia unus ac parvus\nadmodum pisciculus, echenais appellatus, in se tenes.\n\n\n\nruant venti licet, saeviant procellae: imperat furori viresque\ntantas compescit et cogit stare navigia, quod non\nvincula ulla, non ancorae pondere inrevocabili iactae.\ninfrenat impetus et domat mundi rabiem nullo suo labore,\nnon renitendo aut alio modo quam adhaerendo. hoc tantulo\nsatis est, contra tot impetus ut vetet ire navigia.\nsed armatae classes inponunt sibi turrium propugnacula,\nut in mari quoque pugnetur velut e muris. heu vanitas\nhumana, cum rostra illa aere ferroque ad ictus armata\nsemipedalis inhibere possit ac tenere devincta pisciculus!\nfertur Actiaco Marte tenuisse praetoriam navem Antoni\nproperantis circumire et exhortari suos, donec transiret\nin aliam, ideoque Caesariana classis impetus maiore protinus\nvenit. tenuit et nostra memoria Gai principis ab\nAstura Antium renavigantis—ut res est, etiam auspicalis\npisciculus, siquidem novissime tum in urbem reversus\nille imperator suis telis confossus est—, nec\nlonga fuit illius morae admiratio, statim causa intellecta,\ncum e tota classe quinqueremis sola non proficeret, exilientibus\nprotinus qui quaererent circa navem. invenere\nadhaerentem gubernaculo ostenderuntque Gaio indignanti\nhoc fuisse, quod se revocaret quadringentorumque remigum\nobsequio contra se intercederet. constabat peculiariter\nmiratum, quomodo adhaerens tenuisset nec idem\npolleret in navigium receptus. qui tune posteaque videre\n\n\n\neum, limaci magnae similem esse dicunt. nos plurium\nopiniones posuimus in natura aquatilium, cum de eo\ndiceremus, nec dubitamus idem valere omnia ea genera,\ncum celebri et consecrato etiam exemplo apud Cnidiam\nVenerem conchas quoque esse eiusdem potentiae credi\nnecesse sit. e nostris quidam Latine moram appellavere\neum, mirumque, e Graecis alii lubricos partus atque pro\ncidentes continere ad maturitatem adalligatum, ut diximus\nprodiderunt, alii sale adservatum adalligatumque gravidis\npartus solvere, ob id alio nomine odinolyten appellari\nquocumque modo ista se habent, quis ab hoc tenend\nnavigia exemplo de ulla potentia naturae vique et effectu\nin remediis sponte nascentium rerum dubitet?\nQuid? non et sine hoc exemplo per se satis esset\nex eodem maria torpedo? etiam procul et e longinquo,\nvel si hasta virgave attingatur, quamvis praevalidos lacertos\ntorpescere, quamlibet ad cursum veloces alligari\npedes? quod si necesse habemus fateri hoc exemplo esse\nvim aliquam, quae odore tantum et quadam aura corporis\nsui adficiat membra, quid non de remediorum omnium\nmomentis sperandum est?\nNon sunt minus mira quae de lepore marino traduntur\n. venenum est aliis in potu ant cibo datus, aliis\netiam visu, siquidem gravidae, si omnino adspexerint\nfeminam ex eo genere dumtaxat, statim nausiant et redundatione\nstomachi vitium fatentur ac deinde abortum\nfaciunt. remedio est mas ob id induratus sale, ut in\nbracchialibus habeant. eadem res in maria ne tactu quidem\nnocet. vescitur eo unum tantum animalium, ut non\nintereat, mullus piscis; tenerescit tantum et inertior viliorque\nfit. homines, quibus inpactus est, piscem olent;\nhoc primo argumento veneficium id deprehenditur. cetero\nmoriuntur totidem in diebus, quot vixerit lepus, incertique\ntemporis veneficium id esse auctor est Licinius Macer.\nin India adfirmant non capi viventem invicemque ibi hominem\nilli pro veneno esse ac vel digito omnino in mari\ntactum mori, esse autem multo ampliorem, sicuti reliqua\nanimalia.\nluba in iis voluminibus, quae scripsit ad C. Caesarem\nAug. F. de Arabia, tradit mitulos ternas heminas\ncapere, cetos sescentorum pedum longitudinis et trecentorum\nsexaginta latitudinis in flumen Arabiae intrasse,\n\n\n\npinguique eius mercatores negotiatos, et omnium pi\nscium adipe camelos perungui in eo situ, ut asilos al\niis fugent odore.\nMihi videntur mira et quae Ovidius prodidit\npiscium ingenia in eo volumine, quod halieuticon inscribitur\n: scarum inclusum nassis non fronte erumpere\nnec infestis viminibus caput inserere, sed aversum caudae\nictibus crebris laxare fores atque ita retrorsum repere,\nquem luctatum eius si forte alius scarus extrinsecus videat,\nadprehensa mordicus cauda adiuvare nisus erumpentis;\nlupum rete circumdatum harenas arare cauda atque ita\ncondi, dum transeat rete; murenam maculas adpetere\nipsas consciam teretis ac lubrici tergi, tum multiplici\nflexu laxare, donec evadat; polypum hamos adpetere bracchiisque\ncomplecti, non morsu, nec prius dimittere, quam\nescam circumroserit, aut harundine levatum extra aquam,\nscit et mugil esse in esca hamum insidiasque non ignorat,\naviditas tamen tanta est, ut cauda verberando excutiat\ncibum. minus in providendo lupus sollertiae habet, sed\nmagnum robur in paenitendo. nam is, ut haesit in hamo;\n\n\n\ntumultuoso discursu laxat volnera, donee excidant insidiae.\nmurenae amplius devorant quam hamum, admovent dentibus\nlineas atque ita erodunt. anthias tradit idem infixo\nhamo invertere se, quoniam sit in dorso cultellata\nspina, eaque liniam praesecare.\nLicinius Macer murenas feminini tantum sexus esse\ntradit et concipere e serpentibus, ut diximus—ob id\nsibilo a piscatoribus tamquam a serpentibus evocari et\ncapi—et pinguescere, iactato fusti non interemi, easdem\nferula protinus. animnam in cauda habere certum est eaque\nicta celerrime exanimari, ad capitis ictum difficulter. novacula\npisce qui attacti sunt, ferrum olent. durissimum esse\npiscium constat qui orbis vocetur; rotundus est, sine\nsquamis totusque capite constat.—(Lolligo quotiens\ncernatur extra aqnam volitans, tempestates nuntiari).—\nTrebius Niger xiphian, id est gladium, rostro mucronato\n\n\n\nesse, ab hoc naves perfossas mergi; in oceano\nad locum Mauretaniae, qui Cottae vocetur, non procu\nLixo flumine idem lolligines evolare ex aqua tradit tanta\nmultitudine, ut navigia demergant.\nE manu vescuntur pisces in pluribus quidem\nCaesaris villis, sed—quae veteres prodidere in stagnis\nnon piscinis, admirati—in Heloro Siciliae castello non\nprocul Syracusis, item in Labrayndi Iovis fonte anguillae\net inaures additas gerunt, similiter in Chio iuxta Senum\ndelubrum, in Mesopotamiae quoque fonte Chabura, de quo\ndiximus, pisces. nam in Lycia Myris in fonte Apollinis\n, quem Curium appellant, ter fistula vocati veniunt\nad augurium. diripere eos carnes abiectas laetum est\nconsultantibus, caudis abigere dirum. Hieropoli Syriae in\nlacu Veneris aedituorum vocibus parent, vocati veniunt\nexornati auro, adulantes scalpuntur, ora hiantia manibus\ninserendis praebent. in Stabiano Campaniae ad Herculis\npetram melanuri in mari panem abiectum rapiunt, iidem\nad nullum cibum, in, quo hamus sit, accedunt.\nNec illa in novissimis mira, amaros esse pisces\nad Pelen insulam et ad Clazomenas, contra scopulum Siciliae\nac Leptim Africae et Euboeam et Durrachium, rursus\nita salsos, ut possint salsamenta existumari, circa\nCephallaniam et Ampelon, Paron et Deli petras, in portu\neiusdem insulae dulces. quam differentiam pabulo constare\nnon est dubium. Apion piscium maxime mirum\nesse tradit porcum, quem Lacedaemoni orthagoriscum vocent\n; grunnire eum, cum capiatur. esse vero illam naturae\naccedentiam—quod magis miremur—etiam in locis\nquibusdam, adposito occurret exemplo, siquidem salsamenta\nomnium generum in Italia Beneventi refici\nconstat.\nPisces marinos in usu fuisse protinus a condita\nRoma auctor est Cassius Hemina, cuius verba de ea\nre subiciam: Numa constituit ut pisces, qui squamosi\nnon essent, ni pollucerent, parsimonia commentus\n, ut convivia publica et privata cenaeque\nad pulvinaria facilius compararentur, ni qui ad\npolluctum emerent pretio minus parcerent eaque\npraem ercarentur.\nQuantum apud nos Indicis margaritis pretium\nest, de quis suo loco satis diximus, tantum apud Indos\ncuralio; namque ista persuasione gentium constant. gignitur\net in Rubro quidem mari, sed nigrius, item in Persico\n—vocatur lace—laudatissimum in Gallico sinu\ncirca Stoechadas insulas et in Siculo circa Aeolias ae\nDrepana. nascitur et apud Graviscas et ante Neapolinu\nCampaniae maximeque rubens, sed molle et ideo vilissi\nmum Erythris. forma est ei fruticis, colos viridis. bacae\neius candidae sub aqua ac molles, exemptae confestin\ndurantur et rubescunt qua corna sativa specie atque\nmagnitudine. aiunt tactu protinus lapidescere, si vivat\nitaque occupari evellique retibus aut acri ferramento\npraecidi, qua de causa curalium vocitatum interpretantur\nprobatissimum quam maxime rubens et quam ramosissi\nmum nec scabiosum aut lapideum aut rursus inane e\nconcavum. auctoritas bacarum eius non minus Indorum\nviris quoque pretiosa est quam feminis nostris uniones\nIndici. harispices eorum vatesque inprimis religiosum io\ngestamen amoliendis periculis arbitrantur. ita et decore\net religione gaudent. prius quam hoc notesceret, Gall\n\n\n\ngladios, scuta, galeas adornabant eo. nunc tanta paenuria\nest vendibili merce, ut perquam raro cernatur in suo\norbe. surculi infantiae adalligati tutelam habere creduntur\ncontraque torminum ac vesicae et calculorum mala\nin pulverem igni redacti potique cum aqua auxiliantur,\nsimili modo ex vino poti aut, si febris sit, ex aqua somnum\nadferunt—ignibus diu repugnat—, sed eodem\nmedicamine saepius poto tradunt lienem quoque absumi.\nsanguinem reicientibus excreantibusve medetur cinis eorum\n; miscetur oculorum medicamentis, spissat enim ac\nrefrigerat, ulcerum cava explet, cicatrices extenuat.\nQuod ad repugnantiam rerum attinet, quam\nGraeci antipathian vocant, nihil est usquam venenatius\nquam in mari pastinaca, utpote cum radio eius arbores\nnecari dixerimus. bane tamen persequitur galeos, idem\net alios quidem pisces, sed pastinacas praecipue, sicut\nin terra mustela serpentes—tanta est aviditas ipsius\nveneni—percussis vero ab ea medentur et hic quidem,\nsed et mullus ac laser,\nspectabili naturae potentia\n, in iis quoque, quibus et in terris victus est, sicut\nfibris, quos castoras vocant et castorea testes eorum.\namputari hos ab ipsis, cum capiantur, negat Sextius\ndiligentissimus medicinae, quin immo parvos esse substrictosque\n\n\n\net adhaerentes spinae, nec adimi sine vita\nanimalis posse; adulterari autem renibus eiusdem, qu\nsint grandes, cum veri testes parvi admodum reperiantur\npraeterea ne vesicas quidem esse, cum sint geminae, quod\nnulli animalium; in iis folliculis inveniri liquorem et adservari\nsale; itaque inter probationes falsi esse folliculos\ngeminos ex uno nexu dependentes, quod ipsum corrumpi\nfraude conicientium cummim cum sanguine aut Hammoniacum\n, quoniam Hammoniaci coloris esse debeant circumdati\n, liquore veluti mellis cerosi, odore graves, gustu amaro\net acri, friabiles. efficacissimi e Ponto Galatiaque, mox\nAfrica. sternumenta olfactu movent. somnum conciliant\ncum rosaceo et peucedano peruncto capite et per se poti\nex aqua, ob id phreneticis utiles; iidem lethargicos odoris\nsuffitu excitant volvarumque exanimationes vel subditu, ac\nmenses et secundas cient II drachmis cum puleio ex aqua\npoti. medentur et vertigini, opisthotono, tremulis, spasticis,\n\n\n\nnervorum vitiis, ischiadicis, stomachicis, paralyticis, perunctis\nomnibus, vel triti ad crassitudinem mellis cum\nsemine viticis ex aceto ac rosaceo. sic et contra comitiales\nsumpti, poti vero contra inflationes, tormina, venena.\ndifferentia tantum contra genera est mixturae, quippe adversus\nscorpiones ex vino bibuntur, adversus phalangia et\naraneos ex mulso ita, ut vomitione reddantur aut ut contineantur\ncum ruta, adversus chalcidas cum myrtite, adversus\ncerasten et presteras cum panace aut ruta ex vino,\nadversus ceteras serpentes cum vino. dari binas drachmas\nsatis; eorum, quae adiciantur, singulas. auxiliantur\nprivatim contra viscum ex aceto, adversus aconitum ex\nlacte aut aqua, adversus helleborum album ex aqua mulsa\nnitroque. medentur et dentibus infusi cum oleo triti in\naurem, a cuius parte doleant, aurium dolori melius, si\ncum meconio. claritatem visus faciunt cum melle Attico\ninunctis. cohibent singultus ex aceto. urina quoque fibri\nresistit venenis et ob id in antidota additur. adservatur\nautem optume in sua vesica, ut aliqui existumant.\nGeminus similiter victus in aquis terraque\n\n\n\net testudinum effectusque par, honore habendo vel proptes\nexcellens in usu pretium figuraeque proprietatem. sunt\nergo testudinum genera terrestres, marinae, lutariae et\nquae in dulci aqua vivunt. has quidam e Graecis emydas\nappellant.\nTerrestrium carnes suffitionibus propriae magicisque\nartibus refutandis et contra venena salutares produntum\nplurimae in Africa. hae ibi amputato capite pedibusque\npro antidoto dari dicuntur et e iure in cibo sumptae stru\nmas discutere, lienes tollere, item comitiales morbos\nsanguis earum claritatem visus facit, discutit suffusiones\noculorum. et contra serpentium omnium et araneorum\nac simlilium et ranarum venena auxiliatur servato san\nguine in farina pilulis factis et, cum opus sit, in vino\ndatis. felle testudinum cum Attico melle glaucomata in\nungui prodest. scorpionum plagae instillant. tegiment\ncinis vino et oleo subactus pedum rimas ulceraque sanat\nsquamae e summa parte derasae et in potu datae vene\n\n\n\nrem cohibent. eo magis hoc mirum, quoniam totius tegimenti\nfarina accendere traditur libidinem. urinam aliter\nearum quam in vesica dissectarum inveniri posse non\narbitror et inter ea esse hoc quoque, quae portentose Magi\ndemonstrant, adversus aspidum ictus singularem, efficaciorem\ntamen, ut aiunt, cimicibus admixtis. ova durata\ninlinuntur strumis et ulceribus frigore aut adustione factis.\nsorbentur in stomachi doloribus.\nMarinarum carnes admixtae ranarum carnibus contra\nsalamandras praeclare auxiliantur, neque est testudine\naliud salamandrae adversius. sanguine alopeciarum inanitas\net porrigo omniaque capitis ulcera curantur; inarescere\neum oportet lenteque ablui. instillatur et dolori\naurium cum lacte mulierum. adversus morbos comitiales\nmanditur cum polline frumenti, miscetur autem sanguinis\nheminis III aceti hemina. datur et suspiriosis, sed tum\nhemina vini additur; his et cum hordeacea farina, aceto\nquoque admixto, ut sit quod devoretur fabae magnitudine;\net haec singula et matutina et vespera dantur, dein post\naliquot dies bina vespera. comitialibus instillatur ore\n\n\n\ndiducto; iis, qui modice corripiantur spasmo, cum castoreo\nclystere infunditur. quod si dentes ter annis colluantus\ntestudinum sanguine, immunes a dolore fiant. et anheli\ntus discutit quasque orthopnoeas vocant; ad has in po\nlenta datur. fel testudinum claritatem oculorum facit\ncicatrices extenuat, tonsillas sedat et anginas et omnia\noris vitia, privatim nomas ibi, item testium. naribus in\nlitum comitiales erigit attollitque. idem cum vernatione\nanguium aceto admixto unice purulentis auribus prodest\nquidam bubulum fel admiscent decoctarum carnium testudinis\nsuco, addita aeque vernatione anguium; sed vino\ntestudinem excocunt. oculorum utique vitia omnia fel inunctum\ncum melle emendat, suffusiones etiam marinae fel\ncum fluviatilis sanguine et lacte. capillus mulierum inficitur\nfelle. contra salamandras vel sucum decoctae bibisse\nsatis est.\nTertium genus testudinum est in caeno et paludibus\nviventium. latitudo his et in dorso pectori similis nec\nconvexo curvata calice, ingrata visu. ex hac quoque\n\n\n\ntamen aliqua contingunt auxilia. tres namque in succensa\nsarmenta coiectae dividentibus se tegumentis rapiuntur,\ntum evolsae carnes earum cocuntur in congio aquae sale\nmodice addito; ita decoctarum ad tertias partes sucus\nparalysim et articularios morbos sentientibus bibitur. detrahit\nidem fel pituitas sanguinemque vitiatum. sistitur\nab eo remedio alvus aquae frigidae potu.\nE quarto genere testudinum, quae sunt in amnibus,\ndivolsarum pinguia cum aizoo herba tunsa admixto unguento\net semine lili, si ante accessiones perunguantur\naegri praeter caput, mox convoluti calidam aquam bibant,\nquartanis liberare dicuntur. hanc testudinem XV luna capi\noportere, ut plus pinguium reperiatur, verum aegrum XVI\nluna perungui. ex eodem genere testudinum sanguis instillatus\ncerebro capitis dolores sedat, item strumas. sunt\nqui testudinum sanguinem cultro aereo supinarum capitibus\npraecisis excipi novo fictili iubeant, ignem sacrum\ncuiuscumque generis sanguine inlini, item capitis ulcera\nmanantia, verrucas. iidem promittunt testudinum omnium\nfimo panos discuti; et, quod incredibile dictu sit,\n\n\n\naliqui tradunt tardius ire navigia testudinis pedem dextrum\nvehentia.\nHinc deinde in morbos digeremus aquatilia, non\nquia ignoremus gratiorem esse universitatem animalium\nmaiorisque miraculi, sed hoc utilius est vitae, contributa\nhabere remedia, cum aliud alii prosit, aliud alibi facilius\ninveniatur.\nVenenatum mel diximus ubi nasceretur.\nauxilio est piscis aurata in cibo. vel si ex melle\nsincero fastidium cruditasve, quae fit gravissima, incidat\ntestudinem circumcisis pedibus, capite, cauda decoctam\nantidotum esse auctor est Pelops, scincum Apelles,\nquid esset scincus diximus, saepius vero quantum vene\nficii in menstruis mulierum. contra ea omnia auxiliatur,\nut diximus, mullus, item contra pastinacam et scor\npiones terrestres marinosque et dracones, phalangia in\nlitus sumptusve in cibo, eiusdem recentis e capite cinis\ncontra omnia venena, privatim contra fungos. mala medio\ncamenta inferri negant posse aut certe nocere stella marina\nvolpino sanguine inlita et adfixa limini superiori aut clavo\naereo ianuae. draconis marini scorpionumque ictus\ncarnibus earum inpositis, item araneorum morsus sanan\ntur. in summa contra omnia venena vel potu vel ictu ve\nmorsu noxia sucus earum e iure decoctarum efficacissi\nmus habetur.\nSunt et servatis piscibus medicinae, salsamentorumque\ncibus prodest a serpente percussis et contra bestiarum\nictus mero subinde hausto ita, ut per satiem cibus vomitione\nreddatur, peculiariter a chalcide, ceraste aut quas\nsepas vocant aut elope, dipsade percussis. contra scorpionem\nlargius sumi, sed non evomi, salsamenta prodest\nita, ut sitis toleretur; et inponere plagis eadem convenit.\ncontra crocodilorum quidem morsus non aliud praesentius\nhabetur. privatim contra presteris morsum sarda prodest.\ninponuntur salsamenta et contra canis rabiosi; vel si non\nsint ferro ustae plagae corporaque clysteribus exinanita,\nhoc per se sufficit. et contra draconem marinum ex\naceto inponuntur. idem et cybio effectus. draco quidem\nmarinus ad spinae suae, qua ferit, venenum ipse inpositus\nvel cerebro poto prodest.\nRanarum marinarum ex vino et aceto decoctarum\nsucus contra venena bibitur, et contra ranae rubetae venenum\net contra salamandras vel e fluviatilibus; si carnes\nedantur iusve decoctarum sorbeatur, prosunt et contra\nleporem marinum et contra serpentes supra dictos, contra\nscorpiones ex vino. Democritus quidem tradit, si quis\nextrahat ranae viventi linguam, nulla alia corporis parte\n\n\n\nadhaerente, ipsaque dimissa in aquam inponat supra cordis\npalpitationem mulieri dormienti, quaecumque interrogaverit\n, vera responsuram. addunt etiamnum alia Magi, quae\nsi vera sint, multo utiliores vitae existumentur ranae quam\nleges; namque harundine transfixis a natura per os si\nsurculus in menstruis defigatur a marito, adulterorum\ntaedium fieri. carnibus earum vel in hamum additis praecipue\npurpuras adlici certum est. iocur ranae geminum\nesse dicunt abicique formicis oportere; eam partem, quam\nadpetant, contra venena omnia esse pro antidoto. sunt\nquae in vepribus tantum vivunt, ob id rubetarum nomine,\nut diximus, quas Graeci φρύνους vocant, grandissimae\ncunctarum, geminis veluti cornibus, plenae veneficiorum.\nmira de iis certatim tradunt auctores: inlatis in populum\nsilentium fieri; ossiculo, quod sit in dextro latere, in\naquam ferventem deiecto refrigerari vas nec postea fervere\nnisi exempto, id inveniri abiecta rana formicis carnibusque\nerosis, singula in oleum addi; esse in sinistro\nlatere quo deiecto fervere videatur, apocynon vocari, canum\nimpetus eo cohiberi, amorem concitari et iurgia addito in\npotionem, venerem adalligato stimulari, rursus e dextro\nlatere refrigerari ferventia; hoc et quartanas sanari adalligato\nin pellicula agnina recenti aliasque febris, amorem\n\n\n\ninhiberi. ex isdem his ranis lien contra venena, quae\nfiant ex ipsis, auxiliatur, iocur vero etiam efficacius.\nEst colubra in aqua vivens. huius adipem et\nfel habentes qui crocodilos venentur mire adiuvari dicunt,\nnihil contra belua audente, efficacius etiamnum, si herba\npotamogiton misceatur.—Cancri fluviatiles triti potique\nex aqua recentes seu cinere adservato contra venena omnia\nprosunt, privatim contra scorpionum ictus cum lacte\nasinino, si n sit, caprino aut quocumque; addi et vinum\noportet. necant eos triti cum ocimo admoti. eadem vis\ncontra venenatorum omnium morsus, privatim scytalen et\nangues et contra leporem marinum ac ranam rubetam.\ncinis eorum servatus prodest pavore potus periclitantibus\nex canis rabiosi morsu. quidam adiciunt Gentianam et\ndant in vino, et si iam pavor occupaverit, pastillos vino\nsubactos devorandos ita praecipiunt. decem vero cancris\ncum ocimi manipulo adligatis omnes, qui ibi sint, scorpiones\nad eum locum coituros Magi dicunt, et cum ocimo\nipsos cineremve eorum percussis inponunt. minus in omnibus\nhis marini prosunt. Thrasyllus auctor est nihil\naeque adversari serpentibus quam cancros; sues percussas\nhoc pabulo sibi mederi; cum sol sit in cancro, serpentes\ntorqueri.—Ictibus scorpionum carnes et fluviatilium\n\n\n\ncoclearum resistunt crudae vel coctae. quidam ob id salsas\nquoque adservant. inponunt et plagis ipsis.—Coracini\npisces Nilo quidem peculiares sunt, sed nos haec omnibus\nterris demonstramus. carnes eorum adversus scorpiones\nvalent inpositae.—Inter venena piscium sunt porci marini\nspinae in dorso, cruciatu magno laesorum. remedio est\nlimus ex reliquiis piscium eorum corporis.\nCanis rabidi morsibus potum expavescentibus\nfaciem perungunt adipe vituli marini, efficacius, si medulla\nhyaenae et oleum e lentisco et cera misceantur.\nmurenae morsus ipsarum capitis cinere sanantur. et\npastinaca contra suum ictum remedio est cinere suo ex\naceto inlito vel alterius. cibi causa extrahi debet ex\ndorso eius quidquid croco simile est caputque totum; et\nhanc autem et omnia testacea modice colluunt cibis, quia\nsaporis gratia perit. e lepore marino veneficium restingunt\npoti hippocampi. contra dorycnium echini maxime\nprosunt, et iis, qui sucum carpathi biberint, praecipue\ne iure sumpti. et cancri marini decocti ius contra dorycnium\n\n\n\nefficax habetur, peculiariter vero contra leporis\nmarini venena.\nEt ostrea adversantur isdem, nec potest videri\nsatis dictum esse de iis, cum palma mensarum diu iam\ntribuatur illis. gaudent dulcibus aquis et ubi plurumi influ\nant amnes; ideo pelagia parva et rara sunt. gignuntur\ntamen et in petrosis carentibusque aquarum dulcium adventu\n, sicut circa Grynium et Myrinam. grandescunt sideris\nquidem ratione maxime, ut in natura aquatilium\ndiximus, sed privatim circa initia aestatis multo lacte\npraegnatia atque ubi sol penetret in vada. haec videtur\ncausa, quare minora in alto reperiantur; opacitas cohibet\nincrementum, et tristitia minus adpetunt cibos. variantur\ncoloribus, rufa Hispaniae, fusca Illyrico, nigra et carne\net testa Cerceis, praecipua vero habentur in quacumque\ngente spissa nec saliva sua lubrica, crassitudine potius\nspectanda quam latitudine, neque in lutosis capta neque\nin harenosis, sed solido vado, spondylo brevi atque non\ncarnoso, nec fibris laciniosa ac tota in alvo. addunt\nperitiores notam ambiente purpureo crine fibras, eoque\nargumento generosa interpretantur calliblephara ea appellantes\n\n\n\n. gaudent et peregrinatione transferrique in ignotas,\naquas. sic Brundisina in Averno compasta et suum reti\nnere sucum et a Lucrino adoptare creduntur.\nHaec sint dicta de corpore; dicemus et de nationibus\nne fraudentur gloria sua litora, sed dicemus aliena linguas\nquaeque peritissima huius censurae in nostro aevo fuit\nsunt ergo Muciani verba, quae subiciam: Cyzicena\nmaiora Lucrinis, dulciora Brittannicis, suaviora\nMedullis, acriora Ephesis, pleniora Iliciensibus\nsicciora Coryphantenis, teneriora Histricis, candidiora\nCerceiensibus. sed his neque dulciora\nneque teneriora ulla esse compertum est. in Indico\nmari Alexandri rerum auctores pedalia inveniri\nprodidere, nec non inter nos nepotis cuiusdam nomenclatura\ntridacna appellavit, tantae amplitudinis intellegi\ncupiens, ut ter mordenda essent.\nDos eorum medica hoc in loco tota dicetur: stomachum\nunice reficiunt, fastidiis medentur, addiditque luxuria frigus\nobrutis nive, summa montium et maris ima miscens.\nemolliunt alvum leniter. eademque cocta cum mulso\n\n\n\ntenesmo, qui sine exulceratione sit, liberant. vesicarum\nulcera quoque repurgant. cocta in conchis suis, uti clusa\ninvenerint, mire destillationibus prosunt. testae ostreorum\ncinis uvam sedat et tonsillas admixto melle, eodem modo\nparotidas, panos mammarumque duritias, capitum ulcera\nex aqua cutemque mulierum extendit; inspergitur et ambustis\n. et dentifricio placet. pruritibus quoque et eruptionibus\npituitae ex aceto medetur. crudae si tundantur,\nstrumas sanant et perniones pedum.\nPurpurae quoque contra venena prosunt. et algam\nmaris theriacen esse Nicander tradit. plura eius\ngenera, ut diximus, longo folio et rubente, latiore alia\nvel crispo. laudatissima quae in Creta insula iuxta terram\nin petris nascitur, tinguendis etiam lanis, ita colorem\nalligans, ut elui postea non possit. e vino iubet eam dari.\nAlopecias replet hippocampi cinis nitro et adipe\nsuillo mixtus aut sincerus ex aceto, praeparat autem\nsaepiarum crustae farina medicamentis cutem; replet et\nmuris marini cinis cum oleo, item echini cum carnibus\nsuis cremati, fel scorpionis marini, ranarum quoque III,\nsi vivae in olla concrementur, cinis cum melle, melius\ncum pice liquida. capillum denigrant sanguisugae, quae\n\n\n\nin vino nigro diebus XXXX computuere. alii in aceti\nsextariis II sanguisugarum sextarium in vase plumber\nputrescere iubent totidem diebus, mox inlini in sole\nSornatius tantam vim hanc tradit, ut, nisi oleum ore\ncontineant qui tinguent, dentes quoque suco earum de\nnigrari dicat.—Capitis ulceribus muricum vel purpura\nrum testae cinis cum melle utiliter inlinitur, conchyliorum\nvel, si non uratur, farina ex aqua, doloribus castoreum\ncum peucedano et rosaceo.\nOmnium piscium fluviatilium marinorumque adipes\nliquefacti sole admixto melle oculorum claritati plurimum\nconferunt, item castoreum cum melle. callionymi\nfel cicatrices sanat et carnes oculorum supervacuas consumit\n. nulli hoc piscium copiosius, ut existumavit Menander\nquoque in comoediis. idem piscis et uranoscopos\nvocatur ab oculo, quem in capite habet. et coracini fel\nexcitat visum, et marini scorpionis rufi cum oleo vetere\naut melle Attico incipientes suffusiones discutit; inungui\nter oportet intermissis diebus. eadem ratio albugines\noculorum tollit. mullorum cibo aciem oculorum hebetari\ntradunt. lepus marinus ipse quidem venenatus est, sed\n\n\n\ncinis eius in palpebris pilos inutiles evolsos cohibet. ad\nhunc usum utilissimi minimi, item pectunculi salsi triti\ncum cedria, ranae, quas diopetas et calamitas vocant;\nearum sanguis cum lacrima vitis evolso pilo palpebris\ninlinatur. tumorem oculorum ruboremque saepiae cortex\ncum lacte mulieris inlitus sedat et per se scabritias\nemendat; invertunt ita genas et medicamentum auferunt\npost paulum rosaceoque inungunt et pane inposito mitigant\n. eodem cortice et nyctalopes curantur, in farinam\ntrito ex aceto inlito. extrahit et squamas eius cinis.\ncicatrices oculorum cum melle sanat, pterygia cum sale\net cadmia singulis drachmis, emendat et albugines iumentorum\n. aiunt et ossiculo eius genas, si terantur, sanari. echini\nex aceto epinyctidas tollunt. eundem comburi cum viperinis\npellibus ranisque et cinerem aspergi potionibus iubent\nMagi, claritatem visus promittentes. ichthyocolla appellatur\npiscis, cui glutinosum est corium. idem nomen glutino\neius; hoc epinyctidas tollit. quidam ex ventre, non e\ncorio, fieri dicunt ichthyocollam, ut glutinum taurinum.\n\n\n\nlaudatur Pontica, candida et carens venis squamisque et\nquae celerrime liquescit. madescere autem debet concisa\nin aqua aut aceto nocte ac die, mox tundi marinis lapidibus\n, ut facilius liquescat. utilem eam et capitis dolorbus\nadfirmant et tetanis. ranae dexter oculus dextri,\nsinister laevi, suspensi e collo nativi coloris panno lippatudines\nsanant; quod si per coitum lunae eruantur, albginem\nquoque, adalligati similiter in putamine ovi. rel -\nquae carnes inpositae suggillationem rapiunt. cancri etiam\noculos adalligatos collo mederi lippitudini dicunt. est parva\nrana in harundinetis et herbis maxime vivens, muta ac\nsine voce, viridis, si forte hauriatur, ventres boum distendens\n. huius corporis umorem derasum specillis claritatem\noculis inunctis narrant adferre. et ipsas carnes doloribus\noculorum superponunt. ranas XV coiectas in fictile novum\niuncis configunt quidam sucoque earum, qui ita effluxeris,\nadmiscent vitis albae lacrimam atque ita palpebras emendant\n, inutilibus pilis exemptis acu instillantes hunc sucum\nin vestigia evolsorum. Meges psilotrum palpebrarum\nfaciebat in aceto enecans putrescentes et ad hoc utebatus\n\n\n\nmultis variisque per aquationes autumni nascentibus. idem\npraestare sanguisugarum cinis ex aceto inlitus putatur—\ncomburi eas oportet in novo vaso—, idem thynni iocur\nsiccatum pondere $X$ III cum oleo cedrino perunctis pilis\nVIII mensibus.\nAuribus utilissimum batiae piscis fel recens, sed\net inveteratumnitro, item bacchi, quem quidam mizyenem\nvocant, item callionymi cum rosaceo infusum vel castoreum\ncum papaveris suco. vocant et in mari peduculos\neosque tritos instillari ex aceto auribus iubent. et per\nse et conchylio infecta lana magnopere prodest; quidam\naceto et nitro madefaciunt. sunt qui praecipue contra\nomnia aurium vitia laudent gari excellentis cyathum, mellis\ndimidio amplius, aceti cyathum in calice novo leni\npruna decoquere subinde spuma pinnis detersa et, postquam\ndesierit spumare,, tepidum infundere. si tumeant\naures, coriandri suco prius mitigandas iidem praecipiunt.\nranarum adips instillatus statim dolores tollit. cancrorum\nfluviatilium sucus cum farina hordeacea aurium volneribus\n\n\n\nefficacissime prodest. parotides muricum testae cinere\ncum melle vel conchyliorum ex mulso curantur.\nDentium dolores sedantur ossibus draconis marini\nscariphatis gingivis, cerebro caniculae in oleo decocto alservatoque\n, ut ex eo dentes semel anno colluantur. pastinacae\nquoque radio scariphari gingivas in dolore utilissimum\n. contritus is et cum helleboro albo inlitus dentes\nsine vexatione extrahit. salsamentorum etiam in fictili\nvase combustorum cinis addita farina marmoris inter remedia\nest. et cybia vetera eluta in novo vase, dein tria\nprosunt doloribus. aeque prodesse dicuntur omnium salsamentorum\nspinae combustae tritaeque et inlitae. decocuntur\net ranae singulae in aceti heminis, ut dentes\nita colluantur contineaturque in ore sucus. si fastidium\nobstaret, suspendebat pedibus posterioribus eas Sallustius\nDionysius, ut ex ore virus deflueret in acetum fervens,\nidque e pluribus ranis; fortioribus stomachis ex iure\nmandendas dabat. maxillaresque ita sanari praecipue\ndentes putant, mobiles vero supra dicto aceto stabilir.???\nad hoc quidam ranarum corpora binarum praecisis pedibus\nin vini hemina macerant et ita collui dentium\n\nlabantes iubent. aliqui totas adalligant maxillis. alii denas\nin sextariis III aceti decoxere ad tertias partes, ut mobiles\ndentium stabilirent. nec non XLVI ranarum corda\nin olei veteris sextario sub aereo testo discoxere, ut infunderent\nper aurem dolentis maxillae. alii iocur ranae\ndecoctum et tritum cum melle inposuere dentibus. omnia\nsupra scripta ex marina efficaciora. si cariosi et faetidi\nsint, cetum in furno arefieri per noctem praecipiunt,\npostea tantundem salis addi atque ita fricari. enhydris\nvocatur Graecis colubra in aqua vivens. huius IIII dentibus\nsuperioribus in dolore superiorum gingivas scariphant\n, inferiorum inferioribus; aliqui canino tantum earum\ncontenti sunt. utuntur et cancrorum cinere, nam muricum\ncinis dentifricium est.\nLichenas et lepras tollit adips vituli marini, menarum\ncinis cum mellis obolis ternis, iocur pastinacae in\noleo coctum, hippocampi aut delphini cinis ex aqua inlitus\n. exulcerationem sequi debet curatio, quae perducit\nad cicatricem. quidam delphini in fictili torrent, done\npinguitudo similis oleo fluat; hac perungunt. muricum\nvel conchyliorum testae cinis maculas in facie mulierum\npurgat cum melle inlitus cutemque erugat et extendit\nseptenis diebus inlitus ita, ut octavo candido ovorum\nfoveantur. muricum generis sunt quae vocant Graeci\n\n\n\ncoluthia, alii coryphia, turbinata aeque, sed minora, mulo\nefficaciora, etiam oris halitum custodientia. ichthyocola\nerugat cutem extenditque in aqua decocta horis IIII, dein\ncontusa et subacta ad liquorem usque mellis. ita praeparata\nin vase novo conditur et in usu III drachmis eius\nbinae sulpuris et anchusae totidem, VIII spumae argenteae\nadduntur aspersaque aqua teruntur una. sic inlina\nfacies post IIII horas abluitur. medetur et lentigini ceterisque\nvitiis ex ossibus saepiarum cinis. idem et carnes\nexcrescentes tollit et umida ulcera.\npsoras tollit rara\ndecocta in heminis v aquae marinae; excoqui debet, donec\nsit lentitudo mellis.—Fit in maria alcyoneum appellatum,\ne nidis, ut aliqui existumant, alcyonum et ceycum, ut alii,\nsordibus spumarum crassescentibus, alii e limo vel quadam\nmaris lanugine. quattuor eius genera: cinereum,\nspissum, odoris asperi, alterum molle, lenius odore et\nfere algae, tertium candidioris vermiculi, quartum pumcosius\n, spongeae putri simile. paene purpureum quod\noptimum; hoc et Milesium vocatur. quo candidius autem,\nhoc minus probabile est. vis eorum ut exulcerent, purgent\n\n\n\n. usus tostis et sine oleo. mire lepras, lichenas,\nlentigines tollunt cum lupino et sulpuris II obolis. alcyoneo\nutuntur et ad oculorum cicatrices.—Andreas\nad lepras cancri cinere cum oleo usus est, Attalus\nthynni adipe recenti.\nOris ulcera menarum muria et capitum cinis\ncum melle sanat. strumas pungi piscis eius, qui rana\nin mari appellatur, ossiculo e cauda ita, ut non volneret,\nprodest. faciendum id cotidie, donec percurentur. eadem\nvis est pastinacae radio et lepori marino inposito ita, ut\nceleriter removeatur, echini testis contusis et ex aceto\ninlitis, item scolopendrae marinae e melle, cancro fluviatili\ncontrito vel combusto ex melle. mirifice prosunt et\nsaepiae ossa cum axungia vetere contusa et inlita. sic\net ad parotidas utuntur, et sauri piscis marini iocineribus\n, quin et testis cadi salsamentarii tusis cum axungia\nvetere, muricum cinere ex oleo ad parotidas strumasque.\n—Rigor cervicis mollitur et marinis, qui pediculi vocantur\n, drachma pota, castoreo poto cum pipere ex mulso\nmixto, ranis decoctis ex oleo et sale, ut sorbeatur sucus.\nsic et opisthotono medentur et tetano, spasticis vero\n\n\n\npipere adiecto.—Anginas menarum salsarum e capitibus\ncinis ex melle inlitus abolet, ranarum decoctarum aceto\nsucus; hic et contra tonsillas prodest. cancri fluviatiles\ntriti singuli in hemina aquae anginis medentur gargarizati\n, aut e vino et calida aqua poti. uvae medetur garum\ncoclearibus subditum. vocem siluri recentes salsive in\ncibo sumpti adiuvant.\nVomitiones mulli inveterati tritique in potione\nconcitant.—Suspiriosis castorea cum Hammoniaci exigua\nportione ex aceto mulso ieiunis utilissima potu. eadem\npotio spasmos stomachi sedat ex aceto mulso caldo.—\nTussim sanare dicuntur piscium modo e iure decoctae in\npatinis ranae. suspensae autem pedibus, cum destillaverit\nin patinas saliva earum, exinterari iubentur abiectisque\ninteraneis condiri. est rana parva arborem scandens atque\nex ea vociferans; in huius os si quis expuat iosamque\ndimittat, tussi liberari narratur. praecipiunt et\ncocleae crudae carnem tritam bibere ex aqua caldam\ntussi cruenta.\nIocineris doloribus .... scorpio marinus in\nvino necatus, ut inde bibatur, conchae longae carnes ex\n\n\n\nmulso potae cum aquae pari modo aut, si febres sint, ex\naqua mulsa.—Lateris dolores leniunt hippocampi tosti\nsumpti tetheaque similis ostreo in cibo sumpta, ischiadicorum\nmuria siluri clystere infusa. dantur autem conchae\nternis obolis dilutis in vini sextariis II per dies XV.\nAlvum emollit silurus e iure et torpedo in cibo\net olus marinum simile sativo—stomacho inimicum alvum\nfacillime purgat, sed propter acrimoniam cum pingui\ncarne coquitur—et omnium piscium ius. idem et urinas\nciet, e vino maxime. optimum e scorpionibus et\niulide et saxatilibus nec virus resipientibus nec pinguibus.\ncoci debent cum aneto, apio, coriandro, porro, additis\noleo, sale. purgant et cybia vetera privatimque cruditates;\npituitas, bilem trahunt.\nPurgant et myaces, quorum natura tota in hoc loco\ndicetur. acervantur muricum modo vivuntque in algosis,\ngratissimi autumno et ubi multa dulcis aqua miscetur\nmaria, ob id in Aegypto laudatissimi. procedente hieme\namaritudinem trahunt coloremque rubrum. horum ius\ntraditur alvum et vesicas exinanire, interanea destringere,\nomnia adaperire, renes purgare, sanguinem adipemque\n\n\n\nminuere. itaque utilissimi sunt hydropicis, mulierum\npurgationibus, morbo regio, articulario, inflationibus, item\nobesis, fellis pituitaequoque, pulmonis, iocineris, lien???s\nvitiis, rheumatismis. fauces tantum vexant vocemque ol???-\ntundunt. ulcera, quae serpant aut sint purganda, sanant,\nitem carcinomata cremati ut murices; et morsus canum\nhominumque cum melle, lepras, lentigines. cinis eorum\nlotus emendat caligines, scabritias, albugines, gingivarum\net dentium vitia, eruptiones pituitae; et contra dorycnium\naut opocarpathum antidoti vicem optinent. degenerant in\nduas species: mitulos, qui salem virusque resipiunt, myiscas\nquae rotunditate differunt, minores aliquanto atque hirtas,\ntenuioribus testis, carne dulciores. mituli quoque ut murices\ncinere causticam vim habent et ad lepras, lentigines,\nmaculas. lavantur quoque plumbi modo ad genarum crassitudines\net oculorum albugines caliginesque atque in aliis\npartibus sordida ulcera capitisque pusulas. carnes eorum\nad canis morsus inponuntur.\nAt pelorides emolliunt alvum, item castorea in aqua\nmulsa drachmis binis. qui vehementius volunt uti, addu???\n\n\n\ncucumeris sativi radicis siccae drachmam et aphronitri II.\ntethea torminibus et inflationibus occurrunt. inveniuntur\nhaec in foliis maris sugentia, fungorum verius generis\nquam piscium. eadem et tenesmum dissolvunt reniumque\nvitia. nascitur et in maria apsinthium, quod aliqui seriphum\nvocant, circa Taposirim maxime Aegypti, exilius\nterrestri. alvum solvit et noxiis animalibus intestina\nliberat—solvunt et saepiae—; in cibo datur cum oleo\net sale et farina coctum. menae salsae cum felle taurino\ninlitae umbilico alvum solvunt. piscium ius in patina\ncoctorum cum lactucis tenesmum discutit. cancri fluviatiles\ntriti et ex aqua poti alvum sistunt, urinam cient\nin vino albo. ademptis bracchiis calculos pellunt III obolis\ncum murra et iride singulis earum drachmis, ileos\net inflationes castorea cum dauci semine et petroselino\nquantum ternis digitis sumatur, ex mulsi calidi cyathis\nIIII, tormina vero cum aneto ex vino mixto. erythini in\ncibo sumpti sistunt alvum. dysentericis medentur ranae\ncum scilla decoctae ita, ut pastilli fiant, vel cor earum\ncum melle tritum, ut tradit Niceratus, morbo regio\nsalsamentum cum pipere ita, ut reliqua carne abstineatur.\nLieni medetur solea piscis inpositus, item torpedo\n\n\n\n, item rhombus; vivus dein remittitur in mare. scorpio\nmarinus necatus in vino vesicae vitia et calculos sanat,\nlapis, qui invenitur in scorpionis marini cauda, pondore\noboli potus, enhydridis iecur, blendiorum cinis cum ruta.\ninveniuntur et in bacchi piscis capite ceu lapilli; hi poti\nex aqua calculosis praeclare medentur. aiunt et urticam\nmarinam in vino potam prodesse, item pulmonem marinum\ndecoctum in aqua. ova saepiae urinam movent ieniumque\npituitas extrahunt. rupta, convolsa cancri fluvatiles\ntriti in asinino maxime lacte sanant, echini vero\ncum spinis suis contusi et e vino poti calculos—modus\nsingulis hemina; bibitur, donec prosit—et alias in cillis\nad hoc proficiunt. purgatur vesica et pectinum cibo. ex\niis mares aliiδόνακας vocant, aliiαὐλούς,, feminasὄνυχσς.\nurinam mares movent. dulciores feminae sunt et unicolores\n. [Saepiae quoque ova urinam movent et renes\npurgant].\nEnterocelicis lepus marinus inlinitur tritus cum\nmelle. iecur aquaticae colubrae, item hydri tritum potumque\ncalculosis prodest. ischiadicos liberant salsamenta e\nsiluro infusa clysterio, evacuata prius alvo, sedis attritus\n\n\n\ncinis e capite mugilum et mullorum; comburuntur autem\nin fictili vase, inlini cum melle debent. item capitis\nmenarum cinis et ad rhagadas et ad condylomata utilis,\nsicut pelamydum salsarum capitum cinis vel cybiorum\ncum melle. torpedo adposita procidentis interanei morbum\nibi coercet. cancrorum fluviatilium cinis ex oleo\net cera rimas in eadem parte emendat, idem et marini\ncancri pollent.\nPanos salsamenta coracinorum discutiunt, sciaenae\ninteranea et squamae combustae, scorpio in vino decoctus\nita, ut foveantur ex illo. at echinorum testae\ncontusae et ex aqua inlitae incipientibus panis resistunt,\nmuricum vel purpurarum cinis utroque modo, sive discutere\nopus sit incipientes sive concoctos emittere. quidam\nita componunt medicamentum: cerae et turis drachmas\nXX, spumae argenti XXXX, cineris muricum X, olei veteris\nheminam. prosunt per se salsamenta cocta, cancri\nfluviatiles triti; ad verendorum pusulas cinis e capite\nmenarum, item carnes decoctae et inpositae, similiter\npercae salsae e capite cinis melle addito, pelamydum\ncapitis cinis aut squatinae cutis combustae. haec est\n\n\n\nqua diximus lignum poliri, quoniam et a mari fabr???les\nusus exeunt. prosunt et zmarides inlitae, item muricum\nvel purpurarum testae cinis cum melle, efficacius crenatarum\ncum carnibus suis. carbunculos verendorum privatim\nsalsamenta cocta cum melle restingunt. testem, si\ndescenderit, coclearum spuma inlini volunt.\nUrinae incontinentiam hippocampi tosti et in\ncibo saepius sumpti emendant, ophidion pisciculus congro\nsimilis cum lili radice, pisciculi minuti ex ventre eius,\nqui devoraverit, exempti cremati ita, ut cinis eorum\nbibatur ex aqua. iubent et cocleas Africanas cum sua\ncare comburi cineremque ex vino Signino dari.\nPodagris articulariisque morbis utile est oleum,\nin quo decocta sint ranarum intestina, et rubetae cinis\ncum adipe vetere. quidam et hordei cinerem adiciunt\ntrium, rerum aequo pondere. iubent et lepore marino\nrecenti podagram fricari, fibrinis quoque pellibus calceari,\nmaxime Pontici fibri, item vituli marini, cuius et adips\nprodest isdem, nec non et bryon, de quo diximus, lactucae\nsimile, rugosioribus foliis, sine caule. natura ei\nstyptica, inpositumque lenit impetus podagrae. item alga,\nde qua et ipsa dictum est. observatur in ea, ne arida\ninponatur.—Perniones emendat pulmo marinus, canori\n\n\n\nmarini cinis ex oleo, item fluviatiles triti ustique, cinere\net ex oleo subacto, siluri adips.—In articulis morborum\nimpetus sedant ranae subinde recentes inpositae;\nquidam dissectas iubent inponi.—Corpus auget ius\nmitulorum et concharum.\nComitiales, ut diximus, coagulum vituli marini\nbibunt cum lacte equino asinaeve aut cum Punici suco,\nquidam ex aceto mulso. nec non aliqui per se pilulas\ndevorant. castoreum in aceti mulsi cyathis III ieiunis\ndatur, iis vero, qui saepius corripiantur, clystere infusum\nmirifice prodest. castorei drachmae II esse debebunt,\nmellis et olei sextarius et aquae tantundem. ad praesens\nvero correptis olfactu subvenit cum aceto. datur\net mustelae marinae iocur, item muris, vel testudinum\nsanguis.\nFebrium circuitus tollit iocur delphini\ngustatum ante accessiones. hippocampi necantur in rosaceo\n, ut perunguantur aegri frigidis febribus, et ipsi adalligantur\naegris. item ex asello pisce lapilli, qui plena\nluna inveniuntur in capite, alligantur in linteolo. phagri\nfluviatilis longissimus dens capillo adalligatus ita, ut V\ndiebus eum, qui adalligaverit, non cernat aeger, ranae in\ntrivio decoctae oleo abiectis carnibus perunctos liberant\n\n\n\nquartanis. sunt qui strangulatas in oleo ipsas clam adalligent\noleoque eo perunguant. cor earum adalligatum\nfrigora febrium minuit et oleum, in quo intestina decocta\nsint. maxime autem quartanis liberant ablatis unguibus\nranae aeque adalligatae et rubeta, si iocur eius\nvel cor adalligetur in panno leucophaeo. cancri fluviatiles\ntriti in oleo et aqua perunctis ante accessiones in febribus\nprosunt; aliqui et piper addunt. alii decoctos ad\nquartas in vino e balineo egressis bibere suadent in quastanis\n, aliqui vero sinistrum oculum devorare. Magi oculus\neorum ante solis ortum adalligatis aegro ita, ut caecos\ndimittant in aquam, tertianas abigi promittunt. eosdem\noculos cum carnibus lusciniae in pelle cervina inligatos\npraestare vigiliam somno fugato tradunt. in lethargum\nvergentibus coagulo ballaenae aut vituli marini ad ofactum\nutuntur. alii sanguinem testudinis lethargicis inlinunt\n. tertianis mederi dicitur et spondylus percae adalligatus\n, quartanis cocleae fluviatiles in cibo recentes;\nquidam ob id adservant sale, ut dent tritas in potu.\nStrombi in aceto putrefacti lethargicos excitant\nodore. prosunt et cardiacis. cachectis, quorum corpus\nmacie conficitur, tethea utilia sunt cum ruta ac melle.—\n\n\n\nHydropicis medetur adips delphini liquatus et cum vino\npots. gravitati saporis occurritur tactis naribus unguento\nant odoribus vel quoquo modo opturatis. strombi quoque\ncarnes tritae et in mulsi III heminis pari modo aquae\naut, si febres sint, ex aqua mulsa datae proficiunt, item\nsucus cancrorum fluviatilium cum melle, rana quoque\naquatica in vino vetere et farre decocta ac pro cibo\nsumpta ita, ut bibatur ex eodem vase, vel testudo decisis\npedibus, capite, cauda et intestinis exemptis, reliqua carne\nita condita, ut citra fastidium sumi possit.—Cancri\nfluviatiles ex iure sumpti et phthisicis prodesse traduntur.\nAdusta sanantur cancri marini vel fluviatilis\ncinere ex oleo; ichthyocolla, ranarum cinere ea, quae\nferventi aqua combusta sint; haec curatio etiam pilos\nrestituit. item cancrorum fluviatilium cinere putant utendum\ncum cera et adipe ursino. prodest et fibrinarum\npellium cinis.—Ignes sacros restingunt ranarum viventium\nventres inpositi, pedibus posterioribus pronas adalligari\niubent, ut crebriore anhelitu prosint. utuntur et\nsilurorum salsamenti capitum cinere ex aceto.—Pruritum\nscabiemque non hominum modo, sed et quadripedum\nefficacissime sedat iecur pastinacae decoctum in oleo.\nNervos vel praecisos purpurarum callum, quo\nse operiunt, tusum glutinat. tetanicos coagulum vituli\n\n\n\nadiuvat ex vino potum oboli pondere, item ichthyocolla,\ntremulos castoreum, si ex oleo perunguantur. mullos in\ncibo inutiles nervis invenio.\nSanguinem fieri piscium cibo putant, sisti polypo\ntuso inlito, de quo et haec traduntur: muriam ipsum\nex sese emittere et ideo non debere addi in coquendo,\nsecari harundine, ferro enim infici vitiumque trahere\nnatura dissidente. ad sanguinem sistendum et ranarum\ninlinunt cinerem vel sanguinem arefactum. quidam ex\nea rana, quam Graeci calamiten vocant, quoniam inter\nharundines fruticesque vivat, minima omnium et viridissima\n, sanguinem cineremve fieri iubent, aliqui et nascentium\nranarum in aqua, quibus adhuc cauda est, in calice\nnovo combustarum cinerem, si per nares fluat, inferciendum\n. diversus hirudinum, quas sanguisugas vocant, ad\nextrahendum sanguinem usus est. quippe eadem ratio\nearum, quae cucurbitarum medicinalium, ad corpora levanda\nsanguine, spiramenta laxanda iudicatur, sed vitium,\nquod admissae semel desiderium faciunt circa eadem tempora\n\n\n\nanni semper eiusdem medicinae. multi podagris\nquoque admittendas censuere. decidunt satiatae et pondere\nipso sanguinis detractae aut sale adspersae; aliquando\ntamen relinquunt adfixa capita, quae causa volnera insanabilia\nfacit et multos interemit, sicut Messalinum e consularibus\npatriciis, cum ad genu admisisset, in veneni virus\nremedio verso. maxime rufae ita formidantur; ergo sugere\norsas forficibus praecidunt, ac velut siphonibus\ndefluit sanguis, paulatimque morientium capita se contrahunt\n, nec relinquuntur. natura earum adversatur cimicibus\n, suffitu necat eos.—Fibrinarum pellium cum\npice liquida combustarum cinis narium profluvia sistit\nsuco porri mollitus.\nExtrahit corpori tela inhaerentia saepiarum testae\ncinis, item purpurarum testae ex aqua, salsamentorum\ncarnes, cancri fluviatiles triti, siluri fluviatilis, qui et alibi\nquam in Nilo nascitur, carnes inpositae, recentis sive salsi.\neiusdem cinis extrahit, adips et cinis spinae eius vicem\nspodii praebet.\nUlcera, quae serpunt, et quae in iis exerescunt\n\n\n\ncapitis menarum cinis vel siluri coercet, carcinomata per\ncarum capita salsarum, efficacius si cinere earum misceatus\nsal et cunila capitata oleoque subigantur. cancri marina\ncinis usti cum plumbo carcinomata compescit. ad hoc ex\nfluviatilis sufficit cum melle lineaque lanugine; aliqui malunt\nalumen melque misceri cineri. phagedaenae siluro\ninveterato et cum sandaraca trito, cacoëthe et nomae et\nputrescentia cybio vetere sanantur; vermes innati ranarum\nfelle tolluntur. fistulae aperiuntur siccanturque salsamentis\ncum linteolo inmissis, intraque alterum diem\ncallum omnem auferunt et putrescentia ulcerum quaeque\nserpant emplastri modo subacta et inlita. et allex purgat\nulcera in linteolis concerptis, item echinorum testae cinis.\ncarbunculos coracinorum salsamenta inlita discutiunt, item\nmullorum salsamenti cinis—quidam capite tantum utuntur\ncum melle—vel coracinorum carnes. muricum cinis cum\noleo tumores tollit, cicatrices fel scorpionis marini.\nVerrucas tollit glani iocur inlitum, capitis menarum\ncinis cum alio tritus—ad thymia crudis utuntur—,\nfel scorpionis marini rufi, zmarides tritae inlitae, allex\ndefervefacta. unguium scabritiam cinis e capite menarum\nextenuat.\nMulieribus lactis copiam facit glauciscus e iure\nsumptus et zmarides cum tisana sumptae vel cum feniculo\n\n\n\ndecoctae. mammas ipsas muricum vel purpurae testarum\ncinis cum melle efficaciter sanat, item cancri inliti\nfluviatiles vel marini. pilos in mamma muricum carnes\ninpositae tollunt. squatinae inlitae crescere mammas non\npatiuntur. delphini adipe linamentainlita accensa excitant\nvolva strangulata oppressas, item strombi in aceto putrefacti\n. percarum vel menarum capitis cinis sale admixto\net cunila oleoque volvae medetur, suffitione quoque secundas\ndetrahit. item vituli marini adips instillatur igni\nnaribus intermortuarum volvae vitio, coagulo eiusdem in\nvellere inposito. pulmo marinus alligatus purgat egregie\nprofluvia, echini viventes tusi et in vino dulci poti sistunt\net cancri fluviatiles triti in vino potique. item siluri\nsuffitu, praecipue Africi, faciliores partus facere dicuntur,\ncancri ex aqua poti profluvia sistere, ex hysopo purgare.\net si partus strangulet, similiter poti auxiliantur. eosdem\nrecentes vel aridos bibunt ad partus continendos. Hippocrates\net ad purgationes mortuosque partus utitur\nillis, cum quinis lapathi radice rutaeque et fuligine trita\net in mulso data potui. iidem in iure cocti cum lapatho\net apio menstruas purgationes expediunt lactisque ubertatem\nfaciunt, iidem in febri, quae sit cum capitis doloribus\n\n\n\net oculorum palpitatione, mulieribus in vino austero\ndati prodesse dicuntur. castoreum ex mulso potum pur\ngationibus prodest contraque volvam olfactum cum aceto\net pice aut subditum pastillis. ad secundas etiam ut\neodem prodest cum panace in IIII cyathis vini et a frigore\nlaborantibus ternis obolis. sed si castoreum fibrumve\nsupergrediatur gravida, abortum facere dicitur et periclitari\npartu, si superferatur. mirum est et quod de torpedine\ninvenio, si capiatur, cum luna in libra sit, triduoque\nadservetur sub diu, faciles partus facere postea, quotiens\ninferatur. adiuvare et pastinacae radius adalligatus umbilico\nexistumatur, si viventi ablatus sit, ipsa in mare\ndimissa. invenio apud quosdam ostraceum vocari quod\naliqui onychen vocent; hoc suffitum volvae poenis mire\nresistere; odorem esse castorei, meliusque cum eo ustum\nproficere; vetera quoque ulcera et cacoëthe eiusdem cinere\nsanari. nam carbunculos et carcinomata in muliebri parte\npraesentissimo remedio sanari tradunt cancro femina cum\nsalis flore contuso post plenam lunam et ex aqua inlito.\nPsilotrum est thynni sanguis, fel, iocur, sive\nrecentia sive servata, iocur etiam tritum mixtoque cedrio\nplumbea pyxide adservatum. ita pueros mangonicavit Salpe\n\n\n\nobstetrix. eadem vis pulmonis marini, leporis marini sanguine\net felle vel si in oleo lepus hic necetur..... canori,\nscolopendrae marinae cinis cum oleo, urtica marina trita\nex aceto scillite, torpedinis cerebrum cum alumine inlitum\nXVI luna. ranae parvae, quam in oculorum curatione\ndescripsimus, sanies efficacissimum psilotrum est, si recens\ninlinatur, et ipsa arefacta ac tusa, mox decocta III\nheminis ad tertias vel in oleo decocta aereis vasis. eadem\nmensura alii ex XV ranis conficiunt psilotrum, sicut in\noculis diximus. sanguisugae quoque tostae in vase fictili\net ex aceto inlitae eundem contra pilos habent effectum.\n[Hic suffitus urentium eas necat cimices]. inuncto castoreo\nquoque cum melle pro psilotro usi pluribus diebus\nreperiuntur. in omni autem psilotro evellendi prius\nsunt pili.\nInfantium gingivis dentitionibusque plurimum\nconfert delphini cum melle dentium cinis et si ipso dente\ngingivae tangantur. adalligatus idem pavores repentinos\ntollit. idem effectus et caniculae dentis. ulcera vero, quae\nin auribus aut ulla parte corporis fiant, cancrorum fluviatilium\nsucus cum farina hordeacea sanat. et ad reliquos\n\nmorbos triti in oleo perunctis prosunt. siriasim infantium\nspongea frigida cerebro umefacto rana inversa adalligata\nefficacissime sanat. aridam inveniri adfirmant.\nMullus in vino necatus vel piscis rubellio vel\nanguillae II, item uva marina in vino putrefacta iis, qui\ninde biberint, taedium vini adfert.\nVenerem inhibet echeneis, hippopotamii frontis\ne sinistra parte pellis in agnina adalligata, fel torpedinis\nvivae genitalibus inlitum. concitant coclearum fluviatilium\ncarnes sale adservatae et in potu ex vino datae, erythini\nin cibo sumpti, iocur ranae diopetis vel calamitis in pellicula\ngruis adalligatum vel dens crocodili maxillaris adnexus\nbracchio vel hippocampus vel nervi rubetae dextro\nlacerto adalligati. amorem finit in pecoris recenti corio\nrubeta adalligata.\nEquorum scabiem ranae decoctae in aqua extenuant\n, done inlini possint. aiunt ita curatos non reperi\npostea.—Salpe negat canes latrare, quibus in offa rana\nviva data sit.\nInter aquatilia dici debet et calamochnus, Latine\nadarca appellata. nascitur circa harundines tenues e spuma\naquae dulcis ac marinae, ubi se miscent. vim habot\n\ncausticam, ideo acopis utilis et contra perfrictionum vitia.\ntollit et mulierum lentigines in facie. et calami simul\ndici debent: phragmitis radix recens tusa luxatis medetur\net spinae doloribus ex aceto inlita, Cyprii vero, qui et\ndonax vocatur, cortex alopeciis medetur ustus et ulceribus\nveteratis, folia extrahendis quae infixa sint corpori et\nigni sacro. paniculae flos aures si intravit, exsurdat.\nSepiae atramento tanta vis est, ut in lucernam addito\nAethiopas videri ablato priore lumine Anaxilaus tradat.—\nRubeta excocta aqua potui data suum morbis medetur vel\ncuiuscumque ranae cinis.—Pulmone marino si confricetur\nlignum, ardere videtur adeo, ut baculum ita praeluceat\n.—\nPeractis aquatilium dotibus non alienum\nvidetur indicare per tot maria, tam vasta et tot milibus\npassuum terrae infusa extraque circumdata mensura, paene\nipsius mundi quae intellegatur, animalia centum quadraginta\nquattuor omnino generum esse eaque nominatim\ncomplecti, quod in terrestribus volucribusque fieri non\n\n\n\nquit. neque enim omnis Indiae Aethiopiaeque aut Scythiae\ndesertorumve novimus feras ant volucres, cum hominum\nipsorum multo plurimae sint differentiae, quas\ninvenire potuimus. accedat his Taprobane insutaeque aliae\natque aliae oceani fabulose narratae. profecto convieniet\nnon posse omnia genera in contemplationem universam\nvocari. at, Hercules, in tanto mari oceanoque qulae nascuntur\ncerta sunt, notioraque, quod miremur, quae profundo\nnatura mersit.\nUt a beluis ordiamur, arbores, physeteres, ballaenae,\npistrices, Tritones, Nereides, elephanti, homines qui marini\nvocantur, rotae, orcae, arietes, musculi et alii piscium\nforma arietes, delphini celebresque Homero vituli, luxuriae\nvero testudines et medicis fibri—quorum generis\nlutras nusquam mari accepimus mergi, tantum marina\ndicentes—, iam caniculae, drinones, cornutae, gladii,\nserrae, communesque terrae, mari, amni hippopotami,\ncrocodili, et amni tantum ac mari thynni, thynnides, siuri\n, coracini, percae.\nPeculiares autem maris acipenser, aurata, asellus,\nacharne, aphye, alopex, anguilla, araneus, boca, batia,\n\n\n\nbacchus, batrachus, belonae, quos aculeatos vocamus,\nbalanus, corvus, citharus, rhomborum generis pessimus,\nchalcis, cobio, callarias, asellorum generis, ni minor esset,\ncoliae sive Parianus sive Sexitanus a patria Baetica, lacertorum\nminimi, ab iis nostrates, cybium—ita vocatur\nconcisa pelamys, quae post XL dies a Ponto in Maeotim\nrevertitur—, cordyla—et haec pelamys pusilla; cum\nin Pontum a Maeotide exit, hoc nomen habet—, cantharus\n, callionymus sive uranoscopos, cinaedi, soli piscium\nlutei, cnide, quam nos urticam vocamus, cancrorum genera,\nchemae striatae, chemae leves, chemae peloridum generis,\nvarietate distantes et rotunditate, chemae glycymarides,\nquae sunt maiores quam pelorides, coluthia sive coryphia,\n\n\n\nconcharum genera, inter quae et margaritiferae, cochhloe,\nquorum generis pentadactyli, item helices (ab aliis actinophoroe\ndicuntur), quibus radii; .... cantant—ext???a\nhaec sunt rotundae in oleario usu cocleae—, cucum???s,\ncynops, cammarus, cynosdexia, draco—quidam aliud\nvolunt esse dracunculum; est autem gerriculae ampl???e\nsimilis, aculeos in branchiis habet ad caudam spectantes;\nsic ut scorpio laedit, dum manu tollitur—erythinus,\nechenais, echinus, elephanti locustarum generis nig???i,\npedibus quaternis bisulcis—praeterea bracchia iis II\nbinis articulis singulisque forcipibus denticulatis—, fabri\nsive zaei, glauciscus, glanis, gonger, gerres, galeos, garos,\nhippos, hippuros, hirundo, halipleumon, hippocampos,\n\n\n\nhepar, ictinus, iulis, lacertorum genera, lolligo volitans,\nlocustae, lucerna, lelepris, lamirus, lepus, leones, quorum\nbracchia cancris similia sunt—reliqua pars locustae—,\nmullus, merula inter saxatiles laudata, mugil, melanurus,\nmena, maeotes, murena, mys, mitulus, myiscus, murix\noculata, ophidion, ostreae, otia, orcynus—hic est pelamydum\ngeneris maximus neque ipse redit in Maeotim,\nsimilis tritomi, vetustate melior—, orbis, orthagoriscus,\nphager, phycis saxatilium quaedam, pelamys—earum\ngeneris maxima apolectum vocatur, durius tritomo—,\nporcus, phthir, passer, pastinaca, polyporum genera,\npectines—maximi et in his nigerrimi aestate laudatissimi\n, hi autem Mytilenis, Tyndaride, Salonis, Altini, Chia\nin insula, Alexandriae in Aegypto—, pectunculi, purpurae\n\n\n\n, pegrides, pina, pinoteres, rhine, quem squatum\nvocamus, rhombus, scarus, principalis hodie, solea, sarg is,\nsquilla, sarda—ita vocatur pelamys longa ex ocealo\nveniens—, scomber, salpa, sorus, scorpaena, scorpio,\nsalax, sciaena, sciadeus, scolopendra, smyrus, sepia, stroiabus\n, solen sive aulos sive donax sive onyx sive dactylls,\nspondyli, smarides, stellae, spongeae, turdus, inter saxatiles\nnobilis, thynnis, thranis, quem alii xiphian vocant\nthrissa, torpedo, tethea, tritomum pelamydum genesis\nmagni, ex quo terna cybia fiunt, veneria, uva, xiphias.\nHis adiciemus ab Ovidio posita animalia, quae\napud neminem alium reperiuntur, sed fortassis in Pon o\nnascentia, ubi id volumen supremis suis temporibus inchoavit\n: bovem, cercyrum in scopulis viventem, orphun\n\nrubentemque erythinum, iulum pictas mormyras aureique\ncoloris chrysophryn, praeterea percam, tragum et placentem\ncauda melanurum, epodas lati generis. praeter hae\ninsignia piseium tradit: channen ex se ipsam concipere,\nglauc-um aestate nunquam apparere, pompilum, qui semper\ncomitetur navium cursus, ehromin, qui nidificet in aquis.\nhelopem dicit esse nostris incognitum undis, ex quo\napparent falli eos, qui eundem acipenserem existimaverint.\nhelopi palmam saporis inter pisces multi dedere.\nSunt praeterea a nullo auctore nominati. sudis Latine\nappellatur, Graece sphyraena, rostro similis nomini, magnitudine\ninter amplissimos; rarus is et non degenerat. appellantur\net pernae concharum generis, circa Pontias insulas\nfrequentissimae. stant velut suillum crus e longo in\n\n\n\nharena defixae hiantesque, qua latitudo est, pedali non\nminus spatio cibum venantur; dentes circuitu marginum\nhabent pectinatim spissatos; intus spondyli grandis caro\nest. et hyaenam piscem vidi in Aenaria insula captum.\n—Exeunt praeter haec et purgamenta aliqua relatu indigna\net algis potius adnumeranda quam animalibus.\nMetalla nunc ipsaeque opes et rerum pretia dicentur\n, tellurem intus exquirente cura multiplici modo,\nquippe alibi divitiis foditur quaerente vita aurum, argentum\n, electrum, aes, alibi deliciis gemmas et parietum lig\nnorumque pigmenta, alibi temeritati ferrum, auro etiam\ngratius inter bella caedesque. persequimur omnes eius\nfibras vivimusque super excavatam, mirantes dehiscere\naliquando aut intremescere illam, ceu vero non hoc indignatione\nsacrae parentis exprimi possit. imus in viscera\n\net in sede manium opes quaerimus, tamquam parum\nbenigna fertilique qua calcatur. et inter haec minimum\nremediorum gratia scrutamur, quoto enim cuique fodiendi\ncausa medicina est? quamquam et hoc summa sui parte\ntribuit ut fruges, larga facilisque in omnibus, quaecumque\nprosunt. illa nos peremunt, illa nos ad inferos agunt,\nquae occultavit atque demersit, illa, quae non nascuntur\nrepente, ut mens ad inane evolans reputet, quae deinde\nfutura sit finis omnibus saeculis exhauriendi earn, quo\nusque penetratura avaritia. quam innocens, quam beata,\nimmo vero etiam delicata esset vita, si nihil aliunde\nquam supra terras concupisceret, breviterque, nisi quod\nsecum est!\nEruitur aurum et chrysocolla iuxta, ut pretiosior\nvideatur, nomen ex auro custodiens. parum enim erat\nunam vitae invenisse pestem, nisi in pretio esset auri\netiam sanies. quaerebat argentum avaritia; boni consuluit\ninterim invenisse minium rubentisque terrae excogitavit\nusum. heu prodiga ingenia, quot modis auximus\npretia rerum! accessit ars picturae, et aurum argentumque\ncaelando carius fecimus. didicit homo naturam provocare.\nauxere et artem vitiorum inritamenta; in poculis libidines\n\n\n\ncaelare iuvit ac per obscenitates bibere. abiecta deinde\nsunt haec ac sordere coepere, ut auri argentique nimium\nfuit. murrina ex eadem tellure et crystallina effodimus,\nquibus pretium faceret ipsa fragilitas. hoc argumentum\nopum, haec vera luxuriae gloria existimata est, habere\nquod posset statim perire totum. nec hoc fuit satis.\nturba gemmarum potamus et zmaragdis teximus calices,\nac temulentiae causa tenere Indiam iuvat. aurum iam\naccessio est,\nutinamque posset e vita in totum\nabdicari [sacrum fame, ut celeberrimi auctores dixere]\nproscissum conviciis ab optimis quibusque et ad perniciem\nvitae repertum, quanto feliciore aevo, cum res ipsae\npermutabantur inter sese, sicut et Troianis temporibus\nfactitatum Homero credi convenit! ita enim, ut opinor,\ncommercial victus gratia invecta. alios coriis bourn, alios\nferro captivisque res emptitasse tradit. Quare, quamquam\nipse iam mirator auri, pecore aestimationes rerum ita\nfecit, ut C boum arma aurea permutasse Glaucum diceret\n\n\n\ncum Diomedis armis VIIII bourn. ex qua consuetudine\nmulta legum antiquarum pecore constat etiam Romae.\nPessimum vitae scelus fecit qui primus induit\ndigitis, nec hoc quis fecerit traditur. nam de Prometheo\nomnia fabulosa arbitror, quamquam illi quoque ferreum\nanulum dedit antiquitas vinculumque id, non gestamen,\nintellegi voluit. Midae quidem anulum, quo circumacto\nhabentem nemo cerneret, quis non etiam fabulosiorem\nfateatur? manus et prorsus sinistrae maximam auctoritatem\nconciliavere auro, non quidem Romanae, quarum\nin more ferrei erantut virtutis bellicae insigne. de regibus\nRomanis non facile dixerim. nullum habet Romuli\nin Capitolio statua nec praeter Numae Serviique Tullii\nalia ac ne Lucii quidem Bruti. hoc in Tarquiniis maxime\nmiror, quorum e Graecia fuit origo, unde hic anulorum\nusus venit, quamquam etiam nunc Lacedaemone ferreo\nutuntur. sed a Prisco Tarquinio omnium primo filium,\ncum in praetextae annis occidisset hosted, bulla aurea\ndonatum constat, unde mos bullae duravit, ut eorum, qui\nequo meruissent, filii insigne id haberent, ceteri lorum;\net ideo miror Tarquinii eius statuam sine anulo esse.\nquamqmqua et de nomine ipso ambigi video. Graeci a\ndigitis appellavere, apud nos prisci ungulum vocabant,\n\n\n\npostea et Graeci et nostri symbolum. longo certe tempore\nne senatum quidem Romanum habuisse aureos manifestum\nest, siquidem iis tantum, qui legati ad exteras\ngentes ituri essent, anuli publice dabantur, credo, quoniam\nita exterorum honoratissimi intellegebantur. neque\naliis uti mos fuit quam qui ex ea causa publice accepissent\n, volgoque sic triumphabant et, cum corona ex auro\nEtrusca sustineretur a tergo, anulus tamen in digito ferreus\nerat aeque triumphantis et servi prae se coronam\nsustinentis. sic triumphavit de lugurtha C. Marius aureumque\nnon ante tertium consulatum sumpsisse traditur. ii\nquoque, qui ob legationem acceperant aureos, in publico\ntantum utebantur iis, intra domos vero ferreis, quo argumento\netiam nunc sponsae muneris vice ferreus anulus\nmittitur, isque sine gemma. equidem nec Iliacis temporibus\nullos fuisse anulos video. nusquam certe Homerus\ndicit, cum et codicillos missitatos epistularum gratia indicet\net conditas arcis vestes ac vasa aurea argenteaque\net eas colligatas nodi, non anuli, nota. sortiri quoque\ncontra provocationes duces non anulis tradit, fabricae\netiam deum fibulas et alia muliebris cultus, sicut inaures,\nin primordio factitasse, sine mentione anulorum. et quisquis\n\n\n\nprimus instituit, cunctanter id fecit: laevis manibus\nlatentibusque induit, cum, si honos securus fuisset, dextra\nfuerit ostentandus. quodsi inpedimentum potuit in eo aliquod\nintellegi, etiam serioris usus argumentum esset:\nmains in laeva fuisset, qua scutum capitur. est quidem\napud eundem Homerum virorum crinibus aurum inplexum\n; ideo nescio an prior usus feminis coeperit.\nRomae ne fuit quidem aurum nisi admodum\nexiguum longo tempore. certe cum a Gallis capta urbe\npax emeretur, non plus quam mille pondo effici potuere.\nnec ignoro MM pondo auri perisse Pompeii III consulatu\ne Capitolini lovis solio a Camillo ibi condita, et ideo a\nplerisque existimari MM pondo collata. sed quod accessit,\nex Gallorum praeda fuit detractumque ab iis in parte\ncaptae urbis delubris—Gallos cum auro pugnare solitos\nTorquatus indicio est—; apparet ergo Gallorum templorumque\ntantundem nec amplius fuisse. quod quidem in\naugurio intellectum est, cum Capitolinus duplum reddidisset\n. illud quoque obiter indicari convenit—etiam\nde anulis sermonem repetivimus—, aedituum custodiae\neius conprehensum fracta in ore anuli gemma statim expirasse\n\n\n\net indicium ita extinctum. ergo ut maxime MM\ntantum pondo, cum capta est Roma, anno CCCLXIIII fuere,\ncum iam capitum liberorum censa essent CLII DLXXIII.\nin eadem post annos CCCVII quod ex Capitolinae aedis\nincendio ceterisque omnibus delubris C. Marius filius\nPraeneste detulerat, XIIII pondo, quae sub eo titulo in\ntriumpho transtulit Sulla et argenti VI. idem ex reliqua omni victoria pridie transtulerat auri pondo XV, argenti p. CXV.\nFrequentior autem usus anulorum non ante Cn.\nFlavium Anni filium deprehenditur. hic namque publicatis\ndiebus fastis, quos populus a paucis principum cotidie\npetebat, tantam gratiam plebei adeptus est—libertino\npatre alioqui genitus et ipse scriba Appi Caeci, cuius\nhortatu exceperat eos dies consultando adsidue sagaci ingenio\npromulgaratque—, ut aedilis curulis crearetur cum\nQ. Anicio Praenestino, qui paucis ante annis hostis fuisset,\npraeteritis C. Poetilio et Domitio, quorum patres consules\nfuerant. additum Flavio, ut simul et tribunus plebei esset,\nquo facto tanta indignatio exarsit, ut anulos abiectos in\nantiquissimis reperiatur analibus. fallit plerosque quod\ntum et equestrem ordinem id fecisse arbitrantur; etenim adiectum\n\n\n\nhoc quoque sed et phaleras positas propterque\nnomen equitum adiectum est, anulosque depositos a nobilitate\nin annales relatum est, non a senatu universe.\nhoc actum P. Sempronio L. Sulpicio cos. Flavius vovit\naedem Concordiae, si populo reconciliasset ordines, et,\ncum ad id pecunia publice non decerneretur, ex multaticia\nfaeneratoribus condemnatis aediculam aeream fecit\nin Graecostasi, quae tune supra comitium erat, inciditque\nin tabella aerea factam eam aedem CCIIII annis post Capitolinam\ndedicatam. id a. CCCCXXXXVIIII a condita urbe\ngestum est et primum anulorum vestigium extat; promiscui\nautem usus alterum secundo Punico bello, neque\nenim aliter potuisset trimodia anulorum ilia Carthaginem\nab Hannibale mitti. inter Caepionem quoque et Drusum\nex anulo in auctione venali inimicitiae coepere, unde\norigo socialis belli et exitia rerum. ne tune quidem\nomnes senatores habuere, utpote cum memoria avorum\nmulti praetura quoque functi in ferreo consenuerint—\nsicut Calpurnium et Manilium, qui legatus C. Marii fuerit\n\nIugurthino bello, Fenestella tradit, et multi L. Fufidium\nilium, ad quem Scaurus de vita sua scripsit—, in\nQuintiorum vero familia aurum ne feminas quidem habere\nmos fuerit, nullosque omnino maior pars gentium hominumque\n, etiam qui sub imperio nostro degunt, hodieque\nhabeat. non signat oriens aut Aegyptus etiam nunc litteris\ncontenta solis.\nMultis hoc modis, ut cetera omnia, luxuria variavit\ngemmas addendo exquisiti fulgoris censuque opimo digitos\nonerando, sicut dicemus in gemmarum volumine\nmox et effigies varias caelando, ut alibi ars, alibi materia\nesset in pretio. alias dein gemmas violari nefas putavit\nac, ne quis signandi causam in anulis esse intellegeret,\nsolidas induit. quasdam vero neque ab ea parte, qua\ndigito occultantur, auro clusit aurumque millis lapillorum\nvilius fecit. contra vero multi nullas admittunt gemmas\nauroque ipso signant. id Claudii Caesaris principatu repertum\n. nec non et servitia iam ferrum auro cingunt—\nalia per sese mero auro decorant—, cuius licentiae origo\nnomine ipso in Samothrace id institutum declarat.\nSingulis primo digitis geri mos fuerat, qui sunt minimis\nproximi. sic in Numae et Servi Tullii statuis videmus\n. postea pollici proximo induere, etiam in deorum\nsimulacris, dein iuvit et minimo dare. Galliae Brittanniaeque\nmedio dicuntur usae. hic nunc solus excipitur, ceteri\n\n\n\nomnes onerantur, atque etiam privatim articuli minoribus\naliis. sunt qui uni tantum minimo congerant, alii vero\net huic tantum unum, quo signantem signent. conditus\nille, ut res rara et iniuria usus indigna, velut e sacrario\npromitur, ut et unum in minimo digito habuisse pretiosioris\nin recondite supellectilis ostentatio sit. iam alii\npondera eorum ostentant. aliis plures quam unum gestare\nlabor est, alii bratteas infercire leviore materia propter\ncasum tutius gemmarum sollicitudini putant, alii sub gemmis\nvenena cludunt, sicut Demosthenes summus Graeciae\norator, anulosque mortis gratia habent. denique vel plurima\nopum scelera anulis fiunt. quae fuit illa vita priscorum\n, qualis innocentia, in qua nihil signabatur! nunc\ncibi quoque ac potus anulo vindicantur a rapina. hoc\nprofecere mancipiorum legiones, in domo turba externa\nac iam servorum quoque causa nomenclator adhibendus.\naliter apud antiquos singuli Marcipores Luciporesve dominorum\ngentiles omnem victum in promiscuo habebant,\nnec ulla domi a domesticis custodia opus erat. nunc\nrapiendae conparantur epulae pariterque qui rapiant eas,\net claves quoque ipsas signasse non est satis. gravatis\nsomno aut morientibus anuli detrahuntur, maiorque vitae\nratio circa hoc instrumentum esse coepit. incertum a\n\n\n\nquo tempore, videmur tamen posse in externis auctoritatem\neius rei intellegere circa Polycraten Sami tyrannum,\ncui dilectus ille anulus in mare abiectus capto relatus est\npisce, ipso circiter ccxxx urbis nostrae annum interfecto.\ncelebratior quidem usus cum faenore coepisse debet. argumento\nest consuetudo volgi, ad sponsiones etiamnum anulo\nexiliente, tracta ab eo tempore, quo nondum erat arra\nvelocior, ut plane adfirmare possimus nummos ante apud\nnos, mox anulos coepisse. de nummis paulo post dicetur.\nAnuli distinxere alterum ordinem a plebe, ut\nsemel coeperant esse celebres, sicut tunica ab anulis\nsenatum. quamquam et hoc sero, vulgoque purpura latiore\ntunicae usos invenimus etiam praecones, sicut patrem\nL. Aelii Stilonis Praeconini ob id cognominati. sed\nanuli plane tertium ordinem mediumque plebei et patribus\ninseruere, ac quod antea militares equi nomen dederant\n, hoc nunc pecuniae indices tribuunt. nec pridem\nid factum. divo Augusto decurias ordinante maior pars\niudicum in ferreo anulo fuit iique non equites sed indices\nvocabantur. equitum nomen subsistebat in turmis equorum\npublicorum. iudicum quoque non nisi quattuor decuriae\nfuere primo, vixque singula milia in decuriis inventa\nsunt, nondum provinciis ad hoc munus admissis,\nservatumque in hodiernum est, ne quis e novis civibus\nin iis iudicaret.\ndecuriae quoque ipsae pluribus\ndiscretae nominibus fuere, tribunorum aeris et selectorum\n\net iudicum. praeter hos etiamnum nongenti vocabantur\nex omnibus electi ad custodiendas suffragiorum cistas in\ncomitiis. et divisus hic quoque ordo erat superba usurpatione\nnominum, cum alius se nongentum, alius selectum,\nalius tribunum appellaret.\nTiberii demum principatu nono anno in unitatem\nvenit equester ordo, anulorumque auctoritati forma constituta\nest C. Asinio Pollione C. Antistio Vetere cos.\nanno urbis conditae DCCLXXV, quod miremur, futtili paene\nde causa, cum C. Sulpicius Galba, iuvenalem famam apud\nprincipem popinarum poenis aucupatus, questus esset in\nsenatu, volgo institores eius culpae defendi anulis. hac de\ncausa constitutum, ne cui ius esset nisi qui ingenuus ipse,\npatre, avo paterno HS CCCC census fuisset et lege Iulia\ntheatrali in quattuordecim ordinibus sedisset. postea gregatim\ninsigne id adpeti coeptum. propter haec discrimina\nC. princeps decuriam quintam adiecit, tantumque enatum\nest fastus, ut, quae sub divo Augusto impleri non potuerant\n, decuriae non capiant eum ordinem, passimque ad\nornamenta ea etiam servitute liberati transiliant, quod\nantea numquam erat factum, quoniam ferreo anulo\n\n\n\net equites iudicesque intellegebantur. adeoque id promiscuum\nesse coepit, ut apud Claudium Caesarem in censura\neius unus ex equitibus Flavius Proculus cccc ex ea causa\nreos postularet. ita dum separatur ordo ab ingenuis, communicatus\nest cum servitiis. iudicum autem appellatione\nseparare eum ordinem primi omnium instituere Gracchi\ndiscordi popularitate in contumeliam senatus, mox debellata\nauctoritas nominis vario seditionum eventu circa\npublicanos substitit et aliquamdiu tertiae sortis viri publicani\nfuere. M. Cicero demum stabilivit equestre nomen\nin consulatu suo Catilinianis rebus, ex eo ordine profectum\nse celebrans eiusque vires peculiari popularitate\nquaerens. ab illo tempore plane hoc tertium corpus in\nre p. factum est, coepitque adici senatui populoque Romano\net equester ordo. qua de causa et nunc post populum\nscribitur, quia novissime coeptus est adici.\nEquitum quidem etiam nomen ipsum saepe variatum\nest, in iis quoque, qui id ab equitatu trahebant.\nceleres sub Romulo regibusque sunt appellati, deinde\nflexuntes, postea trossuli, cum oppidum in Tuscis citra\n\n\n\nVolsinios p. VIIII sine ullo peditum adiumento cepissent\neius vocabuli, idque duravit ultra C. Gracchum. Iunius\ncerte, qui ab amicitia eius Gracchanus appellatus est,\nscriptum reliquit his verbis: Quod ad equestrem ordinem\nattinet, antea trossulos vocabant, nunc\nequites vocant ideo, quia non intellegunt trossulos\nnomen quid valeat, multosque pudet eo\nnomine appellari. et causam, quae supra indicata est,\nexponit invitosque etiamnum tamen trossulos vocari.\nSunt adhuc aliquae non omittendae in auro\ndifferentiae. auxilia quippe et externos torquibus aureis\ndonavere, at cives non nisi argenteis, praeterque armillas\ncivibis dedere, quas non dabant externis.\nlidem, quo magis miremur, coronas ex auro\ndedere et civibus. quis primus donatus sit ea, non inveni\nequidem; quis primus donaverit, a L. Pisone traditur\n: A. Postumius dictator apud lacum Regillum castris\nLatinorum expugnatis eum, cuius maxime opera capta\nessent. hanc coronam ex praeda is deditII l., item\nL. Lentulus consul Servio Cornelio Merendae Samnitum\noppido capto, sed hic quinque librarum; trium Piso Frugi\n\n\n\nfilium ex privata pecunia donavit eamque coronam testamento\nei praelegavit.\nDeorum honoris causa in sacris nihil aliud\nexcogitatum est quam ut auratis cornibus hostiae, maiores\ndumtaxat, immolarentur. sed in militia quoque in tantum\nadolevit haec luxuria, ut M. Bruti e Philippicis campis\nepistulae reperiantur frementis fibulas tribunicias ex\nauro geri. ita, Hercules? idem enim tu, Brute, mulierum\npedibus aurum gestatum tacuisti. et nos sceleris arguimus\nilium, qui primus auro dignitatem per anulos fecit!\nhabeant in lacertis iam quidem et viri, quod ex Dardanis\nvenit—itaque et Dardanium vocabatur; viriolae Celtice\ndicuntur, viriae Celtiberice—; habeant feminae in armillis\ndigitisque totis, collo, auribus, spiris; discurrant\ncatenae circa latera et in secreto margaritarum sacculi\ne collo dominarum auro pendeant, ut in somno quoque\nunionum conscientia adsit: etiamne pedibus induetur atque\ninter stolam plebemque hunc medium feminarum equestrem\nordinem faciet? honestius viri paedagogiis id damus, balineasque\ndives puerorum forma convertit. iam vero et\nHarpocraten statuasque Aegyptiorum numinum in digitis\nviri quoque portare incipiunt. fuit et alia Claudii principatu\n\n\n\ndifferentia insolens iis, quibus admissiones liberae\nius dedissent imaginem principis ex auro in anulo gerendi\nmagna criminum occasione, quae omnia salutaris\nexortus Vespasiani imperatoris abolevit aequaliter publicando\nprincipem. de anulis aureis usuque eorum hactenus\nsit dictum.\nProximum scelus fuit eius, qui primus ex auro\ndenarium signavit, quod et ipsum latet auctore incerto.\npopulous Romanus ne argento quidem signato ante Pyrrhum\nregem devictum usus est. libralis—unde etiam nunc\nlibella dicitur et dupondius—adpendebatur assis; quare\naeris gravis poena dicta, et adhuc expensa in rationibus\ndicuntur, item inpendia et dependere, quin et militum\nstipendia, hoc est stipis pondera, dispensatores, libripendes,\nqua consuetudine in iis emptionibus, quae mancipi sunt,\netiam nunc libra interponitur. Servius rex primus signavit\naes. antea rudi usos Romae Timaeus tradit. signatum\nest nota pecudum, unde et pecunia appellata. maximus\ncensus cxx assium fuit illo rege, et ideo haec prima\nclassis.—Argentum signatum anno urbis CCCCLXXXV,\n\n\n\nQ. Ogulnio C. Fabio cos., quinque annis ante primum\nPunicum bellum. et placuit denarium pro x libris aeris\nvalere, quinarium pro v, sestertium pro dupondio ac semisse\n. librale autem pondus aeris inminutum est bello\nPunico primo, cum inpensis res p. non sufficeret, constitutumque\nut asses sextantario pondere ferirentur. ita\nquinque partes lucri factae, dissolutumque aes alienum.\nnota aeris eius fuit ex altera parte lanus geminus, ex\naltera rostrum navis, in triente vero et quadrante rates.\nquadrans antea teruncius vocatus a tribus unciis. postea\nHannibale urguente Q. Fabio Maximo dictatore asses unciales\nfacti, placuitque denarium XVI assibus permutari,\nquinarium octonis, sestertium quaternis. ita res p. dimidium\nlucrata est, in militari tamen stipendio semper denarius\npro x assibus datus est. notae argenti fuere bigae\natque quadrigae; inde bigati quadrigatique dicti. mox\nlege Papiria semunciarii asses facti. Livius Drusus in\ntribunatu plebei octavam partem aeris argento miscuit.\nis, qui nune victoriatus appellatur, lege Clodia percussus\nest; antea enim hic nummus ex Illyrico advectus mercis\n\n\n\nloco habebatur. est autem signatus Victoria, et inde\nnomen.—Aureus nummus post annos LI percussus est\nquam argenteus ita, ut scripulum valeret sestertios vicen\nos, quod efficit in libram ratione sestertii, qui tune\nerat, V???DCCLX. postea placuit $X$;\nXXXX signari ex auri libris, paulatimque principes inminuere pondus, et novisissime\nNero ad xxxxv.\nSed a nummo prima origo avaritiae faenore ex-\ncogitato quaestuosaque segnitia, nec paulatim: exarsit rabie\nquadam non iam avaritia, sed fames auri, utpote cum\nSeptumuleius, C. Gracchi familiaris, auro rependendum\ncaput eius abscisum ad Opimium tulerit plumboque in\nos addito parricidio suo rem p. etiam circumscripserit;\nnec iam Quiritium aliquis, sed universo nomine Romano\ninfami rex Mithridates Aquilio duci capto aurum in os\ninfudit. haec parit habendi cupido! pudet intuentem nomina\n\n\n\nista, quae subinde nova Graeco sermone excogitantur\ninsperso argenteis vasis auro et incluso, quibus\ndeliciis pluris veneunt inaurata quam aurea, cum sciamus\ninterdixisse castris suis Spartacum, ne quis aurum haberet\naut argentum. tanto plus fuit animi fugitivis nostris!\nMessalla orator prodidit Antonium triumvirum aureis\nusum vasis in omnibus obscenis desideriis, pudendo crimine\netiam Cleopatrae. summa apud exteros licentiae\nfuerat Philippum regem poculo aureo pulvinis subdito\ndormire solitum, Hagnonem Teium, Alexandri Magni praefectum\n, aureis clavis suffigere crepidas: Antonius solus\ncontumelia naturae vilitatem auro fecit. o dignum proscriptione\n, sed Spartaci!\nEquidem miror populum Romanum victis gentibus\nin tributo semper argentum imperasse, non aurum,\nsicut Carthagini cum Hannibale victae octingenta milia,\nxvi pondo annua in quinquaginta annos, nihil auri. nec\npotest videri paenuria mundi id evenisse. iam Midas et\nCroesus inrinitum possederant, iam Cyrus devicta Asia\npondo XXIIII invenerat praeter vasa aurumque factum et\n\n\n\nin eo solium, platanum, vitem. qua victoria argenti D???\ntalentorum reportavit et craterem Semiramidis, cuius pondus\nxv talentorum colligebat. talentum Aegyptium pondo\nLXXX patere M. Varro tradit. iam regnaverat in Colchis\nSaulaces Aeetae subolis, qui terram virginem nactus\nplurimum auri argentique eruisse dicitur in Suanorum\ngente, et alioqui velleribus aureis incluto regno. et illius\naureae camarae, argenteae trabes et columnae atque parastaticae\nnarrantur victae Sesostri, Aegypti regi tam superbo\n, ut prodatur annis quibusque sorte reges singulos e\nsubiectis iungere ad currum solitus atque ita triumphare!\nEt nos fecimus quae posteri fabulosa arbitrentur.\nCaesar, qui postea dictator fuit, primus in aedilitate munere\npatris funebri omni apparatu harenae argenteo usus\nest, ferasque etiam argenteis vasis incessivere tum primum\nnoxii, quod iam etiam in municipiis aemulantur.\nC. Antonius ludos scaena argentea fecit, item L. Murena;\nGaius princeps in circo pegma duxit, in quo fuere argenti\npondo CXXIIII. Claudius successor eius, cum de\nBrittannia triumpharet, inter coronas aureas VII pondo\n\n\n\nhabere quam contulisset Hispania citerior, VIIII quam\nGallia comata, titulis indicavit. huius deinde successor\nNero Pompei theatrum operuit auro in unum diem, quo\nTiridati Armeniae regi ostenderet. et quota pars ea fuit\naureae domus ambientis urbem!\nAuri in aerario populi R. fuere Sex. Iulio L.\nAurelio cos., septem annis ante bellum Punicum tertium\n, pondo XVII CCCCX, argenti XXII LXX, et in numerato\n|LXI|XXXV CCCC, Sexto lulio L. Marcio cos., hoc\nest belli socialis initio, auri .... |XVI|XX DCCCXXXI.\nC. Caesar primo introitu urbis civili bello suo ex aerario\nprotulit laterum aureorum XV, argenteorum XXX, et in\nnumerato |CCC|. nec fuit aliis temporibus res p. locupletior\n. intulit et Aemilius Paulus Perseo rege victo e\nMacedonica praeda |MMM|, a quo tempore populus Romanus\ntributum pendere desiit.\nLaquearia, quae nunc et in privatis domibus\nauro teguntur, post Carthaginem eversam primo in Capitolio\ninaurata sunt censura L. Mummi. inde transiere in\ncamaras quoque et parietes, qui iam et ipsi tamquam\n\n\n\nvasa inaurantur, cum varie sua aetas de Catulo existimaverit\n, quod tegulas aereas Capitoli inaurasset.\nPrimos inventores auri, sicut metallorum fere\nomnium, septimo volumine diximus. praecipuam gratiam\nhuic materiae fuisse arbitror non colore, qui clarior in\nargento est magisque diei similis, ideo militaribus signis\nfamiliarior, quoniam longius fulget, manifesto errore eorum,\nqui colorem siderum placuisse in auro arbitrantur, cum\nin gemma aliisque rebus non sit praecipuus. nec pondere\naut facilitate materiae praelatum est ceteris metallis,\ncum cedat per utrumque plumbo, sed quia rerum uni\nnihil igne deperit, tuto etiam in incendiis rogisque. quin\nimmo quo saepius arsit, proficit ad bonitatem, aurique\nexperimentum ignis est, ut simili colore rubeat ignescatque\net ipsum; obrussam vocant. primum autem bonitatis argumentum\nquam difficillime accendi. praeterea mirum, prunae\nviolentissimi ligni indomitum palea citissime ardescere\natque, ut purgetur, cum plumbo coqui. altera causa pretii\nmaior, quod minimum usus deterit, cum argento, aere,\nplumbo lineae praeducantur manusque sordescant decidua\nmateria. nec aliud laxius dilatatur aut numerosius dividitur\n, utpote cuius unciae in septingenas quinquagenas\npluresque bratteas quaternum utroque digitorum spargantur\n\n\n\n. crassissimae ex iis Praenestinae vocantur, etiamnum\nretinente nomen Fortunae inaurato fidelissime ibi\nsimulacro. proxima brattea quaestoria appellatur. Hispania\nstriges vocat auri parvolas massas. super omnia solum\nin massa aut ramento capitur. cum cetera in metallis\nreperta igni perficiantur, hoc static aurum est consummatamque\nmateriam suam protinus habet, cum ita invenitur\n. haec enim inventio eius naturalis est; alia, quam\ndicemus, coacta. super cetera non robigo ulla, non\naerugo, non aliud ex ipso, quod consumat bonitatem\nminuatve pondus. iam contra salis et aceti sucos, domitores\nrerum, constantia superat omnia, superque netur\nac texitur lanae modo vel sine lana. tunica aurea triumphasse\nTarquinium Priscum Verrius docet; nos vidimus\nAgrippinam Claudi principis, edente eo navalis proelii\nspectaculum, adsidentem et indutam paludamento aureo\ntextili sine alia materia. Attalicis vero iam pridem intexitur\n, invento regum Asiae.\nMarmori et iis, quae candefieri non possunt, ovi\ncandido inlinitur, ligno glutini ratione conposita; leucophorum\nvocant. quid sit hoc aut quemadmodum fiat, suo\nloco docebimus. aes inaurari argento vivo aut certe\n\nhydrargyro legitimum erat, de quis dicemus illorum naturam\nreddentes. excogitata fraus est, namque aes cruciatur\nin primis accensumque restinguitur sale, aceto,\nalumine, postea exharenatur, an satis recoctum sit, splendore\ndeprehendente, iterumque exhalatur igni, ut possit\nedomitum mixtis pumice, alumine, argento vivo inductas\naccipere bratteas. alumen et in purgando vim habet qualem\nesse diximus plumbo.\nAurum invenitur in nostro orbe, ut omittamus\nIndicum a formicis aut apud Scythas grypis erutum,\ntribus modis: fluminum ramentis, ut in Tago Hispaniae,\nPado Italiae, Hebro Thraciae, Pactolo Asiae, Gange Indiae,\nnec ullum absolutius aurum est, ut cursu ipso attrituque\nperpolitum. alio modo puteorum scrobibus effoditur aut\nin ruina montium quaeritur; utraque ratio dicatur.\nAurum qui quaerunt, ante omnia segutilum tollunt;\nita vocatur indicium. alveus hic est harenae, quae lavatur\n, atque ex eo, quod resedit, coniectura capitur.invenitur\naliquando in summa tellure protinus rara felicitate\n, ut nuper in Delmatia principatu Neronis singulis\ndiebus etiam quinquagenas libras fundens. cum ita- inventum\n\n\n\nest in summo caespite, talutium vocant, si et\naurosa tellus subest. cetero montes Hispaniarum, aridi\nsterilesque et in quibus nihil aliud gignatur, huic bono\nfertiles esse coguntur.\nQuod puteis foditur, canalicium vocant, alii canaliense,\nmarmoris glareae inhaerens, non illo modo, quo in oriente\nsappiro atque Thebaico aliisque in gemmis scintillat, sed\nmicas amplexum marmoris. vagantur hi venarum canales\nper latera puteorum et huc illuc, inde nomine invento,\ntellusque ligneis columnis suspenditur. quod effossum\nest, tunditur, lavatur, uritur, molitur. farinam a pila\nscudem vocant; argentum, quod exit a fornace, sudorem.\nquae e camino iactatur spurcitia in omni metallo scoria\nappellatur. haec in auro tunditur iterumque coquitur.\ncatini fiunt ex tasconio; hoc est terra alba similis argillae,\nneque enim alia flatum ignemque et ardentem materiam\ntolerat.\nTertia ratio opera vicerit Gigantum. cuniculis per\nmagna spatia actis cavantur montes lucernarum ad lumina\n; eadem mensura vigiliarum est, multisque mensibus\n\n\n\nnon cernitur dies. arrugias id genus vocant. siduntque\nrimae subito et opprimunt operatos, ut iam minus temerarium\nvideatur e profundo maris petere margaritas atque\npurpuras. tanto nocentiores fecimus terras! relinquuntur\nitaque fornices crebri montibus sustinendis. occursant in\nutroque genere silices; hos igne et aceto rumpunt, saepius\nvero, quoniam id cuniculos vapore et fumo strangulat,\ncaedunt fractariis CL libras ferri habentibus egeruntque\numeris noctibus ac diebus per tenebras proximis tradentes\n; lucem novissimi cernunt. si longior videtur silex,\nlatus sequitur fossor ambitque. et tamen in silice facilior\nexistimatur opera; est namque terra ex quodam argillae\ngenere glarea mixta—gangadiam vocant—prope inexpugnabilis\n. cuneis eam ferreis adgrediuntur et isdem\nmalleis nihilque durius putant, nisi quod inter omnia\nauri fames durissima est. peracto opere cervices fornicum\nab ultimo caedunt. dat signum ruina, eamque solus intellegit\nin cacumine eius montis vigil. hic voce, nutu\nevocari iubet operas pariterque ipse devolat. mons fractus\ncadit ab sese longe fragore qui concipi humana mente\n\n\n\nnon possit, aeque et flatu incredibili. spectant victores\nruinam naturae. nec tamen adhuc aurum est nec sciere\nesse, cum foderent, tantaque ad pericula et inpendia satis\ncausae fuit sperare quod cuperent. alius par labor ac\nvel maioris inpendii: flumina ad lavandam hanc ruinam\niugis montium obiter duxere a centesimo plerumque lapide\n; corrugos vocant, a conrivatione credo. mille et hic\nlabores: praeceps esse libramentum oportet, ut ruat verius\nquam fluat; itaque altissimis partibus ducitur. convalles\net intervalla substructis canalibus iunguntur. alibi rupes\ninviae caeduntur sedemque trabibus cavatis praebere coguntur\n. qui caedit, funibus pendet, ut procul intuenti\nspecies ne ferarum quidem, sed alitum fiat. pendentes\nmaiore ex parte librant et lineas itineri praeducunt, quaque\ninsistentis vestigiis hominis locus non est, amnes\ntrahuntur ab homine. vitium lavandi est, si fluens amnis\nlutum inportet; id genus terrae urium vocant. ergo per\nsilices calculosve ducunt et urium evitant. ad capita deiectus\nin superciliis montium piscinae cavantur ducenos\npedes in quasque partes et in altitudinem denos. emissaria\n\n\n\nin iis quina pedum quadratorum ternum fere relinquuntur\n, ut replete stagno excussis opturamentis erumpat\ntorrens tanta vi, ut saxa provolvat. alius etiamnum in\nplano labor. fossae, per quas profluat, cavantur—agogas\nvocant—; hae sternuntur gradatim ulice. frutex\nest roris marini similis, asper aurumque retinens. latera\ncluduntur tabulis, ac per praerupta suspenduntur canales.\nita profluens terra in mare labitur ruptusque mons diluitur\n, ac longe terras in mare his de causis iam promovit\nHispania. in priore genere quae exhauriuntur inmenso\nlabore, ne occupent puteos, in hoc rigantur. aurum arrugia\nquaesitum non coquitur, sed statim suum est. inveniuntur\nita massae, nec non in puteis, et denas excedentes\nlibras; palagas, alii palacurnas, iidem quod minutum\nest balucem vocant. ulex siccatur, uritur, et cinis eius\nlavatur substrato caespite herboso, ut sidat aurum. vicena\nmilia pondo ad hunc modum annis singulis Asturiam atque\nCallaeciam et Lusitaniam praestare quidam prodiderunt,\nita ut plurimum Asturia gignat. neque in alia terrarum\nparte tot saeculis perseverat haec fertilitas. Italiae parci\n\nvetere interdicto patrum diximus; alioqui nulla fecundior\nmetallorum quoque erat tellus. extat lex censoria\nVictumularum aurifodinae in Vercellensi agro, qua cavebatur\n, ne plus quinque milia hominum in opere publicani\nhaberent.\nAurum faciendi est etiamnum una ratio ex auripigmento\n, quod in Syria foditur pictoribus in summa tellure\n, auri colore, sed fragile lapidum specularium modo.\ninvitaveratque spes Gaium principem avidissimum auri;\nquam ob rem iussit excoqui magnum pondus et plane\nfecit aurum excellens, sed ita parvi ponderis, ut detrimentum\nsentiret propter avaritiam expertus, quamquam\nauripigmenti librae $X$ IIII permutarentur. nec postea\ntemptatum ab ullo est.\nOmni auro inest argentum vario pondere, aliubi\ndecuma parte, aliubi octava. in uno tantum Callaeciae\nmetallo, quod vocant Albucrarense, tricensima sexta portio\ninvenitur; ideo ceteris praestat. ubicumque quinta argenti\nportio est, electrum vocatur. scobes hae reperiuntur in\ncanaliensi. fit et cura electrum argento addito. quod si\nquintam portionem excessit, incudibus non resistit. vetusta\n\n\n\net electro auctoritas Homero teste, qui Menelai regiam\nauro, electro, argento, ebore fulgere tradit. Minervae\ntemplum habet Lindos insulae Rhodiorum, in quo Helena\nsacravit calicem ex electro; adicit historia, mammae suae\nmensura. electri natura est ad lucernarum lumina clarius\nargento splendere. quod est nativum, et venena deprehendit\n. namque discurrunt in calicibus arcus caelestibus similes\ncum igneo stridore et gemina ratione praedicunt.\nAurea statua prima omnium nulla inanitate et\nantequam ex aere aliqua modo fieret, quam vocant holosphyraton\n, in templo Anaetidis posita dicitur quo situ\nterrarum nomen hoc signavimus, numine gentibus illis\nsacratissimo. direpta ea est Antonii Parthicis rebus, scitumque\nnarratur veteranorum unius Bononiae hospitali divi\nAugusti cena, cum interrogatus esset, sciretne eum, qui\nprimus violasset id numen, oculis membrisque captum\nexspirasse; respondit enim cum maxime Augustum e crure\neius cenare seque illum esse totumque sibi censum ex\nea rapina. hominum primus et auream statuam et solidam\n\n\n\nLXX circiter olympiade Gorgias Leontinus Delphis in\ntemplo posuit sibi. tantus erat docendae artis oratoriae\nquaestus.\nAurum pluribus modis pollet in remediis volneratisque\net infantibus adplicatur, ut minus noceant quae\ninferantur veneficia. est et ipsi superlato vis malefica,\ngallinarum quoque et pecuariorum feturis. remedium abluere\ninlatum et spargere eos, quibus mederi velis. torretur\net cum salis gemino pondere, triplici misyis ac\nrursus cum II salis portionibus et una lapidis, quem\nschiston vocant. ita virus trahit rebus una crematis in\nfictili vase, ipsum purum et incorruptum. reliquus cinis\nservatus in fictili olla ex aqua inlitus lichenas in facie\n—lomento eo convenit ablui—, fistulas etiam sanat et\nquae vocantur haemorroides. quodsi tritus pumex adiciatur\n, putria ulcera et taetri odoris emendat, ex melle vero\ndecoctum cum melanthio inlitum umbilico leniter solvit\nalvum. auro verrucas curari M. Varro auctor est.\nChrysocolla umor est in puteis, quos diximus,\nper venam auri defluens crassescente limo rigoribus hibernis\nusque in duritiam pumicis. laudatiorem eandem\nin aerariis metallis et proximam in argentariis fieri conpertum\n\n\n\nest. invenitur et in plumbariis, vilior etiam auraria\n. in omnibus autem his metallis fit et cura multum\ninfra naturalem illam inmissis in venam aquis leniter\nhieme tota usque in Iunium mensem, dein siccatis Iunio\net Iulio, ut plane intellegatur nihil aliud chrysocolla quam\nvena putris. nativa duritia maxime distat; uvam vocant.\net tamen illa quoque herba, quam lutum appellant, tinguitur\n. natura est, quae lino lanaeve, ad sucum bibendum\n. tunditur in pila, dein tenui cribro cernitur, postea\nmolitur ac deinde tenuius cribratur. quidquid non transmeat\n, repetitur in pila, dein molitur. pulvis semper in\ncatinos digeritur et ex aceto maceratur, ut omnis duritia\nsolvatur, ac rursus tunditur, dein lavatur, in conchis\nsiccatur, tum tinguitur alumine schisto et herba supra\ndicta pingiturque, antequam pingat. refert quam bibula\ndocilisque sit. nam nisi rapuit colorem, adduntur et\nscytanum atque turbistum; ita vocant medicamenta sorbere\ncogentia.\nCum tinxere pictores, orobitin vocant eiusque\nduo genera faciunt: elutam, quae servatur in lomentum,\net liquidam globulis sudore resolutis. haec utraque genera\nin Cypro fiunt. laudatissima autem est in Armenia,\n\n\n\nsecunda in Macedonia, largissima in Hispania; summa commendationis\n, ut colorem in herba segetis laete virentis\nquam simillime reddat. visumque iam est Neronis principis\nspectaculis harenam circi chrysocolla sterni, cum\nipse concolori panno aurigaturus esset. indocta opificum\nturba tribus eam generibus distinguit: asperam, quae\ntaxatur in libras $X$ VII, mediam quae $X$ v, attritam, quam\net herbaceam vocant, $X$ III. sublinunt autem harenosam,\npriusquam inducant, atramento et paraetonio. haec sunt\ntenacia eius, colore blanda. paraetonium, quoniam est\nnatura pinguissimum et propter levorem tenacissimum,\natramento aspergitur, ne paraetonii candor pallorem chrysocollae\nadferat. luteam putant a luto herba dictam, quam\nipsam caeruleo subtritam pro chrysocolla inducunt, vilissimo\ngenere atque fallacissimo.\nUsus chrysocollae et in medicina est ad purganda\nvolnera cum cera atque oleo. eadem per se arida\nsiccat et contrahit. datur et in angina orthopnoeave lingenda\ncum melle. concitat vomitiones, miscetur et collyriis\n\n\n\nad cicatrices oculorum ac viridibus emplastris ad\ndolores mitigandos, cicatrices trahendas. hanc chrysocollam\nmedici acesim appellant, quae non est orobitis.\nchrysocollam et aurifices sibi vindicant adglutinando\nauro, et inde omnes appellatas similiter virentes dicunt.\ntemperatur autem Cypria aerugine et pueri inpubis urina\naddito nitro teriturque Cyprio aere in Cypriis mortariis;\nsanternam vocant nostri. ita feruminatur aurum, quod\nargentosum vocant. signum est, si addita santerna nitescit\n. e diverso aerosum contrahit se hebetaturque et\ndifficulter feruminatur. ad id glutinum fit auro et septima\nargenti parte ad supra dicta additis unaque tritis.\nContexique par est reliqua circa hoc, ut universa\nnaturae contingat admiratio. auro glutinum est tale,\nargilla ferro, cadmea aeris massis, alumen lamnis, resina\nplumbo et marmori, at plumbum nigrum albo iungitur\nipsumque album sibi oleo, item stagnum aeramentis, stagno\nargentum.—Pineis optume lignis aes ferrumque funditur,\nsed et Aegyptio papyro, paleis aurum.—Calx aqua accenditur\net Thracius lapis, idem oleo restinguitur, ignis autem\naceto maxime et visco et ovo.—Terra minime flagrat,\ncarboni vis maior exusto iterumque flagranti.\nAb his argenti metalla dicantur, quae sequens\ninsania est. non nisi in puteis reperitur nullaque spe sui\nnascitur, nullis, ut in auro, lucentibus scintillis. terra est\nalias rubra, alias cineracea. excoqui non potest, nisi cum\nplumbo nigro aut cum vena plumbi—galenam vocant—,\nquae iuxta argenti venas plerumque reperitur. et codem\nopere ignium discedit pars in plumbum, argentum autem\ninnatat superne, ut oleum aquis. reperitur in omnibus\npaene provinciis, sed in Hispania pulcherrimum, id quoque\nin sterili solo atque etiam montibus, et ubicumque una\ninventa vena est, non procul invenitur alia. hoc quidem\net in omni fere materia, unde metalla Graeci videntur\ndixisse. mirum, adhuc per Hispanias ab Hannibale inchoatos\ndurare puteos. sua nomina ab inventoribus habent,\nex quis Baebelo appellatur hodie, qui ccc pondo Hannibali\nsubministravit in dies, ad MD passus iam cavato monte,\nper quod spatium Aquitani stantes noctibus diebusque\negerunt aquas lucernarum mensura amnemque faciunt.\nargenti vena in summo reperta crudaria appellatur. finis\nantiquis fodiendi solebat esse alumen inventum; ultra nihil\nquaerebatur. nuper inventa aeris vena infra alumen nullam\nfine spei fecit. odor ex argenti fodinis inimicus omnibus\n\n\n\nanimalibus, sed maxime canibus.—Aurum argentumque\nquo mollius, eo pulchrius. lineas ex argento nigras praeduci\nplerique mirantur.\nEst et lapis in iis venis, cuius vomica liquoris\naeterni argentum vivum appellatur. venenum rerum omnium\nest perrumpitque vasa permanans tabe dira. omnia\nei innatant praeter aurum; id unum ad se trahit. ideo\net optime purgat, ceteras eius sordes expuens crebro\niactatu fictilibus in vasis. ita vitiiseiectis ut et ipsum\nab auro discedat, in pelles subactas effunditur, per quas\nsudoris vice defluens purum relinquit aurum. ergo et\ncum aera inaurentur, sublitum bratteis pertinacissime retinet\n, verum pallore detegit simplices aut praetenues bratteas\n. quapropter id furtum quaerentes ovi liquore candido\nusum eum adulteravere, mox et hydrargyro, de quo dicemus\nsuo loco. et alias argentum vivum non largum inventu\nest.\nIn isdem argenti metallis invenitur, ut proprie\ndicatur, spumae lapis candidae nitentisque, non tamen\ntralucentis; stimi appellant, alii stibi, alii alabastrum, aliqui\n\n\n\nlarbasim. duo eius genera, mas ac femina. magis\nprobant feminam, horridior est mas scabriorque et minus\nponderosus minusque radians et harenosior, femina contra\nnitet, friabilis fissurisque, non globis, dehiscens.\nVis eius adstringere ac refrigerare, principalis\nautem circa oculos, namque ideo etiam plerique platyophthalmon\nid appellavere, quoniam in calliblepharis mulierum\ndilatet oculos, et fluctiones inhibet oculorum exulcerationesque\nfarina eius ac turis cummi admixto. sistit\net sanguinem e cerebro profluentem, efficacissime et contra\nrecentia volnera et contra veteres canum morsus inspersa\nfarina et contra ambusta igni cum adipe ac spuma argenti\ncerussaque et cera. uritur autem offis bubuli fimi\ncircumlitum in clibanis, dein restinguitur mulierum lacte\nteriturque in mortariis admixta aqua pluvia; ac subinde\nturbidum transfunditur in aereum vas emundatum nitro.\nfaex eius intellegitur plumbosissima, quae subsedit in\nmortario abiciturque. dein vas, in quod turbida transfusa\nsint, opertum linteo per noctem relinquitur et postero die\nquidquid innatet effunditur spongeave tollitur. quod ibi\nsubsedit, flos intellegitur ac linteo interposito in sole\nsiccatur, non ut perarescat, iterumque in mortario teritur\net in pastillos dividitur. ante omnia autem urendi modus\n\n\n\nnecessarius est, ne plumbum fiat. quidam non fimo utuntur\ncoquentes, sed adipe. alii tritum in aqua triplici\nlinteo saccant faecemque abiciunt idque, quod defluxit,\ntransfundunt, quidquid subsidat colligentes. emplastris\nquoque et collyriis miscent.\nScoriam in argento Graeci vocant helcysma. vis\neius adstringere et refrigerare corpora, ac remedio est\naddita emplastris ut molybdaena, de qua dicemus in\nplumbo, cicatricibus maxime glutinandis, et contra tenesmos\ndysenteriasque infusa clysteribus cum myrteo oleo.\naddunt et in medicamenta, quae vocant liparas, ad excrescentia\nulcerum aut ex attritu facta aut in capite\nmanantia.\nFit in isdem metallis et quae vocatur spuma argenti.\ngenera eius tria: optima quam chrysitim vocant, sequens\nquam argyritim, tertia quam molybditim. et plerumque\nomnes hi colores in isdem tubulis inveniuntur. probatissima\nest Attica, proxima Hispaniensis. chrysitis ex vena\nipsa fit, argyritis ex argento, molybditis e plumbi ipsius\nfusura—quae fit Puteolis—et inde habet nomen.\nomnis autem fit excocta sua materia ex superiore catino\ndefluens in inferiorem et ex eo sublata vericulis ferreis\n\n\n\natque in ipsa flamma convoluta vericulo, ut sit modici\nponderis. est autem, ut ex nomine intellegi potest, fervescentis\net futurae materiae spuma. distat a scoria quo\npotest spuma a faece distare: alterum purgantis se materiae\n, alterum purgatae vitium est. quidam duo genera\nfaciunt spumae, quae vocant scirerytida et peumenen, tertium\nmolybdaenam in plumbo dicendam. spuma, ut sit\nutilis, iterum coquitur confractis tubulis ad magnitudinem\nanulorum. ita accensa follibus ad separandos carbones\ncineremque abluitur aceto aut vino simulque restinguitur.\nquodsi sit argyritis, ut candor ei detur, magnitudine fabae\nconfracta in fictili coqui iubetur ex aqua addito in linteolis\ntritico et hordeo novis, donec ea purgentur. postea\nVI diebus terunt in mortariis, ter die abluentes aqua frigida\net, cum dies desinat, calida, addito sale fossili in\nlibram spumae obolo. novissimo die dein condunt in\nplumbeo vase. alii cum faba candida et tisana cocunt\nsiccantque sole, alii in lana candida cum faba, done\nlanam non denigret. tune salem fossilem adiciunt subinde\naqua mutata siccantque diebus XL calidissimis aestatis.\nnec non in ventre suillo in aqua coquunt exemptamque\n\nnitro fricant et ut supra terunt in mortariis cum sale.\nsunt qui non coquant, sed cum sale terant et adiecta\naqua abluant. usus eius ad collyria et cuti mulierum\ncicatricum foeditates tollendas maculasque, abluendum\ncapillum. vis autem siccare, mollire, refrigerare, tempe-\nrate purgare, explere ulcera, tumores lenire; talibusque\nemplastris additur et liparis supra dictis. ignes etiam\nsacros tollit cum ruta myrtisque et aceto, item perniones\ncum myrtis et cera.\nIn argentariis metallis invenitur minium quoque\n, et nunc inter pigmenta magnae auctoritatis et quondam\napud Romanos non solum maximae, sed etiam sacrae.\nenumerat auctores Verrius, quibus credere necesse sit\nIovis ipsius simulacri faciem diebus festis minio inlini\nsolitam triumphantiumque corpora; sic Camillum triumphasse\n; hac religione etiamnum addi in unguenta cenae\ntriumphalis et a censoribus in primis Iovem miniandum\nlocari. cuius rei causam equidem miror, quamquam et\nhodie id expeti constat Aethiopum populis totosque eo\ntingui proceres, hunc ibi deorum simulacris colorem esse.\nquapropter diligentius persequemur omnia de eo.\nTheophrastus Lxxxx annis ante Praxibulum\n\n\n\nAtheniensium magistratum—quod tempus exit in urbis\nnostrae CCCXLVIIII annum—tradit inventum minium a\nCallia Atheniense initio sperante aurum excoqui posse\nharenae rubenti in metallis argenti; hanc fuisse originem\neius, reperiri autem iam tum in Hispania, sed durum et\nharenosum, item apud Colchos in rupe quadam inaccessa,\nex qua iaculantes decuterent; id esse adulterum, optimum\nvero supra Ephesum Cilbianis agris harena cocci colorem\nhabente, hanc teri, dein lavari farinam et quod subsidat\niterum lavari; differentiam artis esse, quod alii minium\nfaciant prima lotura, apud alios id esse dilutius, sequentis\nautem loturae optimum.\nAuctoritatem colori fuisse non miror. iam enim\nTroianis temporibus rubrica in honore erat Homero\nteste, qui naves ea commendat, alias circa pigmenta picturasque\nrarus. milton vocant Graeci miniumque cinnabarim\n. unde natus error inscitia nominum. sic enim\nappellant illi saniem draconis elisi elephantorum morientium\npondere permixto utriusque animalis sanguine, ut\ndiximus, neque est alius colos, qui in pictura proprie\nsanguinem reddat. illa cinnabaris antidotis medicamentisque\n\n\n\nutilissima est. at, Hercules, medici, quia cinnabarim\nvocant, utuntur hoc minio, quod venenum esse\npaulo mox docebimus.\nCinnabari veteres quae etiam nunc vocant monochromata\npingebant. pinxerunt et Ephesio minio, quod\nderelictum est, quia curatio magni operis erat. praeterea\nutrumque nimis acre existimabatur. ideo transiere ad rubricam\net sinopidem, de quibus suis locis dicam. cinna-\nbaris adulteratur sanguine caprina aut sorvis tritis. pretium\nsincerae nummi L.\nIuba minium nasci et in Carmania, tradit,\nTimagenes et in Aethiopia, sed neutro ex loco invehitur\nad nos nec fere aliunde quam ex Hispania, celeberrimo\nSisaponensi regione in Baetica miniario metallo vectigalibus\npopuli Romani, nullius rei diligentiore custodia. non licet\nibi perficere id, excoctique Romam adfertur vena signata,\nad bina milia fere pondo annua, Romae autem lavatur, in\nvendendo pretio statuta lege, ne modum excederet HS LXX\nin libras. sed adulteratur multis modis, unde praeda\nsocietati. namque est alterum genus omnibus fere argentariis\n\n\n\nitemque plumbariis metallis, quod fit exusto\nlapide venis permixto, non ex illo, cuius vomicam argentum\nvivum appellavimus—is enim et ipse in argentum\nexcoquitur—, sed ex aliis simul repertis. steriles etiam\nplumbi micae. deprehenduntur solo colore nec nisi in\nfornacibus rubescentes exustique tunduntur in farinam.\nhoc est secundarium minium perquam paucis notum, multum\ninfra naturales illas harenas. hoc ergo adulteratur\nminium in officinis sociorum, et vilius Syrico. quonam\nmodo Syricum fiat suo loco docebimus; sublini autem\nSyrico minium compendi ratio demonstrat. et alio modo\npingentium furto opportunum est, plenos subinde abluentium\npenicillos. sidit autem in aqua constatque furantibus\n. sincero cocci nitor esse debet, secundarii autem\nsplendor in parietibus sentitplumbaginem. quamquam\nhoc robigo quaedam metalli est. Sisaponensibus autem\nminiariis sua vena harenae sine argento. excoquitur auri\nmodo; probatur auro candente, fucatum enim nigrescit,\nsincerum retinet colorem. invenio et calce adulterari, ac\nsimili ratione ferri candentis lamna, si non sit aurum\ndeprehendi. inlito solis atque lunae contactus inimicus.\nremedium, ut pariete siccato cera Punica cum oleo liquefacta\n\n\n\ncandens saetis inducatur iterumque admotis gallae\ncarbonibus inuratur ad sudorem usque, postea candelis\nsubigatur ac deinde lintels puris, sicut et marmora nitescunt\n. qui minium in officinis poliunt, faciem laxis\nvesicis inligant, ne in respirando pernicialem pulverem\ntrahant et tamen super illas spectent. minium in voluminum\nquoque scriptura usurpatur clarioresque litteras\nvel in muro vel in marmore, etiam in sepulchris, facit.\nEx secundario invenit vita et hydrargyrum\nin vicem argenti vivi, paulo ante dilatum. fit autem duobus\nmodis: aereis mortariis pistillisque trito minio ex\naceto aut patinis fictilibus inpositum ferrea concha, calice\ncoopertum, argilla superinlita, dein sub patinis accenso\nfollibus continuis igni atque ita calici sudore deterso, qui\nfit argenti colore et aquae liquore. idem guttis dividi\nfacilis et lubrico umore confluere. quod cum venenum\nesse conveniat, omnia, quae de minio in medicinae usu\ntraduntur, temeraria arbitror, praeterquam fortassis inlito\ncapiti ventrive sanguinem sisti, dum ne qua penetret in viscera\nac volnus attingat. aliter utendum non equidem censeam.\nHydrargyro argentum inauratur solum nunc\nprope, cum et in aerea simili modo duci debeat. sed\neadem fraus, quae in omni parte vitae ingeniosissima est,\nviliorem excogitavit materiam, ut docuimus.\nAuri argentique mentionem comitatur lapis,\nquem coticulam appellant, quondam non solitus inveniri\nnisi in flumine Tmolo, ut auctor est Theophrastus,\nnunc vero passim. alii Heraclium, alii Lydium vocant.\nsunt autem modici, quaternas uncias longitudinis binasque\nlatitudinis non excedentes. quod a sole fuit in iis, melius\nquam quod a terra. his coticulis periti cum e vena ut\nlima rapuerunt experimentum, protinus dicunt, quantum\nauri sit in ea, quantum argenti vel aeris, scripulari differentia\n, mirabili ratione non fallente.\nArgenti duae differentiae. vatillis ferreis candentibus\nramento inposito, quod candidum permaneat,\nprobatur. proxima bonitas rufo, nulla nigro. sed experimento\nquoque fraus intervenit. servatis in urina virorum\nvatillis inficitur ita ramentum obiter, dum uritur\ncandoremque mentitur. est aliquod experimentum politi\net in halitu hominis, si sudet protinus nubemque discutiat.\nlamnas duciin speciemvitri non nisi ex optimo\n\nposse creditum. fuerat id integrum, sed id quoque iam\nfraude corrumpitur.\nEst natura mira imagines reddendi, quod repercusso\naëre atque in oculos regesto fieri convenit. eadem vi sic\nin speculi usu polita crassitudine paulumque propulsa dilatatur\nin inmensum magnitudo imaginum. tantum interest\n, repercussum illum excipiat an respuat. quin etiam\npocula ita figurantur expulsis intus crebris ceu speculis,\nut vel uno intuente totidem populus imaginum fiat. excogitantur\net monstrifica, ut in templo Zmyrnae dicata.\nid evenit figura materiae. plurimum refert concava sint\net poculi modo an parmae Threcidicae, media depressa\nan elata, transversa an obliqua, supina an infesta, qualitate\nexcipientis figurae torquente venientes umbras; neque\nenim est aliud illa imago quam digesta claritate materiae\naccipientis umbra. atque ut omnia de speculis peragantur\nin hoc loco, optima aput maiores fuerant Brundisina,\nstagno et aere mixtis. praelata sunt argentea; primus\nfecit Pasiteles Magni Pompei aetate. nuper credi coeptum\ncertiorem imaginem reddi auro opposito aversis.\nTinguit Aegyptus argentum, ut in vasis Anubim\n\nsuum spectet, pingitque, non caelat, argentum. unde\ntransiit materia et ad triumphales statuas; mirumque,\ncrescit pretium fulgoris excaecati. id autem fit hoc modo:\nmiscentur argento tertiae aeris Cyprii tenuissimi, quod\ncoronarium vocant, et sulpuris vivi quantum argenti; conflantur\nita in fictili circumlito argilla; modus coquendi,\ndonec se ipsa opercula aperiant. nigrescit et ovi indurati\nluteo, ut tamen aceto et creta deteratur.\nMiscuit denario triumvir Antonius ferrum, miscent\naera falsae monetae, alii et ponderi subtrahunt, cum sit\niustum LXXXIII e libris signari. igitur ars facta denarios\nprobare, tarn iucunda plebei lege, ut Mario Gratidiano\nvicatim totas statuas dicaverit. mirumque, in hac\nartium sola vitia discuntur et falsi denarii spectatur exemplar\npluribusque veris denariis adulterinus emitur.\nNon erat apud antiquos numerus ultra centum\nmilia; itaque et hodie multiplicantur haec, ut decies\ncentena aut saepius dicantur. faenus hoc fecit nummusque\npercussus, et sic quoque aes alienum etiam nunc\n\nappellatur. postea Divites cognominati, dummodo notum\nsit eum, qui primus hoc cognomen acceperit, decoxisse\ncreditoribus suis. ex eadem gente M. Crassus negabat\nlocupletem esse nisi qui reditu annuo legionem tueri\nposset. in agris Es |MM| possedit Quiritium post Sullam\ndivitissimus, nec fuit satis nisi totum Parthorum usurpasset\naurum; atque ut memoriam quidem opum occupaverit\n—iuvat enim insectari inexplebilem istam habendi\ncupidinem—: multos postea cognovimus servitute liberatos\nopulentiores, pariterque tres Claudii principatu paulo\nante Callistum, Pallantem, Narcissum. atque ut hi omittantur\n, tamquam adhuc rerum potiantur, C. Asinio Gallo\nC. Marcio Censorino cos. a. d. VI Kal. Febr. C. Caecilius\nC. l. Isidorus testamento suo edixit, quamvis multa bello\ncivili perdidisset, tamen relinquere servorumIIII CXVI,\niuga boumIII DC, reliqui pecoris CCLVII, in numerato\nHS |DC|, funerari se iussit HS |X|. congerant excedentes\nnumerum opes, quota tamen portio erunt Ptotemaei, quem\nVarro tradit Pompeio res gerente circa Iudaeam octona\n\n\n\nmilia equitum sua pecunia toleravisse, mille convivas totidem\naureis potoriis, mutantem ea vasa cum ferculis, saginasse\n! quota vero ille ipse—neque enim de regibus\nloquor—portio fuerit Pythis Bithyni, qui platanum\nauream vitemque nobiles illas Dario regi donavit, Xerxis\ncopias, hoc est |VII|LXXXVIII hominum, excepit epulo,\nstipendium quinque mensum frumentumque pollicitus, ut\ne quinque liberis in dilectu senectuti suae unus saltem\nconcederetur! hunc quoque ipsum aliquis comparet Croeso\nregi! quae, malum, amentia est id in vita cupere, quod\naut et servis contigerit aut ne in regibus quidem invenerit\nfinem!\nPopulus R. stipem spargere coepit Sp. Postumio\nQ. Marcio cos.; tanta abundantia pecuniae erat, ut earn\nconferret L. Scipioni, ex qua is ludos fecit. nam quod\nAgrippae Menenio sextantes aeris in funus contulit, honoris\nid necessitatisque propter paupertatem Agrippae,\nnon largitionis esse duxerim.\nVasa ex argento mire inconstantia humani\ningenii variat nullum genus officinae diu probando. nunc\nFurniana, nunc Clodiana, nunc Gratiana—etenim tabernas\n\n\n\nmensis adoptamus—, nunc anaglypta asperitatemque\nexciso circa liniarum picturas quaerimus, iam vero et\nmensas repositoriis inponimus ad sustinenda opsonia, interradimus\nalia, ut quam plurimum lima perdiderit. vasa\ncocinaria ex argento fieri Calvus orator quiritat; at nos\ncarrucas argento caelare invenimus, nostraque aetate Poppaea\nconiunx Neronis principis soleas delicatioribus iumentis\nsuis ex auro quoque induere iussit.\nTriginta duo libras argenti Africanus sequens\nheredi reliquit idemque, cum de Poenis triumpharet, IIII\nCCCLXX pondo transtulit. hoc argenti tota Carthago ha buit illa terrarum aemula, quot mensarum postea apparatu\nvicta! Numantia quidem deleta idem Africanus in triumpho\nmilitibus $X$ VII dedit. o viros illo imperatore dignos, quibus\nhoc satis fuit! frater eius Allobrogicus primus omnium\npondo mille habuit, at Drusus Livius in tribunatu plebei X.\nnam propter quinque pondo notatum a censoribus triumphalem\n\n\n\nsenem fabulosum iam videtur, item Catum Aelium,\ncum legati Aetolorum in consulatu prandentem in fictilibus\nadissent, missa ab iis vasa argentea non accepisse neque\naliud habuisse argenti ad supremum vitae diem quam duo\npocula, quae L. Paulus socer ei ob virtutem devicto Perseo\nrege donavisset. invenimus legatos Carthaginiensium\ndixisse nullos hominum inter sese benignius vivere quam\nRomanos. eodem enim argento apud omnes cenitavisse\nipsos. at, Hercules, Pompeium Paulinum, Arelatensis\nequitis Romani filium paternaque gente pellitum, XII\npondo argenti habuisse apud exercitum ferocissimis gentibus\noppositum scimus; lectos vero iam pridem\nmulierum totos operiri argento, quaedam et triclinia.\nquibus argentum addidisse primus traditur Carvilius Pollio\neques Romanus, non ut operiret aut Deliaca specie faceret\n, sed Punicana; eadem et aureos fecit, nee multo\npost argentei Deliacos imitati sunt. quae omnia expiavit\nbellum civile Sullanum.\nPaulo enim ante haec factae sunt lances e centenis\nlibris argenti, quas tune super CL numero fuisse\nRomae constat multosque ob eas proscriptos dolo concupiscentium\n. erubescant annales, qui bellum civile illud\ntalibus vitiis inputavere; nostra aetas fortior fuit. Claudii\n\n\n\nprincipatu servus eius Drusilianus nomine Rotundus, dispensator\nHispaniae citerioris, quingenariam lancem habuit,\ncui fabricandae officina prius exaedificata fuerat, et comites\neius octo ad CCL libras, quaeso, ut quam multi eas conservi\neius inferrent, aut quibus cenantibus? Cornelius\nNepos tradit ante Sullae victoriam duo tantum triclinia\nRomae fuisse argentea, repositoriis argentum addi sua\nmemoria coeptum. Fenestella, qui obiit novissimo Tiberii\nCaesaris principatu, ait et testudinea tum in usum\nvenisse, ante se autem paulo lignea, rotunda, solida nec\nmulto maiora quam mensas fuisse, se quidem puero quadrata\net conpacta aut acere operta aut citro coepisse, mox\nadditum argentum in angulos lineasque per commissuras,\ntympana vero se iuvene appellata, tum a stateris et lances,\nquas antiqui magides vocaverant.\nNec copia argenti tantum furit vita, sed valdius\npaene manipretiis, idque iam pridem, ut ignoscamus nobis.\ndelphinos quinis milibus sestertium in libras emptos C.\nGracchus habuit, L. vero Crassus orator duos scyphos\n\nMentoris artificis manu caelatos HS C???, confessus tamen\nest numquam iis uti propter verecundiam ausum. scimus\neundem HS VI in singulas libras vasa empta habuisse.\nAsia primum devicta luxuriam misit in Italiam, siquidem\nL. Scipio in triumpho transtulit argenti caelati pondo milleet CCCC et vasorum aureorum pondo MD [anno conditae\nurbis DLXV]. at eadem Asia donata multo etiam gravius\nadflixit mores, inutiliorque victoria illa hereditas Attalo\nrege mortuo fuit. tum enim haec emendi Romae in\nauctionibus regiis verecundia exempta est urbis anno\nDCXXII, mediis LVII annis erudita civitate amare etiam,\nnon solum admirari, opulentiam externam, inmenso et\nAchaicae victoriae momento ad inpellendos mores, quae\net ipsa in hoc intervallo anno urbis DCVIII parta signa\net tabulas pictas invexit. ne quid deesset, pariter quoque luxuria nata est et Carthago sublata, ita congruentibus\nfatis, ut et liberet amplecti vitia et liceret. petiere\net dignationem hine aliqui veterum. C. Marius post victoriam\nCimbricam cantharis potasse Liberi patris exemplo\ntraditur, ille arator Arpinas et manipularis imperator.\nArgenti usum in statuas primum divi Augusti\ntemporum adulatione transisse falso existimatur. iam enim\ntriumpho Magni Pompei reperimus translatam Pharnacis,\nqui primus regnavit in Ponto, argenteam statuam, item\nMithridatis Eupatoris et currus aureos argenteosque. argentum\nsuccedit aliquando et auro luxu feminarum plebis\ncompedes sibi facientium, quas induere aureas mos tritior\nvetet. vidimus et ipsi Arellium Fuscum motum equestri\nordine ob insignem calumniam, cum celebritatem adsectarentur\nadulescentium scholae, argenteos anulos habentem.\net quid haec attinet colligere, cum capuli militum ebore\netiam fastidito caelentur argento, vaginae catellis, baltea\nlamnis crepitent, iam vero paedagogia in transitu virilitatis\ncustodiantur argento, feminae laventur et nisi argentea\nsolia fastidiant, eademque materia et cibis et probris\nserviat? videret haec Fabricius et stratas argento mulierum\nbalineas ita, ut vestigio locus non sit, cum viris\nlavantium! Fabricius, qui bellicos imperatores plus quam\npateram et salinum habere ex argento vetabat, videret\nhinc dona fortium fieri aut in haec frangi! heu mores,\nFabrici nos pudet!\nMirum auro caelando neminem inclaruisse, argento\nmultos. maxime tamen laudatus est Mentor, de\nquo supra diximus. quattuor paria ab eo omnino facta\nsunt, ac iam nullum extare dicitur Ephesiae Dianae templi\naut Capitolini incendiis. Varro se et aereum signum eius\nhabuisse scribit. proximi ab eo in admiratione Acragas\net Boëthus et Mys fuere. exstant omnium opera hodie\nin insula Rhodiorum, Boëthi apud Lindiam Minervam,\nAcragantis in templo Liberi patris in ipsa Rhodo Centauros\nBacchasque caelati scyphi, Myos in eadem aede\nSilenos et Cupidines. Acragantis et venatio in scyphis\nmagnam faram habuit. post hos celebratus est Calamis,\net Antipatro qui Satyrum in phiala gravatum somno conlocavisse\nverius quam caelasse dictus est ..., Stratonicus\nmox Cyzicenus, Tauriscus. item Ariston et Eunicus Mitylenaei\nlaudantur et Hecataeus et circa Pompei Magni aetatem\n\n\n\nPasiteles, Posidonius Ephesius [hedys], Thracides, qui\nproelia armatosque caelavit, Zopyrus, qui Areopagitas et\niudicium Orestis in duobus scyphis HS |XII| aestimatis.\nfuit et Pytheas, cuius II unciae $X$ X??? venierunt: Ulixes\net Diomedes erant in phialae emblemate Palladium subripientes\n. fecit idem et cocos magiriscia appellatos parvolis\npotoriis et e quibus ne exemplaria quidem liceret\nexprimere; tam opportuna iniuriae subtilitas erat. habuit\net Teucer crustarius famam, subitoque ars haec ita exolevit\n, ut sola iam vetustate censeatur usuque attritis caelaturis\nsic,ne figura discerni possit, auctoritas constet.\n—(Argentum medicatis aquis inficitur atque adflatu salso,\nsicut in mediterraneis Hispaniae.)—\nIn argenti et auri metallis nascuntur etiamnum\npigmenta, sil et caeruleum. sil proprie limus est. optimum\nex eo quod Atticum vocatur, pretium in pondo\nlibras $X$ II; proximum marmorosum dimidio Attici pretio.\n\n\n\ntertium genus est pressum, quod alii Scyricum vocant,\nex insula Scyro, iam et ex Achaia, quo utuntur ad picturae\numbras, pretium in libras HS bini; dupondiis vero\ndetractis quod lucidum vocant, e Gallia veniens. hoc autem\net Attico ad lumina utuntur, ad abacos non nisi marmoroso\n, quoniam marmor in eo resistit amaritudini calcis.\neffoditur et ad xx ab urbe lapidem in montibus; postea\nuritur pressum appellantibus qui adulterant. sed esse\nfalsum exustumque, amaritudine apparet et quoniam resolutum\nin pulverem est. sile pingere instituere primi\nPolygnotus et Micon, Attico dumtaxat. secuta aetas hoc\nad lumina usa est, ad umbras autem Scyrico et Lydio.\nLydium Sardibus emebatur, quod nunc omittunt.\nCaeruleum harena est. huius genera tria\nfuere antiquitus: Aegyptium maxime probatur; Scythicummox diluitur facile et, cum teritur, in quattuor colores\nmutatur, candidiorem nigrioremve et crassiorem tenuioremve\n; praefertur huic etiamnum Cyprium. accessit his\nPuteolanum et Hispaniense, harena ibi confici coepta.\ntinguitur autem omne et in sua coquitur herba bibitque\nsucum. reliqua confectura eadem quae chrysocollae.\nEx caeruleo fit quod vocatur lomentum, perficitur id\nlavando terendoque. hoc est caeruleo candidius. pretia\neius $X$ X in libras, caerulei $X$ VIII. usus in creta; calcis\ninpatiens. nuper accessit et Vestorianum, ab auctore\nappellatum. fit ex Aegyptii levissima parte; pretium eius\nin libras $X$ I. idem et Puteolani usus, praeterque ad\nfenestras; cylon vocant.—Non pridem adportari et Indicum\ncoeptum est, cuius pretium $X$ VII. ratio in pictura\nad incisuras, hoc est umbras dividendas ab lumine.—\nEst et vilissimum genus lomenti, quod tritum vocant,\nquinis assibus aestimatum.\nCaerulei sinceri experimentum in carbone ut flagret;\nfraus viola arida decocta in aqua sucoque per linteum\nexpresso in cretam Eretriam. vis in medicina ut purget\nulcera; itaque et emplastris adiciunt, item causticis.\nteritur autem difficillime.—Sil in medendo leniter\nmordet adstringitque et explet ulcera. uritur in fictilibus\n, ut prosit.\nPretia rerum, quae usquam posuimus, non ignoramus\nalia aliis locis esse et omnibus paene mutari annis, prout\nnavigatione constiterint aut ut quisque mercatus sit aut\naliquis praevalens manceps annonam flagellet, non obliti\nDemetrium a tota Seplasia Neronis principatu accusatum\napud consules; poni tamen necessarium fuit quae plerumque\nerant Romae, ut exprimeretur auctoritas rerum.\nProxime dicantur aeris metalla, cui et in usu\nproximum est pretium, immo vero ante argentum ac paene\netiam ante aurum Corinthio, stipis quoque auctoritas, ut\ndiximus. hinc aera militum, tribuni aerarii et aerarium,\nobaerati, aere diruti. docuimus quamdiu populus Romanus\naere tantum signato usus esset: et aliare vetustas\naequalem urbi auctoritatem eius declarat, a rege\nNuma collegio tertio aerarium fabrum instituto.\nVena quo dictum est modo foditur ignique perficitur\n. fit et e lapide aeroso, quem vocant cadmean, 32,\ncelebri trans maria et quondam in Campania, nunc et in\nBergomatium agro extrema parte Italiae; ferunt nuper\netiam in Germania provincia repertum.\nfit et ex alio\nlapide, quem chalcitim appellant in Cypro, ubi prima\naeris inventio, mox vilitas praecipua reperto in aliis terris\npraestantiore maximeque aurichalco, quod praecipuam bonitatem\nadmirationemque diu optinuit nec reperitur longo\niam tempore effeta tellure. proximum bonitate fuit Sallustianum\nin Ceutronum Alpino tractu, non longi et ipsum\naevi, successitque ei Livianum in Gallia. utrumque a metallorum\ndominis appellatum, illud ab amico divi Augusti,\nhoc a coniuge. velocis defectus Livianum quoque; certe\nadmodum exiguum invenitur. summa gloriae nunc in\nMarianum conversa, quod et Cordubense dicitur. hoc a\nLiviano cadmean maxime sorbet et aurichalci bonitatem\nimitatur in sestertiis dupondiariisque, Cyprio suo assibus\ncontentis. et hactenus nobilitas in aere naturalis se habet.\nReliqua genera cura constant, quae suis locis\n\n\n\nreddentur, summa claritate ante omnia indicata. quondam\naes confusum auro argentoque miscebatur, et tamen\nars pretiosior erat; nunc incertum est, peior haec sit an\nmateria, mirumque, cum ad infinitum operum pretia creverint\n, auctoritas artis extincta est. quaestus enim causa,\nut omnia, exerceri coepta est quae gloriae solebat—\nideo etiam deorum adscripta operi, cum proceres gentium\nclaritatem et hac via quaererent—, adeoque exolevit\nfundendi aeris pretiosi ratio, ut iam diu ne fortuna quidem\nin ea re ius artis habeat.\nEx illa autem antiqua gloria Corinthium maxime laudatur\n. hoc casus miscuit Corintho, cum caperetur, incensa\n, mireque circa id multorum adfectatio furit, quippe\ncum tradatur non alia de causa Verrem, quem M. Cicero\ndamnaverat, proscriptum cum eo ab Antonio, quoniam\nCorinthiis cessurum se ei negavisset. ac mihi maior pars\neorum simulare eam scientiam videtur ad segregandos\nsese a ceteris magis quam intellegere aliquid ibi suptilius\n; et hoc paucis docebo. Corinthus capta est olympiadis\nCLVIII anno tertio, nostrae urbis DCVIII, cum ante\nhaec saecula fictores nobiles esse desissent, quorum isti\nomnia signa hodie Corinthia appellant. quapropter ad\n\n\n\ncoarguendos eos ponemus artificum aetates; nam urbis\nnostrae annos ex supra dicta comparatione olympiadum\ncolligere facile erit. sunt ergo vasa tantum Corinthia,\nquae isti elegantiores modo ad esculenta transferunt, modo\nin lucernas aut trulleos nullo munditiarum dispectu. eius\ntria genera: candidum argento nitore quam proxime accedens\n, in quo illa mixtura praevaluit; alterum, in quo auri\nfulva natura; tertium, in quo aequalis omnium temperies\nfuit. praeter haec est cuius ratio non potest reddi, quamquam\nhominis manu est; at fortuna temperatur in simu-\nlacris signisque illud suo colore pretiosum ad iocineris\nimaginem vergens, quod ideo hepatizon appellant, procul\na Corinthio, longe tamen ante Aegineticum atque Deliacum\n, quae diu optinuere principatum.\nAntiquissima aeris gloria Deliaco fuit, mercatus\nin Delo celebrante toto orbe, et ideo cura officinis. tricliniorum\npedibus fulcrisque ibi prima aeris nobilitas,\npervenit deinde et ad deum simulacra effigiemque hominum\net aliorum animalium.\nProxima laus Aeginetico fuit, insula et ipsa eo\n\nnec quod ibi gigneretur, sed officinarum temperatura,\nnobilitata. bos aereus inde captus in foro boario est\nRomae. hoc erit exemplar Aeginetici aeris, Deliaci autem\nIuppiter in Capitolio in Iovis Tonantis aede. illo aere\nMyron usus est, hoc Polycletus, aequales atque condiscipuli\n; sic aemulatio et in materia fuit.\nPrivatim Aegina candelabrorum superficiem\ndumtaxat elaboravit, sicut Tarentum scapos. in iis ergo\niuncta commendatio officinarum est. nec pudet tribunorum\nmilitarium salariis emere, cum ipsum nomen a candelarum\nlumine inpositum appareat. accessio candelabri\ntalis fuit Theonis iussu praeconis Clesippus fullo gibber\net praeterea et alio foedus aspect, emente id Gegania\nHS L???;. eadem ostentante in convivio empta ludibrii causa\nnudatus atque inpudentia libidinis receptus in torum, mox\nin testamentum, praedives numinum vice illud candelabrum\ncoluit et hanc Corinthiis fabulam adiecit, vindicatis tamen\nmoribus nobili sepulchro, per quod aeterna supra terras\nGeganiae dedecoris memoria duraret. sed cum esse nulla\nCorinthia candelabra constet, nomen id praecipue in his\ncelebratur, quoniam Mummi victoria Corinthum quidem\n\n\n\ndiruit, sed e compluribus Achaiae oppidis simul aera\ndispersit.\nPrisci limina etiam ac valvas in templis ex aere\nfactitavere. invenio et a Cn. Octavio, qui de Perseo rege\nnavalem triumphum egit, factam porticum duplicem ad\ncircum Flaminium, quae Corinthia sit appellata a capitulis\naereis columnarum, Vestae quoque aedem ipsam Syracusana\nsuperficie tegi placuisse. Syracusana sunt in Pantheo\ncapita columnarum a M. Agrippa posita. quin etiam\nprivata opulentia eo modo usurpata est. Camillo inter\ncrimina obiecit Spurius Carvilius quaestor, ostia quod\naerata haberet in domo. nam triclinia aerata abacosque\net monopodia Cn. Manlium Asia devicta primum invexisse\ntriumpho suo, quem duxit anno urbis DLXVII,\nL. Piso auctor est, Antias quidem heredes L. Crassi\noratoris multa etiam triclinia aerata vendidisse. ex aere\nfactitavere et cortinas tripodum, nomine et Delphicas,\nquoniam donis maxime Apollini Delphico dicabantur. placuere\net lychnuchi pensiles in delubris aut arborum mala\nferentium modo lucentes, quale est in templo Apollinis\n\n\n\nPalatini quod Alexander Magnus Thebarum expugnatione\ncaptum in Cyme dicaverat eidem deo.\nTransiit deinde ars vulgo ubique ad effigies\ndeorum. Romae simulacrum ex aere factum Cereri primum\nreperio ex peculio Sp. Cassi, quem regnum adfectantem\npater ipsius interemerit. transiit et a diis ad\nhominum statuas atque imagines multis modis. bitumine\nantiqui tinguebant eas, quo magis mirum est placuisse\nauro integere. hoc nescio an Romanum fuerit inventum;\ncerte etiam nomen non habet vetustum. effigies hominum\nnon solebant exprimi nisi aliqua inlustri causa perpetuitatem\nmerentium, primo sacrorum certaminum victoria\nmaximeque Olympiae, ubi omnium, qui vicissent, statuas\ndicari mos erat, eorum vero, qui ter ibi superavissent\nex membris ipsorum similitudine expressa, quas iconicas\nvocant. Athenienses nescio an primis omnium Harmodio\net Aristogitoni tyrannicidis publice posuerint statuas. hoc\nactum est eodem anno, quo et Romae reges pulsi. excepta\ndeinde res est a toto orbe terrarum humanissima\nambitione, et in omnium municipiorum foris statuae ornamentum\nesse coepere propagarique memoria hominum et\nhonores legendi aevo basibus inscribi, ne in sepulcris\ntantum legerentur. mox forum et in domibus privatis\n\n\n\nfactum atque in atriis: honos clientium instituit sic colere\npatronos.\nTogatae effigies antiquitus ita dicabantur.\nplacuere et nudae tenentes hastam ab epheborum e gymnasiis\nexemplaribus; quas Achilleas vocant. Graeca ???res\nnihil velare, at contra Romana ac militaris thoraces addere.\nCaesar quidem dictator loricatam sibi dicari in foro suo\npassus est. nam Lupercorum habitu tam noviciae sunt\nquam quae nuper prodiere paenulis indutae. Mancinus\neo habitu sibi statuit, quo deditus fuerat. notatum ab\nauctoribus et L. Accium poetam in Camenarum aede maxima\nforma statuam sibi posuisse, cum brevis admodum\nfuisset. equestres utique statuae Romanam celebrationem\nhabent, orto sine dubio a Graecis exemplo. sed illi celetas\ntantum dicabant in sacris victores, postea vero et qui\nbigis vel quadrigis vicissent; unde et nostri currus nati\nin iis, qui triumphavissent. serum hoc, et in iis non nisi\na divo Augusto seiuges, sicut elephanti.\nNon vetus et bigarum celebratio in iis, qui praetura\nfuncti curru vecti essent per circum; antiquior columnarum\n, sicuti C. Maenio, qui devicerat priscos Latinos,\n\n\n\nquibus ex foedere tertias praedae populus Romanus praestabat\n, eodemque in consulatu in suggestu rostra devictis\nAntiatibus fixerat anno urbis CCCCXVI, item C. Duillio,\nqui primus navalem triumphum egit de Poenis, quae est\netiam nunc in foro, item L. Minucio praefecto annonae\nextra portam Trigeminam unciaria stipe conlata—nescio\nan primo honore tali a populo, antea enim a senatu erat—,\npraeclara res, ni frivolis coepisset initiis. namque et Atti\nNavi statua fuit ante curiam—basis eius conflagravit\ncuria incensa P. Clodii funere—; fuit et Hermodori\nEphesii in comitio, legum, quas decemviri scribebant,\ninterpretis, publice dicata. alia causa, alia auctoritas M.\nHorati Coclitis statuae—quae durat hodieque—, cum\nhostes a ponte sublicio solus arcuisset. equidem et Sibyllae\niuxta rostra esse non miror, tres sint licet: una\nquam Sextus Pacuius Taurus aed. pl. restituit; duae quas\nM. Messalla. primas putarem has et Atti Navi, positas\naetate Tarquinii Prisci, ni regum antecedentium essent in\nCapitolio,\nex iis Romuli et Tatii sine tunica, sicut et\n\n\n\nCamilli in rostris. et ante aedem Castorum fuit Q. Marci\nTremuli equestris togata qui Samnites bis devicerat captaque\nAnagnia populum stipendio liberaverat. inter antiquissimas\nsunt et Tulli Cloeli, L. Rosci, Sp. Nauti, C. Fulcini\nin rostris, a Fidenatibus in legatione interfectorum.\nhoc a re p. tribui solebat iniuria caesis, sicut aliis et\nP. Iunio, Ti. Coruncanio, qui ab Teuta Illyriorum regina\ninterfecti erant. non oimittendum videtur, quod annales\nadnotavere, tripedaneas iis statuas in foro statutas; haec\nvidelicet mensura honorata tune erat. non praeteribo et\nCn. Octavium ob unum SC. verbum. hic regem Antiochum\ndaturum se responsum dicentem virga, quam tenebat forte,\ncircumscripsit priusque, quam egrederetur circulo illo, responsum\ndare coegit. in qua legatione interfecto senatus\nstatuam poni iussit quam oculatissimo loco, eaque est\nin rostris. invenitur statua decreta et Taraciae Gaiae\nsive Fufetiae virgini Vestali, ut poneretur ubi vellet,\nquod adiectum non minus honoris habet quam feminae\nesse decretam. meritum eius ipsis ponam annalium\n\n\n\nverbis: quod campum Tiberinum gratificata esset\nea populo.— Invenio et Pythagorae et Alcibiadi in\ncornibus comitii positas, cum bell Samniti Apollo Pythius\niussisset fortissimo Graiae gentis et alteri sapientissimo\nsimulacra celebri loco dicari. eae stetere, donec Sulla\ndictator ibi curiam faceret. mirumque est, illos patres\nSocrati cunctis ab eodem deo sapientia praelato Pythagoran\npraetulisse aut tot aliis virtute Alcibiaden et quemquam\nutroque Themistocli.\nColumnarum ratio erat attolli super ceteros mortales,\nquod et arcus significant novicio invento. primus tamen\nhonos coepit a Graecis, nullique arbitror plures statuas\ndicatas quam Phalereo Demetrio Athenis, siquidem CCCLX\nstatuere, nondum anno hunc numerum dierum excedente,\nquas mox laceravere. statuerunt et Romae in omnibus\nvicis tribus Mario Gratidiano, ut diximus, easdemque\nsubvertere Sullae introitu.\nPedestres sine dubio Romae fuere in auctoritate\nlongo tempore; et equestrium tamen origo perquam vetus\nest, cum feminis etiam honore communicato Cloeliae statua\nequestri, ceu parum esset toga eam cingi, cum Lucretiae\nac Bruto, qui expulerant reges, propter quos Cloelia\ninter obsides fuerat, non decernerentur. hanc primam\n\ncum Coclitis publice dicatam crediderim—Atto enim ac\nSibyllae Tarquinium, ac reges sibi ipsos posuisse verisimile\nest—, nisi Cloeliae quoque Piso traderet ab iis\npositam, qui una opsides fuissent, redditis a Porsina in\nhonorem eius. e diverse Annius Fetialis equestrem,\nquae fuerit contra Iovis Statoris aedem in vestibule Superbi\ndomus, Valeriae fuisse, Publicolae consulis filiae,\neamque solam refugisse Tiberimque transnatavisse ceteris\nopsidibus, qui Porsinae mittebantur, interemptis Tarquinii\ninsidiis.\nL. Piso prodidit M. Aemilio C. Popilio iterum\ncos. a censoribus P. Cornelio Scipione M. Popilio statuas\ncirca forum eorum, qui magistratum gesserant, sublatas\nomnes praeter eas, quae populi aut senatus sententia\nstatutae essent, eam vero, quam apud aedem Telluris\nstatuisset sibi Sp. Cassius, qui regnum adfectaverat, etiam\nconflatam a censoribus. nimirum in ea quoque re ambitionem\nprovidebant illi viri. exstant Catonis in censura\nvociferationes mulieribus statuas Romanis in provinciis\nponi; nec tamen potuit inhibere, quo minus Romae quoque\nponerentur, sicuti Corneliae Gracchorum matri, quae\nfuit Africani prioris filia. sedens huic posita soleisque\n\n\n\nsine ammento insignis in Metelli publica porticu, quae\nstatua nunc est in Octaviae operibus.— Publice\nautem ab exteris posita est Romae C. Aelio tr. Pl. lege\nperlata in Sthennium Stallium Lucanum, qui Thurinos\nbis infestaverat. ob id Aelium Thurini statua et corona\naurea donarunt. iidem postea Fabricium donavere statua\nliberati obsidione, passimque gentes in clientelas ita receptae\n, et adeo discrimen omne sublatum, ut Hannibalis\netiam statuae tribus locis visantur in ea urbe, cuius intra\nmuros solus hostium emisit hastam.\nFuisse autem statuariam artem familiarem\nItaliae quoque et vetustam, indicant Hercules ab Euandro\nsacratus, ut produnt, in foro boario, qui triumphalis vocatur\natque per triumphos vestitur habitu triumphali, praeterea\nIanus geminus a Numa rege dicatus, qui pacis bellique\nargumento colitur digitis ita figuratis, ut CCCLXV\ndierum nota [aut per significationem anni temporis] et\naevi esse deum indicent. signa quoque Tuscanica per\nterras dispersa quin in Etruria factitata sint, non est\ndubium. deorum tantum putarem ea fuisse, ni Metrodorus\nScepsius, cui cognomen a Romani nominis odio\ninditum est, propter MM statuarum Volsinios expugnatos\n\nobiceret. mirumque mihi videtur, curm statuarum origo\ntam vetus Italiae sit, lignea potius aut fictilia deorum\nsimulacra in delubris dicata usque ad devictam Asiam,\nunde luxuria.\nSimilitudines exprimendi quae prima fuerit origo, in\nea, quam plasticen Graeci vocant, dici convenientius\nerit; etenim prior quam statuaria fuit. sed haec ad infinitum\neffloruit, multorum voluminum opere, si quis plura\npersequi velit; omnia enim quis possit? M. Scauri\naedilitate signorum MMM in scaena tantum fuere temporario\ntheatro. Mummius Achaia devicta replevit urbem,\nnon relicturus filiae dotem; cur enim non cum excusatione\nponatur? multa et Luculli invexere. Rhodi etiamnum\nIII signorum esse Mucianus ter cos. prodidit, nec\npauciora Athenis, Olympiae, Delphis superesse creduntur.\nquis ista mortalium persequi possit aut quis usus noscendi\nintellegatur? insignia maxime et aliqua de causa\nnotata voluptarium sit attigisse artificesque celebrates nominavisse\n, singulorum quoque inexplicabili multitudine,\ncum Lysippus MD opera fecisse prodatur, tantae omnia\nartis, ut claritatem possent dare vel singula: numerum\napparuisse defuncto eo, cum thesaurum effregisset heres;\nsolitum enim ex manipretio cuiusque signi denarios seponere\naureos singulos.\nEvecta supra humanam fidem ars est successu, mox\net audacia. in argumentum success unum exemplum\nadferam, nec deorum hominumve similitudinis expressae.\naetas nostra vidit in Capitolio, priusquam id novissime\nconflagraret a Vitellianis incensum, in cella Iunonis canem\nex aere volnus suum lambentem, cuius eximium miraculum\net indiscreta veri similitudo non eo solum intellegitur\n, quod ibi dicata fuerat, verum et satisdatione; nam\nquoniam summa nulla par videbatur, capite tutelarios cavere\npro ea institutum publice fuit. audaciae innumera\nsunt exempla. moles quippe excogitatas videmus\nstatuarum, quas colossaeas vocant, turribus pares. talis\nest in Capitolio Apollo, tralatus a M. Lucullo ex Apollonia\nPonti urbe, xxx cubitorum, D talentis factus; talis in\ncampo Martio Iuppiter, a Claudio Caesare dicatus, qui\ndevoratur Pompeiani theatri vicinitate; talis et Tarenti\nfactus a Lysippo, XL cubitorum. mirum in eo quod manu,\nut ferunt, mobilis ea ratio libramenti est, ut nullis convellatur\nprocellis. id quidem providisse et artifex dicitur\nmodico intervallo, unde maxime flatum opus erat frangi,\n\n\n\nopposita columna. itaque magnitudinem propter difficultatemque\nmoliendi non attigit eum Fabius Verrucosus,\ncum Herculem, qui est in Capitolio, inde transferret. ante\nomnes autem in admiratione fuit Solis colossus Rhodi,\nquem fecerat Chares Lindius, Lysippi supra dicti discipulus.\nLXX cubitorum altitudinis fuit hoc simulacrum,\npost LXVI annum terrae motu prostratum, sed iacens\nquoque miraculo est. pauci pollicem eius amplectuntur,\nmaiores sunt digiti quam pleraeque statuae. vasti specus\nhiant defractis membris; spectantur intus magnae molis\nsaxa, quorum pondere stabiliverat eum constituens. duodecim\nannis tradunt effectum ccc talentis, quae contigerant\nex apparatu Regis Demetrii relicto morae taedio\nobsessa Rhodo. sunt alii centum numero in eadem urbe\ncolossi minores hoc, sed ubicumque singuli fuissent, nobilitaturi\nlocum, praeterque hos deorum quinque, quos\nfecit Bryaxis.\nFactitavit colossos et Italia. videmus certe Tuscanicum\nApollinem in bibliotheca templi Augusti quinquaginta\npedum a pollice, dubium aere mirabiliorem an pulchritudine\n. fecit et Sp. Carvilius Iovem, qui est in Capitolio,\nvictis Samnitibus sacrata lege pugnantibus e pectoralibus\neorum ocreisque et galeis. amplitudo tanta est, ut conspiciatur\n\n\n\na Latiari Iove. e reliquiis limae suam statuam\nfecit, quae est ante pedes simulacri eius. habent in\neodem Capitolio admirationem et capita duo, quae P.Len\ntulus cos. dicavit, alterum a Charete supra dicto factum,\nalterum fecit ...dicus comparatione in tantum victus, ut\nartificum minime probabilis videatur. verum omnem amplitudinem\nstatuarum eius generis vicit aetate nostra Zenodorus\nMercurio facto in civitate Galliae Arvernis per annos\ndecem, HS |CCCC| manipretii, postquam satis artem ibi adprobaverat\n, Romam accitus a Nerone, ubi destinatum illius\nprincipis simulacro colossum fecit CXIXS pedum in longitudinem\n, qui dicatus Soli venerationi est damnatis sceleribus\nillius principis. mirabamur officina non modo\nex arilla similitudinem insignem, verum et de parvis\nadmodum surculis quod primum operis instaurati fuit.\nea statua indicavt interisse fundendi aeris scientiam, cum\net Nero largiri aurum argentumque paratus esset et Zenodorus\nscientia fingendi caelandique nulli veterum postponeretur\n. statuam Arvernorum cum faceret provinciae\nDubio Avito praesidente, duo pocula Calamidis manu caelata\n\n\n\n, quae Cassio Salano avunculo eius, praecetori suo,\nGermanicus Caesar adamata donaverat, aemulatus est, ut\nvix ulla differentia esset artis. quanto maior Zenodoro\npraestantia fuit, tanto magis deprehenditur aeris obliteratio\n.\nSignis, quae vocant Corinthia, plerique in tantum\ncapiuntur, ut secum circumferant, sicut Hortensius orator\nsphingem Verri reo ablatam, propter quam Cicero illo\niudicio in altercatione neganti ei, aenigmata se intellegere,\nrespondit debere, quoniam sphingem domi haberet. circumtulit\net Nero princeps Amazonem, de qua dicemus, et\npaulo ante C. Cestius consularis signum, quod secum\netiam in proelio habuit. Alexandri quoque Magni tabernaculum\nsustinere traduntur solitae statuae, ex quibus\nduae ante Martis Ultoris aedem dicatae sunt, totidem\nante regiam.\nMinoribus simulacris signisque innumera prope\nartificum multitude nobilitata est, ante omnes tamen Phidias\nAtheniensis love Olympio facto ex ebore quidem et\nauro, sed et ex aere signa fecit. floruit autem olympiade\nLXXXIII, circiter ccc urbis nostrae annum, quo eodem\ntempore aemuli eius fuere Alcamenes, Critias, Nesiotes,\nHegias, et deinde olympiade LXXXVII Hagelades, Callon,\nGorgias Lacon; rursus LXXXX Polyclitus, Phradmon, Myron,\n\n\n\nPythagoras, Scopas, Perellus. ex iis Polyclitus discipulos\nhabuit Argium, Asopodorum, Alexim, Aristidem, Phrynonem,\n[Dinonem], Athenodorum, Demean Clitorium, Myron Lycium.\nLXXXXV olympiade floruere Naucydes, Dinomenes, Canachus,\nPatroclus; CII Polycles, Cephisodotus, Leuchares, Hypatodorus\n; CIIII Praxiteles, Euphranor; CVII Aetion, Therimachus\n. CXIII Lysippus fuit, cum et Alexander Magnus,\nitem Lysistratus frater eius, Sthennis, Euphron, Eucles,\nSostratus, Ion, Silanion—in hoc mirabile quod nullo\ndoctore nobilis fuit; ipse discipulum habuit Zeuxiaden—;\nCXXI Eutychides, Euthycrates, Laippus, Cephisodotus,\nTimarchus, Pyromachus. cessavit deinde ars ac rursus\nolympiade CLVI revixit, cum fuere longe quidem infra\npraedictos, probati tamen, Antaeus, Callistratus, Polycles\nAthenaeus, Callixenus, Pythocles, Pythias, Timocles.\nIta distinctis celeberrimorum aetatibus insignes raptim\n\n\n\ntranscurram, reliqua multitudine passim dispersa. venere\nautem et in certamen laudatissimi, quamquam diversis\naetatibus geniti, quoniam fecerant Amazonas, quae cum\nin templo Dianae Ephesiae dicarentur, placuit eligi probatissimam\nipsorum artificum, qui praesentes erant, iudicio\n, cum apparuit eam esse, quam omnes secundam\na sua quisque iudicassent. haec est Polycliti, proxima\nab ea Phidiae, tertia Cresilae, quarta Cydonis, quinta\nPhradmonis.\nPhidias praeter Iovem Olympium, quem nemo aemulatur\n, fecit ex ebore aeque Minervam Athenis, quae est\nin Parthenone stans, ex aere vero praeter Amazonem supra\ndictam Minervam tam eximiae pulchritudinis, ut formae\ncognomen acceperit. fecit et cliduchum et aliam Minervam,\nquam Romae Paulus Aemilius ad aedem Fortunae Huiusce\nDiei dicavit, item duo signa, quae Catulus in eadem aede,\npalliata et alterum colossicon nudum, primusque artem\ntoreuticen aperuisse atque demonstrasse merito iudicatur.\nPolyclitus Sicyonius, Hageladae discipulus, diadumenum\nfecit molliter iuvenem, centum talentis nobilitatum, idem\net doryphorum viriliter puerum. fecit et quem canona\n\n\n\nartifices vocant liniamenta artis ex eo petentes veluti a\nlege quadam, solusque hominum artem ipsam fecisse artis\nopere iudicatur. fecit et destringentem se et nudum telo\nincessentem duosque pueros item nudos, talis ludentes,\nqui vocantur astragalizontes et sunt in Titi imperatoris\natrio—hoc opere nullum absolutius plerique iudicant—;\nitem Mercurium, qui fuit Lysimacheae, Herculem, qui\nRomae, hagetera arma sumentem, Artemona, qui periphoretos\nappellatus est. hic consummasse hanc scientiam\niudicatur et toreuticen sic erudisse, ut Phidias aperuisse.\nproprium eius est, uno crure ut insisterent signa, excogitasse\n, quadrata tamen esse ea ait Varro et paene\nad exemplum.\nMyronem Eleutheris natum, Hageladae et ipsum discipulum\n, bucula maxime nobilitavit celebratis versibus laudata\n, quando alieno plerique ingenio magis quam suo\ncommendantur. fecit et canem et discobolon et Perseum\net pristas et Satyrum admirantem tibias et Minervam,\n\n\n\nDelphicos pentathlos, pancratiastas, Herculem, qui est apud\ncircum maximum in aede Pompei Magni. fecisse et cicadae\nmonumentum ac locustae carminibus suis Erinna significat\n. fecit et Apollinem, quem ab triumviro Antonio sublatum\nrestituit Ephesiis divus Augustus admonitus in quiete.\nprimus hic multiplicasse veritatem videtur, numerosior in\narte quam Polyclitus et in symmetria diligentior, et ipse\ntamen corporum tenus curiosus animi sensus non expressisse\n, capillum quoque et pubem non emendatius\nfecisse, quam rudis antiquitas instituisset.\nVicit eum Pythagoras Reginus ex Italia pancratiaste\nDelphis posito; eodem vicit et Leontiscum. fecit et stadiodromon\nAstylon, qui Olympiae ostenditur, et Libyn, puerum\ntenentem tabellam eodem loco et mala ferentem nudum,\nSyracusis autem claudicantem, cuius ulceris dolorem sentire\netiam spectantes videntur, item Apollinem serpentemque\neius sagittis configi, citharoedum, qui Dicaeus appellatus\nest, quod, cum Thebae ab Alexandro caperentur,\naurum a fugiente conditum sinu eius celatum esset. hic\nprimus nervos et venas expressit capillumque diligentius.\n—Fuit et alius Pythagoras Samius, initio pictor, cuius\n\n\n\nsigna ad aedem Fortunae Huiusce Diei septem nuda et\nsenis unum laudata sunt. hic supra dicto facie quoque\nindiscreta similis fuisse traditur, Regini autem discipulus\net filius sororis fuisse Sostratus.\nLysippum Sicyonium Duris negat ullius fuisse discipulum\n, sed primo aerarium fabrum audendi rationem\ncepisse pictoris Eupompi responso. eum enim interrogatum\n, quem sequeretur antecedentium, dixisse monstrata\nhominum multitudine, naturam ipsam imitandam esse, non\nartificem. plurima ex omnibus signa fecit, ut diximus,\nfecundissimae artis, inter quae destringentem se, queen\nM. Agrippa ante Thermas suas dicavit, mire gratum Tiberio\nprincipi. non quivit temperare sibi in eo, quamquam\nimperiosus sui inter initia principatus, transtulitque\nin cubiculum alio signo substituto, cum quidem tanta\npop. R. contumacia fuit, ut theatri clamoribus reponi\napoxyomenon flagitaverit princepsque, quamquam adamatum\n, reposuerit. nobilitatur Lysippus et temulenta tibicina\net canibus ac venatione, in primis vero quadriga\ncum Sole Rhodiorum. fecit et Alexandrum Magnum multis\noperibus, a pueritia eius orsus, quam statuam inaurari\niussit Nero princeps delectatus admodum illa; dein, cum\npretio perisset gratia artis, detractum est aurum, pretiosiorque\n\n\n\ntalis existimabatur etiam cicatricibus operis atque\nconcisuris, in quibus aurum haeserat, remanentibus. idem\nfecit Hephaestionem, Alexandri Magni amicum, quem quidam\nPolyclito adscribunt, cum is centum prope annis ante\nfuerit; item Alexandri venationem, quae Delphis sacrata\nest, Athenis Satyrum, turmam Alexandri, in qua amicorum\neius images summa omnium similitudine expressit; hanc\nMetellus Macedonia subacta transtulit Romam. fecit et\nquadrigas multorum generum. statuariae arti plurimum\ntraditur contulisse capillum exprimendo, capita minora\nfaciendo quam antiqui, corpora graciliora siccioraque, per\nquae proceritas signorum maior videretur. non habet\nLatinum nomen symmetria, quam diligentissime custodiit\nnova intactaque ratione quadratas veterum staturas permutando\n, vulgoque dicebat ab illis factos quales essent\nhomines, a se quales viderentur esse. propriae huius\nvidentur esse argutiae operum custoditae in minimis quoque\nrebus.\nFilios et discipulos reliquit laudatos artifices Laippum,\nBoëdan, sed ante omnes Euthycraten. quamquam is constantiam\npotius imitatus patris quam elegantiam austero\nmaluit genere quam iucundo placere. itaque optume expressit\nHerculem Delphis et Alexandrum Thespiis venatorem\net proelium equestre, simulacrum ipsum Trophoni\n\nad oraculum, quadrigas complures, equum cum fiscinis,\ncanes venantium.—Huius porro discipulus fuit Tisicrates\n, et ipse Sicyonius, sed Lysippi sectae propior, ut\nvix discernantur complura signa, ceu senex Thebanus et\nDemetrius rex, Peucestes, Alexandri Magni servator, dignus\ntanta gloria.\nArtifices, qui compositis voluminibus condidere haec,\nmiris laudibus celebrant Telephanen Phocaeum, ignotum\nalias, quoniam .... Thessaliae habitaverit et ibi opera\neius latuerint; alioqui suffragiis ipsorum aequatur Poly-o\nclito, Myroni, Pythagorae. laudant eius Larisam et Spintharum\npentathlum et Apollinem. alii non hanc ignobilitatis\nfuisse causam, sed quod se regum Xerxis atque\nDarei officinis dediderit, existimant.\nPraxiteles quoque, qui marmore felicior, ideo et clarior\nfuit, fecit tamen et ex aere pulcherrima opera: Proserpinae\nraptu, item catagusam et Liberum patrem, Ebrietatem\n\n\n\nnobilemque una Satyrum, queer Graeci periboëton cognominant\n, et signa, quae ante Felicitatis aedem fuere, Veneremque\n, quae ipsa aedis incendio cremata est Claudii\nprincipatu, marmoreae illi suae per terras inclutae parem,\nitem stephanusam, pseliumenen,. Oporan, Harmodium et\nAristogitonem tyrannicidas quos a Xerxe Persarum rege\ncaptos victa Perside Atheniensibus remisit Magnus Alexander\n. fecit et puberem Apollinem subrepenti lacertae\ncomminus sagitta insidiantem, quem sauroctonon vocant.\nspectantur et duo signa eius diversos adfectus exprimentia\n, flentismatronae et meretricis gaudentis. hanc putant\nPhrynen fuisse deprehenduntque in ea amorem artificis\net mercedem in vultu meretricis. habet simulacrum et\nbenignitas eius; Calamidis enim quadrigae aurigam suum\ninposuit, ne melior in equorum effigie defecisse in homine\ncrederetur. ipse Calamis et alias quadrigas bigasque\nfecit equis semper sine aemulo expressis; sed, ne videatur\nin hominum effigie inferior, Alcumena nullius est nobilior.\nAlcamenes, Phidiae discipulus, et marmorea fecit, sed\naereum pentathlum, qui vocatur encrinomenos; at Polycliti\n\n\n\ndiscipulus Aristides quadrigas bigasque. Amphicrates\nLeaena laudatur. scortum haec, lyrae cantu familiaris\nHarmodio et Aristogitoni. consilia eorum de tyrannicidio\nusque in mortem excruciata a tyrannis non prodidit;\nquam ob rem Athenienses, et honorem habere ei volentes\nnec tamen scortum celebrasse, animal nominis eius fecere\natque, ut intellegeretur causa honoris, in opere linguam\naddi ab artifice vetuerunt.—Bryaxis Aesculapium et\nSeleucum fecit, Boëdas adorantem, Baton Apollinem et\nlunonem, qui sunt Romae in Concordiae temple, Cresilas\nvolneratum deficientem, in quo possit intellegi quantum\nrestet animae, et Olympium Periclen dignum cognomine,\nmirumque in hac arte est quod nobiles viros nobiliores\nfecit. Cephisodorus Minervam mirabilem in portu Atheniensium\net aram ad templum Iovis, Servatoris in eodem\nportu, cui paucacomparantur, Canachus Apollinem nudum,\nqui Philesius cognominatur, in Didymaeo Aeginetica aeris\ntemperatura, cervumque una ita vestigiis suspendit, ut\nlinum subter pedes trahatur alterno morsu calce digitisque\nretinentibus solum, ita vertebrate dente utrisque in\npartibus, ut a repulsu per vices resiliat. idem et celetizontas\npueros, Chaereas Alexandrum Magnum et Philippum\n\n\n\npatrem eiusfecit, Ctesilaus doryphoron et Amazonem volneratam\n, Demetrius Lysimachen, quae sacerdos Minervae\nfruit LXIIII annis, idem et Minervam, quae myctica appellatur\n—dracones in Gorgone eius ad ictus citharae\ntinnitu resonant—; idem equitem Simonem, qui primus\nde equitatu scripsit. Daedalus et ipse inter fictores laudatus\n, pueros duos destringentes se fecit, Dinomenes\nProtesilaum et Pythodemum luctatorem.—Euphranoris\nAlexander Paris est, in quo laudatur quod omnia simul\nintellegantur, iudex dearum, amator Helenae et tamen\nAchillis interfector. huius est Minerya, Romae quae\ndicitur Catuliana, infra Capitolium a Q. Lutatio dicata, et\nsimulacrum Boni Eventus, dextra pateram, sinistra spicam\nac papavera teens, item Latona puerpera Apollinem et\nDianam infantes sustinens in aede Concordiae. fecit et\nquadrigas bigasque et cliticon eximia forma et Virtutem\net Graeciam, utrasque colossaeas, mulierem admirantem\net adorantem, item Alexandrum et Philippum in quadrigis;\nEutychides Eurotam, in quo artem ipso amne liquidiorem\n\n\n\nplurimi dixere.—Hegiae Minerva Pyrrhusque rex laudatur\net celetizontes pueri et Castor ac Pollux ante aedem\nIovis Tonantis, Hagesiae in Pario colonia Hercules, Isidoti\nbuthytes.—Lycius Myronis discipulus fuit, qui fecit\ndignum praeceptore puerum sufflantem languidos ignes et\nArgonautas; Leochares aquilam sentientem, quid rapiat in\nGanymede et cui ferat, parcentemque unguibus etiam per\nvestem puero, Autolycum pancratii victorem, propter quem\nXenophon symposium scripsit, Iovemque ilium Tonantem\nin Capitolio ante cuncta laudabilem, item Apollinem dia-o\ndematum, Lyciscum mangonem, puerum subdolae ac fucatae\nvernilitatis, Lycius et ipsepuerum suffitorem.—Menaechmi\nvitulus genu premitur replicata cervice. ipse Menaechmus\nscripsit de sua arte.—Naucydes Mercurio et discobolo\net immolante arietem censetur, Naucerus luctatore anhelante\n, Niceratus Aesculapio et Hygia, qui sunt in Concordiae\n\n\n\ntemplo Romae.—Pyromachi quadriga ab Alcihiade\nregitur. Polycles Hermaphroditum nobilem fecit, Pyrrhus\nHygiam et Minervam, Phanis, Lysippi discipulus, epithyusan\n.—Styppax Cyprius uno celebratur signo, splanchnopte;\nPericlis Olympii vernula hic fuit exta torrens ignemque\noris pleni spirit accendens. Silanion Apollodorum fudit,\nfictorem et ipsum, sed inter cuuctos diligentissimnum artis\net iniquunm sui itdiciim, crebro prefecta signa frangentem,\ndum satiari cupiditate artis non quit, ideoque insanum\ncognominatum—hoc in co expressit, nee hominem ex\naere fecit, sed iractiltliail—et Achillem nollilem, item\nepistaten exercellteni atlilelas; Stlougylion Amazoinem, quam\nab excellentia crurum eucnemon appellant, ob id i comitatu\nNeronis principis circumlatam. idem fecit puerum,\nquem amando Brttius Pitilippieiisis cogiiomine suo inlustravit\n.—Theodorus, -qui labyrinthum fecit Sami, ipse\nse ex aere fudit. praeter Simiiltudinis mirabilem famam\nmagna suptilitate celelbratir: dextra limam tenet, laeva\n\n\n\ntribus digitis quadrigulam tenuit, tralatam Praeneste parvitatis\nut miraculum: pictam eam currumque et aurigam\nintegeret alis simul facta musca.—Xenocrates, Tisicratis\ndiscipulus, ut alii, Euthycratis, vicit utrosque copia\nsignorum. et de sua arte composuit volumina.\nPlures artifices fecere Attali et Eumenis adversus\nGallos proelia, Isigonus, Pyromachus, Stratonicus, Antigonus\n, qui volumina condidit de sua arte. Boëthi, quamquam\nargento melioris, infans eximium anserem strangulat.\natque ex omnibus, quae rettuli, clarissima quaeque in\nurbe iam sunt dicata a Vespasiano principe in templo\nPacis aliisque eius operibus, violentia Neronis in urbem\nconvecta et in sellariis domus aureae disposita.\nPraeterea sunt aequalitate celebrati artifices, sed nullis\noperum suorum praecipui: Ariston, qui et argentum caelare\nsolitus est, Callides, Ctesias, Cantharus Sicyonius,\nDiodorus, Critiae discipulus, Deliades, Euphorion, Eunicus\n\net Hecataeus, argenti caelatores, Lesbocles, Prodorus,\nPythodicus, Polygnotus, idem pictor e nobilissimis, item\ne caelatoribus Stratonicus, Scymnus Critiae discipulus.\nNunc percensebo eos, qui eiusdem generis opera fecerunt\n, ut Apollodorus, Androbulus, Asclepiodorus, Aleuas\nphilosophos, Apellas et adornantes se feminas, Antignotus\net perixyomenum tyrannicidasque supra dictos, Antimachus,\nAthenodorus feminas nobiles, Aristodemus et luctatores\nbigasque cum auriga, philosophos, anus, Seleucum regem.\nhabet gratiam suam huius quoque doryphorus.—Cephisodoti\nduo fuere: prioris est Mercurius Liberum patrem\nin infantia nutriens; fecit et contionantem manu elata\n—persona in incerto est—; sequens philosophos fecit.\nColotes, qui cum Phidia Iovem Olympium fecerat, philosophos\n, item Cleon et Cenchramis et Callicles et Cepis,\nChalcosthenes et comoedos et athletas, Daippus perixyo-\n\nmenon, Daiphron et Damocritus et Daemon philosophos.\n—Epigonus omnia fere praedicta imitatus praecessit in\ntubicine et matri interfectae infante miserabiliter blandiente\n. Eubuli mulier admirans laudatur, Eubulidis digitis\ncomputans.—Micon athletis spectatur, Menogenes\nquadrigis.—Nec minus Niceratus omnia, quae ceteri,\nadgressus repraesentavit Alcibiaden lampadumque accensu\nmatrem eius Demaraten sacrificantem.—Tisicratis bigae\nPiston mulierem inposuit, idem fecit Martem et Mercurium\n, qui sunt in Concordiae templo Romae. Perillum\nnemo laudet saeviorem Phalaride tyranno, cui taurum\nfecit mugitus inclusi hominis pollicitus igni subdito et\nprimus expertus cruciatum eum iustiore saevitia. hue a\nsimulacris deorum hominumque devocaverat humanissimam\nartem. ideo tot conditores eius laboraverant, ut ex ea\ntormenta fierent! itaque una de causa servantur opera\neius, ut quisquis illa videat, oderit manus.—Sthennis\n\nCererem, Iovem, Minervam fecit, qui sunt Romae in Concordiae\ntemplo, idem flentes matronas et adorantes sacrificantesque\n. Simon canem et sagittarium fecit, Stratonicus\ncaelator ille philosophos, copas uterque; athletas\nautem et armatos et venatores sacrificantesque Baton,\nEuchir, Glaucides, Heliodorus, Hicanus, Iophon, Lyson,\nLeon, Menodorus, Myagrus, Polycrates, Polyidus, Pythocritus\n, Protogenes, idem pictor e clarissimis, ut dicemus,\nPatrocles, Pollis, Posidonius, qui et argentum caelavit\nnobiliter, natione Ephesius, Periclymenus, Philon, Symenus\n, Timotheus, Theomnestus, Timarchides, Timon, Tisias\n, Thrason.\nEx omnibus autem maxime cognomine insignis est\nCallimachus, semper calumniator, sui nec fine habentis\ndiligentiae, ob id catatexitechnus appellatus, memorabili\nexemplo adhibendi et curae modum. huius sunt saltantes\nLacaenae, emendatum opus, sed in quo gratiam omanem\ndiligentia abstulerit. hunc quidem et pictorem fuisse tradunt\n. non aere captus nec arte, unam tantum Zenonis\n\nstatuam Cypria expeditione non vendidit Cato, sed quia\nphilosophi erat, ut obiter hoc quoque noscatur tam\ninsigne exemplum.\nIn mentione statuarum est et una non praetereunda,\nquamquam auctoris incerti, iuxta rostra, Herculis tunicati,\nsola eo habitu Romae, torva face sentiensque suprema\ntunicae. in hac tres sunt tituli: L. Luculli imperatoris\nde manubiis, alter: pupillum Luculli filium\nex S. C. dedicasse, tertius: T. Septimium Sabinum\naed. cur. ex privato in publicum restituisse. tot\ncertaminum tantaeque dignationis simulacrum id fruit.\nNunc praevertemur ad differentias aeris et mixturas\n. in Cyprio [coronarium et regulare est utrumque\nductile] coronarium tenuatur in lamnas, taurorumque felle\ntinctum speciem auri in coronis histrionum praebet, idemque\nin uncias additis auri scripulis senis praetenui pyropi\nbrattea ignescit. regulare et in allis fit metallis, itemque\ncaldarium. differentia quod caldarium funditur tantum,\nmalleis fragile, quibus regulare obsequitur ab aliis ductile\nappellatum, quale omne Cyprium est. sed et in ceteris\nmetallis cura distat a caldario; omne enim diligentius\npurgatis igni vitiis excoctisque regulare est.—In reliquis\n\n\n\ngeneribus palma Campano perhibetur, utensilibus\nvasis probatissimo. pluribus fit hoc modis. namque Capuae\nliquatur non carbonis ignibus, sed ligni, purgaturque\nroboreo cribro perfusum aqua frigida ac saepius simili\nmodo coquitur, novissime additis plumbi argentarii Hispaniensis\ndenis libris in centenas aeris. ita lentescit coloremque\niucundum trahit, qualem in aliis generibus aeris\nadfectant oleo ac sale. fit Campano simile in multis partibus\nItaliae provinciisque, sed octonas plumbi libras addunt\net carbone recocunt propter inopiam ligni. quantum ea\nres differentiae adferat, in Gallia maxime sentitur, ubi\ninter lapides candefactos funditur; exurente enim coctura\nnigrum atque fragile conficitur. praeterea semel recoquunt,\nquod saepius fecisse bonitati plurimum confert.\nid\nquoque notasse non ab re est, aes omne frigore magno\nmelius fundi.—Sequens temperatura statuaria est eademque\ntabularis hoc modo: massa proflatur in primis, mox\nin proflatum additur tertia portio aeris collectanei, hoc\nest ex usu coempti. peculiare in eo condimentum attritu\ndomiti et consuetudine nitoris veluti mansuefacti. miscentur\net plumbi argentarii pondo duodena ac selibrae centenis\nproflati.—Appellatur etiamnum et formalis temperatura\naeris tenerrimi, quoniam nigri plumbi decima portio additur\net argentarii vicesima, maximeque ita colorem bibit,\n\n\n\nquem Graecanicum vocant.—Novissima est quae vocatur\nollaria, vase nomen hoc dante, ternis aut quaternis libris\nplumbi argentarii in centenas aeris additis.—Cyprio\nsi addatur plumbum, colos purpurae fit in statuarum\npraetextis.\nAera extersa robiginem celerius trahunt quam\nneglecta, nisi oleo perunguantur. servari ea optime in\nliquida pice tradunt. usus aeris ad perpetuitatem monimentorum\niam pridem tralatus est tabulis aereis, in quibus\npublicae constitutiones inciduntur.\nMetalla aeris multis modis instruunt medicinam\n, utpote cum ulcera omnia ibi ocissime sanentur,\nmaxime tamen prosunt cadmea. fit sine dubio haec et\nin argenti fornacibus, candidior ac minus ponderosa, sed\nnequaquam comparanda aerariae. plura autem genera sunt.\nnamque ut ipse lapis, ex quo fit aes, cadmea vocatur,\nfusuris necessarius, medicinae inutilis, sic rursus in fornacibus\nexistit alia, quae originis suae nomen recipit.\nfit autem egesta flammis atque flatu tenuissima parte\nmateriae et camaris lateribusque fornacium pro quantitate\nlevitatis adplicata. tenuissima est in ipso fornacium ore\n\nquam flammae eructarunt, appellata capnitis, exusta et\nnimia levitate similis favillae. interior optuma, camaris\ndependens et ab eo argumento botryitis nominata, ponderosior\nhaec priore, levior secuturis—duo eius colores,\ndeterior cinereus, pumicis melior—, friabilis oculorumque\nmedicamentis utilissima. tertia est in lateribus fornacium,\nquae propter gravitatem ad camaras pervenire non potuit.\nhaec dicitur placitis, et ipsa ab argumento, planitie crusta\nverius quam pumex, intus varia, ad psoras utilior et\ncicatrices trahendas. fiunt ex ea duo alia genera: onychitis\nextra paene caerulea, intus onychis maculis similis,\nostracitis tota nigra et e ceteris sordidissima, volneribus\nmaxime utilis. omnis autem cadmea, in Cypri fornacibus\noptima, iterum a medicis coquitur carbone puro atque,\nubi in cinerem rediit, extinguitur vino Ammineo quae ad\nemplastra praeparatur, quae vero ad psoras, aceto. quidam\nin ollis fictilibus tusam urunt et lavant in mortariis, postea\n\n\n\nsiccant. Nymphodorus lapidem ipsum quam gravissimum\nspississimumque urit pruna et exustum Chio vino restinguit\ntunditque, mox linteo cribrat atque in mortario terit, mox\naqua pluvia macerat iterumque terit quod subsedit, donee\ncerussae simile fiat, nulla dentium offensa. eadem Iollae\nratio, sed quam purissimum eligit lapidem. cadmeae\neffectus siccare, persanare, sistere fluctiones, pterygia et\nsordes oculorum purgare, scabritiam extenuare et quidquid\nin plumbi effectu dicemus.\nEt aes ipsum uritur ad omnia eadem, praeterque albugines\noculorum et cicatrices, ulcera quoque oculorum cum\nlacte sanat; itaque Aegyptii collyrii id modo terunt in\ncoticulis. facit et vomitiones e melle sumptum. uritur\nautem Cyprium in fictilibus crudis cum sulpuris pari pondere\n, vasorum circumlito spiramento, in caminis, donec\nvasa ipsa percoquantur. quidam et salem addunt, aliqui\nalumen pro sulpure, alii nihil, sed aceto tantum aspergunt.\nustum teritur in mortario Thebaico, aqua pluvia lavatur\niterumque adiecta largiore teritur et, dum considat, relinquitur\n\n\n\n, hoc saepius, donee ad species minii redeat. tum\nsiccatum in sole in aerea pyxide servatur.\nEt scoria aeris simili modo lavatur, minore\neffectu quam ipsum aes. sed et aeris flos medicinae utilis\nest. fit aere fuso et in alias fornaces tralato; ibi flatu\ncrebriore excutiuntur veluti milii squamae, quas vocant\nflorem; cadunt autem, cum panes aeris aqua refrigerantur,\nrubentque similiter squamae aeris, quam vocant lepida, et\nsic adulteratur flos, ut squama veneat pro eo. est autem\nsquama aeris decussa vi clavis, in quos panes aerei feruminantur\n, in Cypri maxime officinis. omnis differentia\nhaec est, quod squama excutitur ictu isdem panibus, flos\ncadit sponte. squamae est alterum genus suptilius, ex\nsumma scilicet lanugine decussum, quod vocant stomoma.\nAtque haec omnia medici—quod pace eorum\ndixisse liceat—ignorant. parent nominibus: in tantum\na conficiendis medicaminibus absunt, quod esse proprium\nmedicinae solebat. nunc quotiens incidere in libellos, componere\n\n\n\nex iis volentes aliqua, hoc est inpendio miserorum\nexperiri commentaria, credunt Seplasiae omnia fraudibus\ncorrumpenti. iam quidem facta emplastra et collyria\nmercantur, tabesque mercium aut fraus Seplasiae sic\nexcitetur!\nEt squama autem et flos uruntur in patinis fictilibus\naut aereis, dein lavantur ut supra ad eosdem usus; squama\net amplius narium carnosa vitia, item sedis, et gravitates\naurium per fistulam in eas flatu inpulsa et uvas oris farina\nadmota tollit et tonsillas cum melle. fit ex candido aere squama lounge Cypria inefficacior. nec non urina pueri\nprius macerant clavos panesque quidam excussuri squamam\n, teruntque et aqua pluvia lavant. dant et hydropicis\neam drachmis II in mulsi hemina et inlinunt cum\npolline.\nAeruginis quoque magnus usus est. pluribus fit\nea modis. namque et lapidi, ex quo coquitur aes, deraditur\n, et aere candido perforato atque in cadis suspenso\nsuper acetum acre opturatumque operculo. multo probatior\nest, si hoc idem squamis fiat. quidam vasa ipsa\ncandidi aeris fictilibus condunt in acetum raduntque decumo\ndie. alii vinaceis contegunt totidemque post dies\nradunt, alii delimatam aeris scobem aceto spargunt versantque\nspathis saepius die, donec absumatur. eandem\nscobem alii terere in mortariis aereis ex aceto malunt.\nocissime vero contingit coronariorum recisamentis in acetum\nid additis. adulterant marmore trito maxime Rhodiam\naeruginem, alii pumice aut cummi. praecipue autem fallit\natramento sutorio adulterata; cetera enim dente deprehenduntur\nstridentia in frendendo. experimentum in vatillo\nferreo, nam quae sincera est, suum colorem retinet, quae\nmixta atramento, rubescit. deprehenditur et papyro galla\nprius macerato, nigrescit enim statim aerugine inlita. deprehenditur\net visu maligne virens. sed sive sinceram\nsive adulteram aptissimum est elui siccatamque in patina\n\n\n\nnova uri ac versari, donec favilla fiat; postea teritur ac\nreconditur. aliqui in crudis fictilibus urunt, donec figlinum\npercoquatur. nonnulli et tus masculum admiscent.\nlavatur autem aerugo sicut cadmea. vis eius collyriis\noculorum aptissima et delacrimationibtus mordendo proficiens\n, sed ablui necessarium penicillis calidis, donec\nrodere desinat.— Hieracium vocatur collyrium, quod\nea maxime constat. temperatur autem id hammoniaci unciis\nIIII, aeruginis Cypriae II, atramenti sutorii, quod chalcanthum\nvocant, totidem, misyos una, croci VI. haec\nomnia trita aceto Thasio colliguntur in pilulas, excellentis\nremedii contra initia glaucomatum et suffusionum, contra\ncaligines aut scabritias et albugines et genarum vitia.\ncruda autem aerugo volnerariis emplastris miscetur. oris\netiam gingivarumque exulcerationes mirifice emendat et\nlabrorum ulcera cum oleo. quod si et cera addatur, purgat\net ad cicatricem perducit. aerugo et callum fistularum\nerodit vitiorumque circa sedem sive per se sive\ncum hammoniaco inlita vel collyrii modo in fistulas adacta\n. eadem cum resinae terebinthinae tertia parte subacta\nlepras tollit.\nEst et alterum genus aeruginis, quam vocant\nscoleca, in Cyprio aere trito alumine et sale aut\nnitro pari pondere cum aceto albo quam acerrimo. non\nfit hoc nisi aestuosissimis diebus circa canis ortum. teritur\nautemdone viride fiat contrahatque se vermiculorum\nspecie, unde et nomen. quod vitiatum ut emendetur, II\npartes quam fuere aceti miscentur urinae pueri inpubis.\nidem autem in medicamentis et santerna efficit, qua\ndiximus aurum feruminari. usus utriusque qui aeruginis.\nscolex fit et per se derasus aerario lapidi, de quo\nnunc dicemus.\nChalcitim vocant, ex quo et ipso aes coquitur.\ndistat a cadmea, quod illa super terrain ex subdialibus\npetris caeditur, haec ex obrutis, item quod chalcitis friat\nse statim, mollis nature, ut videatur lanugo concreta. est\net alia distinctio, quod chalcitis tria genera continent, aeris\net misyos et soreos, de quibus singulis dicemus suis locis.\nhabet autem aeris venas oblongas. probatur mellei coloris,\ngracili venarum discursu, friabilis nec lapidosa. putant et\n\n\n\nrecentem utiliorem esse, quoniam inveterata sori fiat. vis\neius ad excrescentia in ulceribus, sanguinem sistere, gingivas\n, uvam, tonsillas farina compescere, volvae vitiis in\nvellere inponi. cum suco vero porri verendorum additur\nemplastris. maceratur autem in fictili ex aceto, circumlito\nfimo diebus XL, et colorem croci trahit. tum admixto\ncadmeae pari pondere medicamentum efficit psoricon\ndictum. quod si II partes chalcitidis tertia cadmeae\ntemperentur, acrius hoc idem fiat; etiamnum vehementius,\nsi aceto quam vino temperetur; tosta vero efficacior fit\nad eader omnia.\nSori Aegyptium maxime laudatur, multum superato\nCyprio Hispaniensique et Africo, quamquam oculorum curationi\nquidam utilius putent Cyprium; sed in quacumque\nnatione optimum cui maximum virus olfactu, tritumque\npinguiter nigrescens et spongiosum. stomacho res contraria\nin tantum, ut quibusdam olfactum modo vomitiones\nmoveat. et Aegyptium quidem tale, alterius nationis contritum\nsplendescit ut misy et est lapidosius. prodest\nautem et dentium dolori, si contineatur atque colluat, et\n\n\n\nulceribus oris gravibus quaeque serpant. uritur carbonibus ut chalcitis.\nMisy aliqui tradiderunt fieri exusto lapide in\nscrobibus, flore eius luteo miscente se ligni pineae favillae\n. re vera autem e supra dicto fit lapide, concretum\nnatura discretumque vi, optimum in Cypriorum officinis,\ncuius notae sunt friati aureae scintillae et, cum teratur,\nharenosa natura sine terra, chalcitidi similis. hoc admiscent\nqui aurum purgant. utilitas eius infusi cum rosaceo\nauribus purulentis et in lana inpositi capitis ulceribus.\nextenuat et scabritias oculorum inveteratas, praecipue utile\ntonsillis contraque anginas et suppurata. ratio ut XVI\ndrachmae in hemina aceti coquantur addito melle, donee\nlentescat. sic ad supra dicta utile est. quotiens opus sit\nmolliri vim eius, mel adspergitur. erodit et callum fistularum\nex aceto foventium et collyriis additur, sistit et\nsanguinem ulceraque quae serpant quaeve putrescant, absumit\net excrescentes carnes. peculiariter virilitatis vitiis\nutile et feminarum profluvium sistit.\nGraeci cognationem aeris nomine fecerunt et\natramento sutorio; appellant enim chalcanthon. nec ullius\n\n\n\naeque mira natura est. fit in Hispaniae puteis stagnisve\nid genus aquae habentibus. decoquitur ea admixta dulci\npari mensura et in piscinas ligneas funditur. immobilibus\nsuper has transtris dependent restes lapillis extentae, quibus\nadhaerescens limus vitreis acinis imaginem quandam\nuvae reddit. exemptum ita siccatur diebus XXX. color\nest caeruleus perquam spectabili nitore, vitrumque esse\ncreditur; diluendo fit atramentum tinguendis coriis. fit\net pluribus modis: genere terrae eo in scrobes cavato,\nquorum e lateribus destillantes hiberno gelu stirias stalagmian\nvocant, neque est purius aliud. sed ex eo, candidum\ncolorem sentiente viola, lonchoton appellant. fit et\nin saxorum catinis pluvia aqua conrivato limo gelante;\nfit et salis modo flagrantissimo sole admissas dulces aquas\ncogente. ideo quidam duplici differentia fossile aut facticium\nappellant, hoc pallidius et quantum colore, tantum\nbonitate deterius. probant maxime Cyprium in medicinae\nusu. sumitur ad pellenda ventris animalia drachmae pondere\ncum melle. purgat et caput dilutum ac naribus instillatum\n, item stomachum cum melle aut aqua mulsa\nsumptum. medetur et oculorum scabritiae dolorique et\ncaligini et oris ulceribus. sistit et sanguinem narium,\nitem haemorroidum. extrahit ossa fracta cum semine\n\n\n\nhyoscyami, suspendit epiphoras penicillo fronti inpositum,\nefficax et in emplastris ad purganda volnera et excrescentia\nulcerum. tollit et uvas, vel si decocto tangantur, cum\nlini quoque semine superponitur emplastris ad dolores\ntollendos. quod ex eo candicat, in uno usu praefertur\nviolaceis, ut gravitati aurium per fistulas inspiretur. volnera\nper se inlitum sanat, sed tinguit cicatrices. nuper\ninventum ursorum in harena et leonum ora spargere\nillo, tantaque est vis in adstringendo, ut non queant\nmordere.\nEtiamnum in aerariis reperiuntur quae vocant\npompholygem et spodon. differentia, quod pompholyx\nlotura separator, spodos inlota est. aliqui quod sit\ncandidum levissimumque pompholygem dixere et esse aeris\nac cadmeae favillam, spodon nigriorem esse ponderosioremque\n, derasam parietibus fornacium, mixtis scintillis, aliquando\net carbonibus. haec aceto accepto odorem aeris\npraestat et, si tangatur lingua, saporem horridum. convenit\n\n\n\noculorum medicamentis, quibuscumque vitiis occurrens\n, et ad omnia quae spodos. hoc solum distat, quod\nhuius elutior vis est. additur et in emplastra, quibus\nlenis refrigeratio quaeritur et siccatio. utilior ad omnia\nquae vino lota est.\nSpodos Cypria optima. fit autem liquescentibus\ncadmea et aerario lapide. levissimum hoc est flaturae\ntotius evolatque e fornacibus et tectis adhaerescit, a fuligine\ndistans candore. quod minus candidum ex ea, inmaturae\nfornacis argumentum est; hoc quidam pompholygem\n. vocant. quod vero rubicundius ex iis invenitur,\nacriorem vim habet et exulcerat adeo, ut, cum lavatur,\nsi attigit oculos, excaecet. est et mellei coloris spodos,\nin qua plurimum aeris intellegitur. sed quodcumque genus\nlavando fit utilius; purgatur ante pinna, dein crassiore\nlotura digitis scabritiae excernuntur. eximia vis est eius,\nquae vino lavatur. est aliqua et in genere vini differentia\n. leni enim lota collyriis oculorum minus utilis putatur\n, eademque efficacior ulceribus, quae manent, vel oris,\nquae madeant, et omnibus medicamentis, quae parentur\ncontra gangraenas. fit et in argenti fornacibus spodos,\n\n\n\nquam vocant Lauriotim. utilissima autem oculis adfirmatur\nquae fiat in aurariis, nec in alia parte magis est vitae\ningenia mirari. quippe ne quaerenda essent metalla,\nvilissimis rebus utilitates easdem excogitavit.\nAntispodon vocant cinerem fici arboris vel caprifici\nvel myrti foliorum cum tenerrimis ramorum partibus\nvel oleastri vel oleae vel cotonei mali vel lentisci, item\nex moris inmaturis, id est candidis, in sole arefactis vel\ne buxi coma aut pseudocypiri aut rubi aut terebinthi vel\noenanthes. taurini quoque glutinis aut linteorum cinerem\nsimiliter pollere inventum est. uruntur omnia ea crudo\nfictili in fornacibus, donec figlina percoquantur.\nIn aerariis officinis et smegma fit iam liquato\naere ac percocto additis etiamnum carbonibus paulatimque\naccensis, ac repente vehementiore flatu exspuitur aeris\npalea quaedam. solum, quo excipiatur, stratum esse\ndebet marilla.\nAb ea discernitur quam in isdem officinis diphrygem\nvocant Graeci ab eo, quod bis torreatur. cuius\norigo triplex. fieri enim traditur ex lapide pyrite cremato\nin caminis, donec excoquatur in rubricam. fit et in Cypro\nex luto cuiusdam specus arefacto prius, mox paulatim\ncircumdatis sarmentis. tertio fit modo in fornacibus aeris\n\nfaece subsidente. differentia est, quod aes ipsum in\ncatinos defluit, scoria extra fornaces, flos supernatat,\ndiphryges remanent. quidam tradunt in fornacibus globos\nlapidis, qui coquatur, feruminari, circa hunc aes fervere\n, ipsum vero non percoqui nisi tralatum in alias\nfornaces, et esse nodum quendam materiae; id, quod ex\ncocto supersit, diphryga vocari. ratio eius in medicina\nsimilis praedictis: siccare et excrescentia consumere ac\nrepurgare. probatur lingua, ut eam siccet tactu statim\nsaporemque aeris reddat.\nUnum etiamnum aeris miraculum non omittemus\n. Servilia familia inlustris in fastis trientem aereum\npascit auro, argento, consumentem utrumque. origo atque\nnatura eius incomperta mihi est. verba ipsa de ea re\nMessallae senis ponam: Serviliorum familia habet\ntrientem sacrum, cui summa cum cura magnificentiaque\nsacra quotannis faciunt. quem ferunt\nalias crevisse, alias decrevisse videri et ex eo\naut honorem aut deminutionem familiae significare\n.\nProxime indicari debent metalla ferri.\n\n\n\noptumo pessimoque vitae instrumento est, siquidem hoc\ntellurem scindimus, arbores serimus, arbusta tondemus,\nvites squalore deciso annis omnibus cogimus invenescere,\nhoc exstruimus tecta, caedimus saxa, omnesque ad alios\nusus ferro utimur, sed eodem ad bella, caedes, latrocinia,\nnon comminus solum, sed etiam missili volucrique, nunc\ntormentis excusso, nunc lacertis, nunc vero pinnato, quam\nsceleratissimam humani ingenii fraudem arbitror, siquidem,\nut ocius mors perveniret ad hominem, alitem illam fecimus\npinnasque ferro dedimus. quam ob rem culpa eius\nnon naturae fiat accepta. aliquot experimentis probatum\nest posse innocens esse ferrum. in foedere, quod expulsis\nregibus populo Romano dedit Porsina, nominatim\ncomprehensum invenimus, ne ferro nisi in agri cultu\nuteretur. et tum stilo osseo scribere institutum vetustissimi\nauctores prodiderunt. Magni Pompei in\ntertio consulatu extat edictum in tumultu necis Clodianae\nprohibentis ullum telum esse in urbe. et ars antiqua\nipsa non defuit honorem mitiorem habere ferro quoque\n. Aristonidas artifex, cum exprimere vellet Athamantis\nfurorem Learcho filio praecipitato residentem paenitentia,\n\n\n\naes ferrumque miscuit, ut robigine eius per nitorem aeris\nrelucente exprimeretur verecundiae rubor. hoc signum\nexstat hodie Rhodi. est in eadem urbe et ferreus Hercules\n, quem fecit Alcon laborum dei patientia inductus.\nvidemus et Romae seyphos e ferro dicatos in templo\nMartis Ultoris. obstitit eadem naturae benignitas exigentis\nab ferro ipso poenas robigine eademque providentia nihil\nin rebus mortalius facientis quam quod esset infestissimum\nmortalitati.\nFerri metalla ubique propemodum reperiuntur,\nquippe etiam insula Italiae Ilva gignente, minimaque difficultate\nadgnoscuntur colore ipso terrae manifesto. ratio\neadem excoquendis venis; in Cappadocia tantum quaestio\nest, aquae an terrae fiat acceptum, quoniam perfusa Cer\naso fluvio terra neque aliter ferrum e fornacibus reddit.\ndifferentia ferri numerosa. prima in genere terrae caelive\n: aliae molle tantum plumboque vicinum subministrant,\naliae fragile et aerosum rotarumque usibus et clavis maxime\nfugiendum, cui prior ratio convenit; aliud brevitate sola\nplacet clavisque caligariis, aliud robiginem celerius sentit.\n\n\n\nstricturae vocantur hae omnes, quod non in aliis metallis,\na stringenda acie vocabulo inposito. et fornacium magna\ndifferentia est, nucleusque quidam ferri excoquitur in iis\nad indurandam aciem, alioque modo ad densandas incudes\nmalleorumve rostra. summa autem differentia in aqua,\ncui subinde candens inmergitur. haec alibi atque alibi\nutilior nobilitavit loca gloria ferri, sicuti Bilbilim in Hispania\net Turiassonem, Comum in Italia, cum ferraria\nmetalla in iis locis non sint. ex omnibus autem generibus\npalma Serico ferro est; Seres hoc cum vestibus suis\npellibusque mittunt; secunda Parthico.- neque alia genera\nferri ex mera acie tenmperantur, ceteris enim admiscetur\nmollior complexus. in nostro orbe aliubi vena bonitatem\nhanc praestat, ut in Noricis, aliubi factura, ut Sulmone,\naqua ubi diximus, quippe cum exacuendo oleariae cotes\naquariaeque differant et oleo delicatior fiat acies. mirumque\n, cum excoquatur vena, aquae modo liquari ferrum,\npostea in spongeas frangi. tenuiora ferramenta oleo restingui\nmos est, ne aqua in fragilitatem durentur. a ferro\nsanguis humanus se ulciscitur, contactum namque eo celerius\nrobiginem trahit.\nDe magnete lapide suo loco dicemus concordiaque\n, quam cum ferro habet. sola haec materia virus\nab eo lapide accipit retinetque longo tempore, aliud adprehendens\nferrum, ut anulorum catena spectetur interdum\n. quod volgus imperitum appellat ferrum vivum,\nvulneraque talia asperiora fiunt. hic lapis et in Cantabria\nnascitur, non ut ille magnes verus caute continua,\nsed sparsa bulbatione—ita appellant—, nescio an vitro\nfundendo perinde utilis, nondum enim expertus est quisquam\n; ferrum utique inficit eadem vi.—Magnete lapide\narchitectus Timochares Alexandriae Arsinoes templum concamarare\nincohaverat, ut in eo simulacrum e ferro pendere\nin aēre videretur. intercessit ipsius mors et Ptolemaei\nregis, qui id sorori suae iusserat fieri.— Metallorum\nomnium vena ferri largissima est Cantabriae.\nmaritima parte, qua oceanus adluit, mons praealtus-\nincredibile dictu—totus ex ea materia est, ut in am-\n(?)bitu oceani diximus.\nFerrum accensum igni, nisi duretur ictibus, corrumpitur\n. rubens non est habile tundendo neque antequam\n\n\n\nalbescere incipiat. aceto aut alumine inlitum fit\naeri simile. a robigine vindicatur cerussa et gypso et\nliquida pice. haec est ferro a Graecis antipathia dicta.\nferunt quidem et religione quadam id fieri et exstare\nferream catenam apud Euphraten amnem in urbe, quae\nZeugma appellatur, qua Alexander Magnus ibi iunxerit\npontem, cuius anulos, qui refecti sint, robigine infestari,\ncarentibus ea prioribus.\nMedicina e ferro est et alia quam secandi.\nnamque et circumscribi circulo terve circumlato mucrone\net adultis et infantibus prodest contra noxia medicamenta,\net praefixisse in limine evulsos sepulchris clavos adversus\nnoctumas lymphationes, pungique leviter mucrone, quo\npercussus homo sit, contra dolores laterum pectorumque\nsubitos, qui punctionem adferant. quaedam ustione sanantur\n, privatim vero canis rabidi morsus, quippe etiam\npraevalente morbo expaventesque potum usta plaga ilico\nliberantur. calfit etiam ferro candente potus in multis\nvitiis, privatim vero dysentericis.\nEst et robigo ipsa in remediis, et sic proditur\n\nTelephum sanasse Achilles, sive id aerea sive ferrea cuspide\nfecit; ita certe pingitur ex ea decutiens gladio. sed robigo\nferri deraditur umido ferro clavis veteribus. potentia eius\nligare, siccare, sistere. emendat alopecias inlita. utuntur\net ad scabritias genarum pusulasque totius corporis cum\ncera et myrteo oleo, ad ignes vero sacros ex aceto, item\nad scabiem, paronychia digitorum et pterygia in linteolis.\nsistit et feminarum profluvia inposita velleribus, plagis\nquoque recentibus vino diluta et cum murra subacta, condylomatis\nex aceto. podagras quoque inlita lenit.\nSquama quoque ferri in usu est ex acie aut\nmucronibus, maxime simili, sed acriore vi quam robigo,\nquam ob rem et contra epiphoras oculorum adsumitur.\nsanguinem sistit, cum volnera ferro maxime fiant. sistit\net feminarum profluvia. inponitur et contra lienium vitia,\net haemorroidas compescit ulcerumque serpentia. et genis\nprodest farinae modo adspersa paullisper. praecipua tamen\ncommendatio eius in hygremplastro ad purganda vulnera\nfistulasque et omnem callum erodendum et rasis ossibus\ncarnes recreandas. componitur hoc modo: propolis oboli\n\nVI, Cimoliae cretae drachmae VI, aeris tusi drachmae II,\nsquamae ferri totidem, cerae X, olei sextarius. his adieitutr,\ncum sunt repurganda volnera aUt replenda, ceratum.\nSequitur natura plumbi, cuius duo genera,\nnigrum atque candidum. pretiosissimum in hoc candidum,\nGraecis appellatum cassiterum fabuloseque narratum in\ninsulas Atlantici maris peti vitilibusque navigiis et circumsutis\ncorio advehi. nunc certum est in Lusitania. gigni\net in Gallaecia summa tellure, harenosa et coloris nigri.\npondere tantum ea deprehenditur; interveniunt et minuti\ncalculi, maxime torrentibus siccatis. lavant eas harenas\nmetallici et, quod subsedit, cocunt in fornacibus. invenitur\net in aurariis metallis, quae alutias vocant, aqua inmissa\neluente calculos nigros paullum candore variatos, quibus\neadem gravitas quae auro, et ideo in calathis, quibus\naurum colligitur, cum eo rem-anent; postea caminis separantur\nconflatique in plumbum album resolvuntur. non\n\n\n\nfit in Gallaecia nigrum, cum vicina Cantabria nigro tantum\nabundet, nec ex albo argentum, cum fiat ex nigro. iungi\ninter se plumbum nigrum sine albo non potest nec hoc\nei sine oleo ac ne album quidem secum sine nigro. album\nhabuit auctoritatem et Iliacis temporibus teste Homnero,\ncassiterum ab illo dictum. plumbi nigri origo duplex\nest; aut enim sua provenit vena nec quicquam aliud ex\nsese parit aut cum argento nascitur mixtisque venis conflatur\n. huius qui primus fuit in fornacibus liquor stagnum\nappellatur; qui secundus, argentum; quod remansit in\nfornacibus, galena, quae fit tertia portio additae venae;\nhaec rursus conflata dat nigrum plumbum deductis partibus\nnonis II.\nStagnum inlitum aereis vasis saporem facit\ngratiorem ac compescit virus aeruginis, mirumque, pondus\nnon auget. specula etiam ex eo laudatissima, ut diximus,\nBrundisi temperabantur, donec argenteis uti coepere et\nancillae. nunc adulteratur stagnum addita aeris candidi\ntertia portione in plumbum album. fit et alio modo mixtis\nalbi plumbi nigrique libris; hoc nunc aliqui argentarium\nappellant. iidem et tertiarium vocant, in quo duae sunt\nnigri portiones et tertia albi. pretium eius inlibras $X$ XX.\nhoc fistulae solidantur. inprobiores ad tertiarium additis\npartibus aequis albi argentarium vocant et eo quae volunt\n\n\n\nincoquunt. pretium huius faciunt in p. $X$ LXX. albo per\nse sincero pretium sunt $X$ LXXX, nigro $X$ VII.\nAlbi natura plus aridi habet, contraque nigri tota\numida est. ideo album nulli rei sine mixtura utile est.\nneque argentum ex eo plumbatur, quoniam prius liquescat\nargentum, confirmantque, si minus albo nigri, quam satis\nsit, misceatur, erodi ab eo argentum. album incoquitur\naereis operibus Galliarum invento ita, ut vix discerni possit\nab argento, eaque incoctilia appellant. deinde et argentum\nincoquere simili modo coepere equorum maxime ornamentis\niumentorumque ac iugorum in Alesia oppido; reliqua gloria\nBiturigum fuit. coepere deinde et esseda sua colisataque\nac petorita exornare simili modo, quae iam luxuria ad\naurea quoque, non modo argentea, staticula pervenit, quaeque\nin scyphis cerni prodigum erat, haec in vehiculis\nadteri cultus vocatur. plumbi albi experimentum in charta\nest, ut liquefactum pondere videatur, non calore, rupisse.\nIndia neque aes neque plumbum habet gemmisque ac\nmargaritis suis haec permutat.\nNigro plumbo ad fistulas lamnasque utimur,\nlaboriosius in Hispania eruto totasque per Gallias, sed in\nBrittannia summo terrae corio adeo large, ut lex ultro\ndicatur, ne plus certo modo fiat. nigri generibus haec\nsunt nomina: Iovetanum, Caprariense, Oleastrense, nec\ndifferentia ulla scoria modo excocta diligenter. mirum in\nhis solis metallis, quod derelicta fertilius revivescunt. hoc\nvidetur facere laxatis spiramentis ad satietatem infusus\naër, aeque ut feminas quasdam fecundiores facere abortus.\nnuper id conpertum in Baetica Samariensi metallo, quod\nlocari solitum $X$cc annuis, postquam obliteratum erat,\n$X$ CCLV locatum est. simili modo Antonianum in eadem\nprovincia pari locatione pervenit ad HSCCCC vectigalis.\nmirum et addita aqua non liquescere vasa e plumbo,\neadem, si in aquam addantur calculus vel aereus quadrans\n, peruri.\nIn medicina per se plumbi usus cicatrices\nreprimere adalligatisque lumborum et renium parti lamnis\n\n\n\nfrigidiore natura inhibere inpetus venerisvisaque in quiete\nveneria sponte naturae erumpentia usque in genus morbi.\nhis lamnis Calvus orator cohibuisse se traditur viresque\ncorporis studiorum labori custodisse. Nero, quoniam ita\nplacuit diis, princeps, lamna pectori inposita sub ea\ncantica exclamans alendis vocibus demonstravit rationem.\ncoquitur ad medicinae usus patinis fictilibus substrato\nsulpure minuto, lamnis inpositis tenuibus opertisque sulpure\net ferro mixtis. cum coquatur, munienda in eo\nopere foramina spiritus convenit; alioqui plumbi fornacium\nhalitus noxius sentitur. et pestilens est, canibus\nocissime, omnium vero metallorum muscis et culicibus,\nquam ob rem non sunt ea taedia in metallis. quidam in\ncoquendo scobem plumbi lima quaesitam sulpuri miscent,\nalii cerussam potius quam sulpur. fit et lotura plumbi\nusus in medicina. cum se ipso teritur in mortariis plumbeis\naddita aqua caelesti, done crassescat; postea supernatans\naqua tollitur spongeis; quod crassissimum fuit, siccatum\ndividitur in pastillos. quidam limatum plumbum\nsic terunt, quidam et plumbaginem admiscent, alii vero\nacetum, alii vinum, alii adipem, alii rosam. quidam in\nlapideo mortario et maxime Thebaico plumbeum pistillum\nterere malunt, candidiusque ita fit medicamentum. id\n\n\n\nautem quod ustum est plumbum lavatur ut stibis et\ncadmea. potest adstringere, sistere, contrahere cicatrices;\nusu est eodem et in oculorum medicamentis,\nmaxime contra procidentiam eorum et inanitates ulcerum\nexcrescentiave rimasque sedis aut haemorroidas et condylomata\n. ad haec maxime lotura plumbi facit, cinis\nautem usti ad serpentia ulcera aut sordida, eademque\nquae chartis ratio profectus. uritur autem in patinis per\nlamnas minutas cum sulpure, versatum rudibus ferreis\naut ferulaceis, donec liquor mutetur in cinerem; dein\nrefrigeratum teritur in farinam. alii elimatam scobem in\nfictili crudo cocunt in caminis, donec percoquatur figlinum\n. aliqui cerussam admiscent pari mensura aut hordeum\nteruntque ut in crudo dictum est, et praeferunt\nsic plumbum spodio Cyprio.\nScoria quoque plumbi in usu est. optima quae\nmaxime ad luteum colorem accedit, sine plumbi reliquiis\naut sulpuris specie et terra carens. lavatur haec in mortariis\nminutim fracta, done aqua luteum colorem trahat,\net transfunditur in vas purum, idque saepius, usque dum\nsubsidat quod utilissimum est. effectus habet eosdem quos\n\n\n\nplumbum, sed acriores. mirarique succurrit experiential\nvitae, ne faece quidem rerum excrementorumque foeditate\nintemptata tot modis.\nFit et spodium ex plumbo eodem modo quo ex\nCyprio aere; lavatur in linteis raris aqua caelesti separaturque\n\nterrenum transfusione; cribratum teritur. quidam\npulverem eum pinnis digerere malunt ac terere in vino\nodorato.\nEst et molybdaena, quam alio loco galenam appellavimus\n, vena argenti plumbique communis. Melior\nhaec, quanto magis aurei colors quantoque minus plumbosa,\nfriabilis et modice gravis. cocta cum oleo iocineris\ncolorem trahit. adhaerescit et auri argentique fornacibus;\nhanc metallicam vocant. laudatissima quae in Zephyrio\nfiat; probantur minime terrenae minimeque lapidosae.\ncoquuntur lavanturque scoriae modo. usus in lipara ad\nlenienda ac refrigeranda ulcera et emplastris, quae non\ninligantur, sed inlita ad cicatricem perducunt in teneris\ncorporibus mollissimisque partibus. compositio eius e\nlibris III et cerae libra, olei III heminis, quod in senili\ncorpore cum fracibus additur. temperatur cum spuma\n\n\n\nargenti et scoria plumbi ad dysenteriam et tenesmum\nfovenda calida.\nPsimithium quoque, hoc est cerussam, plumbariae\ndant officinae, laudatissimam in Rhodo. fit autem\nramentis plumbi tenuissimis super vas aceti asperrimi inpositis\natque ita destillantibus. quod ex eo cecidit in\nipsum acetum, arefactum molitur et cribratur iterumque\naceto admixto in pastillos dividitur et in sole siccatur\naestate. fit et alio modo, addito in urceos aceti plumbo\nopturatos per dies X derasoque ceu situ ac rursus reiecto,\ndonec deficiat materia. quod derasum est, teritur et cribratur\net coquitur in patinis misceturque rudiculis, done\nrufescat et simile sandaracae fiat. dein lavatur dulci aqua,\ndonec nubeculae omnes eluantur. siccatur postea similiter\net in pastillos dividitur. vis eius eadem quae supra dictis,\nlenissima tantum ex omnibus, praeterque ad candorem\nfeminarum. est autem letalis potu sicut spuma argenti.\npostea cerussa ipsa, si coquatur, rufescit.\nSandaracae quoque propemodum dicta natura\nest. invenitur autem et in aurariis et in argentariis metallis\n, melior quo magis rufa quoque magis virus sulpuris\n\nredolens ac pura friabilisque. valet purgare, sistere, excalfacere\n, erodere, summa eius dote septica. explet alopecias\nex aceto inlita; additur oculorum medicamentis;\nfauces purgat cum melle sumpta vocemque limpidam et\ncanoram facit; suspiriosis et tussientibus iucunde medetur\ncum resina terebinthina in cibo sumpta, suffita quoque\ncum cedro ipso nidore isdem medetur.\nEt arrhenicum ex eadem est materia. quod optimum\n, coloris etiam in auro excellentis; quod vero pallidius\naut sandaracae simile est, deterius iudicatur. est et\ntertium genus, quo miscetur aureus color sandaracae.\nutraque haec squamosa, illud vero siccum purumque,\ngracili venarum discursu fissile. vis eadem quae supra,\nsed acrior. itaque et causticis additur et psilotris. tollit\net pterygia digitorum carnesque narium et condylomata\net quidquid excrescit. torretur, ut valdius prosit, in\nnova testa, donec mutet colorem.\nMetallorum, quibus opes constant, adgnascentium-\nqueiis natura indicata propemodum est, ita conexis rebus,\nut inmensa medicinae silva officinarumque tenebrae et morosa\ncaelandi fingendique ac tinguendi subtilitas simul dicerentur\n. restant terrae ipsius genera lapidumque vel\nnumerosiore serie, plurimis singula a Graecis praecipue\nvoluminibus tractata. nos in iis brevitatem sequemur\nutilem instituto, modo nihil necessarium- aut naturale\nomittentes,\nprimumque dicemus quae restant de\npictura, arte quondam nobili—tunc cum expeteretur\nregibus populisque—et alios nobilitante, quos esset\ndignata posteris tradere, nunc vero in totum marmoribus\npulsa, iam quidem et auro, nec tantum ut parietes toti\noperiantur, verum et interraso marmore vermiculatisque\nad effigies rerum et animalium crustis. non placent iam\n\n\n\nabaci nec spatia montes in cubiculo dilatantia: coepimus\net lapide.pingere. hoc Claudii principatu inventum, Neronis\nvero maculas, quae non essent in crustis, inserendo\nunitatem variare, ut ovatus esset Numidicus, utpurpura\ndistingueretur Synnadicus, qualiter illos nasci optassent\ndeliciae. montium haec subsidia deficientium, nec cessat\nluxuria id agere, ut quam plurimum incendiis perdat.\nImaginum quidem pictura, qua maxime similes\nin aevum propagabantur figurae, in totum exolevit. aerei\nponuntur clipei argentea facie, surdo figurarum discrimine\n; statuarum capita permutantur, volgatis iam pridem\nsalibus etiam carminum. adeo materiam conspici malunt\nomnes quam se nosci. et inter haec pinacothecas veteribus\ntabulis consuunt alienasque effigies colunt, ipsi honorem\nnon nisi in pretio ducentes, ut frangat heres\nfurisque detrahat laqueo. itaque nullius effigie vivente\nimagines pecuniae, non suas, relincunt. iidem palaestras\nathletarum imaginibus et ceromata sua exornant, Epicuri\nvoltus per cubicula gestant ac circumferunt secum. natali\n\n\n\neius* sacrificant, feriasque omni mense *vicesima luna*\ncustodiunt, quas icadas vocant, ii maxime, qui se ne\nviventes quidem nosci volunt. ita est profecto: artes desidia\nperdidit, et quoniam animorum imagines non sunt,\nnegleguntur etiam corporum. aliter apud maiores in atriis\nhaec erant, quae spectarentur; non signa externorum artificum\nnec aera aut marmora: expressi cera vultus singulis\ndisponebantur armariis, ut essent imagines, quae comitarentur\ngentilicia funera, semperque defuncto aliquo totus\naderat familiae eius qui umquam fuerat populus. stemmata\nvero lineis discurrebant ad imagines pictas. tabulina\ncodicibus implebantur et monimentis rerum in magistratu\ngestarum. aliae foris et circa limina animorum ingentium\nimagines erant adfixis hostium spoliis, quae nec emptori\nrefigere liceret, triumphabantque etiam dominis mutatis\naeternae domus. erat haec stimulatio ingens, exprobrantibus\ntectis cotidie inbellem dominum intrare in alienum triumphum\n. exstat Messalae oratoris indignatio, quae prohibuit\ninseri genti suae Laevinorum alienam imaginem.\n\n\n\nsimilis causa Messalae seni expressit volumina illa quae\nde familiis condidit, cum Scipionis Pomponiani transisset\natrium vidissetque adoptione testamentaria Salvittones—\nhoc enim fuerat cognomen—Africanorum dedecori inrepentes\nScipionum nomini. Sed—pace Messalarum\ndixisse liceat—etiam mentiri clarorum imagines erat\naliquis virtutum amor multoque honestius quam mereri,\nne quis suas expeteret.\nNon est praetereundum et novicium inventum, siquidem\nnon ex auro argentove, at certe ex aere in bibliothecis\ndicantur illis, quorum inmortales animae in locis\niisdem locuntur, quin immo etiam quae non sunt finguntur,\npariuntque desideria non traditos vultus, sicut in Homero\nevenit. quo mains, ut equidem arbitror, nullum est felicitatis\nspecimen quam semper omnes scire cupere, qualis\nfuerit aliquis. Asini Pollionis hoc Romae inventum, qui\nprimus bibliothecam dicando ingenia hominum rem publica\nm fecit. an priores coeperint Alexandreae et Pergami\nreges, qui bibliothecas magno certamine instituere, non\nfacile dixerim. imaginum amorem flagrasse quondam testes\nsunt Atticus ille Ciceronis edito de iis volumine, M. Varro\nbenignissimo invento insertis voluminum suorum fecunditati\n\n\n\netiam septingentorum inlustrium aliquo modo imaginibus\n, non passus intercidere figuras aut vetustatem aevi\ncontra homines valere, inventor muneris etiam dis invidiosi\n, quando inmortalitatem non solum dedit, verum\netiam in omnes terras misit, ut praesentes esse ubique\nceu di possent. et hoc quidem alienis ille praestitit.\nVerum clupeos in sacro vel publico dicare\nprivatim primus instituit, ut reperio, Appius Claudius\n[qui consul cum P. Servilio fuit anno urbis CCLVIIII].\nposuit enim in Bellonae aede maiores suos, placuitque\nin excelso spectari in titulos honorum legi, decora res,\nutique si liberum turba parvulis imaginibus ceu nidum\naliquem subolis pariter ostendat, quales clupeos nemo non\ngaudens favensque aspicit. post eum M. Aemilius\ncollega in consulatu Quinti Lutatii non in basilica modo\nAemilia, verum et domi suae posuit, id quoque Martio\nexemplo. scutis enim, qualibus apud Troiam pugnatum\nest, continebantur imagines, unde et nomen habuere clupeorum\n, non, ut perversa grammaticorum suptilitas voluit,\na cluendo. origo plena virtutis, faciem reddi in scuto\ncuiusque, qui fuerit usus illo. Poeni ex auro factitavere\net clupeos et imagines secumque vexere. in castris certe\n\n\n\ncaptis talem Hasdrubalis invenit Marcius, Scipionum in\nHispania ultor, isque clupeus supra fores Capitolinae aedis\nusque ad incendium primum fuit. maiorum quidem nostrorum\ntanta securitas in ea re adnotatur, ut L. Manlio, Q.\nFulvio cos. anno urbis DLXXV M. Aufidius tutelae Capitolio\nredemptor docuerit patres argenteos esse clupeos,\nqui pro aereis per aliquot iam lustra adsignabantur.\nDe picturae initiis incerta nec instituti operis\nquaestio est. Aegyptii sex milibus annorum aput ipsos\ninventam, priusquam in Graeciam transiret, adfirmant,\nvana praedicatione, ut palam est; Graeci autem alii Sicyone\n, alii aput Corinthios repertam, omnes umbra hominis\nlineis circumducta, itaque primam talem, secundam\nsingulis coloribus et monochromaton dictam, postquam\noperosior inventa erat, duratque talis etiam nunc. inventam\nliniarem a Philocle Aegyptio vel Cleanthe Corinthio\nprimi exercuere Aridices Corinthius et Telephanes\nSicyonius, sine ullo etiamnum hi colore, iam tamen spargentes\nlinias intus. ideo et quos pinxere adscribere institutum\n\n\n\n. primus inlevit eas colore testae, ut ferunt, tritae\nEcphantus Corinthius. hunc eodem nomine alium fuisse\nquam tradit Cornelius Nepos secutum in Italiam Damaratum\n, Tarquinii Prisci regis Romani patrem, fugientem\na Corintho tyranni iniurias Cypseli, mox docebimus.\nIam enim absoluta erat pictura etiam in Italia.\nexstant certe hodieque antiquiores urbe picturae Ardeae\nin aedibus sacris, quibus equidem nullas aeque miror,\ntam longo aevo durantes in orbitate tecti veluti recentes.\nsimiliter Lanivi, ubi Atalante et Helena comminus pictae\nsunt nudae ab eodem artifice, utraque excellentissima\nforma, sed altera ut virgo, ne ruinis quidem templi concussae\n. Gains princeps tollere eas conatus est libidine\naccensus, si tectorii natura permisisset. durant et Caere\nantiquiores et ipsae, fatebiturque quisquis eas diligenter\n\n\n\naestimaverit nullam artium celerius consummatam, cum\nIliacis temporibus non fuisse eam appareat.\nApud Romanos quoque honos mature huic arti\ncontigit, siquidem cognomina ex ea Pictorum traxerunt\nFabii clarissimae gentis, princepsque eius cognominis ipse\naedem Salutis pinxit anno urbis conditae CCCCL, quae\npictura duravit ad nostram memoriam aede ea Claudi\nprincipatu exusta. proxime celebrata est in foro boario\naede Herculis Pacui poetae pictura. Enni sorore genitus\nhic fuit clarioremque artem eam Romae fecit gloria scaenae\n. postea non est spectata honestis manibus, nisi forte\nquis Turpilium equitem Romanum e Venetia nostrae aetatis\nvelit referre, pulchris eius operibus hodieque Veronae exstantibus\n. laeva is manu pinxit, quod de nullo ante memoratur\n. parvis gloriabatur tabellis extinctus nuper in\nlonga senecta Titedius Labeo praetorius, etiam proconsulatu\nprovinciae Narbonensis functus, sed ea re inrisa etiam\ncontumeliae erat. fuit et principum virorum non omittendum\nde pictura celebre consilium, cum Q. Pedius, nepos\n\nQ. Pedii consularis triumphalisque et a Caesare dictatore\ncoheredis Augusto dati, natura mutus esset. in eo Messala\norator, ex cuius familia pueri avia fuerat, picturam\ndocendum censuit, idque etiam divus Augustus comprobavit\n; puer magni profectus in ea arte obiit. dignatio\nautem praecipua Romae increvit, ut existimo, a M'. Valerio\nMaximo Messala, qui princeps tabulam [picturam] proelii,\nquo Carthaginienses et Hieronem in Sicilia vicerat, proposuit\nin latere curiae Hostiliae anno ab urbe condita\nccccxc. fecit hoc idem et L. Scipio tabulamque victoriae\nsuae Asiaticae in Capitolio posuit, idque aegre tulisse fratrem\nAfricanum tradunt, haut inmerito, quando filius eius\nillo proelio captus fuerat. non dissimilem offensionem et\nAemiliani subiit L. Hostilius Mancinus, qui primus Carthaginem\ninruperat, situm eius oppugnationesque depictas\nproponendo in foro et ipse adsistens populo spectanti\nsingula enarrando, qua comitate proximis comitiis consulatum\nadeptus est. habuit et scaena ludis Claudii Pulchri\n\n\n\nmagnam admirationem picturae, cum ad tegularum\nsimilitudinem corvi decepti imagine advolarent.\nTabulis autem externis auctoritatem Romae publice\nfecit primus omnium L. Mummius, cui cognomen Achaici\nvictoria dedit. namque cum in praeda vendenda rex Attalus\n$X$ |VI| emisset tabulam Aristidis, Liberum patrem, pretium\nmiratus suspicatusque aliquid in ea virtutis, quod\nipse nesciret, revocavit tabulam, Attalo multum querente,\net in Cereris delubro posuit. quam primam arbitror picturam\nexternam Romae publicatam, deinde video et in foro\npositas volgo. hinc enim ille Crassi oratoris lepos agentis\nsub Veteribus; cum testis compellatus instaret: dic ergo,\nCrasse, qualem me noris? talem, inquit, ostendens\nin tabula inficetissime Gallum exerentem linguam. in foro\nfruit et illa pastoris senis cum baculo, de qua Teutonorum\nlegatus respondit interrogatus, quantine eum aestimaret,\ndonari sibi nolle talem vivum verumque. sed praecipuam\nauctoritatem publice tabulis fecit Caesar dictator\nAiace et Media ante Veneris Genetricis aedem dicatis, post\n\n\n\neum M. Agrippa, vir rusticitati propior quam deliciis. exstat\ncerte eius oratio magnifica et maximo civium digna\nde tabulis omnibus signisque publicandis, quod fieri satius\nfuisset quam in villarum exilia pelli. verum eadem illa\ntorvitas tabulas duas Aiacis et Veneris mercata est a Cyzicenis\nHS |XI|. in thermarum quoque calidissima parte\nmarmoribus incluserat parvas tabellas, paulo ante, cum\nreficerentur, sublatas. super omnes divus Augustus\nin foro suo celeberrima in parte posuit tabulas duas, quae\nBelli faciem pictam habent et Triumphum, item Castores ac Victoriam. posuit et quas dicemus sub artificum mentione\nin templo Caesaris patris. idem in curia quoque,\nquam in comitio consecrabat, duas tabulas inpressit parieti.\nNemean sedentem supra leonem, palmigeram ipsam, adstante\ncum baculo sene, cuius supra caput tabella bigae\ndependet, Nicias scripsit se inussisse; tali enim usus est\nverbo. alterius tabulae admiratio est puberem filium seni\npatri similem esse aetatis salva differentia, supervolante\naquila draconem complexa; Philochares hoc suum opus\nesse testatus est, inmensa, vel unam si tantum hanc\ntabulam aliquis aestimet, potentia artis, cum propter\n\n\n\nPhilocharen ignobilissimos alioqui Glaucionem filiumque\neius Aristippum senatus populi Romani tot saeculis spectet!\nposuit et Tiberius Caesar, minime comis imperator, in\ntemplo ipsius Augusti quas mox indicabimus. hactenus\ndictum sit de dignitate artis morientis.\nQuibus coloribus singulis primi pinxissent\ndiximus, cum de iis pigmentis traderemus in metallis,\nquae monochromata a genere picturae vocantur. qui deinde\net quae invenerint et quibus temporibus, dicemus in\nmentione artificum, quoniam indicare naturas colorum\nprior causa operis instituti est. tandem se ars ipsa\ndistinxit et invenit lumen atque umbras, differentia colorum\nalterna vice sese excitante. postea deinde adiectus\nest splendor, alius hic quam lumen. quod inter haec et\numbras esset, appellarunt tonon, commissuras vero colorem\net transitus harmogen.\nSunt autem colores austeri aut floridi. utrumque\nnatura aut mixtura evenit. floridi sunt—quos dominus\npingenti praestat—minium, Armenium, cinnabaris,\n20 chrysocolla, Indicum, purpurissum; ceteri austeri. ex\nomnibus alii nascuntur, alii fiunt. nascuntur Sinopis,\n\n\n\nrubrica, Paraetonium, Melinum, Eretria, auripigmentum;\nlceteri finguntur, primumque quos in metallis diximus,\npraeterea e vilioribus ochra, cerussa usta, sandaraca,\nsandyx, Syricum, atramentum.\nSinopis inventa primum in Ponto est; inde nomen\na Sinope urbe. nascitur et in Aegypto, Baliaribus, Africa,\nsed optima in Lemno etin Cappadocia, effossa e speluncis.\npars, quae saxis adhaesit, excellit. glaebis suns colos, extra\nmaculosus. hac usi suntveteres ad splendorem. species\nSinopidis tres: rubra et minus rubens atque inter haso\nmedia. pretium optimae $X$ II, usus ad penicillum aut si\nlignum colorare libeat; eius, quae ex Africa venit, octoni\nasses—cicerculum appellant—; magis ceteris rubet,\nutilior abacis. idem pretium et eius, quae pressior vocatur\n, et est maxime fusca. usus ad bases abacorum, in\nmedicina vero blandus .... emplastrisque et malagmatis,\nsive sicca compositione sive liquida facilis, contra ulcera\nin umore sita, velut oris, sedis. alvum sistit infusa, feminarum\nprofluvia pota denarii pondere. eadem adusta siccat\nscabritias oculorum, e vino maxime.\nRubricae genus in ea voluere intellegi quidam\nsecundae auctoritatis, palmam enim Lemniae dabant. minio\nproxima haec est, multum antiquis celebrata cum insula,\nin qua nascitur. nec nisi signata venumdabatur, unde et\nsphragidem appellavere. hac minium sublinunt adulterantque\n. in medicina praeclara res habetur. epiphoras enim\noculorum mitigat ac dolores circumlita et aegilopia manare\nprohibet, sanguinem reicientibus ex aceto datur bibenda.\nbibitur et contra lienum reniumque vitia et purgationes\nfeminarum, item et contra venena et serpentium ictus\nterrestrium marinorumque, omnibus ideo antidotis familiaris\n.— E reliquis rubricae generibus fabris utilissima\nAegyptia et Africana, quoniam maxime sorbentur\ntectoriis. *rubrica* autem nascitur et in ferrariis metallis.\nea et fit ochra exusta * in ollis novis luto circumlitis\n. quo magis arsit in caminis, hoc melior. omnis\nautem rubrica siccat ideoque ex emplastris conveniet igni\netiam sacro.\nSinopidis Ponticae selibrae silis lucidi libris X\net Melini Graecensis II mixtis tritisque una per dies duo-\n\ndenos leucophorum fit. hoc est glutinum auri, cum inducitur\nligno.\nParaetonium loci nomen habet ex Aegypto. spumam\nmaris esse dicunt solidatam cum limo, et ideo conchae\nminutae inveniuntur in eo. fit et in Creta insula\natque Cyrenis. adulteratur Romae creta Cimolia decocta\nconspissataque. pretium optimo in pondo VI $X$ L. e candidis\ncoloribus pinguissimum et tectorii tenacissimum propter\nlevorem.\nMelinum candidum et ipsum est, optimum in\nMelo insula. in Samo quod nascitur, eo non utuntur\npictores propter nimiam pinguitudinem; accubantes effodiunt\nibi inter saxa venam scrutantes. in medicina eundem\nusum habet quem Eretria creta; praeterea linguam\ntactu siccat, pilos detrahit smectica vi. pretium in libras\nsestertii singuli.\nTertius e candidis colos est cerussa, cuius rationem\nin plumbi metallis diximus. fuit et terra per se in\nTheodoti fundo inventa Zmyrnae, qua veteres ad navium\npicturas utebantur. nunc omnis ex plumbo et aceto fit,\nut diximus. usta casu reperta est in incendio\n\n\n\nPiraeei cerussa in urceis cremata. hac primum usus est\nNicias supra dictus. optima nunc Asiatica habetur, quae\net purpurea appellatur. pretium eius in libras $X$ VI. fit\net Romae cremato sile marmoroso et restincto aceto. sine\nusta non fiunt umbrae.\nEretria terrae suae habet nomen. hac Nicomachus\net Parrhasius usi. refrigerat, emollit, explet volnera\n; si coquatur, ad siccanda praecipitur, utilis et capitis\ndoloribus et ad deprehendenda pura; subesse enim ea\n-o intellegunt, si ex aqua inlita continuo arescat.\nSandaracam et ochram luba tradidit in insula\nRubri maris Topazo nasci, sed inde non pervehuntur ad\nnos. sandaraca quomodo fieret diximus. fit et adulte-\nrina ex cerussa in fornace cocta. color esse debet flammeus\n. pretium in libras asses quini. haec si torreatur\naequa parte rubrica admixta, sandycem facit, quamquam\nanimadverto Vergilium existimasse herbam id esse\nillo versu:\n\nSponte sua sandyx pascentis vestiat agnos.\n\npretium in libras dimidium eius quod sandaracae. nec\nsunt alii colores maioris ponderis.\nInter facticios est et Syricum, quo minium subllini\ndiximus. fit autem Sinopide et sandyce mixtis.\nAtramentum quoque inter facticios erit, quamquam\nest et terrae, geminae originis. aut enim salsuginis\nmodo emanat, aut terra ipsa sulpurei coloris ad hoc probatur\n. inventi sunt pictores, qui carbones infestatis sepulchris\neffoderent. inportuna haec omnia ac novicia. fit\nenim e fuligine pluribus modis, resina vel pice exustis,\npropter quod etiam officinas aedificavere fumum eum non\nemittentes. laudatissimum eodem modo fit e taedis. adulteratur\nfornacium balinearumque fuligine quo ad volumina\nscribenda utuntur. sunt qui et vini faecem siccatam\nexcoquant adfirmentque, si ex bono vino faex ea fuerit,\nIndici speciem id atramentum praebere. Polygnotus et\nMicon, celeberrimi pictores, Athenis e vinaceis fecere,\ntryginon appellantes. Apelles commentus est ex ebore\ncombusto facere, quod elephantinum vocatur. adportatur\n\n\n\net Indicum ex India inexploratae adhuc inventionis mihi.\nfit etiam aput infectores ex flore nigro, qui adhaerescit\naereis cortinis. fit et ligno e taedis combusto tritisque\nin mortario carbonibus. mira in hoc saepiarum natura,\nsed ex iis non fit. omne autem atramentum sole perficitur\n, librarium cumme, tectorium glutino admixto. quod\naceto liquefactum est, aegre eluitur.\nE reliquis coloribus, quos a dominis dari diximus\npropter magnitudinem pretii, ante omnes est purpurissum.\ncreta argentaria cum purpuris pariter tinguitur bibitque\neum colorem celerius lanis. praecipuum est primum, fervente\naheno rudibus medicamentis inebriatum, proximum\negesto eo addita creta in ius idem et, quotiens id factum\nest, elevatur bonitas pro numero dilutiore sanie. quare\nPuteolanum potius laudetur quam Tyrium aut Gaetulicum\nvel Laconicum, unde pretiosissimae purpurae; causa est\nquod hysgino maxime inficitur rubiaque, quae cogitur\nsorbere. vilissimum a Canusio. pretium a singulis denariis\nin libras ad XXX. pingentes sandyce sublita, mox\nex ovo inducentes purpurissum, fulgorem minii faciunt.\n\n\n\nsi purpurae facere malunt, caeruleum sublinunt, mox purpurissum\nex ovo inducunt.\nAb hoc maxima auctoritas Indico. ex India venit\nharundinum spumae adhaerescente limo. cum cernatur,\nnigrum, at in diluendo mixturam purpurae caeruleique\nmirabilem reddit. alterum genus eius est in purpurariis\nofficinis innatans cortinis, et est purpurae spuma. qui\nadulterant, vero Indico tingunt stercora columbina aut\ncretam Selinusiam vel anulariam vitro inficiunt. probatur\ncarbone; reddit enim quod sincerum est flammam excellentis\npurpurae et, dum fumat, odorem maris. ob id quidam\ne scopulis id colligi putant. pretium Indico $X$ XX\nin libras. in medicina Indicum rigores et impetus sedat\nsiccatque ulcera.\nArmenia mittit quod eius nomine appellatur.\nlapis est, hic quoque chrysocollae modo infectus, optimumque\nest quod maxime vicinum et communicato colore\ncum caeruleo. solebant librae eius trecenis nummis taxari.\ninventa per Hispanias harena est similem curam recipiens;\nitaque ad denarios senos vilitas rediit. distat a caeruleo\ncandore modico, qui teneriorem hunc efficit colorem. usus\nin medicina ad pilos tantum alendos habet maximeque in\npalpebris.\nSunt etiamnum novicii duo colores e vilissimis:\nviride est quod Appianum vocatur et chrysocollam mentitur\n, ceu parum multa dicta sint mendacia eius; fit e creta\nviridi, aestimatum sestertiis in libras. anulare quod\nvocant, candidum est, quo muliebres picturae inluminantur;\nfit et ipsum e creta admixtis vitreis gemmis e volgi anulis,\ninde et anulare dictum.\nEx omnibus coloribus cretulam amant udoque\ninlini recusant purpurissum, Indicum, caeruleum, Melinum,\nauripigmentum, Appianum, cerussa. cerae tinguntur isdem\nhis coloribus ad eas picturas, quae inuruntur, alieno parietibus\ngenere, sed classibus familiari, iam vero et onerariis\nnavibus, quoniam et pericula expingimus, ne quis\nmiretur et rogos pingi, iuvatque pugnaturos ad mortem\naut certe caedem speciose vehi.\nQua contemplatione tot colorum tanta varietate subit\nantiquitatem mirari. quattuor coloribus solis immortalia\nilla opera fecere—ex albis Melino, e silaciis Attico,\nex rubris Sinopide Pontica, ex nigris atramento—Apelles,\nAetion, Melanthius, Nicomachus, clarissimi pictores, cum\n\n\n\ntabulae eorum singulae oppidorum venirent opibus. nunc\net purpuris in parietes migrantibus et India conferente\nfluminum suorum limum, draconum elephantorumque saniem\nnulla nobilis pictura est. omnia ergo meliora tunc\nfuere, cum minor copia. ita est, quoniam, ut supra diximus\n, rerum, non animi pretiis excubatur.\nEt nostrae aetatis insaniam in pictura non omittam\n. Nero princeps iusserat colosseum se pingi cxx\npedum linteo, incognitum ad hoc tempus. ea pictura,\ncum peracta esset in Maianis hortis, accensa fulmine cum\noptima hortorum parte conflagravit. libertus eius, cum\ndaret Anti munus gladiatorium, publicas porticus occupavit\npictura, ut constat, gladiatorum ministrorumque\nomnium veris imaginibus redditis. hic multis iam saeculis\nsummus animus in pictura, pingi autem gladiato???\nmunera atque in publico exponi coepta a C. Terentio Lucano\n. is avo suo, a quo adoptatus fuerat, triginta paria\nin foro per triduum dedit tabulamque pictam in nemore\nDianae posuit.\nNunc celebres in ea arte quam maxima\nbrevitate percurram, neque enim instituti operis est talis\n\nexecutio; itaque quosdam vel in transcursu et in aliorum\nmentione obiter nominasse satis erit, exceptis operum\nclaritatibus quae et ipsa conveniet attingi, sive exstant\nsive intercidere.\nNon constat sibi in hac parte Graecorum diligentia\nmultas post olympiadas celebrando pictores quam statuarios\nac toreutas, primumque olympiade LXXXX, cum et\nPhidian ipsum initio pictorem fuisse tradatur clipeumque\nAthenis ab eo pictum, praeterea in confesso sit LXXX\ntertia fuisse fratrem eius Panaenum, qui clipeum intus\npinxit Elide Minervae, quam fecerat Colotes, discipulus\nPhidiae et ei in faciendo love Olympio adiutor. quid?\nquod in confesso perinde est Bularchi pictoris tabulam,\nin qua erat Magnetum proelium, a Candaule, rege Lydiae\nHeraclidarum novissimo, qui et Myrsilus vocitatus est,\nrepensam auro? tanta iam dignatio picturae erat. circa\nRomuli id aetatem accident necesse est, etenim duode-\nvicensima olympiade interiit Candaules aut, ut quidam tradunt\n, eodem anno quo Romulus, nisi fallor, manifesta iam\ntunc claritate artis, adeo absolutione. quod si recipi necesse\nest, simul apparet multo vetustiora principia eosque,\n\n\n\nqui monochromatis pinxerint, quorum aetas non traditur,\naliquanto ante fuisse, Hygiaenontem, Dinian, Charmadan\net, qui primus in pictura marem a femina discreverit,\nEumarum Atheniensem, figuras omnes imitari ausum, quique\ninventa eius excoluerit, Cimonem Cleonaeum. hic\ncatagrapha invenit, hoc est obliquas imagines, et varie\nformare voltus, respicientes suspicientesve vel despicientes;\narticulis membra distinxit, venas protulit, praeterque in\nvestibus rugas et sinus invenit. Panaenus quidem frater\nPhidiae etiam proelium Atheniensium adversus Persas\napud Marathona factum pinxit. adeo iam colorum usus\nincrebruerat adeoque ars perfecta erat, ut in eo proelio\niconicos duces pinxisse tradatur, Atheniensium Miltiadem,\nCallimachum, Cynaegirum, barbarorum Datim, Artaphernen.\nquin immo certamen etiam picturae florente eo\ninstitutum est Corinthi ac Delphis, primusque omnium\ncertavit cum Timagora Chalcidense, superatus ab eo Pythiis\n\n\n\n, quod et ipsius Timagorae carmine vetusto apparent,\nchronicorum errore non dubio.\nAlii quoque post hos clari fuere ante LXXXX olympiadem\n, sicut Polygnotus Thasius, qui primus mulieres\ntralucida veste pinxit, capita earum mitris versicoloribus\noperuit plurimumque picturae primus contulit, siquidem\ninstituit os adaperire, dentes ostendere, voltum ab antiquo\nrigore variare. huius est tabula in porticu Pompei, quae\nante curiam eius fuerat, in qua dubitatur ascendentem\ncum clupeo pinxerit an descendentem. hic Delphis aedem\npinxit, hic et Athenis porticum, quae Poecile vocatur,\ngratuito, cum partem eius Micon mercede pingeret. vel\nmaior huic auctoritas, siquidem Amphictyones, quod est\npublicum Graeciae concilium, hospitia ei gratuita decrevere\n.—Fuit et alius Micon, qui minoris cognomine\ndistinguitur, cuius filia Timarete et ipsa pinxit.—\nLXXXX autem olympiade fuere Aglaophon, Cephisodorus\n, Erillus, Euenor, pater Parrhasii et praeceptor\nmaximi pictoris, de quo suis annis dicemus, omnes iam\ninlustres, non tamen in quibus haerere expositio debeat\nfestinans ad lumina artis, in quibus primus refulsit Apollodorus\nAtheniensis LXXXXIII olympiade. hic primus species\nexprimere instituit primusque gloriam penicillo iure contulit\n. eius est sacerdos adorans et Aiax fulmine incensus,\n\n\n\nquae Pergami spectatur hodie. neque ante eum tabula\nullius ostenditur, quae teneat oculos.\nAb hoc artis fores apertas Zeuxis Heracleotes intravit\nolympiadis LXXXXV anno quarto, audentemque iam aliquid\npenicillum—de hoc enim adhuc loquamur—ad\nmagnam gloriam perduxit, a quibusdam falso in LXXXVIIII\nolympiade positus, cum fuisse necesse est Demophilum\nHimeraeum et Nesea Thasium, quoniam utrius eorum\ndiscipulus fuerit ambigitur. in eum Apollodorus supra\nscriptus versum fecit, artem ipsis ablatam Zeuxim ferre\nsecum. opes quoque tantas adquisivit, ut in ostentatione\nearum Olympiae aureis litteris in palliorum tesseris intextum\nnomen suum ostentaret. postea donare opera sua\ninstituit, quod nullo pretio satis digno permutari posse\ndiceret, sicuti Alcmenam Agragantinis, Pana Archelao.\nfecit et Penelopen, in qua pinxisse mores videtur, et\nathletam adeoque in illo sibi placuit, ut versum subscriberet\ncelebrem ex eo, invisurum aliquem facilius\n\n\n\nquam imitaturum. magnificus est et luppiter eius in\nthrono adstantibus diis et Hercules infans draconesII\nstrangulans Alcmena matre coram pavente et Amphitryone.\nreprehenditur tamen ceu grandior in capitibus articulisque\n, alioqui tantus diligentia, ut Agragantinis facturus tabulam\n, quam in templo Iunonis Laciniae publice dicarent,\ninspexerit virgines eorum nudas et quinque elegerit, ut\nquod in quaque laudatissimum esset pictura redderet.\npinxit et monochromata ex albo. aequales eius et aemuli\no fuere Timanthes, Androcydes, Eupompus, Parrhasius.\ndescendisse hic in certamen cum Zeuxide traditur\net, cum ille detulisset uvas pictas tanto successu, ut in\nscaenam aves advolarent, ipse detulisse linteum pictum\nita veritate repraesentata, ut Zeuxis alitum iudicio tumens\nflagitaret tandem remoto linteo ostendi picturam atque\nintellecto errore concederet palmam ingenuo pudore, quoniam\nipse volucres fefelliset, Parrhasius autem se artificem\n. fertur et postea Zeuxis pinxisse puerum uvas\nferentem, ad quas cum advolassent aves, eadem ingenuitate\nprocessit iratus operi et dixit: uvas melius pinxi\n\n\n\nquam puerum, nam si et hoc consummassem, aves\ntimere debuerant. fecit et figlina opera, quae sola in\nAmbracia relicta sunt, cum inde Musas Fulvius Nobilior\nRomam transferret. Zeuxidis manu Romae Helena est\nin Philippi porticibus, et in Concordiae delubro Marsyas\nreligatus.\nParrhasius Ephesi natus et ipse multa contulit. primus\nsymmetrian picturae dedit, primus argutias voltus, elegantiam\ncapilli, venustatem oris, confessione artificum in\nliniis extremis palmam adeptus. haec est picturae summa\nsuptilitas. corpora enim pingere et media rerum est\nquidem magni operis, sed in quo multi gloriam tulerint;\nextrema corporum facere et desinentis picturae modum\nincludere rarum in successu artis invenitur. ambire enim\nse ipsa debet extremitas et sic desinere, ut promittat\nalia et post se ostendatque etiam quae occultat. hanc ei\ngloriam concessere Antigonus et Xenocrates, qui de\npictura scripsere, praedicantes quoque, non solum confitentes\n; et alias multa graphidis vestigia exstant in tabulis\nac membranis eius, ex quibus proficere dicuntur artifices.\nminor tamen videtur sibi comparatus in mediis corporibus\nexprimendis. pinxit demon Atheniensium argumento quoque\n\n\n\ningenioso. ostendebat namque varium: iracundum\niniustum inconstantem, eundem exorabilem clementem\nmisericordem; gloriosum ...., excelsum humilem, ferocem\nfugacemque et omnia pariter. idem pinxit et Thesea, quae\nRomae in Capitolio fuit, et nauarchum thoracatum, et in\nuna tabula, quae est Rhodi, Meleagrum, Herculem, Persea;\nhaec ibi ter fulmine ambusta neque obliterata hoc ipso\nmiraculum auget. pinxit et archigallum, quam picturam\namavit Tiberius princeps atque, ut auctor est Deculo,\nHS |LX| aestimatam cubiculo suo inclusit. pinxit et\nThressam nutricem infantemque in manibus eius et Philiscum\net Liberum patrem adstante Virtute, et pueros\nduos, in quibus spectatur securitas aetatis et simplicitas,\nitem sacerdotem adstante puero cum acerra et corona.\nsunt et duae picturae eius nobilissimae, hoplites in certamine\nita decurrens, ut sudare videatur, alter arma\ndeponens, ut anhelare sentiatur. laudantur et Aeneas\nCastorque ac Pollux in eadem tabula, item Telephus,\nAchilles, Agamemnon, Ulixes. fecundus artifex, sed quo\nnemo insolentius usus sit gloria artis, namque et cognomina\nusurpavit habrodiaetum se appellando aliisque\n\n\n\nversibus principem artis et eam ab se consummatam, super\nomnia Apollinis se radice ortum et Herculem, qui est\nLindi, talem a se pictum, qualem saepe in quiete vidisset,\net,cum magnis suffragiis superatus a Timanthe esset\nSami in Aiace armorumque iudicio, herois nomine se\nmoleste ferre dicebat, quod iterum ab indigno victus\nesset.—(Pinxit et minoribus tabellis libidines, eo genere\npetulantis ioci se reficiens).—\nNam Timanthi vel plurimum adfuit ingenii. eius enim\nest Iphigenia oratorum laudibus celebrata, qua stante ad\naras peritura cum maestos pinxisset omnes praecipueque\npatruum et tristitiae omnem imaginem consumpsisset,\npatris ipsius voltum velavit, quem digne non poterat\nostendere. sunt et alia ingenii eius exempla, veluti Cyclops\ndormiens in parvola tabella, cuius et sic magnitudinem\nexprimere cupiens pinxit iuxta Satyros thyrso\npollicem eius metientes. atque in unius huius operibus\nintellegitur plus semper quam pingitur et, cum sit ars\nsumma, ingenium tamen ultra artem est. pinxit et heroa\nabsolutissimi operis, artem ipsam complexus viros pingendi\n, quod opus nunc Romae in templo Pacis est.\nEuxinidas hac aetate docuit Aristiden, praeclarum artificem\n, Eupompus Pamphilum, Apellis praeceptorem. est\nEupompi victor certamine gymnico palmam tenens. ipsius\nauctoritas tanta fuit, ut diviserit picturam: genera, quae\nante eum duo fuere—Helladicum et Asiaticum appellabant\n—, propter hunc, qui erat Sicyonius, diviso Helladico\ntria facta sunt, lonicum, Sicyonium, Atticum. Pamphili\ncognatio et proelium ad Phliuntem ac victoria\nAtheniensium, item Ulixes in rate. ipse Macedo natione,\nsed .... primus in pictura omnibus litteris eruditus,\npraecipue arithmetica et geometria, sine quibus negabat\nartem perfici posse, docuit neminem talento minoris—\nannuis $X$ D—, quam mercedem et Apelles et Melanthius\ndedere ei. huius auctoritate effectum est Sicyone primum,\ndeinde in tota Graecia, ut pueri ingenui omnia ante graphicen\n, hoc est picturam in buxo, docerentur recipereturque\nars ea in primum gradum liberalium. semper\n\n\n\nquidem honos ei fruit, ut ingenui eam exercerent, mox\nut honesti, perpetuo interdicto ne servitia docerentur.\nideo neque in hac neque in toreutice ullius, qui servierit,\nopera celebrantur.\nClari et centesima septima olympiade exstitere Aetion\nac Therimachus. Aetionis sunt nobiles picturae Liber\npater, item Tragoedia et Comoedia, Semiramis ex ancilla\nregnum apiscens, anus lampadas praeferens et nova nupta\nverecundia notabilis.\nVerum omnes prius genitos futurosque postea superavit\nApelles Cous olympiade centesima duodecima. picturae\nplura solus prope quam ceteri omnes contulit, voluminibus\netiam editis, quae doctrinam eam continent. praecipua\neius in arte venustas fuit, cum eadem aetate maximi\npictores essent; quorum opera cum admiraretur, omnibus\nconlaudatis deesse illam suam venerem dicebat, quam\nGraeci χάριτα vocant; cetera omnia contigisse, sed hac\nsola sibi neminem parem. et aliam gloriam usurpavit,\ncum Protogenis opus inmensi laboris ac curae supra\nmodum anxiae miraretur; dixit enim omnia sibi cum illo\nparia esse aut illi meliora, sed uno se praestare, quod\n\n\n\nmanum de tabula sciret tollere, memorabili praecepto\nnocere saepe nimiam diligentiam. fuit autem non minoris\nsimplicitatis quam artis. Melanthio dispositione cedebat,\nAsclepiodoro de mensuris, hoc est quanto quid a quoque\ndistare deberet.\nScitum inter Protogenen et eum quod accidit. ille\nRhodi vivebat, quo cum Apelles adnavigasset, avidus cognoscendi\nopera eius fama tantum sibi cogniti, continuo\nofficinam petiit. aberat ipse, sed tabulam amplae magnitudinis\nin machina aptatam una custodiebat anus. haec\nforis esse Protogenen respondit interrogavitque, a quo\nquaesitum diceret. ab hoc, inquit Apelles adreptoque\npenicillo lineam ex colore duxit summae tenuitatis per\ntabulam. et reverso Protogeni quae gesta erant anus indicavit\n. ferunt artificem protinus contemplatum subtilitatem\ndixisse Apellen venisse, non cadere in alium tam\nabsolutum opus; ipsumque alio colore tenuiorem lineam\nin ipsa illa duxisse abeuntemque praecepisse, si redisset\nille, ostenderet adiceretque hunc esse quem quaereret.\natque ita evenit. revertit enim Apelles et vinci erubescens\ntertio colore lineas secuit nullum relinquens amplius\nsubtilitati locum. at Protogenes victum se confessus\nin portum devolavit hospitem quaerens, placuitque sic\n\n\n\neam tabulam posteris tradi omnium quidem, sed artificum\npraecipuo miraculo. consumptam eam priore incendio\nCaesaris domus in Palatio audio, spectatam Rhodi ante,\nspatiose nihil aliud continentem quam lineas visum effugientes\n, inter egregia multorum opera inani similem et\neo ipso allicientem omnique opere nobiliorem.\nApelli fuit alioqui perpetua consuetudo numquam tam\noccupatum diem agendi, ut non lineam ducendo exerceret\nartem, quod ab eo in proverbium venit. idem perfecta\nopera proponebat in pergula transeuntibus atque, ipse post\ntabulam latens, vitia quae notarentur auscultabat, vulgum\ndiligentiorem iudicem quam se praeferens; feruntque reprehensum\na sutore, quod in crepidis una pauciores intus\nfecisset ansas, eodem postero die superbo emendatione\npristinae admonitionis cavillante circa crus, indignatum\nprospexisse denuntiantem, ne supra crepidam sutor iudicaret\n, quod et ipsum in proverbium abiit. fuit enim et\ncomitas illi, propter quam gratior Alexandro Magno frequenter\nin officinam ventitanti—nam, ut diximus, ab\nalio se pingi vetuerat edicto—, sed in officina imperite\nmulta disserenti silentium comiter suadebat, rideri eum\ndicens a pueris, qui colores tererent. tantum erat auctoritati\n\n\n\niuris in regem alioqui iracundum. quamquam Alexander\nhonorem ei clarissimo perhibuit exemplo. namque cum\ndilectam sibi e pallacis suis praecipue, nomine Pancaspen,\nnudam pingi ob admirationem formae ab Apelle iussisset\neumque, dum paret, captum amore sensisset, dono dedit\nei, magnus animo, maior imperio sui nec minor hoc facto\nquam victoria alia, quia ipse se vicit, nec torum tantum\nsuum, sed etiam adfectum donavit artifici, ne dilectae quidem\nrespectu motus, cum modo regis ea fuisset, modo\npictoris -esset. sunt qui Venerem anadyomenen ab illo\npictam exemplari putent. Apelles et in aemulis benignus\nProtogeni dignationem primus Rhodi constituit. sordebat\nsuis, ut plerumque domestica, percontantique, quanti liceret\nopera effecta, parvum nescio quid dixerat, at ille\nquinquagenis talentis poposcit famamque dispersit, se\nemere, ut pro suis venderet. ea res concitavit Rhodios\nad intellegendum artificem, nec nisi augentibus pretium\ncessit.\nImagines adeo similitudinis indiscretae pinxit, ut—\nincredibile dictu—Apio grammaticus scriptum reliquerit\n, quendam ex facie hominum divinantem a (del.V2) diuinamtem V. addiuinantem\nRdhv.a.S., quos\n\n\n\nmetoposcopos vocant, ex iis dixisse aut futurae mortis\nannos aut praeteritae vitae. non fuerat ei gratia in comitatu\nAlexandri cum Ptolemaeo, quo regnante Alexandriam\nvi tempestatis expulsus, subornato fraude aemulorum piano\nregio invitatus, ad cenam venit indignantique Ptolemaeo\net vocatores suos ostendenti, ut diceret, a quo eorum invitatus\nesset, arrepto carbone extincto e foculo imaginem\nin pariete delineavit, adgnoscente voltum plani rege inchoatum\nprotinus. pinxit et Antigoni regis imaginem altero\nlumine orbati primus excogitata ratione vitia condendi;\nobliquam namque fecit, ut, quod deerat corpori, picturae\ndeesse potius videretur, tantumque eam partem e facie\nostendit, quam totam poterat ostendere. sunt inter opera\neius et exspirantium imagines. quae autem nobilissima\nsint, non est facile dictu. Venerem exeuntem e maria divus\nAugustus dicavit in delubro patris Caesaris, quae anadyomene\nvocatur, versibus Graecis tantopere dum laudatur,\naevis victa, sed inlustrata. cuius inferiorem partem corruptam\nqui reficeret non potuit reperiri, verum ipsa iniuria\ncessit in gloriam artificis. consenuit haec tabula\n\n\n\ncarie, aliamque pro ea substituit Nero in principatu suo\nDorothei manu. Apelles inchoaverat et aliam Venerem\nCoi, superaturus etiam illam suam priorem. invidit mors\nperacta parte, nec qui succederet operi ad praescripta\nliniamenta inventus est. pinxit et Alexandrum Magnum\nfulmen tenentem in templo Ephesiae Dianae viginti talentis\nauri. digiti eminere videntur et fulmen extra tabulam\nesse—legentes meminerint omnia ea quattuor\ncoloribus facta—; manipretium eius tabulae in nummo\naureo mensura accepit, non numero. pinxit et megabyzi,\nsacerdotis Dianae Ephesiae, pompam, Clitum cum equo\nad bellum festinantem, galeam poscenti armigerum porrigentem\n. Alexandrum et Philippum quotiens pinxerit,\nenumerare supervacuum est. mirantur eius Habronem\nSami; Menandrum, regem Cariae, Rhodi, item Antaeum;\nAlexandreae Gorgosthenen tragoedum; Romae Castorem\net Pollucem cum Victoria et Alexandro Magno, item Belli\nimaginem restrictis ad terga manibus, Alexandro in curru\ntriumphante. quas utrasque tabulas divus Augustus in\n\n\n\nfori sui celeberrimis partibus dicaverat simplicitate moderata\n; divus Claudius pluris existimavit utrisque excisa\nAlexandri facie divi Augusti imagines addere. eiusdem\narbitrantur manu esse et in Dianae templo Herculem\naversum, ut, quod est difficillimum, faciem eius ostendat\nverius pictura quam promittat. pinxit et heroa nudum\neaque pictura naturam ipsam provocavit. est et equus\neius, sive fuit, pictus in certamine, quo iudicium ad mutas\nquadripedes provocavit ab hominibus. namque ambitu\npraevalere aemulos sentiens singulorum picturas inductis\nequis ostendit: Apellis tantum equo adhinnivere, idque et\npostea semper evenit, ut experimentum artis illud ostentaretur\n. fecit et Neoptolemum ex equo adversus Persas,\nArchelaum cum uxore et filia, Antigonum thoracatum cum\nequo incedentem. peritiores artis praeferunt omnibus eius\noperibus eundem regem sedentem in equo et Dianam\nsacrificantium virginum choro mixtam, quibus vicisse\nHomeri versus videtur id ipsum describentis. pinxit et\nquae pingi non possunt, tonitrua, fulgetra fulguraque;\nBronten, Astrapen et Ceraunobolian appellant.—Inventa\n\n\n\neius et ceteris profuere in arte; unum imitari nemo\npotuit, quod absoluta opera atramento inlinebat ita tenui,\nut id ipsum, cum repercussum claritatis colorumomnium\nexcitaret custodiretque a pulvere et sordibus, ad manum\nintuenti demum appareret, sed et luminum ratione magna,\nne claritas colorum aciem offenderet veluti per lapidem\nspecularem intuentibus et e longinquo eadem res nimis\nfloridis coloribus austeritatem occulte daret.\nAequalis eius fuit Aristides Thebanus. is omnium\nprimus animum pinxit et sensus hominis expressit, quae\nvocant Graeciἤθη, item perturbationes, durior paulo in\ncoloribus. huius opera .... oppido capto ad matris\nmorientis ex volnere mammam adrepens infans, intellegiturque\nsentire mater et timere, ne emortuo e lacte sanguinem\nlambat. quam tabulam Alexander Magnus transtulerat\nPellam in patriam suam. idem pinxit proelium\ncum Persis, centum homines tabula ea conplexus pactusque\nin singulos mnas denas a tyranno Elatensium Mnasone\n. pinxit et currentes quadrigas et supplicantem paene\n\n\n\ncum voce et venatores cum captura et Leontion Epicuri\net anapauomenen propter fratris amorem, item Liberum\net Ariadnen spectatos Romae in aede Cereris, tragoedum\net puerum in Apollinis, cuius tabulae gratia interiit pictoris\ninscitia, cui tergendam eam mandaverat M. Iunius praetor\nsub die ludorum Apollinarium. spectata est et in aede\nFidei in Capitolio senis cum lyra puerum docentis. pinxit\net aegrum sine fine laudatum tantumque arte valuit, ut\nAttalus rex unam tabulam eius centum talentis emisse\ntradatur.\nSimul, ut dictum est, et Protogenes floruit. patria\nei Caunus, gentis Rhodiis subiectae. summa paupertas\ninitio artisque summa intentio et ideo minor fertilitas.\nquis eum docuerit, non putant constare; quidam et naves\npinxisse usque ad quinquagensimum annum; argumentum\nesse, quod cum Athenis celeberrimo loco Minervae delubri\npropylon pingeret, ubi fecit nobilem Paralum et\nHammoniada, quam quidam Nausicaan vocant, adiecerit\nparvolas naves longas in iis, quae pictores parergia appellant\n\n\n\n, ut appareret, a quibus initiis ad arcem ostentationis\nopera sua pervenissent. palmam habet tabularum\neius Ialysus, qui est Romae dicatus in templo Pacis.\ncum pingeret eum, traditur madidis lupinis vixisse, quoniam\nsic simul et famem sustineret et sitim nec sensus\nnimia dulcedine obstrueret. huic picturae quater colorem\ninduxit ceu tria subsidia iniuriae et vetustatis, ut decedente\nsuperiore inferior succederet. est in ea canis mire\nfactus, ut quem pariter et casus pinxerit. non iudicabat\nse in eo exprimere spumam anhelantis, cum in reliqua\nparte omni, quod difficillimum erat, sibi ipse satisfecisset.\ndisplicebat autem ars ipsa: nec minui poterat et videbatur\nnimia ac longius a veritate discedere, spumaque\npingi, non ex ore nasci. anxio animi cruciatu, cum in\npictura verum esse, non verisimile vellet, absterserat saepius\nmutaveratque penicillum, nullo modo sibi adprobans.\npostremo iratus arti, quod intellegeretur, spongeam inpegit\ninviso loco tabulae. et illa reposuit ablatos colores qualiter\ncura optaverat, fecitque in picture fortuna naturam.\nhoc exemplo eius similis et Nealcen successus spumae\n\nequi similiter spongea inpacta secutus dicitur, cum pingeret\npoppyzonta retinentem eum. ita Protogenes monstravit\net fortunam. propter hunc Ialysum, ne cremaret\ntabulam, Demetrius rex, cum ab ea parte sola posset\nRhodum capere, non incendit, parcentemque picturae fugit\noccasio victoriae. erat tunc Protogenes in suburbano suo\nhortulo, hoc est Demetrii castris, neque interpellatus\nproeliis incohata opera intermisit omnino nisi accitus a\nrege, interrogatusque, qua fiducia extra muros ageret, respondit\nscire se cum Rhodiis illi bellum esse, non cum artibus. disposuit rex in tutelam eius stationes, gaudens\nquod manus servaret, quibus pepercerat, et, ne saepius\navocaret, ultro ad eum venit hostis relictisque victoriae\nsuae votis inter arma et murorum ictus spectavit artificem\n; sequiturque tabulam illius temporis haec fama,\nquod eam Protogenes sub gladio pinxerit: Satyrus hic\nest, quem anapauomenon vocant, ne quid desit temporis\neius securitati, tenentem tibias. fecit et Cydippenet\nTlepolemum, Philiscum, tragoediarum scriptorem, meditantem\net athletam et Antigonum regem, matrem Aristotelis\n\n\n\nphilosophi, qui ei suadebat, ut Alexandri Magni opera\npingeret propter aeternitatem rerum—impetus animi et\nquaedam artis libido in haec potius eum tulere—; novissime\npinxit Alexandrum ac Pana. fecit et signa ex\naere, ut diximus.\nEadem aetate fuit Asclepiodorus, quem in symmetria\nmirabatur Apelles. huic Mnaso tyrannus pro duodecim\ndiis dedit in singulos mnas tricenas, idemque Theomnesto\nin singulos heroas vicenas.\nHis adnumerari debet et Nicomachus, Aristidis filius\nac discipulus. pinxit raptum Proserpinae, quae tabula\nfuit in Capitolio in Minervae delubro supra aediculam\nIuventatis, et in eodem Capitolio, quam Plancus imperator\nposuerat, Victoria quadrigam in sublime rapiens. Ulixi\nprimus addidit pilleum. pinxit et Apollinem ac Dianam,\ndeumque matrem in leone sedentem, item nobiles Bacchas\nobreptantibus Satyris, Scyllamque, quae nunc est Romae\nin templo Pacis. nec fuit alius in ea arte velocior. tradunt\nnamque conduxisse pingendum ab Aristrato, Sicyoniorum\ntyranno, quod is faciebat Telesti poetae monimentum\npraefinito die, intra quem perageretur, nec multo\nante venisse, tyranno in poenam accenso, paucisque diebus\n\n\n\nabsolvisse et celeritate et arte mira.—Discipulos habuit\nAristonem fratrem et Aristiden filium et Philoxenum Eretrium\n, cuius tabula nullis postferenda, Cassandro regi picta,\ncontinuit Alexandri proelium cum Dario. idem pinxit et\nlasciviam, in qua tres Sileni comissantur. hic celeritatem\npraeceptoris secutus breviores etiamnum quasdam picturae\nconpendiarias invenit.—Adnumeratur his et Nicophanes,\nelegans ac concinnus ita, ut venustate ei pauci conparentur\n; cothurnus et gravitas artis multum a Zeuxide et\nApelle abest.—(Apellis discipulus Perseus, ad quem de\nhac arte scripsit, huius fuerat aetatis).—Aristidis Thebani\ndiscipuli fuerunt et filii Niceros et Ariston, cuius\nest Satyrus cum scypho coronatus, discipuli Antorides et\nEuphranor, de quo mox dicemus.\nNamque subtexi par est minoris picturae celebres\nin penicillo, e quibus fuit Piraeicus arte paucis postferendus\n: proposito nescio an distinxerit se, quoniam humilia\nquidem secutus humilitatis tamen summam adeptus\n\n\n\nest gloriam. tonstrinas sutrinasque pinxit et asellos et\nobsonia ac similia, ob haec cognominatus rhyparographos,\nin iis consummatae voluptatis, quippe eae pluris veniere\nquam maximae multorum. e diverso Maeniana, inquit\nVarro, omnia operiebat Serapionis tabula sub\nVeteribus. hic scaenas optime pinxit, sed hominem\npingere non potuit. contra Dionysius nihil aliud quam\nhomines pinxit, ob id anthropographos cognominatus.\nparva et Callicles fecit, item Calates comicis tabellis,\nutraque Antiphilus. namque et Hesionam nobilem pinxit\net Alexandrum ac Philippum cum Minerva, qui sunt in\nschola in Octaviae porticibus, et in Philippi Liberum\npatrem, Alexandrum puerum, Hippolytum tauro emisso\nexpavescentem, in Pompeia vero Cadmum et Europen.\nidem iocosis nomine Gryllum deridiculi habitus pinxit,\nunde id genus picturae grylli vocantur. ipse in Aegypto\nnatus didicit a Ctesidemo.\nDecet non sileri et Ardeatis templi pictorem, praesertim\ncivitate donatur ibi et carmine, quod est in ipsa\npictura his versibus:\n\nDignis digna. Loco picturis condecoravitreginae Iunonis supremi coniugis templumPlautius Marcus, duet Asia lata esse oriundus,quem nunc et post semper ob artem hanc Ardea laudat,\n\neaque sunt scripta antiquis litteris Latinis, non fraudanda\net Studio divi Augusti aetate, qui primus instituit amoenissimam\nparietum picturam, villas et porticus ac topiaria\nopera, lucos, nemora, colles, piscinas, euripos, amnes,\nlitora, qualia quis optaret, varias ibi obambulantium species\naut navigantium terraque villas adeuntium asellis aut\nvehiculis, iam piscantes, aucupantes aut venantes aut etiam\nvindemiantes. sunt in eius exemplaribus nobiles palustri\naccessu villae, succollatis sponsione mulieribus labantes,\ntrepidis quae feruntur, plurimae praeterea tales argutiae\nfacetissimi salis. idem subdialibus maritimas urbes pingere\ninstituit, blandissimo aspectu minimoque inpendio.\nsed nulla gloria artificum est nisi qui tabulas pinxere.\n\n\n\neo venerabilior antiquitatis prudentia apparet. non enim\nparietes excolebant dominis tantum nec domos uno in\nloco mansuras, quae ex incendiis rapi non possent. casa\nProtogenes contentus erat in hortulo suo; nulla in Apellis\ntectoriis pictura erat. nondum libebat parietes totos tinguere\n; omnium eorum ars urbibus excubabat, pictorque\nres communis terrarum erat.—Fuit et Arellius Romae\nceleber paulo ante divum Augustum, ni flagitio insigni\ncorrupisset artem, semper ei lenocinans feminae, cuius\namore flagraret, et ob id deas pingens, sed dilectarum\nimagine. itaque in pictura eius scorta numerabantur.\nfuit et nuper gravis ac severus idemque floridis tumidus\npictor Famulus. huius erat Minerva spectantem spectans,\nquacumque aspiceretur. paucis diei horis pingebat, id\nquoque cum gravitate, quod semper togatus, quamquam\nin machinis. carcer eius artis domus aurea fuit, e.t ideo\nnon extant exempla alia magnopere. post eum fuere in\nauctoritate Cornelius Pinus et Attius Priscus, qui Honoris\net Virtutis aedes Imperatori Vespasiano Augusto restituenti\npinxerunt, Priscus antiquis similior.—\nNon\nest omittenda in picturae mentione celebris circa Lepidum\nfabula, siquidem in triumviratu quodam loco deductus\na magistratibus in nemorosum hospitium minaciter cum\n\n\n\niis postero die expostulavit somnum ademptum sibi volucrum\nconcentu; at illi draconem in longissima membrana\ndepictum circumdedere luco, eoque terrore aves tune\nsiluisse narratur et postea posse compesci.\nCeris pingere ac picturam inurere quis primus\nexcogitaverit, non constat. quidam Aristidis inventum\nputant, postea consummatum a Praxitele; sed aliquanto\nvetustiores encaustae picturae exstitere, ut Polygnoti et\nNicanoris, Mnesilai Pariorum. Elasippus quoque Aeginae\npicturae suae inscripsit ἐνέκαεν, quod profecto non fecisset\nnisi encaustica inventa. Pamphilus quoque,\nApellis praeceptor, non pinxisse solum encausta, sed etiam\ndocuisse traditur Pausian Sicyonium, primum in hoc genere\nnobilem. Bryetis filius hic fuit eiusdemque primo discipulus\n. pinxit et ipse penicillo parietes Thespiis, cum\nreficerentur quondam a Polygnoto picti, multumque comparatione\nsuperatus existimabatur, quoniam non suo genere\ncertasset. idem et lacunaria primus pingere instituit nec\ncamaras ante eum taliter adornari mos fuit; parvas pingebat\ntabellas maximeque pueros. hoc aemuli interpretabantur\n\n\n\nfacere eum, quoniam tarda picturae ratio esset illa. quam\nob rem daturus ei celeritatis famam absolvit uno die\ntabellam, quae vocata est hemeresios, puero picto. amavit\nin iuventa Glyceram municipem suam, inventricem coronarum\n, certandoque imitatione eius ad numerosissimam\nflorum varietatem perduxit artem illam. postremo pinxit\net ipsam sedentem cum corona, quae e nobilissimis tabula\nest, appellata stephanoplocos, ab aliis stephanopolis, quoniam\nGlycera venditando coronas sustentaverat paupertatem.\nhuius tabulae exemplar, quod apographon vocant, L. Lucullus\nduobus talentis emit .... Dionysius Athenis. Pausias\nautem fecitet grandes tabulas, sicut spectatam in Pompei\nporticu boum immolationem. eam primus invenit picturam,\nquam postea imitati sunt multi, aequavit nemo. ante omnia,\ncum longitudinem bovis ostendi vellet, adversum eum\npinxit, non traversum, et abunde intellegitur amplitude.\ndein, cum omnes, quae volunt eminentia videri, candicanti\nfaciant colore, quae condunt, nigro, hic totum bovem\natri coloris fecit umbraeque corpus ex ipsa dedit, magna\n20 prorsus arte in aequo extantia ostendente et in confracto\nsolida omnia. Sicyone et hic vitam egit, diuque illa fuit\n\n\n\npatria picturae. tabulas inde e publico omnes propter\naes alienum civitatis addictas Scauri aedilitas Romam\ntranstulit.\nPost eum eminuit longe ante omnes Euphranor Isthmius\nolympiade CIIII, idem qui inter fictores dictus est nobis.\nfecit et colossos et marmorea et typos scalpsit, docilis ac\nlaboriosus ante omnes et in quocumque genere excellens\nac sibi aequalis. hic primus videtur expressisse dignitates\nheroum et usurpasse symmetrian, sed fuit in universitate\ncorporum exilior et capitibus articulisque grandior. volumina\nquoque composuit de symmetria et coloribus. opera\neius sunt equestre proelium, XII dei, Theseus, in quod\ndixit eundem apud Parrhasium rosa pastum esse, suum\nvero carne. nobilis eius tabula Ephesi est, Ulixes simulata\ninsania bovem cum equo iungens et palliati cogitantes\n, dux gladium condens.\nEodem tempore fuere Cydias, cuius tabulam Argonautas\n\n\n\nHS CXXXXIIII Hortensius orator mercatus est eique aedem\nfecit in Tusculano suo, Euphranoris autem discipulus Antidotus\n. huius est clipeo dimicans Athenis et luctator tubicenque\ninter pauca laudatus. ipse diligentior quam numerosior\net in coloribus severus maxime inclaruit discipulo\nNicia Atheniense, qui diligentissime mulieres pinxit. lumen\net umbras custodiit atque ut eminerent e tabulis picturae\nmaxime curavit. operum eius Nemea advecta ex Asia Romam\na Silano, quam in curia diximus positam, item Liber\npater in aede Concordiae, Hyacinthus, quem Caesar Augustus\ndelectatus eo secum deportavit Alexandrea capta, et ob id\nTiberius Caesar in templo eius dicavit hanc tabulam et\nDanaen, Ephesi vero est megabyzi, sacerdotis Ephesiae\nDianae, sepulchrum, Athenis necyomantea Homeri. hanc\nvendere Attalo regi noluit talentis LX potiusque patriae\nsuae donavit abundans opibus. fecit et grandes picturas,\nin quibus sunt Calypso et Io et Andromeda; Alexander\nquoque in Pompei porticibus praecellens et Calypso sedens\nhuiceidem adscribuntur. quadripedum prosperrime canes\n\n\n\nexpressit. hic est Nicias, de quo dicebat Praxiteles interrogatus\n, quae maxime opera sua probaret in marmoribus:\nquibus Nicias manum admovisset; tantum circumlitioni\neius tribuebat. non satis discernitur, alium eodem\nnomine an hunc eundem quidam faciant olympiade CXII.\nNiciae conparatur et aliquando praefertur Athenion\nMaronites, Glaucionis Corinthii discipulus, austerior colore\net in austeritate iucundior, ut in ipsa pictura eruditio\neluceat. pinxit in templo Eleusine phylarchum et Athenis\nfrequentiam, quam vocavere syngenicon, item Achillem\nvirginis habitu occultatum Ulixe deprendente et in una\ntabula VI signa, quaque maxime inclaruit, agasonem cum\nequo. quod nisi in iuventa obiiset, nemo compararetur.\nEst nomen et Heraclidi Macedoni. initio naves pinxit\ncaptoque Perseo rege Athenas commigravit. ubi eodem\ntempore erat Metrodorus, pictor idemque philosophus, in\nutraque scientia magnae auctoritatis. itaque cum L. Paulus\ndevicto Perseo petiisset ab Atheniensibus, ut ii sibi quam\nprobatissimum philosophum mitterent ad erudiendos liberos,\nitem pictorem ad triumphum excolendum, Athenienses\n\n\n\nMetrodorum elegerunt, professi eundem in utroque desiderio\npraestantissimum, quod ita Paulus quoque iudicavit.\nTimomachus Byzantius Caesaris dictatoris aetate Aiacem\net Mediam pinxit, ab eo in Veneris Genetricis aede positas,\nLXXX talentis venundatas. talentum Atticum $X$ VI taxat\nM. Varro. Timomachi aeque laudantur Orestes, Iphigenia\nin Tauris et Lecythion, agilitatis exercitator, cognatio nobilium\n, palliati, quos dicturos pinxit, alterum stantem,\nalterum sedentem. praecipue tamen ars ei favisse in\nGorgone visa est.\nPausiae filius et discipulus Aristolaus e severissimis\npictoribus fuit, cuius sunt Epaminondas, Pericles, Media,\nVirtus, Theseus, imago Atticae plebis, boum immolatio.—\nSunt quibus et Nicophanes, eiusdem Pausiae discipulus,\nplaceat diligentia, quam intellegant soli artifices, alias durus\nin coloribus et sile multus. nam Socrates iure omnibus\nplacet; tales sunt eius cum Aesculapio filiae Hygia, Aegle,\n\n\n\nPanacea, Iaso et piger, qui appellatur Ocnos, spartum torquens, quod asellus adrodit.\nHactenus indicatis proceribus in utroque genere non\nsilebuntur et primis proximi: Aristoclides, qui pinxit aedem\nApollinis Delphis. Antiphilus puero ignem conflante laudatur\nac pulchra alias domo splendescente ipsiusque pueri\nore, item lanificio, in quo properant omnium mulierum\npensa, Ptolemaeo venante, sed nobilissimo Satyro cum\npelle pantherina, quem aposcopeuonta appellant, Aristophon\nAncaeo vulnerato ab apro cum socia doloris Astypal\naea numerosaque tabula, in qua sunt Priamus, Helena,\nCredulitas, Ulixes, Deiphobus, Dolus. Androbius pinxit\nScyllum ancoras praecidentem Persicae classis, Artemon\nDanaen mirantibus eam praedonibus, reginam Stratonicen,\nHerculem et Deianiram, nobilissimas autem, quae sunt in\nOctaviae operibus, Herculem ab Oeta monte Doridos exusta\nmortalitate consensu deorum in caelum euntem, Laomedontis\n\n\n\ncirca Herculem et Neptunum historiam; Alcimachus\nDioxippum, qui pancratio Olympiae citra pulveris iactum,\nquod vocant ἀκονιτί, vicit; Coenus stemmata. Ctesilochus\n, Apellis discipulus, petulanti pictura innotuit, love\nLiberum parturiente depicto mitrato et muliebriter ingemescente\ninter obstetricia dearum, Cleon Cadmo, Ctesidemus\nOechaliae expugnatione, Laodamia, Ctesicles reginae\nStratonices iniuria. nullo enim honore exceptus ab ea\npinxit volutantem cum piscatore, quem reginam amare\nsermo erat, eamque tabulam in portu Ephesi proposuit,\nipse velis raptus. regina tolli vetuit, utriusque similitudine\nmire expressa. Cratinus comoedos Athenis in\npompeo pinxit; Eutychides bigam: regit Victoria. Eudorus\nscaena spectatur—idera et ex aere signa fecit—, Hippys\nNeptuno et Victoria. Habron amicam et Concordiam pinxit\net deorum simulacra, Leontiscus Aratum victorem cum\ntropaeo, psaltriam, Leon Sappho, Nearchus Venerem inter\n\n\n\nGratias et Cupidines, Herculem tristem insaniae paenitentia\n, Nealces Venerem, ingeniosus et sollers, .... ime\nsiquidem, cum proelium navale Persarum et Aegyptiorum\npinxisset, quod in Nilo [cuius est aqua maris similis]\nfactum volebat intellegi, argumento declaravit quod arte\nnon poterat: asellum enim bibentem in litore pinxit et\ncrocodilum insidiantem ei; Oenias syngenicon, Philiscus\nofficinam pictoris ignem conflante puero, Phalerion Scyllam,\nSimonides Agatharchum et Mnemosynen, Simus iuvenem\nrequiescentem, officinam fullonis quinquatrus celebrantem,\nidemque Nemesim egregiam, Theorus se inungentem, idem\nab Oreste matrem et Aegisthum interfici, bellumque Iliacum\npluribus tabulis, quod est Romae in Philippi porticibus\n, et Cassandram, quae est in Concordiae delubro,\nLeontium Epicuri cogitantem, Demetrium regem, Theon\nOrestis insaniam, Thamyram citharoedum, Tauriscus discobolum\n, Clytaemestram, Paniscon, Polynicen regnum repetentem\net Capanea.\nNon omittetur inter hos insigne exemplum. namque\nErigonus, tritor colorum Nealcae pictoris, in tantum ipse\n\n\n\nprofecit, ut celebrem etiam discipulum reliquerit Pasiam,\nfratrem Aeginetae fictoris. illud vero perquam rarum ac\nmemoria dignum est, suprema opera artificum inperfectasque\ntabulas, sicut Irim Aristidis, Tyndaridas Nicomachi,\nMediam Timomachi et quam diximus Venerem Apellis, in\nmaiore admiratione esse quam perfecta, quippe in iis\nliniamenta reliqua ipsaeque cogitationes artificum spectantur\n, atque in lenocinio commendationis dolor est manus,\ncum id ageret, exstinctae.\nSunt etiamnum non ignobiles quidem, in transcursu\ntamen dicendi Aristocydes, Anaxander, Aristobulus Syrus,\nArcesilas, Tisicratis filius, Coroebus, Nicomachi discipulus,\nCharmantides Euphranoris, Dionysodorus Colophonius, Dica\neogenes, qui cum Demetrio rege vixit, Euthymides,\nHeraclides Macedo, Milon Soleus, Pyromachi statuarii\ndiscipuli, Mnasitheus Sicyonius, Mnasitimus, Aristonidae\n\nfilius et discipulus, Nessus, Habronis filius, Polemon\nAlexandrinus, Theodorus Samius et Stadios, Nicosthenis\ndiscipuli, Xenon, Neoclis discipulus, Sicyonius.\nPinxere et mulieres: Timarete, Miconis filia, Dianam,\nquae in tabula Ephesi est antiquissimae picturae; Irene,\nCratini pictoris filia et discipula, puellam, quae est Eleusine\n, Calypso, senem et praestigiatorem Theodorum, Alcisthenen\nsaltatorem; Aristarete, Nearchi filia et discipula,\nAesculapium. laia Cyzicena, perpetua virgo, M. Varronis\niuventa Romae et penicillo pinxit et cestro in ebore imagines\nmulierum maxime et Neapoli anum in grandi tabula,\nsuam quoque imaginem ad speculum. nec ullius velocior\nin pictura manus fuit, artis vero tantum, ut multum manipretiis\nantecederet celeberrimos eadem aetate imaginum\npictores Sopolim et Dionysium, quorum tabulae pinacothecas\ninplent. pinxit et quaedam Olympias, de qua hoc\nsolum memoratur, discipulum eius fuisse Autobulum.\nEncausto pingendi duo fuere antiquitus genera,\ncera et in ebore cestro, id est vericulo, donec classes\npingi coepere. hoc tertium accessit resolutis igni ceris\npenicillo utendi, quae pictura navibus nec sole nec sale\nventisve corrumpitur.\nPingunt et vestes in Aegypto, inter pauca mirabili\ngenere, candida vela, postquam attrivere, inlinentes\nnon coloribus, sed colorem sorbentibus medicamentis. hoc\ncum fecere, non apparet in velis, sed in cortinam pigmenti\nferventis mersa post momentum extrahuntur picta. mirumque\n, cum sit unus in cortina colos, ex illo alius atque\nalius fit in veste accipientis medicamenti qualitate mutatus\n, nec postea ablui potest. ita cortina, non dubie\nconfusura colores, si pictos acciperet, digerit ex uno pingitque\n, dum coquit, et adustae eae vestes firmiores usibus\nfiunt quam si non urerentur.—\nDe pictura\nsatis superque. contexuisse his et plasticen conveniat\neiusdem operae terrae.\nFingere ex argilla similitudines Butades Sicyonius\n\n\n\nfigulus primus invenit Corinthi filiae opera, quae capta\namore iuvenis, abeunte illo peregre, umbram ex facie\neius ad lucernam in pariete lineis circumscripsit, quibus\npater eius inpressa argilla typum fecit et cum ceteris\nfictilibus induratum igni proposuit, eumque servatum in\nNymphaeo, donec Mummius Corinthum everterit, tradunt.\nsunt qui in Samo primos omnium plasticen invenisse\nRhoecum et Theodorum tradant multo ante Bacchiadas\nCorintho pulsos, Damaratum vero ex eadem urbe profugum\n, qui in Etruria Tarquinium regem populi Romani\ngenuit, comitatos fictores Euchira, Diopum, Eugrammum;\nab iis Italiae traditam plasticen. Butadis inventum est\nrubricam addere aut ex rubra creta fingere, primusque\npersonas tegularum extremis imbricibus inposuit, quae\ninter initia prostypa vocavit; postea idem ectypa fecit.\nhinc et fastigia templorum orta. propter hunc plastae\nappellati.\nHominis autem imaginem gypso e facie ipsa\nprimus omnium expressit ceraque in eam formam gypsi\ninfusa emendare instituit Lysistratus Sicyonius, frater Lysippi\n, de quo diximus. hic et similitudines reddere instituit;\nante eum quam pulcherrimas facere studebant.\nidem et de signis effigies exprimere invenit, crevitque\nres in tantum, ut nulla signa statuaeve sine argilla fierent.\n\n\n\nquo apparet antiquiorem hancfuisse scientiam quam fundendi\naeris.\nPlastae laudatissimi fuere Damophilus et Gorgasus\n, iidem pictores, qui Cereris aedem Romae ad circum\nmaximum utroque genere artis suae excoluerant, versibus\ninscriptis Graece, quibus significarent ab dextra opera\nDamophili esse, ab laeva Gorgasi. ante hanc aedem\nTuscanica omnia in aedibus fuisse auctor est Varro, et\nex hac, cum reficeretur, crustas parietum excisas tabulis\nmarginatis inclusas esse, item signa ex fastigiis dispersa.\nfecit et Chalcosthenes cruda opera Athenis, qui locus ab\nofficina eius Ceramicos appellatur. M. Varro tradit sibi\ncognitum Romae Possim nomine, a quo facta poma et\nuvas nemo posset aspectu discernere a veris. idem\nmagnificat Arcesilaum, L. Luculli familiarem, cuius proplasmata\npluris venire solita artificibus ipsis quam aliorum\nopera; ab hoc factam Venerem Genetricem in foro Caesaris\net, priusquam absolveretur, festinatione dedicandi\n\n\n\npositam; eidem a Lucullo HS |X???| signum Felicitatis locatum\n, cui mors utriusque inviderit; Octavio equiti Romano\ncratera facere volenti exemplar e gypso factum talento.\nlaudat et Pasitelen, qui plasticen matrem caelaturae et\nstatuariae scalpturaeque dixit et, cum esset in omnibus\niis summus, nihil umquam fecit ante quam finxit. praeterea\nelaboratam hanc artem Italiae et maxime Etruriae;\nVulcam Veis accitum, cui locaret Tarquinius Priscus lovis\neffigiem in Capitolio dicandam; fictilem eum fuisse et\nideo miniari solitum; fictiles in fastigio templi eius quadrigas\n, de quibus saepe diximus; ab hoc eodem factum Herculem,\nqui hodieque materiae nomen in urbe retinet. hae\nenim tum effigies deorum erant lautissimae, nec paenitet\nnos illorum, qui tales eos coluere; aurum enim et argentum\nne diis quidem conficiebant. durant etiam\nnunc plerisque in locis talia simulacra; fastigia quidem\ntemplorum etiam in urbe crebra et municipiis, mira\n\n\n\ncaelatura et arte suique firmitate, sanctiora auro, certe\ninnocentiora.\nIn sacris quidem etiam inter has opes hodie non\nmurrinis crystallinisve, sed fictilibus prolibatur simpulis,\ninenarrabili Terrae benignitate, si quis singula aestimet,\netiam ut omittantur in frugum, vini, pomorum, herbarum\net fruticum, medicamentorum, metallorum generibus beneficia\neius, quae adhuc diximus. neque adsiduitate satiant\nfiglinarum opera, * doliis ad vina excogitatis, ad aquas\ntubulis, ad balineas mammatis, ad tecta *imbricibus*\ncoctilibus laterculis fundamentisque aut quae rota fiunt,\npropter quae Numa rex septimum collegium figulorum\ninstituit. quin et defunctos sese multi fictilibus soliis\ncondi maluere, sicut M. Varro, Pythagorio modo in myrti\net oleae atque populi nigrae foliis. maior pars hominum\n\n\n\nterrenis utitur vasis. Samia etiam nunc in esculentis laudantur\n. retinent hanc nobilitatem et Arretium in Italia\net calicum tantum Surrentum, Hasta, Pollentia, in Hispania\nSaguntum, in Asia Pergamum. habent et Trallis ibi opera\nsua et in Italia Mutina, quoniam et sic gentes nobilitantur\net haec quoque per maria, terras ultro citro portantur,\ninsignibus rotae officinis. Erythris in templo hodieque\nostenduntur amphorae duae propter tenuitatem consecratae\ndiscipuli magistrique certamine, uter tenuiorem\nhumum duceret. Cois ea laus maxima, Hadrianis firmitas\n, nonnullis circa hoc severitatis quoque exemplis.\nQ. Coponium invenimus ambitus damnatum, quia vini\namphoram dedisset dono ei, cui suffragi latio erat. atque\nut e luxu quoque aliqua contingat auctoritas figlinis: tripatinium\n, inquit Fenestella, appellabatur summa\ncenarum lautitia; una erat murenarum, altera\nluporum, tertia mixti piscis, inclinatis iam scilicet\nmoribus, ut tamen eos praeferre Graeciae etiam philosophis\npossimus, siquidem in Aristotelis heredum auctione\n\n\n\nseptuaginta patinas venisse traditur. nos cum unam Aesopi\ntragoediarum histrionis in natura avium diceremus HS C???\nstetisse, non dubito indignatos legentes. at, Hercules,\nVitellius in principatu suo |X???| Hs condidit patinam, cui\nfaciendae fornax in campis exaedificata erat, quoniam eo\npervenit luxuria, ut etiam fictilia pluris constent quam\nmurrina. propter hanc Mucianus altero consulatu suo\nin conquestione exprobravit patinarum paludes Vitelli memoriae\n, non illa foediore, cuius veneno Asprenati reo\nCassius Severus accusator obiciebat interisse convivas\ncxxx. nobilitantur his quoque oppida, ut Regium et\nCumae. Samia testa Matris deum sacerdotes, qui Galli\nvocantur, virilitatem amputare nec aliter citra perniciem,\nM. Caelio credamus, qui linguam sic amputandam obiecit\ngravi probro, tamquam et ipse iam tune eidem Vitellio\nmalediceret. quid non excogitat vita fractis etiam testis\nutendo, sic ut firmius durent, tunsis calce addita, quae\nvocant Signina! quo genere etiam pavimenta excogitavit.\nVerum et ipsius terrae sunt alia commenta.\n\n\n\nquis enim satis miretur pessumam eius partem ideoque\npulverem appellatam in Puteolanis collibus opponi maris\nfluctibus, mersumque protinus fieri lapidem unum inexpugnabilem\nundis et fortiorem cotidie, utique si Cumano\nmisceatur caemento? eadem est terrae natura et in Cyzicena\nregione, sed ibi non pulvis, verum ipsa terra qua\nlibeat magnitudine excisa et demersa in mare lapidea\nextrahitur. hoc idem circa Cassandream produnt fieri, et\nin fonte Cnidio dulci intra octo menses terram lapidescere\n. ab Oropo quidem Aulida usque quidquid attingitur\nmari terrae mutatur in saxa. non multum a pulvere\nPateolano distat e Nilo harena tenuissima sui parte, non\nad sustinenda maria fluctusque frangendos, sed ad debellanda\ncorpora palaestrae studiis. inde certe Patrobio,\nNeronis principis liberto, advehebatur. quin et Cratero\net Leonnato ac Meleagro, Alexandri Magni ducibus, solitum\nhoc portari cum reliquis militaribus commerciis reperio,\nplura de hac parte non dicturus, non, Hercules, magis\nquam de terrae usu in ceromatis, quibus exercendo iuventus\nnostra corporis vires perdit animorum.\nquid?\nnon in Africa Hispaniaque e terra parietes, quos appellant\n\n\n\nformaceos, quoniam in forma circumdatis II utrimque tabulis\ninferciuntur verius quam struuntur, aevis durant,\nincorrupti imbribus, ventis, ignibus omnique caemento\nfirmiores? spectat etiam nunc speculas Hannibalis Hispania\nterrenasque turres iugis montium inpositas. hinc et caespitum\nnatura castrorum vallis accommodata contraque\nfluminum impetus aggeribus. inlini quidem crates parietum\nInto et lateribus crudis exstrui quis ignorat?\nLateres non sunt ex sabuloso neque harenoso\nmultoque minus calculoso ducendi solo, sed e cretoso et\nalbicante ant ex rubrica vel etiam e sabulo, masculo certe.\nfinguntur optime vere, nam solstitio rimosi fiunt. aedificiis\nnon nisi bimos probant, quia et intritam ipsam\neorum, priusquam fingantur, macerari oportet. genera\neorum fiunt tria: Lydion, quo nos utimur, longum sesquipedem\n, latum pedem, alterum tetradoron, tertium pentadoron\n. Graeci enim antiqui δῶρον palmum vocabant et\nideo δῶρα munera, quia manu darentur; ergo a quattuor\net quinque palmis, prout sunt, nominantur. eadem est\net latitudo. minore privatis operibus, maiore in publicis\n\n\n\nutuntur in Graecia. Pitanae in Asia et in ulteriore Hispania\ncivitatibus Maxilua et Callet fiunt lateres, qui siccati\nnon merguntur in aqua. sunt enim e terra pumicosa,\ncum subigi potest, utilissima. Graeci, praeterquam ubi\ne silice fieri poterat structura, latericios parietes praetulere\n. sunt enin aeterni, si ad perpendiculum fiant.\nideo et publica opera et regias domos sic struxere:\nmurum Athenis, qui ad montem Hymettum spectat, Patris\naedes Iovis et Herculis, quamvis lapideas columnas et\nepistylia circumdarent, domum Trallibus regiam Attali,\nitem Sardibus Croesi, quam gerusian fecere, Halicarnasi\nMausoli, quae etiam nunc durant. Lacedaemone quidem\nlatericiis parietibus excisum opus tectorium propter excellentiam\npicturae ligneis formis inclusum Romam deportavere\nin aedilitate ad comitium exornandum Murena et\nVarro. cum opus per se mirum esset, tralatum tamen\nmagis mirabantur. in Italia quoque latericius murus Arreti\net Mevaniae est. Romae non fiunt talia aedificia, quia\nsesquipedalis paries non plus quam unam contignationem\n\n\n\ntolerat, cautumque est, ne communis crassior fiat, nec\nintergerivorum ratio patitur.\nHaec sint dicta de lateribus. in terrae\nautem reliquis generibus vel maxime mira natura est\nsulpuris, quo plurima domantur. nascitur in insulis Aeoliis\ninter Siciliam et Italiam, quas ardere diximus, sed\nnobilissimum in Melo insula. in Italia quoque invenitur\nin Neapolitano Campanoque agro collibus, qui vocantur\nLeucogaei. ibi e cuniculis effossum perficitur igni.\ngenera IIII: vivum, quod Graeci apyron vocant, nascitur\nsolidum solum—cetera enim liquore constant et conficiuntur\noleo incocta—; vivum effoditur tralucetque et\nviret. solo ex omnibus generibus medici utuntur. alterum\ngenus appellant glaebam, fullonum tantum officinis familiare.\ntertio quoque generi unus tantum est usus ad lanas suffiendas\n, quoniam candorem mollitiamque confert. egula\nvocatur hoc genus, quartum caute ad ellychnia maxime\nconficienda; cetero tantum vis est ut morbos comitiales\n\n\n\ndeprehendat nidore inpositum igni. lusit et Anaxilaus\neo, addens in calicem vini prunaque subdita circumferens,\nexardescentisrepercussu pallorem dirum velut defunctorum\neffundente in conviviis. natura eius excalfacit, concoquit,\nsed et discutit collectiones corporum, ob hoc talibus emplastris\nmalagmatisque miscetur. renibus quoque et lumbis\nin dolore cum adipe mire prodest inpositum, aufert et\nlichenas faciei cum terebinthi resina et lepras; harpax\nita vocatur a celeritate praebendi, avelli enim subiade\ndebet. prodest et suspiriosis linctu, purulenta quoque\nextussientibus et contra scorpionum ictus. vitiligines\nvivum nitro mixtum atque ex aceto tritum et inlitum\ntollit, item lendes, et in palpebris aceto sandaracato admixtum\n. habet et in religionibus locum ad expiandas\nsuffitu domos. sentitur vis eius et in aquis ferventibus,\nneque alia res facilius accenditur, quo apparet ignium\n\n\n\nvim magnam ei inesse. fulmina, fulgura quoque sulpuris\nodorem habent, ac lux ipsa eorum sulpurea est.\nEt bituminis vicina natura est. aliubi limus,\naliubi terra est, limus e Iudaeae lacu, ut diximus, emergens,\nterra in Syria circa Sidonem oppidum maritimum.\nspissantur haec utraque et in densitatem coeunt. est vero\nliquidum bitumen, sicut Zacynthium et quod a Babylone\ninvehitur; ibi quidem et candidum gignitur. liquidum est\net Apolloniaticum, quae omnia Graeci pissasphalton appellant\nex argument picis ac bituminis. gignitur et pingue\noleique liquoris in Sicilia Agragantino fonte, inficiens\nrivum. incolae id harundinum paniculis colligunt, citissime\nsic adhaerescens, utunturque eo ad lucernarum lumina\nolei vice, item ad scabiem iumentorum. sunt qui\net naphtham, de qua in secundo diximus volumine, bituminis\ngeneribus adscribant, verum eius ardens natura et\nignium cognata procul ab omni usu abest. bituminis\nprobatio ut quam maxime splendeat sitque ponderosum,\ngraveolens, atrum modice, quoniam adulteratur pice. vis\n\n\n\nquae sulpuri: sistit, discutit, contrahit, glutinat. serpentes\naccensum nidore fugat. ad suffusiones oculorum et albugines\nBabylonium efficax traditur, item ad lepras, lichenas\npruritusque corporum. inlinitur et podagris. omnia autem\neius genera incommodos oculorum pilos replicant, dentium\ndoloribus medentur simul nitro intrito. lenit tussim veterem\net anhelitus cum vino potum; dysintericis etiam\ndatur eodem modo sistitque alvum. cum aceto vero potum\ndiscutit concretum sanguinem ac detrahit. mitigat lumborum\ndolores, item articulorum, cum farina hordeacia\ninpositum emplastrum peculiare facit suo nomine. sanguinem\nsistit, volnera colligit, glutinat nervos. utuntur\netiam ad quartanas bituminis drachma et hedyosmi pari\npondere cum murrae obolo subacti. comitiales morbos\nustum deprendit. volvarum strangulationes olfactu discutit\ncum vino et castoreo, procidentes suffitu reprimit, purgationes\nfeminarum in vino potum elicit, in reliquo usu\naeramentis inlinitur firmatque ea contra ignes. diximus\net tingui solitum aes eo statuasque inlini. calcis quoque\nusum praebuit ita feruminatis Babylonis muris. placet in\n\nferrariis fabrorum officinis tinguendo ferro clavorum capitibus et multis aliis usibus.\nNec minor est aut adeo dissimilis aluminis opera,\nquod intellegitur salsugo terrae. plura et eius genera. in\nCypro candidum et nigrius, exigua coloris differentia, cum\nsit usus magna, quoniam inficiendis claro colore lanis\ncandidum liquidumque utilissimum est contraque fuscis\naut obscuris nigrum. et aurum nigro purgatur. fit autem\nomne ex aqua limoque, hoc est terrae exudantis natura.\nconrivatum hieme aestivis solibus maturatur. quod fuit\nex eo praecox, candidius fit. gignitur autem in Hispania,\nAegypto, Armenia, Macedonia, Ponto, Africa, insulis Sardinia\n, Melo, Lipara, Strongyle. laudatissimum in Aegypto,\nproximum in Melo. huius quoque duae species, liquidum\nspissumque. liquidi probatio ut sit limpidum lacteumque,\nsine offensis fricandi, cum quodam igniculo caloris. hoc\nphorimon vocant. an sit adulteratum, deprehenditur suco\nPunici mali; sincerum enim mixtura .... alterum genus\nest pallidi et scabri et quod inficiaturet galla, ideoque\nhoc vocant paraphoron. liquidi aluminis vis adstringere,\nindurare, rodere. melle admixto sanat oris ulcera, papulas\n\n\n\npruritusque. haec curatio fit in balneis II mellis partibus,\ntertia aluminis. virus alarum sudorisque sedat. sumitur\npilulis contra lienis vitia pellendumque per urinam sanguinem\n. emendat et scabiem nitro ac melanthio admixtis.\nConcreti aluminis unum genus σχιστὸν appellant Graeci,\nin capillamenta quaedam canescentia dehiscens, unde quidam\ntrichitim potius appellavere. hoc fit e lapide, ex\nquo et aes—chalcitim vocant—, ut sudor quidam eius\nlapidis in spumam coagulatus. hoc genus aluminis minus\nsiccat minusque sistit umorem inutilem corporum, et auribus\nmagnopere prodest infusum; vel inlitum et oris ulauribus\ndentibusque et si saliva cum eo contineatur. et\noculorum medicamentis inseritur apte verendisque utriusque\nsexus. coquitur in catinis, donec liquari desinat.\ninertioris est alterum generis, quod strongylen vocant.\nduae et eius species, fungosum atque omni umore dilui\nfacile, quod in totum damnatur. melius pumicosum et\nforaminum fistulis spongeae simile rotundumque natura,\n\n\n\ncandido propius, cum quadam pinguitudine, sine harenis,\nfriabile, nec inficiens nigritia. hoc coquitur per se carbonibus\npuris, done cinis fiat.—Optimum ex omnibus\nquod Melinum vocant ab insula, ut diximus. nulli vis\nmaior neque adstringendi neque denigrandi neque indurandi\n, nullum spissius. oculorum scabritias extenuat,\ncombustum utilius epiphoris inhibendis, sic et ad pruritus\ncorporis. sanguinem quoque sistit intuspotum, foris inlitum\n. evulsis pilis ex aceto inlinitur renascentesque\nmollit in languinem. summa omnium generum vis in adstringendo\n, unde nomen Graecis. ob id oculorum vitiis\naptissima sunt, sanguinis fluctiones inhibent cum adipe.\nputrescentia ulcerum compescit cum adipe—sic et infantium\nulcera et hydropicorum eruptiones siccat—et\naurium vitia cum suco Punici mali et unguium scabritias\ncicatricumque duritias et pterygia ac perniones, phagedaenas\nulcerum ex aceto aut cum galla pari pondere\ncremata, lepras cum suco olerum, cum salis vero II partibus\nvitia, quae serpunt, lendes et alia capillorum animalia\naquae permixtum. sic et ambustis prodest et furfuribus\n\ncorporum cum sero picis. infunditur et dysintericis uvamque\nin ore comprimit ac tonsillas. ad omnia, quae in\nceteris generibus diximus, efficacius intellegatur ex Melo\nadvectum, nam ad reliquos usus vitae in coriis lanisque\nperficiendis quanti sit momenti, significatum est.\nAb his per se ad medicinam pertinentia\nterrae genera tractabimus. Samiae II sunt, quae collyrium\net quae aster appellantur. prioris laus ut recens sit ac\nlevissima linguaeque glutinosa, altera glaebosior; candida\nutraque. uritur, lavatur. sunt qui praeferant priorem.\nprosunt sanguinem expuentibus; emplastrisque, quae siccandi\ncausa componuntur, oculorum quoque medicamentis\nmiscentur.\nEretria totidem differentias habet, namque est\nalba et cinerea, quae praefertur in medicina. probatur mollitia et quod, si aere perducatur, violacium reddit\ncolorem. vis et ratio eius in medendo dicta est inter\npigmenta.— Lavatur omnis terra—in hoc enim\nloco dicemus—perfusa aqua siccataque solibus, iterum\n\n\n\nex aqua trita ac reposita, donec considat et digeri possit\nin pastillos. coquitur in calicibus crebro concussis.\nEst in medicaminibus et Chia terra candicans.\neffectus eius idem qui Samiae; usus ad mulierum maxime\ncutem. idem et Selinusiae. lactei coloris haec et aqua\ndilui celerrima; eadem lacte diluta tectoriorum albaria\ninterpolantur. pnigitis Eretriae simillima est, grandioribus\ntantum glaebis glutinosaque. effectus eius idem qui Cimoliae\n, infirmior tantum. bitumini simillima est ampelitis.\nexperimentum eius, si cerae modo accepto oleo liquescat\net si nigricans colos maneat tostae. usus ad molliendum\ndiscutiendumque, et ad haec medicamentis additur, praecipue\nin calliblepharis et inficiendis capillis.\nCretae plura genera. ex iis Cimoliae duo\nad medicos pertinentia, candidum et ad purpurissum inclinans\n. vis utrique ad discutiendos tumores, sistendas\nfluctiones aceto adsumpto. panos quoque et parotidas\ncohibet et lienem inlita pusulasque, si vero aphronitrum\n\net cyprum adiciatur et acetum, pedum tumores ita, ut in\nsole curatio haec fiat et post VI horas aqua salsa abluatur.\ntestium tumoribus cypro et cera addita prodest. et refrigerandi\nquoque natura cretae est, sudoresque inmodicos\nsistit inlita atque ita papulas cohibet ex vino adsumpta\nin balineis. laudatur maxime Thessalica. nascitur et in\nLycia circa Bubonem.\nEst et alius Cimoliae usus in vestibus. nam Sarda,\nquae adfertur e Sardinia, candidis tantum adsumitur, inutilis\nversicoloribus, et est vilissima omnium Cimoliae\ngenerum, pretiosior Umbrica et quam vocant saxum.\nproprietas saxi quod crescit in macerando; itaque pondere\nemitur, illa mensura. Umbrica non nisi poliendis\nvestibus adsumitur. neque enim pigebit hanc quoque\npartem adtingere, cum lex Metilia extet fullonibus dicta,\nquam C. Flaminius L. Aemilius censores dedere ad populum\nferendam. adeo omnia maioribus curae fuere. ergo\nordo hic est: primum abluitur vestis Sarda, dein sulpure\nsuffitur, mox desquamatur Cimolia quae est coloris\nveri. fucatus enim deprehenditur nigrescitque et\nfunditur sulpure,veros autem et pretiosos colores\nemollit Cimolia et quodam nitore exhilarat contristatos\nsulpure. candidis vestibus saxum utilius a sulpure, inimicum\n\n\n\ncoloribus. Graecia pro Cimolia Tymphaico utitur gypso.\nAlia creta argentaria appellatur nitorem argento\nreddens, set vilissima qua circum praeducere ad victoriae\nnotam pedesque venalium trans maria advectorum\ndenotare instituerunt maiores; talemque PubliliumAnti-\nochium, mimicae scaenae conditorem, et astrologiae consobrinum\neius Manilium Antiochum, item grammaticae\nStaberium Erotem eadem nave advectos videre proavi.\nsed quid hos referat aliquis, litterarum honore commendatos\n? talem in catasta videre Chrysogonum Sullae,\nAmphionem Q. Catuli, Hectorem L. Luculli, Demetrium\nPompei, Augenque Demetri, quamquam et ipsa Pompei\ncredita est, Hipparchum M. Antoni, Menam et Menecraten\nSexti Pompei aliosque deinceps, quos enumerare iam non\nest, sanguine Quiritium et proscriptionum licentia ditatos.\nhoc est insigne venaliciis gregibus obprobriumque insolentis\nfortunae. quos et nos adeo potiri rerum vidimus,\nut praetoria quoque ornamenta decerni a senatu iubente\n\n\n\nAgrippina Claudi Caesaris videremus tantumque non cum\nlaureatis fascibus remitti illo, unde cretatis pedibus advenissent.\nPraeterea sunt genera terrae proprietatis\nsuae, de quibus iam diximus, sed et hoc loco reddenda\nnatura: ex Galata insula et circa Clupeam Africae scorpiones\nnecat, Baliaris et Ebusitana serpentes.\nLapidum natura restat, hoc est praecipua\nmorum insania, etiam ut gemmae cum sucinis atque\ncrystallinis murrinisque sileantur. omnia namque, quae\nusque ad hoc volumen tractavimus, hominum genita causa\nvideri possunt: montes natura sibi fecerat ut quasdam\ncompages telluris visceribus densandis, simul ad fluminum\nimpetus domandos fluctusque frangendos ac minime quietas\npartes coercendas durissima sui materia. caedimus hos\ntrahimusque nulla alia quam deliciarum causa, quos transcendisse\n\n\n\nquoque mirum fuit. in portento prope maiores\nhabuere Alpis ab Hannibale exsuperatas et postea a Cimbris\n: nunc ipsae caeduntur in mille genera marmorum.\npromunturia aperiuntur mari, et rerum natura agitur in\nplanum; evehimus ea, quae separandis gentibus pro terminis\nconstituta erant, navesque marmorum causa fiunt,\nac per fluctus, saevissimam rerum naturae partem, huc\nilluc portantur iuga, maiore etiamnum venia quam cum\nad frigidos potus vas petitur in nubila caeloque proximae\nrupes cavantur, ut bibatur glacie. secum quisque cogitet,\net quae pretia horum audiat, quas vehi trahique moles\nvideat, et quam sine iis multorum sit beatior vita. ista\nfacere, immo verius pati mortales quos ob usus quasve\nad voluptates alias nisi ut inter maculas lapidum iaceant,\nceu vero non tenebris noctium, dimidia parte vitae cuiusque\n, gaudia haec auferentibus!\nIngens ista reputantem subit etiam antiquitatis\nrubor. exstant censoriae leges Claudianae in cenis glires\net alia dictu minora adponi vetantes: marmora invehi,\nmaria huis rei causa transiri quae vetaret, lex nulla lata\n\n\n\nest.\ndicat fortassis aliquis: non enim invehebantur.\nid quidem falso. CCCLX columnas M. Scauri aedilitate ad\nscaenam theatri temporari et vix mense uno futuri in usu\nviderunt portari silentio legum. sed publicis nimirum indulgentes\nvoluptatibus. id ipsum cur? aut qua magis via\ninrepunt vitia quam publica? quo enim alio modo in privatos\nusus venere ebora, aurum, gemmae? aut quid om-\nnino diis reliquimus? verum esto, indulserint publicis\nvoluptatibus. etiamne tacuerunt, maximas earum atque\nadeo duodequadragenum pedum Lucullei marmoris in atrio\nScauri conlocari? nec clam id occulteque factum est.\nsatisdare sibi damni infecti coegit redemptor cloacarum,\ncum in Palatium eae traherentur. non ergo in tam malo\nexemplo moribus caveri utilius fuerat? tacuere tantas\nmoles in privatam domum trahi praeter fictilia deorum\nfastigia!\nnec potest videri Scaurus rudi et huius\nmali inprovidae civitati obrepsisse quodam vitii rudimento.\niam L. Crassum oratorem illum, qui primus peregrini marmoris\ncolumnas habuit in eodem Palatio, Hymettias tamen\nnec plures sex aut longiores duodenum pedum, M. Brutus\nin iurgiis ob id Venerem Palatinam appellaverat. nimirum\nista omisere moribus victis, frustraque interdicta, quae\nvetuerant, cernentes nullas potius quam inritas esse leges\nmaluerunt. haec atque quae secuntur meliores esse nos\n\nprobabunt. quis enim hodie tantarum columnarum atrium\nhabet? sed priusquam de marmoribus dicamus, hominum\nin iis praeferenda iudicamus pretia. ante igitur artifices\npercensebimus.\nMarmore scalpendo primi omnium inclaruerunt\nDipoenus et Scyllis, geniti in Creta insula etiamnum Medis\nimperantibus priusque, quam Cyrus in Persis regnare inciperet\n. hoc est Olympiade circiter quinquagensima. hi\nSicyonem se contulere, qnae diu fuit officinarum omnium\ntalium patria. deorum simulacra publice locaverant iis\nSicyonii, quae priusquam absolverentur, artifices iniuriam\nquesti abiere in Aetolos. protinus Sicyonem fames invasit\nac sterilitas maerorque dims. remedium petentibus Apollo\nPythius respondit: si Dipoenus et Scyllis deorum\nsimulacra perfecissent. quod magnis mercedibus\nobsequiisque impetratum est. fuere autem simulacra ea\nApollinis, Dianae, Herculis, Minervae, quod de caelo postea\ntactum est.—\nCum hi essent, iam fuerat in Chio\ninsula Melas scalptor, dein filius eius Micciades ac deinde\n\n\n\nnepos Archermus, cuius filii Bupalus et Athenis vel clarissimi\nin ea scientia fuere Hipponactis poetae aetate, quem\ncertum est LX olympiade fuisse. quodsi quis horum familiam\nad proavum usque retro agat, inveniat artis eius\noriginem cum olympiadum initio coepisse. Hipponacti\nnotabilis foeditas voltus erat; quam ob rem imaginem\neius lascivia iocosam hi proposuere ridentium circulis,\nquod Hipponax indignatus destrinxit amaritudinem carminum\nin tantum, ut credatur aliquis ad laqueum eos\nconpulisse. quod falsum est. conplura enim in finitimis\ninsulis simulacra postea fecere, sicut in Delo, quibus\nsubiecerunt carmen non vitibus tantum censeri Chion,\nsed et operibus Archermi filiorum. ostendunt et Iasii\nDianam manibus eorum factam. in ipsa Chio narrata est\noperis eorum Dianae facies in sublimi posita, cuius voltum\nintrantes tristem, abeuntes exhilaratum putant. Romae\neorum signa sunt in Palatina aede Apollinis in fastigio\net omnibus fere, quae fecit divus Augustus. patris quoque\neorum et Deli fuere opera et in Lesbo insula. Dipoeni\nquidem Ambracia, Argos, Cleonae operibus refertae fuere.\nOmnes autem candido tantum marmore usi sunt e\nParo insula, quem lapidem coepere lychniten appellare,\nquoniam ad lucernas in cuniculis caederetur, ut auctor\nest Varro, multis postea candidioribus repertis, nuper\nvero etiam in Lunensium lapicidinis. sed in Pariorum\nmirabile proditur, glaeba lapidis unius cuneis dividentium\nsoluta, imaginem Sileni intus extitisse.\nNon omittendum hanc artem tanto vetustiorem fuisse\nquam picturam aut statuariam, quarum utraque cum Phidia\ncoepit octogensima tertia olympiade, post annos circiter\nCCCXXXII et ipsum Phidian tradunt scalpsisse marmora\n, Veneremque eius esse Romae in Octaviae operibus\neximiae pulchritudinis. Alcamenen Atheniensem, quod\ncertum est, docuit in primis nobilem, cuius sunt opera\nAthenis complura in aedibus sacris praeclarumque Veneris\nextra muros, quae appellatur ʼἀφροδίτη ἐν κήποις. huic\nsummam manum ipse Phidias inposuisse dicitur. eiusdem\ndiscipulus fuit Agoracritus Parius, et aetate gratus, itaque\ne suis operibus pleraque nomini eius donasse fertur. certavere\nautem inter se ambo discipuli Venere facienda,\n\n\n\nvicitque Alcamenes non opere, sed civitatis suffragiis contra\nperegrinum suo faventis. quare Agoracritus ea lege\nsignum suum vendidisse traditur, ne Athenis esset, et\nappellasse Nemesin. id positum est Rhamnunte pago\nAtticae, quod M. Vrro omnibus signis praetulit. est et\nin Matris Magnae delubro eadem civitate Agoracriti opus.\nPhidian clarissimum esse per omnes gentes, quae Iovis\nOlympii famam intellegunt, nemo dubitat, sed ut laudari\nmerito sciant etiam qui opera eius non videre, proferemus\nargumenta parva et ingenii tantum. neque ad hoc Iovis\nOlympii pulchritudine utemur, non Minervae Athenis factae\namplitudine, cum sit ea cubitorum XXVI—ebore haec\net auro constat—, sed in scuto eius Amazonum proelium\ncaelavit intumescente ambitu, in parmae eiusdem concava\nparte deorum et Gigantum dimicationes, in soleis vero\nLapitharum et Centaurorum. adeo momenta omnia capacia\nartis illi fuere. in basi autem quod caelatum est,\nπανδώρας γένεσιν appellant: dii sunt nascenti ....s xx\nnumero. Victoria praecipue mirabili, periti mirantur et\n\n\n\nserpentem ac sub ipsa cuspide aeream sphingem. haec\nsint obiter dictaideT artifice numquam satis laudato, simul\nut noscatur illam magnificentiam aequalem fuisse et in\nparvis.\nPraxitelis aetatem inter statuarios diximus, qui marmoris\ngloria superavit etiam semet. opera eius sunt\nAthenis in Ceramico, sed ante omnia est non solum Praxitelis\n, verum in toto orbe terrarum Venus, quam ut viderent,\nmulti navigaverunt Cnidum. duas fecerat simulque vendebat\n, alteram velata specie, quam ob id praetulerunt quorum\ncondicio erat, Coi, cum eodem pretio detulisset,\nseverum id ac pudicum arbitrantes; reiectam Cnidii emerunt\n, inmensa differentia famae. voluit eam a Cnidiis\npostea mercari rex Nicomedes, totum aes alienum, quod\nerat ingens, civitatis dissoluturum se promittens. omnia\nperpeti maluere, nec inmerito; illo enim signo Praxiteles\nnobilitavit Cnidum. aedicula eius tota aperitur, ut conspici\npossit undique effigies deae, favente ipsa, ut creditur,\nfacta. nec minor ex quacumque parte admiratio est. ferunt\namore captum quendam, cum delituisset noctu, simulacro\n\n\n\ncohaesisse, eiusque cupiditatis esse indicem maculam. sunt\nin Cnido et alia signa marmorea inlustrium artificum,\nLiber pater Bryaxidis et alter Scopae et Minerva, nee\nmaius aliud Veneris Praxiteliae specimen quam quod inter\nhaec sola memoratur. eiusdem est et Cupido, obiectus a\nCicerone Verri ille, propter quem Thespiae visebantur\n, nunc in Octaviae scholis positus; eiusdem et\nalter nudus in Pario colonia Propontidis, par Veneri Cnidiae\nnobilitate et iniuria; adamavit enim Alcetas Rhodius\natque in eo quoque simile amoris vestigium reliquit.\nRomae Praxitelis opera sunt Flora, Triptolemus, Ceres in\nhortis Servilianis, Boni Eventus et Bonae Fortunae simulacra\nin Capitolio, item Maenades et quas Thyiadas vocant\net Caryatidas, et Sileni in Pollionis Asini monimentis et\nApollo et Neptunus.—Praxitelis filius Cephisodotus et\nartis heres fuit. cuius laudatum est Pergami symplegma\nnobile digitis corpori verius quam marmori inpressis.\nRomae eius opera sunt Latona in Palatii delubro, Venus\nin Pollionis Asini monumentis et intra Octaviae porticus\nin Iunonis aede Aesculapius ac Diana.\nScopae laus cum his certat. is fecit Venerem et Pothon\n, qui Samothrace sanctissimis caerimoniis coluntur,\nitem Apollinem Palatinum, Vestam sedentem laudatam in\nServilianis hortis duosque campteras circa eam, quorum\npares in Asini monimentis sunt, uhi et canephoros eiusdem.\nsed in maxima dignatione delubro Cn. Domitii in circo\nFlaminio Neptunus ipse et Thetis atque Achilles, Nereides\nsupra delphinos et cete aut hippocampos sedentes, item\nTritones chorusque Phorci et pistrices ac multa alia marina,\nomnia eiusdem manu, praeclarum opus, etiam si totius\nvitae fuisset. nunc vero praeter supra dicta quaeque\nnescimus Mars etiamnum est sedens colossiaeus eiusdem\nmanu in templo Bruti Callaeci apud circum eundem, praeterea\nVenus in eodem loco nuda, Praxiteliam illam antecedens\net quemcumque alium locum nobilitatura.\nRomae quidem multitudo operum et iam obliteratio\nac magis officiorum negotiorumque acervi omnes a contemplatione\n\n\n\ntamen abducunt, quoniam otiosorum et in\nmagno loci silentio talis admiratio est. qua de causa\nignoratur artifex eius quoque Veneris, quam Vespasianus\nimperator in operibus Pacis suae dicavit antiquorum\ndignam fama. par haesitatio est in templo Apollinis Sosiani\n, Niobae liberos morientes Scopas an Praxiteles fecerit\n; item Ianus pater, in suo templo dicatus ab Augusto\nex Aegypto advectus, utrius manu sit, iam quidem et auro\noccultatus. similiter in curia Octaviae quaeritur de Cupidine\nfulmen tenente; id demum adfirmatur, Alcibiaden\nesse, principem forma in ea aetate. multa in eadem schola\nsine auctoribus placent: Satyri quattuor, ex quibus unus\nLiberum patrem palla velatum umeris praefert, alter\nLiberam similiter, tertius ploratum infantis cohibet, quartus\ncratere alterius sitim sedat, duaeque Aurae velificantes\nsua veste. nec minor quaestio est in Saeptis, Olympum\net Pana, Chironem cum Achille qui fecerint, praesertim\ncum capitali satisdatione fama iudicet dignos.\nScopas habuit aemulos eadem aetate Bryaxim et Timotheum\net Leocharen, de quibus simul dicendum est, quoniam\npariter caelavere Mausoleum. sepulchrum hoc est\nab uxore Artemisia. factum Mausolo, Cariae regulo, qui\n\nobiit olympiadis CVII anno secundo. opus id ut esset\ninter septem miracula, hi maxime fecere artifices. patet\nab austro et septentrione sexagenos ternos pedes, brevius\na frontibus, toto circumitu pedes CCCCXXXX, attollitur in\naltitudinem XXV cubitis, cingitur columnis XXXVI. pteron\nvocavere circumitum. ab oriente caelavit Scopas, a septentrione\nBryaxis, a meridie Timotheus, ab occasu Leochares,\npriusque quam peragerent, regina obiit. non tamen recesserunt\nnisi absoluto, iam id gloriae ipsorum artisque\nmonimentum iudicantes; hodieque certant manus. accessit\net quintus artifex. namque supra pteron pyramis altitudine\nm inferiorem aequat, viginti quattuor gradibus in\nmetae cacumen se contrahens; in summo est quadriga\nmarmorea, quam fecit Pythis. haec adiecta CXXXX pedum\naltitudine totum opus includit.—Timothei manu Diana\nRomae est in Palatio Apollinis delubro, cui signo caput\nreposuit Avianius Evander.\nIn magna admriratione est Hercules Menestrati et Hecate\nEphesi in templo Dianae post aedem, in cuius contemplatione\nadmonent aeditui parcere oculis; tanta marmoris\n\n\n\nradiatio est.—(Non postferuntur et Charites in\npropylo Atheniensium, quas Socrates fecit, aliuis ille quam\npictor, idem ut aliqui putant).—nam Myronis illius,\nqui in aere laudatur, anus ebria est Zmyrnae in primis\nincluta.\nPollio Asinius, ut fuit acris vehementiae, sic quoque\nspectari monumenta sua voluit. in iissunt Centauri Nymphas\ngerentes Arcesilae, Thespiades Cleomenis, Oceanus\net Iuppiter Heniochi, Appiades Stephani, Hermerotes Taurisci\n, non caelatoris illius, sed Tralliani, Iuppiter hospitalis\nPapyli, Praxitelis discipuli, Zethus et Amphion ac\nDirce et taurus vinculumque ex eodem lapide, a Rhodo\nadvecta opera Apollonii et Taurisci. parentum hi certamen\nde se fecere, Menecraten videri professi, sed esse naturalem\nArtemidorum. eodem loco Liber pater Eutychidis\nlaudatur, ad Octaviae vero porticum Apollo Philisci Rhodii\nin delubro suo, item Latona et Diana et Musae novem et\nalter Apollo nudus. eum, qui citharam in eodem templo\n\n\n\ntenet, Timarchides fecit, intra Octaviae vero porticus\naedem Iunonis ipsam deam Dionysius et Polycles aliam,\nVenerem eodem loco Philiscus, cetera signa Praxiteles.\niidem Polycles et Dionysius, Timarchidis filii, Iovem, qui\nest in proxima aede, fecerunt, Pana et Olympum luctantes\neodem loco Heliodorus, quod est alterum in terris symplegma\nnobile, Venerem lavantem sese Daedalsas, stantem\nPolycharmus. ex honore apparet, in magna auctoritate\nhabitum Lysiae opus, quod in Palatio super arcum divus\nAugustus honori Octavi patris sui dicavit in aedicula columnis\nadornata, id est quadriga currusque et Apollo ac\nDiana ex uno lapide. in hortis Servilianis reperio laudatos\nCalamidis Apollinem illius caelatoris, Dercylidis\npyctas, Amphistrati Callisthenen historiarum scriptorem.—\nNec deinde multo plurium fama est, quorundam claritati\nin operibus eximiisobstante numero artificum, quoniam\nnec unus occupat gloriam nec plures pariter nuncupari\npossunt, sicut in Laocoonte, qui est in Titi imperatoris\n\n\n\ndomo, opus omnibus et picturae et statuariae artis praeferendum\n. ex uno lapide eum ac liberos draconumque\nmirabiles nexus de consilii sententia fecere summi artifices\nHagesander et Polydorus et Athenodorus Rhodii.\nsimiliter Palatinas domos Caesarum replevere probatissimis\nsignis Craterus cum Pythodoro, Polydeuces cum Hermolao\n, Pythodorus alius cum Artemone, at singularis\nAphrodisius Trallianus. Agrippae Pantheum decoravit Diogenes\nAtheniensis; in columnis templi eius Caryatides\nprobantur inter pauca operum, sicut in fastigio posita\nsigna, sed propter altitudinem loci minus celebrata. inhonorus\nest nec in templo ullo Hercules, ad quem Poeni\nomnibus annis humana sacrificaverant victima, humi stans\nante aditum porticus ad nationes. sitae fuere et Thespiades\nad aedem Felicitatis, quarum unam amavit eques 1\nRomanus lunius Pisciculus, ut tradit Varro, admirator et\nPasitelis, qui et quinque volumina scripsit nobilium\noperum in toto orbe. natus hic in Graeca Italiae ora\net civitate Romana donatus cum iis oppidis, Iovem fecit\neboreum in Metelli aede, qua campus petitur. accidit ei,\n\n\n\ncum in navalibus, ubi ferae Africanae erant, per caveam\nintuens leonem caelaret, ut ex alia cavea panthera erumperet\n, non levi periculo diligentissimi artificis. fecisse\nopera complura dicitur; quae fecerit, nominatim non refertur\n. Arcesilaum quoque magnificat Varro, cuius se\nmarmoream habuisse leaenam aligerosque ludentes cum\nea Cupidines, quorum alii religatam tenerent, alii cornu\ncogerent bibere, alii calciarent soccis, omnes ex uno\nlapide. idem et a Coponio quattuordecim nationes, quae\nsunt circa Pompeium, factas auctor est.—Invenio et\nCanachum laudatum inter statuarios fecisse marmorea.\nnec Sauram atque Batrachum obliterari convenit, qui\nfecere templa Octaviae porticibus inclusa, natione ipsi\nLacones. quidam et opibus praepotentes fuisse eos putant\nac sua inpensa construxisse, inscriptionem sperantes, qua\nnegata hoc tamen alio modo usurpasse. sunt certe etiam\nnunc in columnarum spiris inscalptae nominum eorum\nargumento lacerta atque rana. in Iovis aede ex iis pictura\ncultusque reliquus omnis femineis argumentis constat; erat\nenim facta Iunoni, sed, cum inferrentur signa, permutasse\n\n\n\ngeruli traduntur, et id religione custoditum, velut ipsis\ndiis sedem ita partitis. ergo et in lunonis aede cultus\nest qui lovis esse debuit.\nSunt et in parvolis marmoreis famam consecuti Myrmecides\n, cuius quadrigam cum agitatore operuit alis musca,\net Callicrates, cuius formicarum pedes atque alia membra\npervidere non est.\nHaec sint dicta de marmoris scalptoribus\nsummaque claritate artificum, quo in tractatu subit mentem\nnon fuisse tum auctoritatem maculoso marmori. fecere\net e Thasio, Cycladum insularum aequo, et e Lesbio; lividius\nhoc paulo. versicolores quidem maculas et in totum\nmarmorum apparatum etiam Menander, diligentissimus\nluxuriae interpres, primus et raro attigit. columnis demum\nutebantur in templis, nec lautitiae causa—nondum enim\nista intellegebantur—, sed quia firmiores aliter statui non\npoterant. sic est inchoatum Athenis templum Iovis Olympii,\nex quo Sulla Capitolinis aedibus advexerat columnas. fuit\ntamen inter lapidem atque marmor differentia iam et\napud Homerum; dicit enim marmoreo saxo percussum,\n\n\n\nsed hactenus, regias quoque domus, cum lautissime, praeter\naes, aurum, electrum, argentum ebore tantum adornans.\nprimum, ut arbitror, versicolores istas maculas Chiorum\nlapicidinae ostenderunt, cum exstruerent muros, faceto in\nid M. Ciceronis sale—omnibus enim ostentabant ut\nmagnificum—: multo, inquit, magis mirarer, si Tiburtino\nlapide fecissetis. et, Hercules, non fuisset\npicturis honos ullus, non modo tantus, aliqua marmorum auctoritate.\nSecandi in crustas nescio an Cariae fuerit inventum\n. antiquissima, quod equidem inveniam, Halicarnasi\ndomus Mausoli Proconnesio marmore exculta est\nlatericiis parietibus. is obiit olympiadis CVII anno secundo\n, urbis Romae CDIII.\nPrimum Romae parietes crusta marmoris operuisse\ntotos domus suae in Caelio monte Cornelius Nepos\ntradit Mamurram, Formiis natum equitem Romanum, praefectum\nfabrum C. Caesaris in Gallia, ne quid indignitati\ndesit, tali auctore inventa re. hic namque est Mamurra\n\nCatulli Veroniensis carminibus proscissus, quem, ut res\nest, domus ipsius clarius quam Catullus dixit habere\nquidquid habuisset Comata Gallia. namque adicit\nidem Nepos primum totis aedibus nullam nisi e marmore\ncolumnam habuisse et omnes solidas e Carystio aut\nLuniensi. M. Lepidus Q. Catuli in consulatu conlega\nprimus omnium limina ex Numidico marmore in domo\nposuit magna reprensione. is fuit consul anno urbis\nDCLXXVI. hoc primum invecti Numidici marmoris vestigium\ninvenio, non in columnis tamen crustisve, ut supra\nCarystii, sed in massa ac vilissimo liminum usu. post\nhunc Lepidum quadriennio L. Lucullus consul fuit, qui\nnomen, ut ex re apparet, Luculleo marmori dedit, admodum\ndelectatus illo, primusque Romam invexit, atrum\nalioqui, cum cetera maculis aut coloribus commendentur.\nnascitur autem in Melo insula, solumque paene hoc marmor\nab amatore nomen accepit. inter hos primum, ut\narbitror, marmoreos parietes habuit scaena M. Scauri, non\n\n\n\nfacile dixerim secto an solidis glaebis polito, sicuti est\nhodie Iovis Tonantis aedis in Capitolio. nondum enim\nsecti marmoris vestigia invenio in Italia.\nSed quisquis primus invenit secare luxuriaque\ndividere, inportuni ingenii fuit. harena hoc fit et ferro\nvidetur fieri, serra in praetenui linea premente harenas\nversandoque tractu ipso secante. Aethiopica haec maxime\nprobatur, nam id quoque accessit, ut ab Aethiopia usque\npeteretur quod secaret marmora, immo vero etiam in\nIndos, quo margaritas quoque peti severis moribus indignum\nerat. haec proxime laudatur; mollior tamen quae\nAethiopica, illa nulla scabritie secat, Indica non aeque\nlevat, sed combusta ea polientes marmora fricare iubentur\n. simile et Naxiae vitium est et Coptitidi, quae vocatur\nAegyptia. haec fuere antiqua genera marmoribus secandis\n. postea reperta est non minus probanda ex quodam\nHadriatici maris vado, aestu nudante, observatione non\nfacili. iam quidem quacumque harena secare e fluviis\nomnibus fraus artificum ausa est, quod dispendium admodum\npauci intellegunt. crassior enim harena laxioribus\nsegmentis terit et plus erodit marmoris maiusque opus\nscabritia politurae relinquit; ita sectae attenuantur crustae.\nrursus Thebaica polituris accommodatur et quae fit e poro\n\n\n\nlapide aut e pumice.—\nSignis e marmore poliendis\ngemmisque etiam scalpendis atque limandis Naxium\ndiu placuit ante alia. ita vocantur cotes in Cypro insula\ngenitae. vicere postea ex Armenia invectae.\nMarmorum genera et colores non attinet dicere\nin tanta notitia nee facile est enumerare in tanta multitudine\n. quoto cuique enim loco non suum marmor invenitur\n? et tamen celeberrimi generis dicta sunt in ambitu\nterrarum cum gentibus suis. non omnia autem in\nlapicidinis gignuntur, sed multa et sub terra sparsa, pretiosissimi\nquidem generis, sicut Lacedaemonium viride\ncunctisque hilarius, sicut et Augusteum ac deinde Tibereum\n, in Aegypto Augusti ac Tiberii primum principatu\nreperta. differentia eorum est ab ophite, cumsit illud\nserpentium maculis simile, unde et nomen accepit, quod\nhaec maculas diverso modo colligunt, Augusteum undatim\ncrispum in vertices, Tibereum sparsa, non convoluta, canitie\n. neque ex ophite columnae nisi parvae admodum inveniuntur\n. duo eius genera: molle candidi, nigricantis\ndurum. dicuntur ambo capitis dolores sedare adalligati\net serpentium ictus. quidam phreneticis ac lethargicis\n\n\n\nadalligari iubent candicantem. contra serpentes autem a\nquibusdam praecipue laudatur ex iis quem tephrian appellant\na colore cineris. vocatur et Memphites a loco, gemmantis\nnaturae. huius usus conteri et iis, quae urenda\nsint aut secanda, ex aceto inlini; obstupescit ita corpus\nnec sentit cruciatum. rubet porphyrites in eadem Aegypto;\nex eodem candidis intervenientibus punctis leptopsephos\nvocatur. quantislibet molibus caedendis sufficiunt lapicidinae\n. statuas ex eo Claudio Caesari procurator eius in\nurbem ex Aegypto advexit Vitrasius Pollio, non admodum\nprobata novitate; nemo certe postea imitatus est. invenit\neadem Aegyptus in Aethiopia quem vocant basaniten, ferrei\ncoloris atque duritiae, unde et nomen ei dedit. numquam\nhic maior repertus est quam in templo Pacis ab imperatore\nVespasiano Augusto dicatus argumento Nili, sedecim\nliberis circa ludentibus, per quos totidem cubita summi\nincrementi augentis se amnis eius intelleguntur. non absimilis\nilli narratur in Thebis delubro Serapis, ut putant,\n\n\n\nMemnonis statuae dicatus, quem cotidiano solis ortu contactum\nradiis crepare tradunt.\nOnychem in Arabiae tantum montibus nec usquam\naliubi nasci putavere nostri veteres, Sudines in Carmania.\npotoriis primum vasis inde factis, dein pedibus lectorum\nsellisque, Nepos Cornelius tradit magno fuisse miraculo\n, cum P. Lentulus Spinther amphoras ex eo Chiorum\nmagnitudine cadorum ostendisset, post quinquennium deinde\nXXXII pedum longitudinis columnas vidisse se. variatum\nin hoc lapide et postea est, namque pro miraculo insigni\nquattuor modicas in theatro suo Cornelius Balbus posuit;\nnos ampliores xxx vidimus in cenatione, quam Callistus\nCaesaris Claudi libertorum, potentia notus, sibi exaedificaverat\n.\nhunc aliqui lapidem alabastriten vocant, quem\ncavant et ad vasa unguentaria, quoniam optume servare\nincorrupta dicatur. idem et ustus emplastris convenit.\nnascitur circa Thebas Aegyptias et Damascum Syriae. hic\nceteris candidior, probatissimus vero in Carmania, mox\nin India, iam quidem et in Syria Asiaque, vilissimus\nautem et sine ullo nitore in Cappadocia. probantur quam\nmaxime mellei coloris, in vertices maculosi atque non tralucidi\n\n\n\n. vitia in iis corneus colos aut candidus et quidquid\nsimile vitro est.\nPaulum distare ab eo in unguentorum fide multi\nexistimant lygdinos, in Paro repertos amplitudine qua lances\ncraterasque non excedant, antea ex Arabia tantum advehi\nsolitos, candoris eximii. magnus et duobus contrariae\ninter se naturae honos, corallitico in Asia reperto mensurae\nnon ultra bina cubita, candore proximo ebori et\nquadam similitudine. e diverso niger est Alabandicus\nterrae suae nomine, quamquam et Mileti nascens, ad purpuram\ntamen magis aspectu declinante. idem liquatur\nigni funditurque ad usum vitri. Thebaicus lapis interstinctus\naureis guttis invenitur in Africae parte Aegypto\nadscripta, coticulis ad terenda collyria quadam utilitate\nnaturali conveniens, circa Syenen vero Thebaidis syenites,\nquem antea pyrrhopoecilon vocabant.\nTrabes ex eo fecere reges quodam certamine,\nobeliscos vocantes Solis numini sacratos. radiorum eius\nargumentum in effigie est, et ita significatur nomine\nAegyptio. primus omnium id instituit Mespheres, qui\nregnabat in Solis urbe, somnio iussus; hoc ipsum inscriptum\n\n\n\nin eo, etenim scalpturae illae effigiesque quas\nvidemus Aegyptiae sunt litterae. postea et alii excidere\nreges. statuit eos in supra dicta urbe Sesothes quattuor\nnumero, quadragenum octonum cubitorum longitudine,\nRhamsesis autem, quo regnante Ilium captum est, CXXXX\ncubitorum. idem ..... digressis inde, ubi fuit Mnevidis\nregia, posuit alium, longitudine quidem CXX cubitorum,\nsed prodigiosa crassitudine, undenis per latera cubitis.\nopus id fecisse dicuntur CXX hominum. ipse rex, cum\nsurrecturus esset verereturque, ne machinae ponderi non\nsufficerent, quo maius periculum curae artificum denuntiaret\n, filium suum adalligavit cacumini, ut salus eius apud\nmolientes prodesset et lapidi. hac admiratione operis\neffectum est, ut, cum oppidum id expugnaret Cambyses\nrex ventumque esset incendiis ad crepidines obelisci, extingui\niuberet molis reverentia qui nullam habuerat urbis.\nsunt et alii duo, unus a Zmarre positus, alter a Phio sine\nnotis, quadragenum octonum cubitorum. Alexandriae statuit\n\n\n\nunum Ptolemaeus Philadelphus octoginta cubitorum. exciderat\neum Necthebis rex purum, maiusque opus in devehendo\nstatuendove inventum est quam in excidendo. a\nSatyro architecto aliqui devectum tradunt rate, Callixenus\na Phoenice, fossa perducto usque ad iacentem obeliscum\nNilo, navesque duas in latitudinem patulas pedalibus ex\neodem lapide ad rationem geminati per duplicem mensuram\nponderis oneratas ita, ut subirent obeliscum pendentem\nextremitatibus suis in ripis utrimque; postea\negestis laterculis adlevatas naves excepisse onus; statutum\nautem in sex talis e monte eodem, et artificem donatum\ntalentis L. hic fruit in Arsinoeo positus a rege supra\ndicto munus amoris, coniuge eademque sorore Arsinoe.\ninde eum navalibus incommodum Maximus quidam praefectus\nAegypti transtulit in forum, reciso cacumine, dum\nvult fastigium addere auratum, quod postea omisit. et alii\nduo sunt Alexandreae ad portum in Caesaris templo, quos\nexcidit Mesphres rex, quadragenum binum cubitorum.\nSuper omnia accessit difficultas mari Romam devehendi,\n\n\n\nspectatis admodum navibus. divus Augustus eam, quae\npriorem advexerat, miraculi gratia Puteolis perpetuis navalibus\ndicaverat; incendio consumpta ea est. divus Claudius\naliquot per annos adservatam, qua C. Caesar inportaverat\n, omnibus quae umquam in mari visa sunt mirabiliorem\n, in ipsa turribus Puteolis e pulvere exaedificatis,\nperductam Ostiam portus gratia mersit. alia ex hoc cura\nnavium, quae Tiberi subvehant, quo experimento patuit\nnon minus aquarum huic amni esse quam Nilo. is autem\nobeliscus, quem divus Augustus in circo magno statuit,\nexcisus est a rege Psemetnepserphreo, quo regnante Pythagoras\nin Aegypto fuit, LXXXV pedum et dodrantis\npraeter basim eiusdem lapidis; is vero, quem in campo\nMartio, novem pedibus minor, a Sesothide. inscripti ambo\nrerum naturae interpretationem Aegyptiorum philosophia\ncontinent.—\nEi, qui est in campo, divus\nAugustus addidit mirabilem usum ad deprendendas solis\numbras dierumque ac noctium ita magnitudines, strato\n\n\n\nlapide ad longitudinem obelisci, cui par fieret umbra\nbrumae confectae die sexta hora paulatimque per regulas,\nquae sunt ex aere inclusae, singulis diebus decresceret\nac rursus augesceret, digna cognitu res, ingenio Facundi\nNovi mathematici. is apici auratam pilam addidit, cuius\nvertice umbra colligeretur in se ipsam, alias enormiter\niaculante apice, ratione, ut ferunt, a capite hominis intellecta\n. haec observatio xxx iam fere annis non congruit\n, sive solis ipsius dissono cursu et caeli aliqua\nratione mutato sive universa tellure a centro suo aliquid\nemota (ut deprehendi et aliis in locis accipio) sive urbis\ntremoribus ibi tantum gnomone intorto sive inundationibus\nTiberis sedimento molis facto, quamquam ad altitudinem\ninpositi oneris in terram quoque dicuntur acta fundamenta\n.—\nTertius est Romae in Vaticano Gai et\nNeronis principum circo—ex omnibus unus omnino\nfractus est in molitione—, quem fecerat Sesosidis filius\nNencoreus. eiusdem remanet et alius centum cubitorum\n\n\n\n, quem post caecitatem visu reddito ex oraculo Soli\nsacravit.\nDicantur obiter et pyramides in eadem\nAegypto, regum pecuniae otiosa ac stulta ostentatio, quippe\ncum faciendi eas causa a plerisque tradatur, ne pecuniam\nsuccessoribus aut aemulis insidiantibus praeberent aut ne\nplebs esset otiosa. multa circa hoc vanitas hominum illorum\nfuit. vestigia complurium incohatarum extant. una\nest in Arsinoite nomo, duae in Memphite, non procul\nlabyrintho, de quo et ipso dicemus, totidem ubi fuit\nMoeridis lacus, hoc est fossa grandis, sed Aegyptiis inter\nmira ac memoranda narrata. harum cacumina cc cubita\nextra aquam eminere dicuntur. reliquae tres, quae orbem\nterrarum inplevere fama, sane conspicuae undique adnavigantibus\n, sitae sunt in parte Africae monte saxeo\nsterilique inter Memphim oppidum et quod appellari\ndiximus Delta, a Nilo minus IIII milia passuum, a MemphiVII D, vico adposito quem vocant Busirin; in eo sunt\nadsueti scandere illas.\nAnte est sphinx vel magis narranda, de qua\n\nsiluere, numen accolertium. Harmain regem putant in\nea conditum et volunt invectam videri; est autem saxo\nnaturali elaborata. rubrica facies monstri colitur. capitis\nper frontem ambitus centum duos pedes colligit, longitudo\npedum CXLIII est, altitudo a ventre ad summam\naspidem in capite, LXIS.\nPyramis amplissima ex Arabicis lapicidinis constat.\nCCCLX milia hominumannis xx eam construxisse produntur\n. tres vero factae annis LXXXVIII, mensibus IIII.\nqui de iis scripserint—sunt Herodotus, Euhemerus,\nDuris Samius, Aristagoras, Dionysius, Artemidorus\n, Alexander polyhistor, Butoridas, Antisthenes\n, Demetrius, Demoteles, Apion—, inter\nomnes eos non constat, a quibus factae sint, iustissimo\ncasu obliteratis tantae vanitatis auctoribus. aliqui ex iis\nprodiderunt in raphanos et alium ac cepas MDC talenta\nerogata. amplissima septem iugera optinet soli. quattuor\nangulorum paribus intervallis DCCLXXXIII pedes singulorum\n\n\n\nlaterum, altitudo a cacumine ad solum pedes DCCXXV\ncolligit, ambitus cacuminis pedes XVIS. alterius intervalla\nsingula per quattuor angulos pedes DCCLVIIS comprehendunt\n. tertia minor quidem praedictis, sed multo spectatior\n, Aethiopicis lapidibus adsurgit CCCLXIII pedibus inter\nangulos. vestigia aedificationum nulla exstant, harena late\npura circa, lentis similitudine, qualis in maiore parte\nAfricae. quaestionum summa est, quanam ratione in tantam\naltitudinem subiecta sint caementa. alii nitro ac sale\nadaggeratis cum crescente opere et peracto fluminis inrigatione\ndilutis; alii lateribus e luto factis exstructos\npontes, peracto opere lateribus in privatas domos distributis\n, Nilum enim non putant rigare potuisse multo humiliorem\n. in pyramide maxima est intus puteus LXXXVI\ncubitorum; flumen illo admissum arbitrantur. mensuram\naltitudinis earum omnemque similem deprehendere invenit\nThales Milesius umbram metiendo, qua hora par esse corpori\nsolet. haec sunt pyramidum miracula, supremumque\nillud, ne quis regum opes miretur, minimam ex iis, sed\nlaudatissimam, a Rhodopide meretricula factam. Aesopi\nfabellarum philosophi conserva quondam et contubernalis\n\n\n\nhaec fuit, maiore miraculo, tantas opes meretricio esse\nconquisitas\nMagnificatur et alia turris a rege facta in insula\nPharo portum optinente Alexandriae, quam constitisse DCCC\ntalentis tradunt, magno animo, ne quid omittamus, Ptolemaei\nregis, quo in ea permiserit Sostrati Cnidii architecti\nstructura ipsa nomen inscribi. usus eius nocturno navium\ncursu ignes ostendere ad praenuntianda vada portusque\nintroitum, quales iam compluribus locis flagrant, sicut\nOstiae ac Ravennae. periculum in continuatione ignium,\nne sidus existimetur, quoniam e longinquo similis flammarum\naspectus est. hic idem architectus primus omnium\npensilem ambulationem Cnidi fecisse traditur.\nDicamus et labyrinthos, vel portentosissimum\nhumani inpendii opus, sed non, ut existimari potest, falsum\n. durat etiam nunc in Aegypto in Heracleopolite nomo\nqui primus factus est ante annos, ut tradunt, III DC a Petesuchi\nrege sive Tithoe, quamquam Herodotus totum opus\nXII regum esse dicit novissimique Psammetichi. causas\nfaciendi varie interpretantur, Demoteles regiam Moteridis\n\nfuisse, Lyceas sepulchrum Moeridis, plures Soli sacrum\nid exstructum, quod maxime creditur. hinc utique sumpsisse\nDaedalum exemplar eius labyrinthi, quem fecit in\nCreta, non est dubium, sed centensimam tantum portionem\neius imitatum, quae itinerum ambages occursusque\nac recursus inexplicabiles continet, non—ut in pavimentis\npuerorumve ludicris campestribus videmus—brevi\nlacinia milia passuum plura ambulationis continentem, sed\ncrebris foribus inditis ad fallendos occursus redeundumque\nin errores eosdem. secundus hic fuit ab Aegyptio labyrinthus\n, tertius in Lemno, quartus in Italia, omnes lapide\npolito fornicibus tecti, Aegyptius, quod miror equidem,\nintroitu lapidis e Paro columnisque, reliqua e syenite\nmolibus compositis, quas dissolvere ne saecula quidem\npossint, adiuvantibus Heracleopolitis, quod opus invisum\nmire spectavere.\nPositionem operis eius singulasque partes enarrare non\nest, cum sit in regiones divisum atque praefecturas, quas\nvocant nomos, XXI nominibus eorum totidem vastis domibus\n\n\n\nadtributis, praeterea templa omnium Aegypti deorum\ncontineat superque Nemesis XL aediculis incluserit pyramides\ncomplures quadragenarum ulnarum senas radice\nἀρούρας optinentes. fessi iam eundo perveniunt ad viarum\nillum inexplicabilem errorem, quin et cenacula clivis\nexcelsa, porticusque descenduntur nonagenis gradibus; intus\ncolumnae porphyrite lapide, deorum simulacra, regum statuae\n, monstrificae effigies. quarundam domuum talis est\nsitus, ut adaperientibus fores tonitrum intus terribile existat\n, maiore autem in parte transitus est per tenebras.\naliae rursus extra murum labyrinthi aedificiorum moles;\npteron appellant. inde aliae perfossis cuniculis subterraneae\ndomus. refecit unus omnino pauca ibi Chaeremon,\nspado Necthebis regis, D ante Alexandrum Magnum annis.\nid quoque traditur, fulsisse trabibus spinae oleo incoctae,\ndumin fornices quadrati lapides adsurgerent.\nEt de Cretico labyrintho satis dictum est. Lemnius\nsimilis illi columnis tantum CL memorabilior fuit, quarum\nin officina turbines ita librati pependerunt, ut puero circumagente\ntornarentur. architecti fecere Zmilis et Rhoecus\net Theodorus indigenae. exstantque adhuc reliquiae eius,\ncum Cretici Italicique nulla vestigia exstent. namque et\nItalicum dici convenit, quem fecit sibi Porsina, rex Etruriae\n, sepulchri causa, simul ut externorum regum vanitas\nquoque Italis superetur. sed cum excedat omnia fabulositas\n, utemur ipsius M. Varronis in expositione ea verbis:\nSepultus sub urbe Clusio, in quo loco monimentum\nreliquit lapide quadrato quadratum, singula\nlatera pedum tricenum, alta quinquagenum. in\nqua basi quadrata intus labyrinthum inextricabile\n, quo si quis introierit sine glomere lini,\nexitum invenire nequeat. supra id quadratum\npyramides stant quinque, quattuor in angulis et\nin medio una, imae latae pedum quinum septuagenum\n, altae centenumquinquagenum, ita fastigatae\n, ut in summo orbis aeneus et petasus unus\nomnibus sit inpositus, ex quo pendeant exapta\n\ncatenis tintinabula, quae vento agitata longe\nsonitus referant, ut Dodonae olim factum. supra\nquem orbem quattuor pyramides insuper singulae\nstant altae pedum centenum. supra quas uno\nsolo quinque pyramides. quarum altitudinem Varronem\npuduit adicere; fabulae Etruscae tradunt eandem\nfuisse quam totius operis ad eas, vesana dementia, quaesisse\ngloriam inpendio nulli profuturo, praeterea fatigasse\nregni vires, ut tamen laus maior artificis esset.\nLegitur et pensilis hortus, immo vero totum\noppidum Aegyptiae Thebae, exercitus armatos subter educere\nsolitis regibus nullo oppidanorum sentiente; etiamnum\nhoc minus mirum quam quod flumine medium oppidum\ninterfluente. quae si fuissent, non dubium est\nHomerum dicturum fuisse, cum centum portas ibi praedicaret\n.\nGraecae magnificentiae vera admiratio exstat\ntemplum Ephesiae Dianae CXX annis factum a tota Asia.\nin solo id palustri fecere, ne terrae motus sentiret aut\nhiatus timeret, rursus ne in lubrico atque instabili fundamenta\ntantae molis locarentur, calcatis ea substravere\ncarbonibus, dein velleribus lanae. universo templo longitudo\nest ccccxxv pedum, latitudo ccxxv, columnae\n\n\n\nCXXVII a singulis regibus factae LX pedum altitudine,\nex iis XXXVI caelatae, una a Scopa. operi praefuit\nChersiphron architectus. summa miraculi epistylia tantae\nmolis attolli potuisse; id consecutus ille est aeronibus\nharenae plenis, molli clivo super capita columnarum exaggerato\n, paulatim exinaniens imos, ut sensim opus in\nloco sederet. difficillime hoc contigit in limine ipso, quod\nforibus inponebat; etenim ea maxima moles fuit nec sedit\nin cubili, anxio artifice mortis destinatione suprema. tradunt\nin ea cogitatione fessum nocturno tempore in quiete\nvidisse praesentem deam, cui templum fieret, hortantem,\nut viveret: se composuisse lapidem. atque ita postera\nluce apparuit; pondere ipso correctus videbatur. cetera\neius operis ornamenta plurium librorum instar optinent,\nnihil ad specimen naturae pertinentia.\nDurat et Cyzici delubrum, in quo millum\naureum commissuris omnibus politi lapidis subiecit artifex\n, eboreum Iovem dicaturus intus coronante eum marmoreo\nApolline. translucent ergo iuncturae tenuissimis\ncapillamentis lenique adflatu simulacra refovent, et praeter\n\n\n\ningenium artificis ipsa materia ingenii quamvis occulta in\npretio operis intellegitur.— Eodem in oppido est\nlapis fugitivus appellatus; Argonautae eum pro ancora usi\nreliquerant ibi. hunc e prytaneo—ita vocatur locus—\nsaepe profugum vinxere plumbo.—Eadem in urbe iuxta\nportam, quae Thracia vocatur, turres septem acceptas\nvoces numeroso repercussu multiplicant. nomen huic\nmiraculo Echo est a Graecis datum. et hoc quidem\ncorum natura evenit ac plerumque convallium; ibi casu\naccidit, Olympiae autem arte, mirabili modo, in porticu,\nquam ob id heptaphonon appellant, quoniam septiens\neadem vox redditur. Cyzici et buleuterium vocant aedificium\namplum, sine ferreo clavo ita disposita contignatione\n, ut eximantur trabes sine fulturis ac reponantur\n. quod item Romae in ponte sublicio religiosum\nest, posteaquam Coclite Horatio defendente aegre revolsus\nest.\nVerum et ad urbis nostrae miracula transire\nconveniat DCCCque annorum dociles scrutari vires et sic\nquoque terrarum orbem victum ostendere. quod accidisse\ntotiens paene, quot referentur miracula, apparebit; universitate\nvero acervata et in quendam unum cumulum\ncoiecta non alia magnitude exurget quam si mundus alius\n\n\n\nquidam in uno loco narretur. nec ut circum maximum\na Caesare dictatore exstructum longitudine stadiorum trium,\nlatitudine unius, sed cum aedificiis iugerum quaternum,\nad sedem CCL, inter magna opera dicamus: non inter\nmagnifica basilicam Pauli columnis e Phrygibus mirabilem\nforumque divi Augusti et templum Pacis Vespasiani Imp.\nAug., pulcherrima operum, quae umquam vidit orbis?\nnon et tectum diribitori ab Agrippa facti, cum theatrum\nante texerit Romae Valerius Ostiensis architectus ludis\nLibonis? pyramidas regum miramur, cum solum tantum\nforo exstruendo HS |M???| Caesar dictator emerit et, si quem\ninpensa moveat captis avaritia animis, HS |CXLVII domo\nempta Clodius, quem Milo occidit, habitaverit. quod equidem\nnon secus ac regum insaniam miror; itaque et ipsum\nMilonemn HS |DCC| aeris alieni debuisse inter prodigia animi 51\nhumani duco. sed tum senes aggeris vastum spatium,\n\n\n\nsubstructiones Capitolii mirabantur, praeterea cloacas, opus\nomnium dictu maximum, subfossis montibus atque, ut\npaullo ante retulimus, urbe pensili subterque navigata\nM. Agrippae in aedilitate post consulatum. permeant\nconrivati septem amnes, cursuque praecipiti torrentium\nmodo rapere atque auferre omnia coacti, insuper imbrium\nmole concitati vada ac latera quatiunt, aliquando Tiberis\nretro infusus recipitur, pugnantque diversi aquarum impetus\nintus, et tamen obnixa firmitas resistit. trahuntur\nmoles superne tantae non succumbentibus cavis operis,\npulsant ruinae sponte praecipites aut inpactae incendiis,\nquatitur solum terrae motibus, durant tamen a Tarquinio\nPrisco annis DCC prope inexpugnabiles, non omittendo\nmemorabili exemplo vel magis, quoniam celeberrimis rerum\nconditoribus omissum est. cum id opus Tarquinius Priscus\nplebis manibus faceret, essetque labor incertum maior an\nlongior, passim conscita nece Quiritibus taedium fugientibus\n, novum, inexcogitaltum ante posteaque remedium invenit\nille rex, ut omnium ita defunctorum corpora figeret\n\ncruci spectanda civibus simul et feris volucribusque laceranda\n. quam ob rem pudor Romani nominis proprius,\nqui saepe res perditas servavit in proeliis, tune quoque\nsubvenit, sed illo tempore vi post vitam erubescens, cum\npuderet vivos, tamquam puditurum esset extinctos. amplitudinem\ncavis eam fecisse proditur, ut vehem faeni large\nonustam transmitteret.\nParva sunt cuncta, quae diximus, et omnia uni comparanda\nmiraculo, antequam nova attingam. M. Lepido\nQ. Catulo cos., ut constat inter diligentissimos auctores,\ndomus pulchrior non fuit Romae quam Lepidi ipsius, at,\nHercules, intra annos xxxv eadem centensimum locum\nnon optinuit. computet in hac aestimatione qui volet\nmarmorum molem, opera pictorum, inpendia regalia et\ncum pulcherrima laudatissimaque certantes centum domus\nposteaque ab innumerabilibus aliis in hunc diem victas.\nprofecto incendia puniunt luxum, nec tamen effici potest,\nut mores aliquid ipso homine mortalius esse intellegant.\nSed omnes eas duae domus vicerunt. bis vidimus\nurbem totam cingi domibus principum Gai et Neronis,\nhuius quidem, ne quid deesset, aurea. nimirum sic habitaverant\nilli, qui hoc imperium fecere tantum, ad devincendas\n\n\n\ngentes triumphosque referendos ab aratro aut foco\nexeuntes, quorum agri quoque minorem modum optinuere\nquam sellaria istorum! subit vero cogitatio, quota portio\nharum fuerint areae illae, quas invictis imperatoribus decernebant\npublice ad exaedificandas domos; sumnmusque\nillarum honos erat, sicut in P. Valerio Publicola, primo\nconsule cum L. Bruto, post tot merita et fratre eius, qui\nbis in eodem magistratu Sabinos devicerat, adici decreto,\nut domus eorum fores extra aperirentur et ianua in publicum\nreiceretur. hoc erat clarissimum insigne inter triumphales quoque domos.\nNon patiar istos duos ne hac quidem gloria famae\nfrui, docebimusque etiam insaniam eorum victam privatis\nopibus M. Scauri, cuius nescio an aedilitas maxime prostraverit\nmores maiusque sit Sullae malum tanta privigni\npotentia quam proscriptio tot milium. in aedilitate hic\nsua fecit opus maximum omnium, quae umquam fuere\nhumana manu facta, non temporaria mora, verum etiam\naeternitatis destinatione. theatrum hoc fuit; scaena ei\ntriplex in altitudinem CCCLX columnarum in ea civitate,\nquae sex Hymettias non tulerat sine probro civis amplissimi\n\n\n\n. ima pars scaenae e marmore fuit, media e vitro,\ninaudito etiam postea genere luxuriae, summa e tabulis\ninauratis; columnae, ut diximus, imae duodequadragenum\npedum. signa aerea inter columnas, ut indicavimus,\nfuerunt III numero; cavea ipsa cepit hominum LXXX,\ncum Pompeiani theatri totiens multiplicata urbe tantoque\nmaiore populo sufficiat large XXXX sedere. relicus apparatus\ntantus Attalica veste, tabulis pictis, cetero choragio\nfuit, ut, in Tusculanam villam reportatis quae superfluebant\ncotidiani usus deliciis, incensa villa ab iratis\nservis concremaretur HS |CCC|.\nAufert animum et a destinato itinere degredi cogit\ncontemplatio tam prodigae mentis aliamque conectit maiorem\ninsaniam e ligno. C. Curio, qui bello civili in\nCaesarianis partibus obiit, funebri patris munere cum\nopibus apparatuque non posset superare Scaurum—unde\nenim illi vitricus Sulla et Metella mater proscriptionum\nsectrix? unde M. Scaurus pater, totiens princeps civitatis\net Mariani sodalicii rapinarum provincialium sinus? cum\niam ne ipse quidem Scaurus sibi par esse posset, quando\n\n\n\nhoc certe incendi illius praemium habuit convectis ex\norbe terrarum rebus, ut nemo postea par esset insaniae\nilli—ingenio ergo uteindum suo Curioni et aliquidexcogitandum\nfuit. operae pretium est scire, quid invenerit,\net gaudere moribus nostris ac verso modo nos vocare\nmaiores. theatra iuxta duo fecit amplissima ligno, cardinum\nsingulorum versatili suspensa libramento, in quibus\nutrisque antemeridiano ludorum spectaculo edito inter\nsese aversis, ne invicem obstreperent scaenae, repente\ncircumactis—ut constat, post primos dies etiam sedentibus\naliquis—, cornibus in se coeuntibus faciebat amphitheatrum\ngladiatorumque proelia edebat, ipsum magis auctoratum\npopulum Romanum circumferens. quid enim miretur\nquisque in hoc primum, inventorem an inventum, artificem\nan auctorem, ausum aliquem hoc excogitare an suscipere\nan iubere? super omnia erit populi sedere ausi\nfuror tam infida instabilique sede. en hic est ille terrarum\nvictor et totius domitor orbis, qui gentes, regna\ndiribet, iura exteris mittit, deorum quaedam immortalium\ngeneri humano portio, in machina pendens et ad periculum\nsuum plaudens! quae vilitas animarum ista aut quae\nquerella de Cannis! quantum mali potuit accidere! hauriri\nurbes terrae hiatibus publicus mortalium dolor est: ecce\n\npopulus Romanus universus, veluti duobus navigiis inpositus\n, binis cardinibus sustinetur et se ipsum depugnantem\nspectat, periturus momento aliquo luxatis machinis!\net per hoc quaeritur tribuniciis contionibus gratia, ut\npensiles tribus quatiat, in rostris quid non ausurus apud\neos, quibus hoc persuaserit! vere namque confitentibus\npopulus Romanus funebri munere ad tumulum patris eius\ndepugnavit universus. variavit hanc suam magnificentiam\nfessis turbatisque cardinibus et amphitheatri forma custodita\nnovissimo die diversis duabus per medium scaenis\nathletas edidit raptisque e contrario repente pulpitis eodem\ndie victores e gladiatoribus suis produxit. nec fuit rex\nCurio aut gentium imperator, non opibus insignis, ut qui\nnihil in censu habuerit praeter discordiam principum.\nSed dicantur vera aestimatione invicta miracula. Q.\nMarcius Rex, iussus a senatu aquarum Appiae, Anienis,\nTepulae ductus reficere, novam a nomine suo appellatam\ncuniculis per montes actis intra praeturae suae tempus\nadduxit; Agrippa vero in aedilitate adiecta Virgine aqua\nceterisque conrivatis atque emendatis lacus DCC fecit\npraeterea salientes D, castella CXXX, complura et cultu\nmagnifica, operibus iis signa CCC aerea aut marmorea\ninposuit, columnas e marmore CCCC eaque omnia annuo\nspatio. adicit ipse aedilitatis suae conmemoratione\n\n\n\net ludos diebus undesexaginta factos et gratuita praebita\nbalinea CLXX, quae nunc Romae ad infinitum auxere\nnumerum.—Vicit antecedentes aquarum ductus novissimum\ninpendium operis incohati a C. Caesare et peracti\na Claudio, quippe a XXXX lapide ad eam excelsitatem, ut\nomnes urbis montes lavarentur, influxere Curtius atque\nCaeruleus fontes et Anien novus, erogatis in id opus\nHS |MMM| D. quod si quis diligentius aestumaverit abundantiam\naquarum in publico, balineis, piscinis, euripis,\ndomibus, hortis, suburbanis villis, spatia aquae venientis,\nexstructos arcus, montes perfossos, convalles aequatas,\nfatebitur nil magis mirandum fuisse in toto orbe terrarum\n.—Eiusdem Claudi inter maxime memoranda equidem\nduxerim, quamvis destitutum successoris odio, monte\nperfossum ad lacum Fucinum emittendum inenarrabili profecto\nimpendio et operarum multitudine per tot annos,\ncum aut conrivatio aquarum, qua terrenus mons erat,\negereretur in verticem machinis aut silex caederetur quantaque\nintus in tenebris fierent, quae neque concipi animo\nnisi ab iis, qui videre, neque enarrari humano sermone\n\n\n\npossunt! nam portus Ostiensis opus praetereo, item vias\nper montes excisas, mare Tyrrhenum a Lucrino molibus\nseclusum, tot pontes tantis inpendiis factos. et inter\nplurima alia Italiae ipsius miracula marmora in lapicidinis\ncrescere auctorest Papirius Fabianus, naturae rerum\nperitissimus, exemptores quoque adfirmant compleri sponte\nilla montium ulcera. quae si vera sunt, spes est numquam\ndefutura luxuriae.\nA marmoribus degredienti ad reliquorum\nlapidum insignes naturas quis dubitet in primis magnetem\noccurrere? quid enim mirabilius aut qua in parte naturae\nmaior inprobitas? dederat vocem saxis, ut diximus, respondentem\nhomini, immo vero et obloquentem. quid\nlapidis rigore pigrius? ecce sensus manusque tribuit illi.\nquid ferri duritia pugnacius? pedes ei inpertivit et mores.\ntrahitur namque magnete lapide, domitrixque illa rerum\nomnium materia ad inane nescio quid currit atque, ut\npropius venit, adsilit, tenetur amplexuque haeret. sideritim\nob id alio nomine vocant, quidam Heraclion. magnes\n\n\n\nappellatus est ab inventore, ut auctor est Nicander—\nin Ida, ut reperio, namque et passim inveniuntur, in\nHispania quoque—; invenisse autem fertur clavis crepidarum\n, baculi cuspide haerentibus, cum armenta pasceret.\nquinque genera magnetis Sotacus demonstrat: Aethiopicum\net a Magnesia Macedoniae contermina ab Euboea\nIolcum petentibus dextra, tertium in Hyetto Boeotiae,\nquartum circa Alexandriam Troadem, quintum in Magnesia\nAsiae. differentia est prima, mas sit an femina, proxima\nin colore. nam qui in Magnesia Macedonica reperiuntur\nrufi nigrique sunt, Boeoti vero rufi coloris plus habent\nquam nigri. is, quiin Troade invenitur, niger est et\nfeminei sexus ideoque sine viribus, deterrimus autem in\nMagnesia Asiae, candidus neque attrahens ferrum similisque\npumici. conpertum tanto meliores esse, quanto sint\nmagis caerulei. Aethiopico palma datur pondusque argento\nrependitur. invenitur hic in Aethiopiae Zmiri; ita vocatur\nregio harenosa. ibi et haematites magnes sanguinei coloris\nsanguinemque reddens, si teratur, sed et crocum.\n\n\n\nin adtrahendo ferro non eadem haematiti natura quae\nmagneti. Aethiopici argumentum est, quod magneta quoque\nalium ad se trahit. omnes autem hi oculorum medicamentis\nprosunt ad suam quisque portionem, maximeque\nepiphoras sistunt. sanant et adusta cremati tritique.\nalius rursus in eadem Aethiopia non procul magnes ferrum\nomne abigit respuitque. de utraque natura saepius\ndiximus.\nLapidem e Syro insula fluctuari tradunt, eundem\ncomminutum mergi.\nIn Asso Troadis sarcophagus lapis fissili\nvena scinditur. corpora defunctorum condita in eo absumi\nconstat intra XL diem exceptis dentibus. Mucianus\nspecula quoque et strigiles et vestes et calciamenta inlata\nmortuis lapidea fieri auctor est. eiusdem generis et in\nLycia saxa sunt et in oriente, quae viventibus quoque\nadalligata erodunt corpora.\nMitiores autem servandis corporibus nec absumendis\nchernites ebori simillimus, in quo Darium conditum\nferunt, Parioque similis candore et duritia, minus\n\n\n\ntantum ponderosus, qui porus vocatur. Theophrastus\nauctor est et tralucidi lapidis in Aegypto, quem Chio\nsimilem ait. fortassis tunc fuerit, quoniam et desinunt\net novi reperiuntur.\nAssius gustatu salsus podagras lenit, pedibus in vas\nex eo cavatum inditis. praeterea omnia crurum vitia in\niis lapicidinis sanantur, cum in metallis omnibus crura\nvitientur. eiusdem lapidis flos appellatur, in farinam\nmollis ad quaedam perinde efficax. est autem similis\npumici rufo. admixtus cerae Cypriae mammarum vitia\nsanat, pici autem resinaeve strumas et panos discutit.\nprodest et phthisicis linctu. cum melle vetera ulcera ad\ncicatrices perducit, excrescentia erodit et a bestiarum\nmorsu repugnantia curationi suppurata siccat. fit cataplasma\nex eo podagricis mixto fabae lomento.\nIdem Theophrastus et Mucianus esse\naliquos lapides, qui pariant, credunt; Theophrastus et\nebur fossile e candido et nigro inveniri et ossa e terra\nnasci invenirique lapides osseos.\nPalmati circa Mundam in Hispania, ubi Caesar dictator\nPompeium vicit, reperiuntur idque quotiens fregeris. sunt\n\n\n\net nigri, quorum auctoritas venit in marmora, sicut Taenarius\n. Varro nigros ex Africa firmiores esse tradit quam\nin Italia, e diverso albos Coranos duriores quam Parios,\nidem Luniensem silicem serra secari, Tusculanum dissilire\nigni, Sabinum fuscum addito oleo etiam lucere. idem\nmolas versatiles Volsinis inventas; aliquas et sponte motas\ninvenimus in prodigiis. nusquam hic utilior quam\nin Italia gignitur lapisque, non saxum, est. in quibusdam\nvero provinciis omnino non invenitur. sunt quidam in\neo genere molliores, qui et cote levantur, ut procul in-o\ntuentibus ophites videri possit, neque est alius firmior,\nquando et lapidis natura ligno similiter imbres solesque\naut hiemes non patitur in aliis generibus atque aliis.\nsunt et qui lunam non tolerent et qui vetustate robiginem\ntrahant coloremve candidum oleo mutent.\nMolarem quidam pyriten vocant, quoniam plurimus\nsit ignis illi, sed est alius spongiosior tantum et\nalius etiamnum pyrites similitudine aeris. in Cypro eum\nreperiri volunt metallis, quae sint circa Acamanta, unum\nargenteo colore, alterum aureo. cocuntur varie, ab aliis\n\n\n\niterum tertiumque in melle, donec consumatur liquor, ab\naliis pruna prius, dein in melle, ac postea lavantur ut\naes. usus eorum in medicina excalfacere, siccare,\ndiscutere, extenuare et duritias in pus vertere. utuntur\net crudis tusisque ad strumas atque furunculos. pyritarum\netiamnum unum genus aliqui faciunt plurimum\nignis habentis. quos vivos appellamus, ponderosissimi\nsunt, hi exploratoribus castrorum maxime necessarii. qui\nclavo vel altero lapide percussi scintillam edunt, quae\nexcepta sulpure aut fungis aridis vel foliis dicto celerius\npraebet ignem.\nOstracitae similitudinem testae habent. usus\neorum pro pumice ad levandam cutem. poti sanguinem\nsistunt et inliti cum melle ulcera doloresque mammarum\nsanant.—Amiantus alumini similis nihil igni deperdit.\nhic veneficiis resistit omnibus, privatim Magorum.—\nGeoden ex argumento appellant, quoniam conplexus\nest terram, oculorum medicamentis utilissimum, item mammarum\nac testium vitiis.— Melitinus lapis sucum\nremittit dulcem melleumque. tunsus et cerae mixtus\n\n\n\neruptionibus pituitae maculisque corporis medetur et faucium\nexulcerationi, epinyctidas tollit, volvarum dolores inpositus\nvellere.— Gagates lapis nomen habet loci\net amnis Gagis Lyciae. aiunt et in Leucolla expelli mari\natque intra XII stadia colligi. niger est, planus, pumicosus\n, levis, non multum a ligno differens, fragilis, odore,\nsi teratur, gravis. fictilia ex eo inscripta non delentur;\ncum uritur, odorem sulpureum reddit; mirumque, accenditur\naqua, oleo restinguitur. fugat serpentes ita recreatque\nvolvae strangulationes. deprendit sonticum morbum\net virginitatem suffitus. idem ex vino decoctus dentibus\nmedetur strumisque cerae permixtus. hoc dicuntur uti\nMagi in ea, quam vocant axinomantiam, et peruri negant,\nsi eventurum sit quod aliquis optet.— Spongitae\nlapides inveniuntur in spongeis et sunt marini. quidam\neos tecolithos vocant, quoniam vesicis medentur, calculos\nrumpunt in vino poti.— Phrygius lapis gentis habet\nnomen; est autem glaeba pumicosa. uritur ante vino\nperfusus, flatus follibus, donee rufescat, ac rursus dulci\nvino extinguitur ternis vicibus, tinguendis vestibus tantum\nutilis.\nSchistos et haematites cognationem habent.\nhaematites invenitur in metallis, ustus minii colorem imitatur\n, uritur ut Phrygius, sed non restinguitur vino. adulteratu\nm haematiten discernunt venae rubentes et friabilis\nnatura. oculis cruore suffusis mire convenit. sistit profluvia\nmulierum potus. bibunt et qui sanguinem reiecerunt\ncum suco Punici mali. et in vesicae vitiis efficax bibitur\net in vino contra serpentium ictus. infirmiora omnia\neadem in eo, quem schiston appellant. oculorum vitiis\ncommodior croco similis, peculiaris explendis ulcerum\nlacunis in lacte muliebri, procidentesque oculos praeclare\ncohibet. haec est sententia eorum, qui nuperrime scripsere;\nSotacus e vetustissimis auctoribus quinque genera\nhaematitarum tradit praeter magnetem. principatum dat\nex iis Aethiopico, oculorum medicamentis utilissimo et iis,\nquae panchresta appellat, item ambustis. alterum androdamanta\ndicit vocari, colore nigrum, pondere ac duritia\ninsignem, et inde nomen traxisse praecipueque in Africa\nrepertum; trahere autem in se argentum, aes, ferrum.\nexperimentum eius esse in cote ex lapide basanite—\n\n\n\nreddere enim sucum sanguineum—, et esse ad iocineris\nvitia praecipui remedii. tertium genus Arabici facit, simili\nduritia, vix reddentis sucum ad cotem aquariam,\naliquando croco similem. quarti generis hepatiten vocari,\nquamdiu crudus sit, coctum vero miltiten, utilem ambustis,\nad omnia utiliorem rubrica; quinti generis schiston, haemorrodias\nreprimentem in potu. omnes autem haematitas\ntritos in oleo II drachmarum pondere a ieiunis bibendos\nad vitia sanguinis. idem schiston et alterius generis\nquam haematiten tradit, quem vocat anthraciten; nasci in\nAfrica nigrum, attritum aquariis cotibus reddere ab ea\nparte, quae fuerit ab radice, nigrum colorem, ab altera\nparte croci. ipsum utilem esse oculorum medicamentis.\nAëtitae lapides ex argumento nominis\nmagnam famam habent. reperiuntur in nidis aquilarum,\nsicut in decumo volumine diximus. aiunt binos inveniri,\nmarem ac feminam, nec sine iis parere quas diximus\naquilas, et ideo binos tantum; genera eorum quattuor in\nAfrica nascentem pusillum ac mollem, intra se velut in\nalvo habentem argillam suavem, candidam. ipsum friabilem\n\n\n\nfeminei sexus putant, marem autem, qui in Arabia\nnascatur, durum, gallae similem aut subrutilum, in alvo\nhabentem durum lapidem. tertius in Cypro invenitur\ncolore illis in Africa nascentibus similis, amplior tamen\natque dilatatus; ceteris enim globosa facies. habet in alvo\nharenam iucundam et lapillos, ipse tam mollis, ut etiam\ndigitis frietur. quarti generis Taphiusius appellatur, nascens\niuxta Leucada in Taphiusa, qui locus est dextra navigantibus\nex Ithaca Leucadem. invenitur in fluminibus candidus\nac rotundus. huic est in alvo lapis, qui vocatur callimus,\nnec quicquam terreni. aëtitae gravidis adalligati mulieribus\nvel quadripedibus pelliculis sacrificatorum animalium\ncontinent partus, non nisi parturiant removendi; alioqui\nvolvae excidunt. sed nisi parturientibus auferantur, omnino non pariant.\nEst et lapis Samius in eadem insula, ubi terram\nlaudavimus, poliendo auro utilis, in medicina oculorum\nulceribus cum lacte quo supra dictum est modo et contra\nveteres lacrimationes. prodest et contra vitia stomachi\npots, vertigines sedat mentesque commotas restituit.\n\n\n\nquidam et morbis comitialibus utiliter dari putant et ad\nurinae difficultates. et acopis miscetur. probatur gravitate\n, candore. volunt et partus contineri adalligato eo.-\nArabus lapis, ebori similis, dentifriciis adcommodatur\ncrematus. privatim haemorroidas sanat cum lanugine linteorum\naut super linteolis inpositis.\nNon praetermittenda est et pumicum natura.\nappellantur quidem ita erosa saxa in aedificiis, quae musaea\nvocant, dependentia ad imaginem specus arte reddendam\n, sed ii pumices, qui sunt in usu corporum levandorum\nfeminis, iam quidem et viris, atque, ut ait\nCatullus, libris, laudatissimi sunt in Melo, Nisyro et\nAeoliis insulis. probatio in candore minimoque pondere\net ut quam maxime spongiosi aridique sint, teri faciles\nnec harenosi in fricando. vis eorum in medicina extenuare\n, siccare, trina ustione ita, uti torreantur carbone\npuro, totiens vino restinguantur albo. lavantur deinde ut\ncadmia et siccati conduntur quam minime uliginoso loco.\n\n\n\nusus farinae ex iis oculorum maxime medicamentis: ulcera\npurgant eorum leniter explentque, cicatrices emendant\n.—(Quidam a tertia ustione refrigerates potius quam\nrestinctos terere malunt ex vino).—adduntur et in malagmata\ncapitum verendorumque ulceribus utilissimi. fiunt\nex iis et dentifricia. Theophrastus auctor est potores\nin certamine bibendi praesumere farinam eam, sed, nisi\nuniverse potu inpleantur, periclitari, tantamque refrigerandi\nnaturam esse, ut musta fervere desinant pumice\naddito.\nAuctoribus curae fuere lapides mortariorum\nquoque, nec medicinalium tantum aut ad pigmenta pertinentium\n. Etesium lapidem in iis praetulere ceteris, mox\nThebaicum, quem pyrropoecilon appellavimus—aliqui\npsaranum vocant—, tertium ex chalazio chrysiten, medicis\nautem ex basanite. hic enim lapis nihil ex sese remittit\n. ii lapides, qui sucum reddunt, oculorum medicamentis\nutiles existimantur; ideo Aethiopici ad ea maxime\nprobantur. Taenarium lapidem et Phoeniceum et haematiten\niis medicamentis prodesse tradunt, quae ex croco\n\n\n\ncomponantur; ex alio Taenario, qui niger est, et ex Pario\nlapide non aeque medicis utilem, potioremque ex alabastrite\nAegyptio vel ex ophite albo. est enim hoc genus ophitis,\nex quo vasa et cados etiam faciunt.\nIn Siphno lapis est, qui cavatur tornaturque in\nvasa vel coquendis cibis utilia vel ad esculentorum usus,\nquod et in Comensi Italiae lapide viridi accidere scimus,\nsed in Siphnio singulare quod excalfactus oleo nigrescit\ndurescitque natura mollissimus. tanta qualitatium differentia\nest, nam mollitiae trans Alpis praecipua sunt\nexempla. in Belgica provincia candidum lapidem serra,\nqua lignum, faciliusque etiam secant tantum ad tegularum\net imbricum vicem vel, si libeat, quae vocant pavonacea\ntegendi genera.\nEt hi quidem sectiles sunt, specularis vero,\nquoniam et hic lapidis nomen optinet, faciliore multo\nnatura finditur in quamlibeat tenues crustas. Hispania\nhunc tantum citerior olim dabat, nec tota, sed intra C???\npassuum circa Segobrigam urbem, iam et Cypros et\nCappadocia et Sicilia et nuper inventum Africa, postferendos\n\n\n\ntamen omnes Hispaniae, Cappadocia amplissimos\nmagnitudine, sed obscuros. sunt et in Bononiensi Italiae\nparte breves, macula complexu silicis alligata, quorum\ntamen appareat natura similis. puteis in Hispania effoditur\ne profunda altitudine, nec non et saxo inclusus sub\nterra invenitur extrahiturque aut exciditur, sed maioreex parte fossili natura, absolutus in se caementi modo,\nnumquam adhuc quinque pedum longitudine amplior.\numorem hunc terrae quadam anima crystalli modo glaciari\net in lapidem concrescere manifesto apparet, quod\ncum ferae decidere in puteos tales, medullae in ossibus\nearum post unam hiemem in eandem lapidis naturam\nfigurantur. invenitur et niger aliquando, sed candido\nnatura mira, cum sit mollitia nota, perpetiendi soles\nrigoresque, nec senescit, si modo iniuria absit, cum hoc\netiam in caementis multorum generum accidat. invenere\net alium usum in ramentis squamaque, Circum maximum\nludis Circensibus sternendi ut sit in commendatione\ncandor.\nNerone principe in Cappadocia repertus est\n\n\n\nlapis duritia marmoris, candidus atque tralucens etiam\nqua parte fulvae inciderant venae, ex argumento phengites\nappellatus. hoc construxerat aedem Fortunae, quam Seiani\nappellant, a Servio rege sacratam, amplexus aurea domo;\nquare etiam foribus opertis interdiu claritas ibi diurna\nerat alio quam specularium modo tamquam inclusa luce,\nnon transmissa.—In Arabia quoque esse lapidem vitri\nmodo tralucidum, quo utantur pro specularibus, Iuba\nauctor est.\nNunc ad operarios lapides transisse conveniat\nprimumque cotes ferro acuendo. multa earum genera:\nCreticae diu maximam laudem habuere, secundam Laconicae\ne Taygeto monte, oleo utraeque indigentes. inter\naquarias Naxiae laus maxima fuit, mox Armeniacae, de\nquibus diximus. ex oleo et aqua Ciliciae pollent, ex\naqua Arsinoiticae. repertae sunt et in Italia aqua trahentes\naciem acerrimae effectu, nec non et trans Alpis,\nquas passernices vocant. quarta ratio est saliva hominis\nproficientium in tonstrinarum officinis. Laminitanae ex\nHispania citeriore in eo genere praecipuae.\nE reliqua multitudine lapidum tofus aedificiis\n\n\n\ninutilis est mortalitate, mollitia. quaedam tamen loca non\nalium habent, sicuti Carthago in Africa. exestur halitu\nmaris, friatur vento, everberatur imbri. sed cura tuentur\npicando parietes, quoniam et tectorii calce eroditur, sciteque\ndictum est ad tecta eos pice, ad vina calce uti, quoniam\nsic musta condiunt. allia mollitia circa Romam\nFidenati et Albano. in Umbria quoque et Venetia albus\nlapis dentata serra secatur. hi tractabiles in opere laborem\nquoque tolerant, sub tecto dumtaxat; aspergine et\ngelu pruinisque rumpuntur in testas, nec contra auram\nmaris robusti. Tiburtini, ad reliqua fortes, vapore dissiliunt\n.\nNigri silices optimi, quibusdam in locis et rubentes\n. nonnusquam vero et albi, sicut in Tarquiniensi\nAnicianis lapicidiniscirca lacum Volsiniensem et in Statoniensi\n, quibus ne ignis quidem noceat. iidem et in\nmonimentis scalpti contra vetustatem quoque incorrupti\npermanent; ex iis formae fiunt, in quibus aera funduntur.\n\n\n\nest et viridis lapis vehementer igni resistens, sed nusquam\ncopiosus et, ubi invenitur, lapis, non saxum, est.\ne reliquis pallidus in caemento raro utilis, globosus contra\niniurias fortis, sed structurae infidelis, nisi multa suffrenatione\ndevinctus. nec certior fluviatilis, semper veluti\nmadens. remedium est in lapide dubio aestate eum\neximere nec ante biennium inserere tecto, domitum tempestatibus\n. quae ex eo laesa fuerint, subterraneae structurae\naptentur utilius; quae restiterint, tutum est vel caelo committere.\nGraeci e lapide duro aut silice aequato struunt\nveluti latericios parietes. cum ita fecerunt, isodomon\nvocant genus structurae; at cum inaequali crassitudine\nstructa sunt coria, pseudisodomon. tertium est emplecton;\ntantummodo frontibus politis reliqua fortuita conlocant.\nalternas coagmentationes fieri, ut commissuras antecedentium\nmedii lapides optineant, necessarium est, in medio\nquoque pariete, si res patiatur; si minus, utique\na lateribus. medios parietes farcire fractis caementis\n\n\n\ndiatonicon vocant. reticulata structura, qua frequentissime\nRomae struunt, rimis opportuna est. structuram ad normam\net libellam fieri, ad perpendiculum respondere\noportet.\ncisternas harenae purae asperae V\npartibus, calcis quam vehementissimae II construi, fragmentis\nsilicis non excedentibus libras; ita ferratis vectibus\ncalcari solum parietesque similiter. utilius geminas esse,\nut in priore vitia considant atque per colum in proximam\ntranseat pura aqua.\nCalcem e vario lapide Cato censorius inprobat;\nex albo melior. quae ex duro, structurae utilior; quae\nex fistuloso, tectoriis; ad utrumque damnatur ex silice.\nutilior eadem effosso lapide quam ex ripis fluminum collecto\n, utilior e molari, quia est quaedam pinguior natura\neius. mirum aliquid, postquam arserit, accendi aquis.—\nHarenae tria genera: fossicia, cui quarta pars calcis\naddi debet, fluviatili aut marinae tertia. si et testae tusae\ntertia pars addatur, melior materia erit. ab Appennino\n\n\n\nad Padum non invenitur fossicia, nec trans maria.\nRuinarum urbis ea maxume causa, quod furto calcis\nsine ferumine suo caementa componuntur. intrita quoque\nea quo vetustior, eo melior. in antiquorum aedium legibus\ninvenitur, ne recentiore trima uteretur redemptor;\nideo nullae tectoria eorum rimae foedavere. tectorium,\nnisi quod ter harenato et bis marmorato inductum est,\nnumquam satis splendoris habet. uliginosa et ubi salsugo\nvitiet testaceo sublini utilius. in Graecia tectoriis etiam\nharenatum, quo inducturi sunt, prius in mortario ligneis\nvectibus subigunt. experimentum marmorati est in subigendo\n, done rutro non cohaereat; contra in albario\nopere, ut macerata calx ceu glutinum haereat; macerari\nnon nisi ex glaeba oportet. Elide aedis est Minervae, in\nqua frater Phidiae Panaenus tectorium induxi lacte et Fdhav(D). late e BS. lacte e J. an tale e?t lacte et\ncroco subactum, ut ferunt; ideo, si teratur hodie in eo\nsaliva pollice, odorem croci saporemque reddit.\nColumnae eaedem densius positae crassiores videntur\n. genera earum quattuor: quae sextam partem altitudinis\nin crassitudine ima habent, Doricae vocantur; quae\nnonam, Ionicae; quae septimam, Tuscanicae; Corinthiis\neadem ratio quae lonicis, set differentia, quoniam capitulis\nCorinthiarum eadem est altitudo, quae colligitur\ncrassitudine ima, ideoque graciliores videntur; Ionicis\nenim capituli altitudo tertia pars est crassitudinis. antiqua\nratio erat columnarum altitudinis tertia pars latitudinum\ndelubri. in Ephesiae Dianae aede, quae prius fuit,\nprimum columnis spirae subditae et capitula addita, placuitque\naltitudinis octava pars in crassitudine et ut spirae\nhaberent crassitudinis dimidium septimaeque partes detraherentur\nsummarum crassitudine. praeter haec sunt\nquae vocantur Atticae columnae quaternis angulis, pari\nlaterum intervallo.\nCalcis et in medicina magnus usus. eligitur\nrecens nec aspersa aquis. urit, discutit, extrahit incipientesque\nserpentium ulcerum impetus coercet; aceto et rosaceo\nmixta atque inlita, mox cera ac rosaceo temperata\nperducit ad cicatricem. luxatis quoque cum liquida resina\n\n\n\naut adipe suillo ex melle medetur, eadem compositione\net strumis.\nMaltha e calce fit recenti. glaeba vino restinguitur\n, mox tunditur cum adipe suillo et fico, duplici\nlenimento. quae res omnium tenacissima et duritiam\nlapidis antecedens. quod malthatur, oleo perfricatur ante.\nCognata calci res gypsum est. plura eius genera.\nnam et e lapide coquitur, ut in Syria ac Thuriis, et e\nterra foditur, ut in Cypro ac Perrhaebia; e summa tellure\net Tymphaicum est. qui coquitur lapis non dissimilis\nalabastritae esse debet aut marmoroso. in Syria durissimos\nad id eligunt cocuntque cum fimo bubulo, ut celerius\nurantur. omnium autem optimum fieri compertum est e\nlapide speculari squamamve talem habente. gypso madido\nstatim utendum est, quoniam celerrime coit; tamen rursus\ntundi se et in farinam resolvi patitur. usus gypsi in albariis\n, sigillis aedificiorum et coronis gratissimus. exemplum\ninlustre est, C. Proculeium, Augusti Caesaris familiaritate\nsubnixum, in stomachi dolore gypso poto conscivisse\nsibi mortem.\nPavimenta originem apud Graecos habent\nelaborata arte picturae ratione, done lithostrota expulere\neam celeberrimus fuit in hoc genere Sosus, qui Pergami\nstravit quem vocant asaroton oecon, quoniam purgamenta\ncenae in pavimentis quaeque everri solent velut relicta\nfecerat parvis e tessellis tinctisque in varios colores.\nmirabilis ibi columba bibens et aquam umbra capitis infuscans\n; apricantur aliae scabentes sese in canthari labro.\n— Pavimenta credo primumfacta quae nunc vocamus\nbarbarica atque subtegulanea, in Italia festucis pavita.\nhoc certe ex nomine ipso intellegi potest. Romae scutulatum\nin Iovis Capitolini aede primum factum est post\ntertium bellum Punicum initum, frequentata vero pavimenta\nante Cimbricum magna gratia animorum indicio\nest Lucilianus ille versus:\nArte pavimenti atque emblemate vermiculato.\nSubdialia Graeci invenere talibus domos contegentes\n, genus facile tractu tepente, sed fallax ubicumque\nimbres gelant. necessarium binas per diversum coaxationes\nsubsterni et capita earum praefigi, ne torqueantur,\net ruderi novo tertiam partem testae tusae addi, dein\nrudus, in quo II quintae calcis misceantur, pedali crassitudine\nfestucari, tunc nucleo crasso VI digitos induci,\ntessella grandi non minus alta II digitos strui, fastigium\nvero servari in pedes denos sescunciae ac diligenter cote\ndespumari. quernis axibus contabulari, quia torquentur,\ninutile putant, immo et felice aut palea substerni melius\nesse, quo minor vis calcis perveniat. necessarium et globosum\nlapidem subici. similiter fiunt spicata testacea.—\nNon neglegendum est etiamnum unum genus Graecanici\n: solo festucato inicitur rudus aut testaceum pavimentum\n, dein spisse calcatis carbonibus inducitur ex sabulo\net calce ac favilla mixtis materia crassitudine semipedali,\n\n\n\nad regulam et libellam exigitur, et est forma terrena; si\nvero cote depolitum est, nigri pavimenti usum optinet.\nLithostrota coeptavere iam sub Sulla; parvolis\ncerte crustis exstat hodieque quod in Fortunae delubro\nPraeneste fecit. pulsa deinde ex humo pavimenta in camaras\ntransiere vitro. novicium et hoc inventum; Agrippa\ncerte in thermis, quas Romae fecit, figlinum opus encausto\npinxit in calidis, reliqua albario adornavit, non dubie vitreas\nfacturus camaras, si prius inventum id fuisset aut a parietibus\nscaenae, ut diximus, Scauri pervenisset in camaras.\nquam ob rem et vitri natura indicanda est.\nPars Syriae, quae Phoenice vocatur, finitima\nIudaeae intra montis Carmeli radices paludem habet, quae\nvocatur Candebia. ex ea creditur nasci Belus amnis quinque\nmilium passuum spatio in mare perfluens iuxta Ptolemaidem\ncoloniam. lentus hic cursu, insaluber potu, sed\ncaerimoniis sacer, limosus, vado profundus, non nisi refuso\n\n\n\nmari harenas fatetur; fluctibus enim volutatae nitescunt\ndetritis sordibus. tunc et marino creduntur adstringi\nmorsu, non prius utiles. quingentorum est passuum\nnon amplius litoris spatium, idque tantum multa per saecula\ngignendo fuit vitro. fama est adpulsa nave mercatorum\nnitri, cum sparsi per litus epulas pararent nec\nesset cortinis attollendis lapidum occasio, glaebas nitri e\nnave subdidisse, quibus accensis, permixta harena litoris,\ntralucentes novi liquoris fluxisse rivos, et hanc fuisse originem\nvitri. mox, ut est ingeniosa sollertia, non\nfuit contenta nitrum miscuisse; coeptus addi et magnes\nlapis, quoniam in se liquorem vitri quoque ut ferrum\ntrahere creditur. simili modo et calculi splendentes multifariam\ncoepti uri, dein conchae ac fossiles harenae. auctores\nsunt in India et crystallo fracta fieri et ob id nullum\nconparari Indico. levibus autem aridisque lignis coquitur\naddito cyproac nitro, maxime Aegyptio. continuis fornacibus\nut aes liquatur, massaeque fiunt colore pingui\nnigricantes. acies tanta est quacumque, ut citra sensum\nullum ad ossa consecet quidquid adflaverit corporis. ex\nmassis rursus funditur in officinis tinguiturque, et aliud\nflatu figuratur, aliud torno teritur, aliud argenti modo\n\n\n\ncaelatur, Sidone quondam his officinis nobili, siquidem\netiam specula excogitaverat.\nHaec fuit antiqua ratio vitri. iam vero et in Volturno\namne Italiae harena alba nascens sex milium passuum\nlitore inter Cumas atque Liternum, qua mollissima est,\npila molave teritur. dein miscetur III partibus nitri pondere\nvel mensura ac liquata in alias fornaces transfunditur\n. ibi fit massa, quae vocatur hammonitrum, atque\nhaec recoquitur et fit vitrum purum ac massa vitri candidi.\niam vero et per Gallias Hispaniasque simili modo harena\ntemperatur. ferunt Tiberio principe excogitato vitri temperamento\n, ut flexile esset, totam officinam artificis eius\nabolitam, ne aeris,, argenti, auri metallis pretia detraherentur\n, eaque fama crebrior diu quam certior fuit. sed\nquid refert, Neronis principatu reperta vitri arte, quae\nmodicos calices duos, quos appellabant petrotos, HS VI venderet?\nIn genere vitri et obsiana numerantur ad similitudinem\nlapidis, quem in Aethiopia invenit Obsius, nigerrimi\ncoloris, aliquando et tralucidi, crassiore visu atque\nin speculis parietum pro imagine umbras reddente. gemmas\nmulti ex eo faciunt; vidimus et solidas imagines divi\n\n\n\nAugusti capaci materia huius crassitudinis, dicavitque ipse\npro miraculo in templo Concordiae obsianos IIII elephantos.\nremisit et Tiberius Caesar Heliopolitarum caerimoniis repertam\nin hereditate Sei eius, qui praefuerat Aegypto,\nobsianam imaginem Menelai, ex qua apparet antiquior\nmateriae origo, nunc vitri similitudine interpolata. Xenocrates\nobsianum lapidem in India et in Samnio Italiae\net ad oceanum in Hispania tradit nasci. fit et tincturae\ngenere obsianum ad escaria vasa et totum rubens vitrum\natque non tralucens, haematinum appellatum. fit et album\net murrina aut hyacinthos sappirosque imitatum et omnibus\naliis coloribus, neque est alia. nunc sequacior materia\naut etiam picturae accommodatior. maximus tamen honos\nin candido tralucentibus, quam proxima crystalli similitudine\n.usus eorum ad potandum argenti metalla et auri\npepulit. est autem caloris inpatiens, ni praecedat frigidus\nliquor, cum addita aqua vitreae pilae sole adverso in tantum\ncandescant, ut vestes exurant. fragmenta teporata adglutinantur\ntantum, rursus tota fundi non queunt praeterquam\n\n\n\nabruptas sibimet in guttas, veluti cum calculi fiunt,\nquos quidam ab oculis appellant, aliquos et pluribus modis\nversicolores.—Vitrum sulpuri concoctum feruminatur in\nlapidem.\nEt peractis omnibus, quae constant ingenio arte\nnaturam faciente, succurrit mirari nihil paene non igni\nperfici.\naccipit harenas, ex quibus aliubi vitrum,\naliubi argentum, aliubi minium, aliubi plumbi genera,\naliubi pigmenta, aliubi medicamenta fundit. igni lapides\nin aes solvuntur, igni ferrum gignitur ac domatur, igni\naurum perficitur, igni cremato lapide caementa in tectis\nligantur. alia saepius uri prodest, eademque materia aliud\ngignit primis ignibus, aliud secundis, aliud tertiis, quando\nipse carbo vires habere incipit restinctus atque interisse\ncreditus maioris fit virtutis. inmensa, inproba rerum\nnaturae portio et in qua dubium sit, plura absumat an\npariat.\nEst et ipsis ignibus medica vis. pestilentiae,\nquae obscuratione solis contrahitur, ignes si fiant, multifariam\nauxiliari certum est. Empedocles et Hippocrates\nid demonstravere diversis locis. Ad convolsa\ninteriora viscera aut contusa, M. Varro—ipsis\n\n\n\nenim verbis eius utar—pyxis sit, inquit, focus. inde\nenim cinis lixivus potus medetur. licet videre\ngladiatores, cum deluserunt, hac iuvari potione.\nquin et carbunculum, genus morbi, quo duos consulares\nnuper absumptos indicavimus, querneus carbo tritus\ncum melle sanat. adeo in rebus damnatis quoque ac\niam nullis sunt aliqua commoda, ut carbone ecce atque\ncinere.\nNon praeteribo et unum foci exemplum Romanis\nlitteris clarum: Tarquinio Prisco regnante tradunt repente\nin foco eius comparuisse genitale e cinere masculi sexus\neamque, quae insederat ibi, Tanaquilis reginae ancillam\nOcresiam captivam consurrexisse gravidam. ita Servium\nTullium natum, qui regno successit. inde et in regia\ncubanti ei puero caput arsisse, creditumque Laris familiaris\nfilium. ob id Compitalia ludos Laribus primum\ninstituisse.\nUt nihil institute operi desit, gemmae supersunt\net in artum coacta rerum naturae maiestas, multis nulla\nparte mirabilior. tantum tribuunt varietati, coloribus,\nmateriae, decori, violare etiam signis, quae causa gemmarum\nest, quasdam nefas ducentes, aliquas vero extra\npretia ulla taxationemque humanarum opum arbitrantes,\nut plerisque ad summam absolutamque naturae rerum\ncontemplationem satis sit una aliqua gemma.\nQuae fuerit origo et a quibus initiis in tantum admiratio\nhaec exarserit, diximus quadamtenus in mentione\nauri anulorumque. fabulae primordium a rupe Caucasi\ntradunt, Promethei vinculorum interpretatione fatali, primumque\nsaxi eius fragmentum inclusum ferro ac digito\ncircumdatum: hoc fuisse anulum et hoc gemmam.—\nHis initiis coepit auctoritas in tantum amorem\n\nelata, ut Polycrati Samio, insularum ac litorum tyranno,\nfelicitatis suae, quam nimiam fatebatur etiam ipse qui\nfelix erat, satis piamenti in unius gemmae voluntario\ndamno videretur, si cum Fortunae volubilitate paria fecisset\n, planeque ab invidia eius abunde se redimi putaret,\nsi hoc unum doluisset, adsiduo gaudio lassus. ergo provectus\nnavigio in altum anulum mersit. at ilium piscis,\neximia magnitudine regi natus, escae vice raptum, ut\nfaceret ostentum, in culina domino rursus Fortunae insidiantis\nmanu reddidit. sardonychem eam gemmam fuisse\nconstat, ostenduntque Romae, si credimus, in Concordiae\ndelubro cornu aureo Augustae dono inclusam et novissimum\nprope locum praelatis multis optinentem.—\nPost hunc anulum regis alterius in fama est gemma,\nPyrrhi illius, qui adversus Romanos bellum gessit. namque\nhabuisse dicitur achaten, in qua novem Musae et\nApollo citharam tenens spectarentur, non arte, sed naturae\nsponte ita discurrentibus maculis, ut Musis quoque singulis\nsua redderentur insignia. nec deinde alia, quae tradatur\nmagnopere, gemmarum claritas exstat apud auctores,\n\n\n\npraeterquam Ismenian choraulen multis fulgentibusque uti\nsolitum, comitante fabula vanitatem eius: indicato in Cypro\nsex aureis smaragdo, ubi erat scalpta Amymone, iussisse\nnumerari et, cum duo relati essent, male, Hercules,\nfactum dixisse, multum enim detractum gemmae\ndignitati. hic videtur instituisse, ut omnes musicae\nartis hac quoque ostentatione censerentur, veluti Dionysodorus\n, aequalis eius et aemulus, ut sic quoque non par\nvideretur qui tertius eodem tempore inter musicos fuit:\nNicomachus enim multas tantum habuisse gemmas traditur\n, sed nulla peritia electas.\nEt forte quadam his exemplis initio voluminis oblatis\nadversus istos, qui sibi hac ostentatione adrogant, ut palam\nsit eos tibicinum gloria tumere: Polycratis gemma,\nquae demonstratur, intacta inlibataque est; Ismeniae aetate\nmultos post annos apparet scalpi etiam smaragdos solitos.\nconfirmat hanc eandem opinionem edictum Alexandri Magni,\nquo vetuit in hac gemma ab alio se scalpi quam ab Pyrgotele\n\n\n\n, non dubie clarissimo artis eius. post eum Apollonides\net Cronius in gloria fuere quique divi Augusti\nimaginem simillime expressit, qua postea principes signant,\nDioscurides. Sulla dictator traditione lugurthae semper\nsignavit. est apud auctores et Intercatiensem illum, cuius\npatrem Scipio Aemilianus ex provocatione interfecerat,\npugnae effigie eius signasse, volgato Stilonis Praeconini\nsale, quidnam fuisse facturum, si Scipio a patre eius\ninteremptus fuisset. divus Augustus inter initia sphinge\nsignavit. duas in matris anulis eas indiscretae similitudinis\ninvenerat. altera per bella civilia absente ipso signavere\namici epistulas et edicta, quae ratio temporum nomine\neius reddi postulabat, non inficeto lepore accipientium,\naenigmata adferre eam sphingem. quippe etiam Maecenatis\nrana per collationes pecuniarum in magno terrore erat.\nAugustus postea ad devitanda convicia sphingis Alexandri\nMagni imagine signavit.\nGemmas plures primus omnium Romae habuit—\nquod peregrino appellant nomine dactyliothecam—privignus\nSullae Scaurus, diuque nulla alia fuit, done Pompeius\nMagnus eam, quae Mithridatis regis fuerat, inter\ndona in Capitolio dicaret, ut Varro aliique aetatis eius\nauctores confirmant, multum praelata Scauri. hoc exemplo\nCaesar dictator sex dactyliothecas in aede Veneris Genetricis\nconsecravit, Marcellus Octavia genitus unam in aede Palatini Apollinis.\nVictoria tamen illa Pompei primum ad margaritas\ngemmasque mores inclinavit, sicut L. Scipionis et Cn. Manli\nad caelatum argentum et vestes Attalicas et triclinia aerata,\nsicut L. Mummi ad Corinthia et tabulas pictas.\nid uti\nplanius noscatur, verba ex ipsis Pompei triumphorum\nactis subiciam. ergo tertio triumpho, quem de piratis,\nAsia, Ponto gentibusque et regibus in VII volumine operis\nhuius indicatis M. Pisone M. Messala cos. pr. k. Octobres\nnatali suo egit, transtulit alveum cum tesseris lusorium e\ngemmis duabus latum pedes tres, longum pedes quattuor\n\n\n\n—ne quis effetas res dubitet nulla gemmarum magnitudine\nhodie prope ad hanc amplitudinem accedente, in\neo fuit luna aurea pondo XXX—, lectos tricliniares tres,\nvasa ex auro et gemmis abacorum novem, signa aurea\ntria Minervae, Martis, Apollinis, coronas ex margaritis\nXXXIII, montem aureum quadratum cum cervis et leonibus\net pomis omnis generis circumdata vite aurea, musaeum\nex margaritis, in cuius fastigio horologium. erat\net imago Cn. Pompei e margaritis, illo relicino honore\ngrata, illius probi oris venerandique per cunctas gentes,\nficta ex margaritis, ita severitate victa et veriore luxuriae\ntriumpho! numquam profecto inter illos viros durasset\ncognomen Magni, si prima victoria sic triumphasset! e\nmargaritis, Magne, tam prodiga re et feminis reperta, quas\ngerere te fas non sit, fieri tuos voltus? sic te pretiosum\nvideri? non ergo illa tua similior est imago, quam Pyrenaei\niugis inposuisti? grave profecto, foedum probrun\n\nerat, ni verius saevum irae deorum ostentum id credi\noporteret clareque intellegi posset iam tum illud caput\norientis opibus sine reliquo corpore ostentatum. cetera\ntriumphi eius quam virilia! HS |MM| r. p. data, legatis\net quaestoribus, qui oras maris defendissent, HS |M???|, militibus\nsingulis HS sena milia. tolerabiliorem tamen causam\nfecit C. principis, qui super cetera muliebria soccos\ninduebat e margaritis, aut Neronis principis, qui sceptra\net personas et cubilia viatoria unionibus construebat. quin.\nimmo etiam ius videmur perdidisse corripiendi gemmata\npotoria et varia supellectilis genera, anulos translucentes.\nquae enim non luxuria innocentior existimari possit?\nEadem victoria primum inurbem myrrhina invexit\n, primusque Pompeius capides et pocula ex eo\n\n\n\ntriumph Capitolino Iovi dicavit. quae protinus ad hominum\nusum transiere, abacis etiam escariisque vasis expetitis\n; et crescit in dies eius luxuria. myrrhinoLXX HS\nempto, capaci plane ad sextarios tres calice, potavit...anus\nconsularis, ob amorem adroso margine eius, ut tamen iniuria\nilia pretium augeret; neque est hodie myrrhini alterius\npraestantior indicatura. idem in reliquis generis eius\nquantum voraverit, licet aestimare ex multitudine, quae\ntanta fuit, ut auferente liberis eius Nerone exposita occuparent\ntheatrum peculiare trans Tiberim in hortis, quod\na populo impleri canente se, dum Pompeiano proludit,\netiam Neroni satis erat. vidi tunc adnumerari unius scyphi\nfracti membra, quae'in dolorem, credo, saeculi invidiamque\nFortunae tamquam Alexandri Magni corpus in conditorio\nservari, ut ostentarentur, placebat. T. Petronius consularis\n\n\n\nmoriturus invidia Neronis, ut mensam eius exheredaret\n, trullam myrrhinam HsCCC emptam fregit; sed\nNero, ut par erat principem, vicit omnes HS |X???| capidem\nunam parando. memoranda res tanti imperatorem patremque\npatriae bibisse!\nOriens myrrhina mittit. inveniuntur ibi pluribus\nlocis nec insignibus, maxime Parthici regni, praecipua\ntamen in Carmania. umorem sub terra putant calore\ndensari. amplitudine numquam parvos excedunt abacos,\ncrassitudine raro quanta dicta sunt potoria. splendor estiis sine viribus nitorque verius quam splendor. sed in\npretio varietas colorum subinde circumagentibus se maculis\nin purpuram candoremque et tertium ex utroque,\nignescente veluti per transitum coloris purpura aut rubescente\nlacteo. sunt qui maxime in iis laudent extremitates\net quosdam colorum repercussus, quales in caelesti\narcu spectantur. iam aliis maculae pingues placent—\n\n\n\ntralucere quicquam aut pallere vitium est—itemque\nsales verrucaeque non eminentes, sed, ut in corpore\netiam, plerumque sessiles. aliqua et in odore commendatio\nest.\nContraria huic causa crystallum facit, gelu vehementiore\nconcrete non aliubi certe reperitur quam ubi\nmaxime hibernae nives rigent, glaciemque esse certum\nest, unde nomen Graeci dedere. oriens et hanc mittit,\nquoniam Indicae nulla praefertur. nascitur et in Asia,\nvilissima circa Alabanda et Orthosiam finitimisque, item\nin Cypro, sed laudata in Europa Alpium iugis. Iuba\nauctor est et in quadam insula Rubri maris ante Arabiam\nsita nasci, quae Necron vocetur, et in ea, quae\niuxta gemmam topazum ferat, cubitalemque effossam a\nPythagora Ptolemaei praefecto; Cornelius Bocchus et\nin Lusitania perquam mirandi ponderis in Ammaeensibus\niugis, depressis ad libramentum aquae puteis. hoc mirum,\n\n\n\nquod Xenocrates Ephesius tradit, aratro in Asia et\nCypro excitari; non enim reperiri in terreno nec nisi\ninter cautes creditum fuerat. similius veri est, quod idem\nXenocrates tradit, et torrentibus saepe deportari. Sudines\nnegat nisi ad neridiem spectantibus locis nasci.\nquod certum est, non reperitur in aquosis, quamquam in\nregione praegelida, vel si ad vada usque glacientur amnes.\ne caelesti umore puraque nive id fieri necesse est; ideo\ncaloris inpatiens nisi in frigido potu abdicatur. quare\nnascatur sexangulis lateribus, non facile ratio iniri potest,\neo magis quod neque in mucronibus eadem species est\net ita absolutus laterum levor est, ut nulla id arte possit aequari.\nMagnitudo amplissima adhuc visa nobis erat quam\nin Capitolio Livia Augusti dicaverat, librarum circiter CL.\nXenocrates idem auctor est vas amphorale visum, et\naliqui ex India sextariorum quattuor.—(Nos liquido adfirmare\npossumus in cautibus Alpium nasci adeo inviis\nplerumque, ut fune pendentes eam extrahant.)—peritis\n\n\n\nsigna et indicia nota sunt. infestantur plurimis vitiis,\nscabro ferumine, maculosa nube, occulta aliquando vomica,\npraeduro fragilique centro, item sale appellate. est et\nrufa aliquis robigo, aliis capillamentum rimae simile. hoc\nartifices caelatura occultant. quae vero sine vitio sint,\npura esse malunt, acenteta appellantes, nec spumei coloris\n, sed limpidae aquae. postrema auctoritas in pondere\nest. invenio apud medicos, quae sint urenda corporum,\nnon aliter utilius uri putari quam crystallina pila adversis\nopposita solis radiis. alius et in his furor, HS centum\nquinquaginta milibus trullam unam non ante multos annos\nmercata matre familias nec divite. Nero amissarum rerum\nnuntio accepto duos calices crystallinos in suprema ira\nfregit inlisos. haec fuit ultio saeculum suum punientis,\nne quis alius iis biberet. fragmenta sarciri nullo modo\nqueunt. mire his ad similitudinem accessere vitrea, sed\n\n\n\nprodigii modo, ut suum pretium auxerint, crystalli non\ndeminuerint.\nProximum locum in deliciis, feminarum tamen\nadhuc tantum, sucina optinent, eandemque omnia haec\nquam gemmae auctoritatem; sane priora illa aliquis de\ncausis, crystallina frigido potu, myrrhina utroque; in\nsucinis causam ne deliciae quidem adhuc excogitare\npotuerunt.\nOccasio est vanitatis Graecorum detegendae: legentes\nmodo aequo perpetiantur animo, cum hoc quoque intersit\nvitae scire, non quidquid illi prodidere mirandum. Phaethontis\nfulmine icti sorores luctu mutatas in arbores populos\nlacrimis electrum omnibus annis fundere iuxta Eridanum\namnem, quem Padum vocavimus, electrum appellatum,\nquoniam sol vocitatus sit Elector, plurimi poëtae dixere\n\n\n\nprimique, ut arbitror, Aeschylus, Philoxenus, Euripides\n, Nicander, Satyrus. quod esse falsum Italiae\ntestimonio patet. diligentiores eorum Electridas insulas\nin mari. Hadriatico esse dixerunt, ad quas delaberetur\nPado. qua appellatione nullas umquam ibi fuisse certum\nest, nec vero ullas ita positas esse, in quas quidquam\ncursu Padi devehi posset. nam quod Aeschylus in Hiberia\n[hoc est in Hispania] Eridanum esse dixit eundemque\nappellari Rhodanum, Euripides rursus et Apollonius\nin Hadriatico litore confluere Rhodanum et Padum,\nfaciliorem veniam facit ignorati sucini tanta ignorantia\norbis. modestiores, sed aeque falsum, prodidere in extremis\nHadriatici sinus inviis rupibus arbores stare, quae\ncanis ortu hanc effunderent cummim. Theophrastus\neffodi in Liguria dixit, Chares vero Phaëthontem in Aethiopia\n῞ἅμμωνος νήσῳ obisse, ibi et delubrum eius esse\natque oraculum electrumque gigni. Philemon fossile\nesse et in Scythia erui duobus locis, candidum atque\ncerei coloris quod vocaretur electrum, in alio fulvum quod\n\n\n\nappellaretur sualiternicum. Demostratus lyncurium vocat\net fieri ex urina lyncum bestiarum, e maribus fulvum et\nigneum, e feminis languidius atque candidum; alios id\ndicere langurium et esse in Italia bestias languros. Zenothemis\nlangas vocat easdem et circa Padum iis vitam\nadsignat, Sudines arborem, quae gignat in Liguria, vocari\nlynca. in eadem sententia et Metrodorus fuit.\nSotacus credidit in Brittannia petris effluere, quas electridas\nvocavit, Pytheas Guionibus, Germaniae genti, accoli\naestuarium oceani Metuonidis nomine spatio stadiorum\nsex milium; ab hoc diei navigatione abesse insulam Abalum\n; illo per ver fluctibus advehi et esse concreti maris\npurgamentum; incolas pro ligno ad ignem uti eo proximisque\nTeutonis vendere. huic et Timaeus credidit,\n\n\n\nsed insulam Basiliam vocavit. Philemon negavit flammam\nab electro reddi. Nicias solis radiorum sucum\nintellegi voluit hoc; circa occasum vehementiores in terram\nactos pinguem sudorem in ea relinquere, oceani\ndeinde aestibus in Germanorum litora eici. in Aegypto\nnasci simili modo—vocari sacal—, item in India gratiusque\net ipso ture esse Indis; in Syria quoque feminas\nverticillos inde facere et vocare harpaga, quia folia paleasque\net vestium fimbrias rapiat. Theochrestus oceano\nid exaestuante ad Pyrenaei promunturiaadpelli, quod et\nXenocrates credidit, qui de his nuperrime scripsit vivitque\nadhuc. Asarubas tradit iuxta Atlanticum mare esse\nlacum Cephisida, quem Mauri vocent Electrum. hunc sole\nexcalfactum e limo reddere electrum fluitans. Mnaseas\nAfricae locum Sicyonem appellat et Crathin amnem in\noceanum effluentem e lacu, in quo aves, quas meleagridas\net penelopas vocat, vivere; ibi nasci ratione eadem qua\n\n\n\nsupra dictum est. Theomenes Syrtim iuxta magnam\nhortum Hesperidon esse et stagnum Electrum, ibi arbores\npopulos, quarum e cacuminibus in stagnum cadat; colligi\nautem ab virginibus Hesperidum. Ctesias in Indis flumen\nesse Hypobarum, quo vocabulo significetur omnia bona\neum ferre; fluere a septentrione in exortivum oceanum\niuxta montem silvestrem arboribus electrum ferentibus.\narbores eas psitthachoras vocari, qua appellatione significetur\npraedulcis suavitas. Mithridates in Carmaniae\nlitoribus insulam esse, quam vocari Seritam, cedri genere\nsilvosam, inde defluere in petras. Xenocrates non sucinum\ntantum in Italia, sed et thium vocari, a Scythis\nvero sacrium, quoniam et ibi nascatur; alios putare in\nNumidia ex limo gigni. super omnes est Sophocles\npoeta tragicus, quod equidem miror, cum tanta gravitas\n\n\n\nei cothurni sit, praeterea vitae fama alias principi loco\ngenito Athenis et rebus gestis et exercitu ducto. hic\nultra Indiam fieri dixit e lacrimis meleagridum avium\nMeleagrum deflentium. quod credidisse eum aut sperasse\naliis persuaderi posse quis non miretur? quamve pueritiam\ntam inperitam posse reperiri, quae avium ploratus\nannuos credat lacrimasve tam grandes avesve, quae a\nGraecia, ubi Meleager periit, ploratum adierint Indos?\nquid ergo? non multa aeque fabulosa produnt poetae?\nsed hoc in ea re, quae cotidie invehatur atque abundet\nac mendacium coarguat, serio quemquam dixisse summa\nhominum contemptio est et intoleranda mendaciorum inpunitas\n.\nCertum est gigni in insulis septentrionalis oceani\net ab Germanis appellari glaesum, itaque et ab nostris\nob id unam insularum Glaesariam appellatam, Germanico\n\n\n\nCaesare res ibi gerente classibus, Austeraviam a barbaris\ndictam. nascitur autem defluente medulla pinei generis\narboribus, ut cummis in cerasis, resina in pinis erumpit\numoris abundantia. densatur rigore vel tempore ac mari,\ncum ipsum intumescens aestus rapuit ex insulis, certa\nin litora expellitur, ita volubile, ut pendere videatur atque\nnon sidere in vado. arboris sucum esse etiam prisci\nnostri credidere, ob id sucinum appellantes. pinei autem\ngeneris arboris esse indicio est pineus in adtritu odor\net quod accensum taedae modo ac nidore flagrat. adfertur\na Germanis in Pannoniam maxime provinciam, et\ninde Veneti primum, quos Enetos Graeci vocaverunt,\nfamam rei fecere proximique Pannoniae et agentes circa\n\n\n\nmare Hadriaticum. Pado vero adnexa fabula est evidente\ncausa, hodieque Transpadanorum agrestibus feminis monilium\nvice sucina gestantibus, maxime decoris gratia, sed\net medicinae; creditur quippe tonsillis resistere et faucium\nvitiis, varie genere aquarum iuxta Alpis infestante\nguttura hominum. DC M p. fere a Carnunto Pannoniae\nabesse litus id Germaniae, ex quo invehitur, percognitum\nnuper, vivitque eques R. ad id comparandum missus ab\nIuliano curante gladiatorium munus Neronis principis.\nqui et commercia ea et litora peragravit, tanta copia invecta\n, ut retia coercendis feris podium protegentia sucinis\nnodarentur, harena vero et libitina totusque unius diei\napparatus in variatione pompae singulorum dierum esset\n\n\n\ne sucino. maximum pondus is glaebae attulit XIII librarum\n. nasci et in India certum est. Archelaus, qui\nregnavit in Cappadocia, illinc pineo cortice inhaerente\ntradit advehi rude polirique adipe suis lactentis incoctum.\nliquidum id primo destillare argumento sunt quaedam\nintus tralucentia, ut formicae culicesque et lacertae, quae\nadhaesisse musteo non est dubium et inclusa durescente eodem remansisse.\nGenera eius plura sunt. ex iis candida odoris\npraestantissimi, sed nec his nec cerinis pretium. fulvis\nmaior auctoritas. ex iis etiamnum amplius tralucentibus,\npraeterquam si nimio ardore flagrent; imaginem igneam\nin iis esse, non ignem, placet. summa laus Falernis a\nvini colore dictis, molli fulgore perspicuis in quibus et\ndecocti mellis lenitas placeat. verum hoc quoque notum\n\nfieri oportet, quocumque modo libeat, ea tingui, haedorum\nsebo et anchusae radice, quippe iam et conchylio inficiuntur\n. ceterum attritu digitorum accepta caloris anima\ntrahunt in se paleas et folia arida et philyras, ut magnes\nlapis ferrum. ramenta quoque eius oleo addito flagrant\ndilucidius diutiusque quam lini medulla. taxatio in deliciis\ntanta, ut hominis quamvis parva effigies vivorum\nhominum vigentiumque pretia exsuperet, prorsus ut castigatio\nuna non sit satis. in Corinthiis aes placet argento\nauroque mixtum, in caelatis ars et ingenia; myrrhinorum\net crystallinorum diximus gratiam; uniones capite circumferuntur,\ngemmae digitis; in omnibus denique aliis\nvitiis aut ostentatio aut usus placet: in sucinis sola deliciarum\nconscientia. Domitius Nero in ceteris vitae suae\nportentis capillos quoque Poppaeae coniugis suae in hoc\nnomen adoptaverat quodam etiam carmine sucinos appellando\n, quoniam nullis vitiis desunt pretiosa nomina; ex\neo tertius quidam hic colos coepit expeti matronis.\nUsus tamen aliquis sucinorum invenitur in medicina,\nsed non ob hoc feninis placent. infantibus adalligari\namuleti ratione prodest. Callistratus prodesse etiam\ncuicumque aetati contra lymphationes tradit et urinae\ndifficultatibus potum adalligatumque. hic et differentiam\nnovam fecit appellando chryselectrum quod sit coloris\naurei et matutino gratissimi aspectus, rapacissimum ignium,\nsi iuxta fuerint, celerrime ardescens. hoc collo adalligatum\nmederi febribus et morbis, tritum vero cum melle ac\nrosaceo aurium vitiis et, si cum melle Attico teratur,\noculorum quoque obscuritati, stomachi etiam vitiis vel\nper se farina eius sumpta vel cum mastiche pota ex\naqua.—Sucina et gemmis, quae sunt tralucidae, adulterandis\nmagnum habent locum, maxime amethystis,\ncum tamen omni, ut diximus, colore tinguantur.\nDe lyncurio proxime dici cogit auctorum pertinacia\n, quippe, etiamsi non electrum id, tamen gemmam\nesse contendunt, fieri autem ex urina quidem lyncis, sed\net genere terrae, protinus eo animali urinam operiente,\n\n\n\nquoniam invideat homini, ibique lapidescere. esse autem,\nqualem in sucinis, colorem igneum, scalpique nec folia\ntantum aut stramenta ad se rapere, sed aeris etiam ac\nferri lamnas, quod Diocli cuidam Theophrastus quoque\ncredit. ego falsum id totum arbitror nec visam in\naevo nostro gemmam ullam ea appellatione. falsum et\nquod de medicina simul proditur, calculos vesicae poto\neo elidi et morbo regio succurri, si ex vino bibatur aut\nspectetur etiam.\nNunc gemmarum confessa genera dicemus ab\nlaudatissimis orsi, nec vero id solum agemus, sed etiam\nmaiore utilitate vitae coarguemus Magorum infandam vanitatem\n, quando vel plurima illi prodidere de gemmis ab\nmedicinae blandissima specie ad prodigia transgressi.\nMaximum in rebus humanis, non solum inter\ngemmas, pretium habet adamas, diu non nisi regibus et\niis admodum paucis cognitus. ita appellabatur auri nodus\n\nin metallis repertus perquam raro [comes auri] nec nisi\nin auro nasci videbatur. veteres eum in Aethiopum metallis\ntantum inveniri existimavere inter delubrum Mercuri\net insulam Meroen, dixeruntque non ampliorem cucumis\nsemine aut colore dissimilem inveniri. nunc primum\ngenera eius sex noscuntur: Indici non in auro nascentis\net quadam crystalli cognatione, siquidem et colore tralucido\nnon differt et laterum sexangulo levore, turbinati in\nmucronem e duabus contrariis partibus, quo magis miremur\n, ut si duo turbines latissimis partibus iungantur,\nmagnitudine vero etiam abellani nuclei. similis est huic\nArabius, minor tantum, similiter et nascens. ceteris pallor\nargenti et in auro non nisi excellentissimo natalis. incudibus\nhi deprehenduntur ita respuentes ictus, ut ferrum\nutrimque dissultet, incudes ipsae etiam exiliant. quippe\n\nduritia est inenarrabilis, simulque ignium victrix natura\net numquam incalescens, unde et nomen [interpretatione\nGraeca indomita vis] accepit. unum ex iis vocant cenchron\n, milii magnitudine, alterum Macedonium, in Philippico\nauro repertum; hic est cucumis semini par. post\nhos Cyprius vocatur in Cypro repertus, vergens ad aereum\ncolorem, sed medica vi, de qua dicemus, efficacissimus.\npost hunc siderites ferrei splendoris, pondere ante ceteros\n, sed natura dissimilis. namque et ictibus frangi et\nalio adamante perforari potest, quod et Cyprio evenit,\nbreviterque ut degeneres nominis tantum auctoritatem\nhabent.\nNunc quod totis voluminibus his docere conati sumus\nde discordia rerum concordiaque, quam antipathian Graeci\nvocavere ac sympathian, non aliter clarius intellegi potest,\nsiquidem illa invicta vis, duarum violentissimarum naturae\nrerum ferri igniumque contemptrix, hircino rumpitur sanguine\n, neque aliter quam recenti calidoque macerata et\n\n\n\nsic quoque multis ictibus, tune etiam praeterquam eximias\nincudes malleosque ferreos frangens. cuius hoc invento\nquove casu repertum? aut quae fuit coniectura experiendi\nrem inmensi pretii in foedissimo animalium? numinum\nprofecto talis inventio est et hoc munus omne, nec quaerenda\nratio in ulla parte naturae, sed voluntas! cum\nfeliciter contigit rumpere, in tam parvas friatur crustas,\nut cerni vix possint. expetuntur hae scalptoribus ferroque\nincluduntur, nullam non duritiam ex facili cavantes.\nadamas dissidet cum magnete in tantum, ut iuxta positus\nferrum non patiatur abstrahi aut, si admotus magnes adprehenderit\n, rapiat atque auferat. adamas et venena vincit\natque inrita facit et lymphationes abigit metusque vanos\nexpellit a mente. ob id quidam eum ananciten vocavere.\n—Metrodorus Scepsius in eadem Germania Basilia\ninsula nasci, in qua et sucinum, solus, quod equidem\n\n\n\nlegerim, dicit et praefert Arabicis. quod esse falsum quis dubitet?\nProximum apud nos Indicis Arabicisque margaritis\npretium est, de quibus in nono diximus volumine\ninter res marinas.\nTertia auctoritas smaragdis perhibetur pluribus de\ncausis, quippe nullius coloris aspectus incundior est. nam\nherbas quoque silentes frondesque avide spectamus, smaragdos\nvero tanto libentius, quoniam nihil omnino viridius\ncomparatum illis viret. praeterea soli gemmarum contuitu\ninplent oculos nec satiant. quin et ab intentione alia\naspectu smaragdi recreatur acies, scalpentibusque gemmas\nnon alia gratior oculorum refectio est: ita viridi lenitate\nlassitudinem mulcent. praeterea longinquo amplificantur\nvisu inficientes circa se repercussum aëra, non sole mutati\n, non umbra, non lucernis, semperque sensim radiantes\net visum admittentes ad crassitudinem sui facilitate tralucida\n, quod etiam in aquis nos iuvat. iidem plerumque\nconcavi, ut visum conligant. quam ob rem decreto hominum\n\n\n\niis parcitur scalpi vetitis. quamquam Scythicorum\nAegyptiorumque duritia tanta est, ut non queant volnerari.\nquorum vero corpus extentum est, eadem qua specula\nratione supini rerum imagines reddunt. Nero princeps\ngladiatorum pugnas spectabat in smaragdo.\nGenera eorum duodecim: nobilissimi Scythici,\nab ea gente, in qua reperiuntur, appellati. nullis maior\nausteritas nec minus vitii; quantum smaragdi a gemmis\ndistant, tantum Scythicus a ceteris smaragdis. proximam\nlaudem habent, sicut et sedem, Bactriani. in commissuris\nsaxorum colligere eos dicuntur etesiis flantibus; tunc enim\ntellure deoperta internitent, quia iis ventis harenae maxime\nmoventur. sed hos minores multo Scythicis esse tradunt.\ntertium locum Aegyptii habent. eruuntur circa Copton,\noppidum Thebaidis, collibus excavatis.\nReliqua genera in metallis aerariis inveniuntur, quapropter\nprincipatum ex iis optinent Cyprii. dos eorum\nest in colore liquido nec diluto, verum ex umido pingui\nquaque perspicitur imitante tralucidum maris, pariterque\nut traluceat et niteat [hoc est ut colorem expellat, aciem\nrecipiat]. ferunt in ea insula tumulo reguli Hermiae iuxta\ncetarias marmoreo leoni fuisse inditos oculos e smaragdis\nita radiantibus etiam in gurgitem, ut territi thynni refugerent\n, diu mirantibus novitatem piscatoribus, done\nmutavere oculis gemmas. — Sed et vitia demonstrari\nconvenit in tam prodigis pretiis. sunt quidem\nomnium eadem, quaedam tamen nationum peculiaria, sicut\nin homine. ergo Cyprii, varie glauci magisque ac minus\nin eodem smaragdo aliis partibus, tenorem illum Scythicae\nausteritatis non semper custodiunt. ad hoc quibusdam\nintercurrit umbra, surdusque fit colos, qui inprobatur\n\n\n\netiam dilutior. hinc genera distinguntur, ut sint aliqui\nobscuri, quos vocant caecos, alii densi nec e liquido\ntralucidi, quidam varii, quidam nubecula obducti. aliud\nest haec quam umbra, de qua diximus. nubecula albicantis\nest vitium, cum viridis non pertransit aspectus,\nsed aut intus occurrit aut excipit in fine visum candor.\nhaec coloris sunt vitia, item corporis capillamentum, sal,\nplumbago, quae communia fere sunt.\nAb his Aethiopici laudantur ab Copto dierum itinere,\nut auctor est luba, xxv, acriter virides, sed non facile\npuri aut concolores. Democritus in hoc genere ponit\nThermiaeos et Persicos, illos intumescentes pinguiter,\nPersicos vero non tralucidos, sed iucundi tenoris visum\ninplere, quem non admittant, felium pantherarumque oculis\nsimiles, namque et illos radiare nec perspici, eosdem\nin sole hebetari, in umbra refulgere et longius quam\n\n\n\nceteros nitere. omnium horum etiamnum vitium, quod\nfellis colorem aut acris olei habent, dilucidi quidem ac\nliquidi, sed non virides. haec vitia in Atticis maxime\nsentiuntur in argentariis metallis repertorum. in loco,\nqui Thoricos vocatur, semper minus pingues, sed ex\nlonginquo speciosiores. frequens est in his et plumbago,\nhoc est ut in sole plumbei videantur. illud peculiare,\nquod quidam ex his senescunt, paulatim viriditate evanida,\net sole quoque laeduntur. post hos Medici plurimum\nhabent varietatis, interdum aliquid et e sappiro. hi sunt\nfluctuosi ac rerum imagines complexi, papaverum verbi\ngratia aut avium catulorumque vel pinnarum. quidam\ntamen virides nasci videntur, quoniam oleo meliores fiunt,\nneque est aliorum amplitudo maior. Calchedonii—nescio\nan in totum—exoleverunt, postquam metalla aeris ibi\n\n\n\ndefecerunt, et semper tamen vilissimi fuere minimique,\niidem fragiles et coloris incerti et virentium in caudis\npavonum columbarumque e collo plumis similiter ad inclinationem\nmagis aut minus lucidi, venosi iidem squamosique\n. erat et peculiare in iis vitium sarcion appellatum\n, hoc est quaedam gemmae caro. mons est iuxta\nCalchedonem, in quo legebantur, Smaragdites vocatus.\nIuba auctor est smaragdum, quam chloran vocent, in\nArabia aedificiorum ornamentis includi et lapidem, quem\nalabastriten Aegyptii vocent, complures vero e proximis\net in Taygeto monte erui Medicis similes et alios in\nSicilia.\nInseritur smaragdis et quae vocatur tanos e\nPersis veniens gemma, ingrate viridis atque intus sordida,\nitidem chalcosmaragdos e Cypro, turbida aereis venis.\nTheophrastus tradit in Aegyptiorum commentariis reperiri\nregi eorum a rege Babylonio muneri missum smaragdum\nquattuor cubitorum longitudine ac trium latitudine\n\n\n\n, et fuisse apud eos in lovis delubro obeliscum e\nquattuor smaragdis quadraginta cubitorum longitudine, latitudine\nvero in parte quattuor, in parte duorum, se autem\nscribente esse in Tyro Herculis templo stelen amplam e\nsmaragdo, nisi potius pseudosmaragdus sit, nam et hoc\ngenus reperiri, et in Cypro inventum ex dimidia parte\nsmaragdum, ex dimidia iaspidem, nondum umore in totum\ntransfigurato. Apion cognominatus Plistonices paulo ante\nscriptum reliquit esse etiam nunc in labyrintho Aegypti\ncolosseum Serapim e smaragdo novem cubitorum.\nEandem multis naturam aut certe similem habere\nberulli videntur. India eos gignit, raro alibi repertos.\npoliuntur omnes sexangula figura artificum ingeniis, quoniam\nhebes unitate surda color repercussu angulorum excitetur\n. aliter politi non habent fulgorem. probatissimi\nex iis sunt qui viriditatem maris puri imitantur, proximi\nqui vocantur chrysoberulli, paulo pallidiores, sed in aureum\ncolorem exeunte fulgore. vicinum huic genus est, sed\n\npallidius et a quibusdam proprii generis existimatum vocatumque\nchrysoprasum. quarto loco numerantur hyacinthizontes\n, quinto quos aëroidis vocant, postea cerini\nac deinde oleagini, hoc est colore olei, postremi crystallo\nsimiles. hi fere capillamenta habent sordesque, alioqui\nevanidi, quae sunt omnia vitia. Indi mire gaudent longitudine\neorum solosque gemmarum esse praedicant, qui\ncarere auro malint; ob id perforatos elephantorum saetis\nsubligant. convenit non oportere perforari quorum sit\nabsoluta bonitas, umbilicis tantum ex auro capita conprehendentibus\n. ideo cylindros ex iis malunt facere quam\ngemmas, quoniam est summa commendatio in longitudine.\nquidam et angulosos statim putant nasci et perforatos\ngratiores fieri medulla candoris exempta additoque auri\nrepercussu aut omnino castrata perspicuitati crassitudine.\nvitia praeter iam dicta eadem fere, quae in smaragdis,\net pterygia. in nostro orbe aliquando circa Pontum inveniri\n\n\n\nputantur. Indi et alias quidem gemmas crystallum\ntinguendo adulterare invenerunt, sed praecipue berullos.\nMinimum iidemque plurimum ab iis differunt\nopali, smaragdis tantum cedentes. India sola et horum\nmater est. qui ut pretiosissimarum gloria compositi gemmarum\nmaxime inenarrabilem difficultatem adferunt. est\nin his carbmnculi tenuior ignis, est amethysti fulgens\npurpura, est smaragdi virens mare, cuncta pariter incredibili\nmixtura lucentia. alii summam fulgoris Armenio\ncolori pigmentorum aequari credunt, alii sulpuris ardentis\nflammae aut ignis oleo accensi. magnitude abellanam\nnucem aequat, insignis etiam apud nos historia, siquidem\nexstat hodieque huius generis gemma, propter quam ab\nAntonio proscriptus est Nonius senator, filius Strumae\n\nNoni eius, quem Catullus poeta in sella curuli visum\nindigne tulit, avusque Servili Noniani, quem consulem\nvidimus. ille proscriptus fugiens hunc e fortunis omnibus\nanulum abstulit secum. certum est sestertio vicies tum\naestimatum, sed mira Antoni feritas atque luxuria propter\ngemmam proscribentis, nec minus Noni contumacia proscriptionem\nsuam amantis, cum etiam ferae abrosa parte\ncorporis, propter quam periclitari se sciant, et relicta\nredimere se credantur.\nVitia opalis sunt, si color in florem herbae, quae\nvocatur heliotropium, exeat aut in crystallum aut grandinem\n, si sal interveniat aut scabritia aut puncta oculis\noccursantia. nullos magis fraus indiscreta similitudine\nvitro adulterat. experimentum in sole tantum: falsis enim\ncontra radios libratis digito ac pollice unus atque idem\ntralucet colos in se consumptus; veri fulgor subinde\nvariatur et modo ex hoc plus, modo ex illo spargit, fulgorque\nlucis in digitos funditur. hanc gemmam propter\n\n\n\neximiam gratiam plerique appellavere paederota. qui privatum\ngenus eius faciunt, sangenon ab Indis vocari tradunt\n. nasci dicitur in Aegypto et in Arabia, et vilissima\nin Ponto, item in Galatia ac Thaso et Cypro. qui praecellit\nex his, opali quidem gratiam habet, sed mollius\nnitet, raro non scaber. summa illi coloris ex aëre et\npurpura constat, viriditas smaragdi deest. melior ille,\ncuius fulgor vini colore fuscatur, quam qui diluitur aquae.\nHactenus de principatu convenit mulierum maxime\nsenatusconsulto. minus certa sunt de quibus et viri\niudicant; singulorum enim libido pretia singulis facit praecipueque\naemulatio, velut cum Claudius Caesar smaragdos\ninduebat vel sardonyches. primus autem Romanorum sardonyche\nusus est Africanus prior, ut tradit Demostratus,\net inde Romanis gemmae huius auctoritas. quam ob rem\net proximum ei dabimus locum.\nSardonyches olim, sicut ex ipso nomine apparet, intellegebantur\n\n\n\ncandore in sarda, hoc est veluti care ungui\nhominis inposita, et utroque tralucido. talesque esse Indicas\ntradunt Ismenias, Demostratus, Zenothemis,\nSotacus, hi quidem duo reliquas omnes, quae non traluceant\n, caecas appellantes. quae nunc abstulere nomen,\nnullo sardarum vestigio Indicarum, Arabicae sunt, coeperuntque\npluribus hae gemmae coloribus intellegi, radice\nnigra aut caeruleum imitante et ungue minium, redimitum\ncandido pingui, nec sine quadam spe purpurae candore\nin minium transeunte. has Indis non habitas in honore\nZenothemis scribit, tantae alias magnitudinis, ut inde\ncapulos factitarent—etenim constat ibi torrentibus detegi\n—, placuisse in nostro orbe initio, quoniam solae\nprope gemmarum scalptae ceram non auferrent. persuasimus\ndeinde Indis, ut ipsi quoque iis gauderent. utitur\nperforatis vulgus in collo; et hoc nunc est Indicarum\nargumentum. Arabicae excellunt candore, circulo praelucido\natque non gracili neque in recessu gemmae aut\nin deiectu renidente, sed in ipsis umbonibus nitente, praeterea\n\n\n\nsubstrato nigerrimi coloris. hoc in Indicis caeruleum\naut corneum invenitur. item circuli albi quaedam\nin iis caelestis arcus anhelatio est, superficies vero locustarum\nmaris, crustis rubentibus. nam melleae aut faeculentae\n—hoc enim nomen est vitio—inprobantur, aut\nsi zona alba fundat se, non colligat, simili modo si ex\nalio colore admittat in se aliquid enormiter. nihil in sua\nsede interpellari alieno placet. sunt et Armeniae, cetera\nprobandae, sed pallida zona.\nExponenda est et onychis ipsius natura propter\nnominis societatem. hoc aliubi lapidis, hic gemmae\nvocabulum est. Sudines dicit in gemma esse candorem\nunguis humani similitudine, item chrysolithi colorem et\nsardae et iaspidis, Zenothemis Indicam onychem plures\nhabere varietates, igneam, nigram, corneam, cingentibus\ncandidis venis oculi modo, intervenientibus quarundam et\nobliquis venis. Sotacus et Arabicam tradit onychem\ndistare, quod Indica igniculos habeat albis cingentibus\n\n\n\nzonis singulis pluribusve aliter quam in sardonyche Indica;\nillic enim momentum esse, hic circulum; Arabicas onychas\nnigras inveniri candidis zonis; Satyrus carnosas esse\nIndicas, parte carbunculi, parte chrysolithi et amethysti,\ntotumque id genus abdicat; veram autem onychem plurimas\nvariasque cum lacteis habere venas, omnium in\ntransitu colore inenarrabili et in unum redeunte concentum\nsuavitate grata.\nNec sarda differenda est, huic gemmae dividua ex\neodem et ipsa nomine, obiterque omnium ardentium\ngemmarum indicanda natura.\nPrincipatum habent carbunculi a similitudine\nignium appellati, cum ipsi non sentiant ignes, a quibusdam\nob hoc acaustoe appellati. horum genera Indici et\nGaramantici, quos et Carchedonios vocavere propter opulentiam\nCarthaginis Magnae. adiciunt Aethiopicos et Alabandicos\nin Orthosia Cariae nascentes, sed qui perficiantur\nAlabandis. praeterea in omni genere masculi appellantur\nacriores et feminae languidius refulgentes. in masculis\n\n\n\nquoque observant liquidiores aut flammae nigrioris et\nquosdam ex alto lucidos ac magis ceteris in sole flagrantes\n, optimos vero amethystizontas, hoc est quorum extremus\nigniculus in amethysti violam exeat, proximos illis,\nquos vocant syrtitas, pinnato fulgore radiantes. inveniri\nautem ubi maxime sit solis repercussus. Satyrus Indicos\nnon esse claros dicit ac plerumque sordidos ac semper\nfulgoris retorridi, Aethiopicos pingues lucemque non fundentes\nconvoluto igne flagrare. Callistratus fulgorem\ncarbunculi debere candidum esse, ut positus extremo visu\nnubilante sit, si attollatur, exardescente fulgore—ob id\nplerique hunc carbunculum candidum vocavere, eum, qui\nlanguidius lucet, lignyzontem—; Carchedonios multo minores\nesse, Indicos etiam sextarii unius mensura cavari.\nArchelaus Carchedonios nigrioris aspectus esse, sed igni\nvel sole et inclinatione acrius quam ceteros excitari;\neosdem obumbrante tecto purpureos videri, sub caelo\n\n\n\nflammeos, contra radios solis scintillare, ceras signantibus\nhis liquescere, quamvis in opaco. multi Indicos Carchedoni\nis candidiores esse et e diverso inclinatione hebetari\nscripsere, etiamnum in Carchedoniis maribus stellam intus\nardere, feminas fulgorem universum fundere extra se, Alabandicos\nnigriores ceteris esse scabrosque. et circa Miletum\nnascuntur in terra coloris eiusdem, ignem minime\nsentientes. Theophrastus auctor est et in Orchomeno\nArcadiae inveniri et in Chio, illos nigriores, e quibus et\nspecula fieri; esse et Troezenios varios intervenientibus\nmaculis albis, item Corinthios, sed pallidiores e candido;\na Massilia quoque inportari. Bocchus et in Olisiponensi\nerui scripsit, magno labore ob argillam soli adusti.—\nNec est aliud difficilius quam discernere haec genera;\ntanta est in iis occasio artis, subditis per quae tralucere\ncogantur. aiunt hebetiores, in aceto maceratos XIII diebus\n, nitescere totidem mensibus durante fulgore. adulterantur\nvitro simillime, sed cote deprehenduntur, sicut\naliae gemmae; fictis enim mollior materia fragilisque est.\ncentrosas cote deprehendunt et pondere, quod minus\n\n\n\nest in vitreis, aliquando et pusulis argenti modo relucentibus\n.\nEst et anthracitis appellata, in Thesprotia fossilis\n, carbonibus similis. falsum arbitror quod et in\nLiguria nasci prodiderunt, nisi forte tunc nascebantur.\nesse in iis et praecinctas candida vena tradunt. harum\nigneus color ut superiorum, sed peculiare quod tactu\nvelut intermortuae extinguntur, contra aquis perfusae exardescunt\n.\nCognata est et sandastros, proxima natura eius,\nquam aliqui Garamanticam vocant. nascitur in Indis loco\neiusdem nominis. gignitur et in Arabia ad meridiem\nversa. commendatio summa quod veluti in tralucido ignis\noptentus stellantibus fulget intus aureis guttis, semper in\ncorpore, numquam in cute. accedit et religio narrata\nsiderum cognatione, quoniam fere pliadum hyadumque\n\ndispositione ac numero stellantur, ob id Chaldaeis in\ncaerimoniis habitae. et hic mares austeritas distinguat\net quidam vigor adposita tinguens; Indicae quidem etiam\nhebetare visus dicuntur. blandior feminis flamma, allucens\nmagis quam accendens. sunt qui praeferant Arabicas\nIndicis fumidaeque chrysolitho similes illas dicant. Ismenias\nnegat poliri sandastros propter teneritatem, et ob\nid magno venire. sunt qui has sandrisitas vocent. inter\nomnes constat, quantum numero stellarum accedat, tantum\net pretio accedere. —Adfert aliquando errorem similitudo\nnominis sandaresi. Nicander sandaserion vocat,\nalii sandareson, quidam vero hanc sandastrum, illam\nsandaresum, in India nascentem illam quoque et loci\nnomen custodientem, mali colore aut olei viridis, omnibus\ninprobatam.\nEx eodem genere ardentium est lychnis appellata\n\n\n\na lucernarum adsensu, tum praecipuae gratiae. nascitur\ncirca Orthosiam totaque Caria ac vicinis locis, sed\nprobatissima in Indis. quidam remissiorem carbunculum\nesse dixerunt, secundam bonitate quae similis esset Iovis\nappellatis floribus. et alias invenio differentias: unam\nquae purpuram radiet, alteram quae coccum; has sole\nexcalfactas aut attritu digitorum paleas et chartarum fila\nad se rapere. — Hoc idem et Carchedonia facere\ndicitur, quamquam multo vilior praedictis. nascitur apud\nNasamonas in montibus, ut incolae putant, imbre divino.\ninveniuntur ad repercussum lunae maxime plenae, Carthaginem\nquondam deportabantur. Archelaus et in Aegypto\ncirca Thebas nasci tradit fragiles, venosas, morienti carboni\nsimiles. potoria ex hac et ex lychnide factitata invenio\n, omnia autem haec genera contumaciter scalpturae\nresistunt partemque in signo cerae tenent.\nE diverso ad haec sarda utilissima, quae nomenl\ncum sardonyche communicavit. ipsa volgaris et primum\nSardibus reperta est; laudatissimae circa Babylona. cum\nlapicidinae quaedam aperiantur, haerentes in saxo cordis\nmodo reperiuntur. hoc metallum apud Persas defecisse\ntradunt, sed inveniuntur compluribus aliis locis, ut in\nParo et Asso; in India trium generum: rubrae et quas\npionias vocant ab pinguitudine; tertium genus est quod\nargenteis bratteis sublinunt. Indicae perlucent, crassiores\nsunt Arabicae. inveniuntur et circa Leucada Epiri et in\nAegypto quae brattea aurea sublinuntur. et in his autem\nmares excitatius fulgent, feminae pigriores et crassius\nnitent. nec fuit alia gemma apud antiquos usu frequentior\n—hac certe apud Menandrum et Philemonem\nfabulae superbiunt—, nec ullae tralucentium tardius subfusae\n\n\n\numore hebetantur, oleoque magis quam alio liquore.\ndamnantur ex iis melleae ac validius testaceae.\nEgregia etiam nunc sua topazo gloria est, e\nvirenti genere et, cum primum reperta est, praelatae\nomnibus. accidit in Arabiae insula, quae Cytis vocabatur,\nin quam devenerant Trogodytae praedones fame et tempestate\nfessi, ut, cum herbas radicesque foderent, eruerent\ntopazon. haec Archelai sententia est. Iuba Topazum\ninsulam in Rubro mari a continenti stadiis CCC abesse\ndicit; nebulosam et ideo quaesitam saepius navigantibus\nnomen ex ea causa accepisse, topazin enim Trogodytarum\nlingua significationem habere quaerendi. ex hac primum\n\n\n\ninportatam Berenicae reginae, quae fuit mater sequentis\nPtolemaei, ab Philone praefecto; regi mire placuisse et\ninde factam statuam Arsinoae Ptolemaei uxori quattuor\ncubitorum, sacratam in delubro, quod Arsinoeum cognominabatur\n. recentissimi auctores et circa Thebaidis Alabastrum\noppidum nasci dicunt et duo genera eius faciunt,\nprasoides atque chrysopteron, simile chrysopraso. tota\nenim similitudo ad porri sucum derigitur. est autem\namplissima gemmarum. eadem sola nobilium limam sentit\n, ceterae Naxio et cotibus poliuntur. haec et usu atteritur\n.\nComitatur eam similitudine propior quam auctoritate\ncallaina, e viridi pallens. nascitur post aversa Indiae\napud incolas Caucasi montis, Hyrcanos, Sacas, Dahas, amplitudine\nconspicua, sed fistulosa ac sordium plena, sincerior\n\n\n\npraestantiorque multo in Carmania, utrobique autem\nin rupibus inviis et gelidis, oculi figura extuberans leviterque\nadhaerescens nec ut adnata petris, sed ut adposita.\nquam ob rem scandere ad eas pigritia pedum equestres\npopulos taedet, simul et periculum terret; ergo fundis e\nlonginquo incessunt et cum toto musco excutiunt. hoc\nvectigal, hoc gestamen in cervice, digitis gratissimum\nnorunt, hinc census, haec gloria a pueritia deiectum numerum\npraedicantium; in quo varia fortuna quidam ictu\nprimo cepere praeclaras, multi ad senectam nullas. et\nvenatus quidem callainis talis est. sectura inde formantur,\nalias faciles. optimis color smaragdi, ut tamen appareat\nalienum esse quod placeat. inclusae decorantur auro,\naurumque nullae magis decent. quae sunt earum pulchriores\n, oleo, unguento, etiam mero colorem deperdunt,\nviliores constantius repraesentant, neque est imitabilior\n\n\n\nalia mendacio vitri. sunt qui in Arabia inveniri eas\ndicant in nidis avium, quas melancoryphos vocant.\nViridantium et alia plura sunt genera. vilioris\nturbae prasius, cuius alterum genus sanguineis punctis\nabhorret, tertium virgulis tribus distinctum candidis.\npraefertur his chrysoprasos porri sucum et ipsa referens,\nsed haec paulum declinantem a topazo in aurum. huic\net amplitudo ea est, ut cymbia etiam ex ea fiant, cylindri\nquidem et creberrime. — India et has generat et\nnilion, fulgore ab ea distantem brevi et, cum intueare,\nfallaci. Sudines dicit et in Sibero Atticae flumine nasci.\nest autem color fumidae topazi aut aliquando melleae.\nIuba in Aethiopia gigni tradit in litoribus amnis, quem\nNilum vocamus, et inde nomen trahere.— non\ntralucet molochitis; spissius viret ab colore malvae\n\n\n\nnomine accepto, reddendis laudata signis et infantum\ncustodia quodamque innato contra pericula medicamine.—\nViret et saepe tralucet iaspis, etiam victa multis\nantiquitatis gloriam retinens. plurimae ferunt eam gentes,\nsmaragdo similem Indi, Cypros duram glaucoque pingui,\nPersae aëri similem, quae ob id vocatur aërizusa; talis\net Caspia est. caerulea est circa Thermodontem amnem,\nin Phrygia purpurea et in Cappadocia ex purpura caerulea\n, tristis atque non refulgens. Amisos Indicae similem\nmittit, Calchedon turbidam. sed minus refert nationes\nquam bonitates distinguere. optima quae purpurae aliquid\nhabet, secunda quae rosae, tertia quae smaragdi.\nsingulis Graeci nomina ex argumento dedere. quarta apud\neos vocatur boria, caelo autumnali matutino similis; haec\nerit illa, quae aërizusa dicitur. [similis est et sardae,\n\n\n\nimitata et violas]. non minus multae species reliquae\nsunt, sed omnes in vitium caeruleae, ut crystallo similis\naut myxis, item terebinthizusa. quam ob rem praestantiores\nfunda cluduntur, ut sint patentes ab utraque parte\nnec praeter margines quicquam auro amplectente. vitium\nin iis est et brevis nitor nec longe splendescens et sal\net quae ceteris omnia. et vitro adulterantur, quod manifestum\nfit, cum extra fulgorem spargunt atque non in se\ncontinent. reliquas sphragidas vocant, publico gemmarum\nnomine his tantum dato [quoniam optime signent].\ntotus vero oriens pro amuleto gestare eas traditur.\nea, quae ex iis smaragdo similis est, saepe transversa\nlinea alba media praecingitur et monogrammos vocatur;\nquae pluribus, polygrammos. libet obiter vanitatem Magicam\nhic quoque coarguere, quoniam hanc utilem esse\n\n\n\ncontionantibus prodiderunt.—Est et onychi iuncta quae\niasponyx vocatur, et nubem complexa et nives imitata et\nstellata rutilis punctis. est et sali Megarico similis et\nvelut fumo infecta, quae capnias vocatur. magnitudine\nXVI unciarum vidimus formatam inde effigiem Neronis\nthoracatam.\nReddetur et per se cyanos, accommodato paulo\nante et iaspidi nomine a colore caeruleo. optima Scythica,\ndein Cypria, postremo Aegyptia. adulteratur maxime tinctura\n, idque in gloria est regum Aegypti; adscribitur et\nqui primus tinxit. dividitur autem et haec in mares\nfeminasque. inest ei aliquando et aureus pulvis, non\nqualis sappiris; in his enim aurum punctis conlucet.—\n\nCaeruleae et sappiri, rarumque ut cum purpura.\noptimae apud Medos, nusquam tamen perlucidae. praeterea\ninutiles scalpturis intervenientibus crystallinis centris.\nquae sunt ex iis cyanei coloris, mares existimantur.\nAlius ex hoc ordo purpureis dabitur aut quae\nab iis descendant. principatum amethysti tenent Indicae,\nsed in Arabiae quoque parte, quae finitima Syriae Petra\nvocatur, et in Armenia minore et Aegypto et Galatia reperiuntur\n, sordidissimae autem vilissimaeque in Thaso et\nCypro. causam nominis adferunt quod usque ad vini\ncolorem accedens, priusquam eum degustet, in violam\ndesinat fulgor, alii quia sit quiddam in purpura illa non\nex toto igneum, sed in vini colorem deficiens. perlucent\nautem omnes violaceo decore, scalpturis faciles. Indica\n\nabsolutum Phoenices purpurae colorem habet. ad hanc\ntinguentium officinae dirigunt vota. fundit autem aspectu\nleniter blandum neque in oculos, ut carbunculi, vibrantem.\nalterum earum genus descendit ad hyacinthos; hunc colorem\nIndi socon vocant, talemque gemmam socondion.\ndilutior ex eodem sapenos vocatur, eademque pharanitis\nin contermino Arabiae, gentis nomine. quartum genus\ncolorem vini habet. quintum ad vicina crystalli descendit\nalbicante purpurae defectu. hoc minime probatur, quando\npraecellens debeat esse in suspectu velut ex carbuncu\nrefulgens quidam leniter in purpura roseus nitor. tales\naliqui malunt paederotas vocare, alii anterotas, multi\nVeneris genam. Magorum vanitas ebrietati eas resistere\npromittit et inde appellatas, praeterea, si lunae nomen\nac solis inscribatur in iis atque ita suspendantur e collo\n\ncum pilis cynocephali et plumis hirundinis, resistere veneficiis\n, iam vero quoquo modo adesse reges adituris, grandinem\nquoque avertere ac locustas precatione addita, quam\ndemonstrant. nec non in smaragdis quoque similia promisere\n, si aquilae scalperentur aut scarabaei, quae quidem\nscripsisse eos non sine contemptu et inrisu generis humani\narbitror.\nMultum ab hac distat hyacinthos, ab vicino tamen\ncolore descendens. differentia haec est, quod ille emicans\nin amethysto fulgor violaceus diluitur hyacintho primoque\naspectu gratus evanescit, antequam satiet, adeoque non\ninplet oculos, ut paene non attingat, marcescens celerius\nnominis sui flore. — Hyacinthos Aethiopia mittit\net chrysolithos aureo fulgore tralucentes. praeferuntur his\nIndicae et, si variae non sint, Tibarenae. deterrimae autem\nArabicae, quoniam turbidae sunt et variae, fulgoris interpellati\nnubilo macularum, etiam quae limpidae contigere,\nveluti scobe refertae. optimae sunt quae in collatione\n\n\n\naurum albicare quadam argenti facie cogunt. hae funda\nincluduntur perspicuae, ceteris subicitur aurichalcum,\ntametsi exiere iam de gemmarum usu. — Appellantur\naliquae et chryselectroe, in colorem electri declinantes\n, matutino tamen tantum aspectu. Ponticas deprehendit\nlevitas. quaedam durae sunt ac rufae, quaedam\nmolles, sordidae. Bocchus auctor est et in Hispania\nrepertaset quo in loco crystallum dixit ad libramentum\naquae puteis defossis erui, chrysolithon XII pondo a se\nvisam. — Fiunt et leucochrysi interveniente candida\nvena. sunt et in hoc genere capniae. sunt et vitreis\nsimiles, velut croco fulgentes; vitro adulterantur, ut visu\ndiscerni non possint; tactus deprendit, tepidior in vitreis.\n\n\n\nIn eodem genere sunt melichrysi veluti per aurum\nsincero melle tralucente. has India fert, quamquam in\nduritia fragiles, non ingratas. eadem et xuthon parit,\nplebeiam sibi gemmam.\nCandidarum dux est paederos, quamquam quaeri\npotest, in quo colore numerari debeat totiens iactati per\nalienas pulchritudines nominis, adeo ut decoris praerogativa\nin vocabulo facta sit. sed tamen et suum genus\nexpectatione tanta dignum. coeunt quippe in tralucidam\ncrystallum viridis suo modo aër simulque purpurae et\nquidam vini aurei nitor semper extremus in visu, sed\npurpura coronatus. madere videtur et singulis his et\npariter omnibus, nec gemmarum esse ulla liquidior potest\niucunda suavitate oculis. haec laudatissima est in Indis,\napud quos sangenon vocatur, proxima in Aegypto, ubi\n\nsyenites, tertia in Arabia, verum scabra, tum Pontica,\nquae mollius radiat, Thasia, et ipsa mollior, et Galatica\net Thracia et Cypria. vitia earum languor aut alienis\nturbari coloribus et quae ceterarum.\nProxima candicantium est asteria. principatum\nhabet proprietate nature, quod inclusam lucem pupilla\nquadam continet. hanc transfundit cum inclinatione velut\nintus ambulantem alio atque alio loco reddens. eadem\ncontraria soli regerit candicantes radios in modum stellae,\nunde nomen invenit. difficiles in India natae ad caelandum\n. praeferuntur Carmanicae.\nSimiliter candida est quae vocatur astrion, crystallo\npropinqua, in India nascens et in Patalenes litoribus.\nhuic intus a centro stella lucet fulgore pleno lunae. quidam\ncausam nominis reddunt quod astris opposita fulgorem\nrapiat et regerat. optimam in Carmania gigni\ndicunt nullamque minus obnoxiam vitio; cerauniam etiam\n\nvocari quae sit deterior; pessimam vero lanternarum\nlumini similem. celebrant et astrioten, mirasque\nlaudes eius in Magicis artibus Zoroastren cecinisse\nprodunt.— Astolon Sudines dicit oculis piscium\nsimilem esse, radiare fulgore candido ut solem.\nEst inter candidas et quae ceraunia vocatur,\nfulgorem siderum rapiens, ipsa crystallina, splendoris\ncaerulei, in Carmania nascens. Zenothemis fatetur albam\nesse, sed habere intus stellam coruscantem; fieri et\nhebetes ceraunias, quas in nitro et aceto maceratas per\naliquot dies concipere stellam eam, quae post totidem\nmenses relanguescat. Sotacus et alia duo genera fecit\ncerauniae, nigrae rubentisque [similes eas esse securibus].\nex his quae nigrae sint ac rotundae, sacras esse; urbes\nper illas expugnari et classes; baetulos vocari; quae vero\nlongae sint, ceraunias. faciunt et aliam raram admodum,\n\n\n\nMagorum studiis expetitam, quoniam non aliubi inveniatur\nquam in loco fulmine icto.\nProximum cerauniae nomen apud eos habet quae\nvocatur iris. effoditur in quadam insula Rubri maris, quae -\ndistat a Berenice urbe LX p., cetera sui parte crystallus.\nitaque quidam eam radicem crystalli esse dixerunt. ex\nargumento vocatur iris, nam sub tecto percussa sole\nspecies et colores arcus caelestis in proximos parietes\neiaculatur, subinde mutans magnaque varietate admirationem\nsui augens. sexangulam esse ut crystallum constat\n, sed aliqui scabris lateribus et angulis inaequalibus\ndicunt, in sole aperto radios in se candentes discutere,\naliquo vero ante se proiecto nitore adiacentia inlustrare.\ncolores autem non nisi ex opaco, ut diximus, reddunt,\nnec ut ipsae habeant, sed ut repercussu parietum elidant;\noptima quae maximos arcus facit simillimosque caelestibus.\nest et alia iritis, cetera similis, sed praedura. hanc Orus\ncrematam tusamque ad ichneumonum morsus remedio esse\nscripsit, nasci autem in Perside.— Similis aspectu\n\n\n\nest, sed non eiusdem effectus, quae vocaturleros, alba\nnigraque macula in traversum distinguentibus crystallum.\nExpositis per genera colorum principalibus gemmis\nreliquas per litterarum ordinem explicabimus.\nAchates in magna fuit auctoritate, nunc in nulla\nest, reperta primum in Sicilia iuxta flumen eiusdem nominis\n, postea plurimis in terris, excellens amplitudine,\nnumerosa varietatibus, quae mutant cognomina eius. vocatur\nenim iaspachates, cerachates, smaragdachates, haemachates\n, leucachates, dendrachates, quae velut arbusculis\ninsignis est, antachates, quae, cum uritur, murram redolet,\ncorallachates guttis aureis sappiri modo sparsa, qualis\ncopiosissima in Creta. quae et sacra appellatur. quidam\nputant contra araneorum et scorpionum ictus eam prodesse.\n\nquod in Siculis utique crediderim, quoniam primo eius\nprovinciae adflatu scorpionum pestis extinguitur. et in\nIndia inventae contra eadem pollent, magnis et aliis miraculis\n: reddunt enim fluminum species, nemorum, iumentorum\netiam. essedariis staticula, equorum ornamenta inde\nmedicisque coticulas faciunt, nam spectasse etiam prodest\noculis. sitim quoque sedant in os additae. Phrygiae viridia\nnon habent. Thebis Aegyptiis repertae carent rubentibus\nvenis et albis, hae quoque contra scorpiones validae.\neadem auctoritas et Cypriis. sunt qui maxime probent\nvitream perspicuitatem in his. reperiuntur et in Trachinia\ncirca Oetam et in Parnaso et in Lesbo et in Messene\n\nsimiles limitum floribus et in Rhodo. aliae apud Magos\ndifferentiae sunt in iis: quae leoninis pellibus similes\nreperiuntur, potentiam habere contra scorpiones dicunt.\nin Persis vero suffitu earum tempestates averti et presteras,\nflumina sisti—argumentum esse, si in ferventes cortinas\nadditae refrigerent—, sed, ut prosint, leoninis iubis\nadalligandas, nam hyaenae addita abominantur discordiam\ndomibus. eam vero, quae unius coloris sit, invictam\nathletis esse, argumento, quod in ollam plenam olei coiecta\ncum pigmentis, intra duas horas suffervefacta, unum colorem\nex omnibus faciat minii.\nAcopos nitro colore similis est, pumicosa, guttis aureis\nstellata. cum hac oleum suffervefactum perunctis lassitudinem\n, si credimus, solvit.—Alabastritis nascitur in\nAlabastro Aegypti et in Syriae Damasco candore interstincto\nvariis coloribus. haec cremata cum fossili sale\net trita gravitates oris et dentium extenuare dicitur.—\n\nAlectorias vocant in ventriculis gallinaceorum inventas\ncrystallina specie, magnitudine fabae, quibus Milonem\nCrotoniensem usum in certaminibus invictum fuisse videri\nvolunt.—Androdamas argenti nitorem habet [ut adamas],\nquadratis semper tessellis similis. Magi putant nomen\ninpositum ab eo, quod impetus hominum et iracundias\ndomet. argyrodamas eadem sit an alia, auctores non explicant\n. —Antipathes nigra non tralucet. experimentum\neius ut coquatur in lacte; facit enim id murrae simile.\ninmensum quiddam in hac fortassis aliquis expectet, in\ntot exemplis uni possessione huius nominis data. contra\neffascinationes auxiliari eam Magi volunt.—Arabica ebori\nsimillima est, et hoc videretur, nisi abnueret duritia. hanc\nputant contra dolores nervorum prodesse habentibus.—\nAromatitis et ipsa in Arabia invenitur, sed et in Aegypto\ncirca Philas, ubique lapidosa et murrae coloris et odoris,\n\n\n\nob hoc reginis frequentata. —Asbestos in Arcadiae\nmontibus nascitur coloris ferrei.—Aspisatim Democritus\nin Arabia nasci tradit, ignei coloris, et oportere\ncum cameli fimo splenicis adalligari, inveniri utique in\nnido Arabicarum alitum; et aliam eodem nomine ibi in\nLeucopetra nasci, argentei coloris, radiantem; cum.....\ncontra lymphatum habentibus. —Atizoen in India et\nPersidis Acidane monte nasci, argenteo nitore fulgentem,\nmagnitudine trium digitorum, ad lenticulae figuram, odoris\niucundi, necessariam Magis regem constituentibus.—\nAugitis non alia videtur multis esse quam callaina.\nLapis amphidanes alio nomine chrysocolla appellatur,\nnascens in Indiae parte, ubi formicae eruunt aurum, in\nquo et invenitur auro similis, quadrata figura. adfirmatur\n\nnatura eius quae magnetis esse, nisi quod augere quoque\naurum traditur. —Aphrodisiaca ex candido rufa est.—\nApsyctos septenis diebus calorem tenet excalefacta igni,\nnigra ac ponderosa, distinguentibus eam venis rubentibus.\nputant prodesse contra frigora.—Aegyptillam lacchus\nintellegit per album sardae nigraque venis transeuntibus,\nvolgus autem nigra radice, caerulea facie. nomen a loco.\nBalanitae duo genera sunt, subviridis et Corinthii\naeris similitudine, illa a Copto, haec ab Trogodytica veniens,\nmedias secante flammea vena.—Batrachitas quoque Coptos\nmittit, unam ranae similem colore, alteram et venis, tertiam\nrubetis e nigro.—Baptes, mollis alioqui, odore\nexcellit.—Beli oculus albicans pupillam cingit nigram\ne medio aureo colore fulgentem et propter speciem sacratissimo\n\n\n\nAssyriorum deo dicatam. Belum autem aliam,\nquam sic vocant, in Arbelis nasci Democritus tradit\nnucis iuglandis magnitudine, vitrea specie. —Baroptenus\nsive baripe, nigra sanguineis et albis nodis, adalligata\nproicitur veluti portentosa.—Botryitis alia nigra est, alia\npampinea, incipienti uvae similis.—Bostrychitin Zoroastres\ncrinibus mulierum similiorem vocat.—Bucardia,\nbubulo cordi similis, Babylone tantum nascitur.—Brontea\n, capiti testudinum, e tonitribus cadit, ut putant, restinguitque\nfulmine icta, si credimus.—Boloe in Hibero\ninveniuntur, glaebae similitudine.\nCadmitis eadem est quae ostracitis vocatur, nisi\n\n\n\nquod hanc caeruleae interdum cingunt bullae.—Callais\nsappirum imitatur candidior et litoroso mari similis.—\nCapnitis quibusdam videtur suum genus habere, pluribus\niaspidis fumidae, ut suo loco diximus.—Cappadocia et\nin Phrygia nascitur, ebori similis.—Callaicam vocant e\nturbido callaino. ferunt plures coniunctas semper inveniri\n. —Catochitis Corsicae lapis est, ceteris maior et\nmagis mirabilis, si vera traduntur, inpositam manum veluti\ncummi retinens.—Catoptritis in Cappadocia provenit\ncandore imaginem regerens.—Cepitis sive cepolatitis\ncandida est, venarum coeuntibus lineis in unum.—Ceramitis\ntestae colorem habet. —Cinaediae inveniuntur in\ncerebro piscis eiusdem nominis, candidae et oblongae\neventuque mirae, si modo est fides praesagire eas habitum\nmaris nubili vel tranquilli.—Ceritis cerae similis est,\n\n\n\ncircos accipitri, corsoides canitiae capitis, corallachates\ncuralio, aureis guttis distincta, corallis minio; gignitur in\nIndia et Syene. —Crateritis inter chrysolithum et electrum\ncolorem habet, praedura natura.—Crocallis ceras\nrepraesentat.—Cyitis circa Copton nascitur candida et\nvidetur intus habere partum, qui sentiatur etiam crepitu.\n—Chalcophonos nigra est, sed inlisa aeris tinnitum reddit,\ntragoedis, ut suadent, gestanda. —Chelidoniae duorum\nsunt generum, hirundinum colore, ex altera parte purpureae\n, in alia purpuram nigris interpellantibus maculis.\n—Chelonia oculus est Indicae testudinis, vel portentosissima\nMagorum mendaciis. melle enim colluto ore inpositam\nlinguae futurorum divinationem praestare promittunt\n\n\n\nXV luna et silente toto die, decrescente vero ante\nortum solis, ceteris diebus a prima in sextam horam.—\nSunt et chelonitides aliarum testudinum superficiei similes\n, ex quibus ad tempestates sedandas multa vaticinantur,\neam vero, quae ex iis aureis guttis aspersa sit, cum scarabaeo\ndeiectam in aquam ferventem tempestates commovere.\n—Chloritis herbacei coloris est; eam in ventre motacillae\navis inveniri dicunt Magi congenitam ei et ferro\nincludi iubent ad quaedam prodigiosa moris sui.—Choaspitis\na flumine dicta est, ex viridi fulgoris aurei.—\nChrysolampsis in Aethiopia nascitur, pallida alias, sed\nnoctu ignea.—Chrysopis aurum videtur esse.—Cetionides\nin Aeolide nunc Atarneo pago, quondam oppido,\nnascuntur, multis coloribus tralucentes, alias vitreae, alias\n\n\n\ncrystallinae, alias iaspidis, sed et sordidis tantus est nitor,\nut imagines reddant ceu specula.\nDaphnean Zoroastres morbis comitialibus demonstrat\n.—Diadochos berullo similis est.—Diphyes\nduplex, candida ac nigra, mas ac femina, genitale utriusque\n, sexus distinguente linea.—Dionysias, nigra ac dura,\nmixtis rubentibus maculis, ex aqua trita saporem vini\nfacit et ebrietati resistere putatur. —Draconitis sive\ndracontias e cerebro fit draconum, sed nisi viventibus\nabsciso capite non gemmescit invidia animalis mori se\nsentientis. [igitur dormientibus amputant]. Sotacus, qui\nvisam eam gemmam sibi apud regem scripsit, bigis vehi\nquaerentes tradit et viso dracone spargere somni medicamenta\natque ita sopiti praecidere. esse candore tralucido,\nnec postea poliri aut artem admittere.\nEncardia cognominatur enariste, in nigro colore\n\n\n\neffigie cordis eminente; altera eodem nomine viridi colore\ncordis speciem, tertia nigrum cor ostendit, reliqua sui\nparte candida.—Enorchis candida est divisisque fragmentis\ntestium effigiem repraesentat.—Exhebenum\nZoroastres speciosam et candidam tradit, qua aurifices\naurum poliant. —Erythallis, cum sit candida, ad inclinationes\nrubescere videtur.—Erotylos sive amphicomos\nsive hieromnemon Democrito laudatur in argumentis\ndivinationum.—Eumeces in Bactris nascitur, silici similis\n, et capiti supposita visa nocturna oraculi modo reddit.\n—Eumitren Beli gemmam, sanctissimi deorum sui, Assyrii\nobservant, porracei coloris, superstitionibus gratam.\n—Eupetalos quattuor colores habet, caeruleum, igneum,\nminii, mali.—Eureos nucleo olivae similis est, striata\nconcharum modo, non adeo candida.—Eurotias situ\nvidetur operire nigritiam.—Eusebes ex eo lapide est,\n\n\n\nquo traditur in Tyro Herculis templo facta sedes, ex qua\npii facile surgebant.—Epimelas fit, cum candida gemma\nsuperne nigricat.\nGalaxian aliqui galactiten vocant, similem proxime\ndictis, sed intercurrentibus sanguineis aut candidis venis.\n—Galactitis ex uno colore lactis est. eandem leucogaeam\net leucographitim appellant et synechitim, in attritu lactis\nsuco ac sapore notabilem, in educatione nutricibus lactis\nfecundam. infantium quoque collo adalligata salivam facere\ntraditur, in ore autem liquescere, eadem memoriam adimere.\nmittunt eam Nilus et Achelous amnes. sunt qui smaragdum\nalbis venis circumligatum galactiten vocent. —Gallaica\nargyrodamanti similis est, paulo sordidior; inveniuntur\niunctae binae ternaeque.—Gassinnaden Medi mittunt,\ncoloris orobini, veluti floribus sparsam; nascitur et in\nArbelis. haec quoque gemma concipere dicitur et intra\n\nse partum fateri concussa, concipere autem trimenstri\nspatio. —Glossopetra, linguae similis humanae, in terra\nnon nasci dicitur, sed deficiente luna caelo decidere, selenomantiae\nnecessaria. quod ne credamus, promissi quoque\nvanitas facit; ventos enim ea comprimi narrant.—Gor\ngonia nihil aliud est quam curalium. nominis causa, quod\nin duritiam lapidis mutatur emollitum in mari. hanc fulminibus\net typhoni resistere adfirmant.—Goniaeam eadem\nvanitate inimicorum poenas efficere promittunt.\nHeliotropium nascitur in Aethiopia, Africa, Cypro,\nporraceo colore, sanguineis venis distincta. causa nominis,\nquoniam deiecta in vas aquae, fulgore solis accidente, repercussu\nsanguineo mutateum, maxime Aethiopica. eadem\nextra aquam speculi modo solem accipit deprenditque defectus\n, subeuntem lunam ostendens. Magorum inpudentiae\n\nvel manifestissimum in hac quoque exemplum est, quoniam\nadmixta herba heliotropio, quibusdam additis precationibus,\ngerentem conspici negent. —Hephaestitis quoque speculi\nnaturam habet in reddendis imaginibus, quamquam rutila.\nexperimentum est, si statim addita fervens aqua refrigerata\nsit aut si in sole adposita aridam materiam statim accendat\n. nascitur in Coryco.—Hermu aedoeon ex argumento\nvirilitatis in candida gemma vel nigra, aliquando et pallida,\nambiente circulo coloris aurei appellatur. —Hexecontalithos\n, in parva magnitudine multicolor [hoc sibi nomen\nadoptavit], reperitur in Trogodytice.—Hieracitis alternat\ntota miluinis nigrisque veluti plumis.—Hammitis ovis\npiscium similis est, et alia velut e nitro composita, praedura\nalioqui.—Hammonis cornu inter sacratissimas\nAethiopiae, aureo colore arietini cornus effigiem reddens,\n\n\n\npomittitur praedivina somnia repraesentare. —Hormiscion\ninter gratissimas aspicitur ex igneo colore radians\nauro [portante secum in extremitatibus candidam lucem].\n—Hyaeniae, ex oculis hyaenaelapides, .... inveniri\ndicuntur et, si credimus, linguae hominis subditi futura\npraecinere. —Haematitis in Aethiopia quidem principalis\nest, sed et in Arabia et in Africa invenitur, sanguineo\ncolore, non omittendis promissis ad coarguendas\nMagorum insidias. Zachalias Babylonius in iis libris,\nquos scripsit ad regem Mithridatem, gemmis humana fata\nadtribuens hanc, non contentus oculorum et iocineris\nmedicina decorasse, a rege etiam aliquid petituris dedit,\neandem litibus iudiciisque interposuit, in proeliis etiam\nexangui salutarem pronuntiavit. est et alia eiusdem generis,\n\n\n\nquae vocatur menui, ab aliis xuthos. ita appellant Graeci\ne fulvo candicantes.\nIdaei dactyli in Creta ferreo colore pollicem\nhumanum exprimunt.—Icterias cuti mali luridae similis\net ideo salubris existimata contra regios morbos. est et\nalia eodem nomine lividior, tertia folio similis, prioribus\nlatior et paene sine pondere, venis luridis, quartum genus\nin eodem colore nigriore luridis venis discurrentibus.—\nlovis gemma candida est, non ponderosa, tenera. hanc\net drosolithon appellant.—Indicae gentium suarum habent\nnomen, subrufo colore, sed in attritu purpureo sudore\nmanant. alia eodem nomine candida, pulvereo aspectu.—\nIon apud Indos violacea est; rarum ut saturo colore luceat.\nLepidotis squamas piscium variis coloribus imitatur\n, Lesbias glaebas, patriae habens nomen; invenitur\n\n\n\ntamen et in India.—Leucophthalmos, rutila alias, oculi\nspeciem candidam nigramque continet.—Leucopoecilos\ncandorem minii guttis ex auro distinguit.—Libanochrus\nturis similitudinem ostendit et mellis sucum.—Limoniatis\neadem videtur quae smaragdos.—De liparea hoc\ntantun traditur, suffita ea omnes bestias evocari.\nLysimachos, Rhodio marmori similis auratis venis, politur\nex maiore amplitudine in angustias, ut inutilia exterantur.\n—Leucochrysos fit e chrysolitho interalbicante.\nMemnonia qualis sit, non traditur.—Media\nnigra est, ab Media illa fabulosa inventa; habet venas\naurei coloris, sudorem reddit croci, saporem vini.\nMeconitis papavera exprimit.—Mithrax e Persis venit\net Rubri maris montibus, multicolor ac contra solemn varie\nrefulgens.—Morochthos, colore porracea, lacte sudat.—\n\n\n\nMormorion ab India nigerrimo colore tralucet, vocatur et\npromnion, cum in ea miscetur et carbunculi color, Alexandrion\n, ubi vero sardae, Cyprium. nascitur et in Tyro et\nin Galatia; Xenocrates et sub Alpibus nasci tradit. hae\nsunt gemmae, quae ad ectypas scalpturas aptantur.—\nMyrrhitis murrae colorem habet faciemque minime gemmae\n, odorem unguenti, attrita etiam nardi.—Myrmecias\nnigra habet eminentia similia verrucis, myrsinitis melleum\ncolorem, odorem myrti.—Mesoleucos fit mediam gemmam\ncandido distinguente limbo, mesomelas nigra vena\nquemlibet colorem secante per medium.\nNasamonitis sanguinea est nigris venis.—Nebritis\n, Libero patri sacra, nomen traxit a nebridum similitudine\n\n\n\n; alia e nigro generis eiusdem.—Nipparene urbis\net gentis Persicae habet nomen, similis hippopotami\ndentibus.\nOica barbari nominis e nigro et fulvo viridique\net candido placet.—Ombria, quam alii notiam vocant,\nsicut et ceraunia et brontea, cadere cum imbribus et\nfulminibus dicitur eundemque effectum habere; praeterea\nhac in aras addita libamenta non amburi.—Onocardia\ncocco similis est, neque aliud de ea traditur.—Oritis\nglobosa specie a quibusdam et sideritis vocatur, ignes non\nsentiens.—Ostracias sive ostracitis est testacea, durior\nceramitide, achatae similis, nisi quod illa politura pinguescit\n. huic tanta duritia inest, ut fragmentis eius aliae\ngemmae scalpantur.—Ostritidi ostrea a similitudine\n\nnomen dedere.—Ophicardelon barbari vocant, nigrum\ncolorem binis lineis albis includentibus.—De opsiano\nlapide diximus priore libro. inveniuntur et gemmae\neodem nomine ac colore non solum in Aethiopia Indiaque,\nsed etiam in Samnio et, ut aliqui putant, in Hispania\nlitoribus eius oceani.\nPanchrus fere ex omnibus coloribus constat.—\nPangonus non longior digito, ne crystallus videatur, numero\nplurium angulorum facit.—Paneros qualis sit, a Metrodoro\nnon dicitur, sed carmen Timaridis reginae in eam,\ndicatum Veneri, non inelegans ponit, ex quo intellegitur\nadiutam fecunditatem. hanc quidam paneraston vocant.—\nPonticarum plura sunt genera: est stellata nunc sanguineis\n, nunc auratis guttis, quae inter sacras habetur. alia\npro stellis eiusdem coloris lineas habet, alia montium\nconvalliumque effigies.—Phloginos, quam et chrysitim\nvocant, ochrae Atticae adsimulata, invenitur in Aegypto.—\n\nPhoenicitis ex balani similitudine appellatur, phycitis algae.\n—Perileucos fit ab oris gemmae ad radicem usque albo\ndescendente.—Paeanitides, quas quidam gaeanidas vocant,\npraegnantes fieri et parere dicuntur mederique parturientibus\n. natalisiis in Macedonia iuxta monimentum Tiresiae,\nspecies aquae glaciatae.\nSolis gemma candida est, ad speciem sideris\nin orbem fulgentis spargens radios.—Sagdam Chaldaei\nvocant et adhaerentem, ut ferunt, navibus inveniunt, prasini\ncoloris.—Samothraca insula dat sui nominis, nigram\nac sine pondere, similem ligno.—Sauritim in ventre\nviridis lacertae harundine dissecto inveniri tradunt.—\nSarcitis bubulas carnes repraesentat.—Selenitis ex candido\ntralucet melleo fulgore imaginem lunae continens,\nredditque ea in dies singulos crescentis minuentisque\n\n\n\nsideris speciem, si verum est. nasci putatur in Arabia.\n—Sideritis ferro similis est; maleficio inlata aliquis\ndiscordiam facit. nascitur in Aethiopia. sideropoecilos ex\nea fit variantibus guttis.—Spongitis nomen suum repraesentat\n.—Synodontitis e cerebro piscium est, qui\nsynodontes vocantur.—Syrtitides in litore Syrtium, iam\nquidem et Lucaniae, inveaiuntur, e melleo colore croco\nrefulgentes, intus autem stellas continent languidas.—\nSyringitis stipulae internodio similis perpetua fistula\ncavatur.\nTrichrus ex Africa venit, nigra, sed tres sucos\nreddit, ab radice nigrum, medio sanguineum, summo\nochrum.—Thelyrrhizos, cinerei coloris aut rufi, candidis\n\n\n\nradicibus spectatur.—Thelycardios colore ..... cordis\nPersas, apud quos gignitur, magnopere delectat; mucul\neam appellant.—Thracia trium generum est, livida aut\npallidior, in tertio guttis sanguineis. —Tephritis lunae\nnovae speciem habet curvatae in cornua, quamvis in\ncolore cineris.—Tecolithos oleae nucleus videtur, neque\nest ei gemmae honos, sed lingentium calculos frangit\npellitque.\nVeneris crines nigerrimi nitoris continent in se\nspeciem rufi crinis.—Veientana Italica gemma est, Veis\nreperta, nigram materiam distinguente limite albo.\nZathenen in Media nasci Democritus tradit\nelectri colore et, si quis terat in vino palmeo et croco\ncerae modo lentescere odore magnae suavitatis.—Zamilampis\n\n\n\nin Euphrate nascitur, Proconnesio marmori similis,\nmedio colore glauco.—Zoraniscaeos in Indo flumine\nMagorum gemma narratur, neque aliud amplius de ea.\nEst etiamnum alia distinctio, quam equidem\nfecerim subinde variata expositione, siquidem a membris\ncorporis habent nomina: hepatitis a iocinere, steatitis\nsingulorum animalium adipe numerosa, Adadu nephrossive renes, eiusdem oculus, digitus; deus et hic colitur\na Syris. triophthalmos in onyche nascitur tres hominis\noculos simul exprimens.\nAb animalibus cognominantur: carcinias marini\ncancri colore, echitis viperae, scorpitis scorpionis aut\ncolore aut effigie, scaritis, scari piscis, triglitis mulli,\naegophthalmos caprino oculo, item alia suillo, et a gruis\n\n\n\ncollo geranitis, hieracitis ab accipitris, aëtitisa colore\naquilae candicante cauda. myrmecitis innatam formicae\nrepentis effigiem habet, scarabaeorum cantharias. lycophthalmos\nquattuor colorum est, rutila, sanguinea; media\nnigrum candido cingit, ut luporum oculi. taospavoni\nest similis, itemque aspidi quam vocari timictoniam invenio\n.\nRerum similitudo est in ammochryso velut auro\nharenis mixto, cenchrite sparsis milii granis, dryite truncis\narborum; haec et ligni modo ardet. cissitis in candido\nperlucet hederae foliis, quae totam tenent narcissitim venis\n\n\n\netiamcetera distinctam. cyamias nigra est, sed fracta ex\nse fabae similitudinem parit. pyren ab olivae nucleo dicta\nest; huic aliquando inesse piscium spinae videntur; phoenicitis\nut balanus.—Chalazias grandinum et candorem et\nfiguram habet, adamantinae duritiae, ut narrent in ignes\netiam additae manere suum frigus. pyritis nigra quidem\nest, sed attritu digitos adurit. polyzonos [in nigro] multis\ndistincta lineis candicat, astrapaea [in candido aut cyaneo]\ndiscurrentibus in medio fulminis radiis. in phlogitide intus\nflamma videtur ardere, quae non exeat, in anthracitide\n\nscintillae discurrere. —Enhygros semper rotunditatis\nabsolutae in candore leni est; ad motum fluctuatur intus\nin ea, ut in ovis, liquor.—Polythrix in viridi capillaturam\nostendit, sed defluvia comarum facere dicitur. sunt\net a leonis pelle et a pantherae nominatae. —Colos\nappellavit drosolithum herbaceus, melichrum melleus, cuius\nplura genera, melichlorum geminus, parte flavus, parte\nmelleus, crocian croci, polian canitiei similitudinem quandam\nspargens e nigro, spartopolian rarior. rhoditis rosae\n\nest, melitis mali coloris, chalcitis aeris, sycitis fici, bostryc\nhitis in nigro ramosa candidis vel sanguineis frondibus,\nchernitis velut in petra candidis manibus inter se complexis\n. —Anancitide in hydromantia dicunt evocari imagines\ndeorum, synochitide teneri umbras inferum evocatas,\ndendritide alba defossa sub arbore, quae caedatur, securium\naciem non hebetari.—Sunt et multo plures magisque\nmonstrificae, quibus barbara dedere nomina confessi lapides\nesse, non gemmas. nobis satis erit in his coarguisse dira\nmendacia Magorum.\nGemmae nascuntur et repente novae ac\nsine nominibus, sicut olim in metallis aurariis Lampsaci\nunam inventam, quae propter pulchritudinem Alexandro\nregi missa sit, auctor est Theophrastus. cochlides,\n\n\n\nquae nune volgatissimae, fiunt verius quam nascuntur, in\nArabia repertis ingentibus glaebis, quas melle excoqui\ntradunt septenis diebus noctibusque sine intermissione:\nita omni terreno vitiosoque decusso purgatam puramque\nglaebam artificum ingenio varie distingui venas ductusque\nmacularum quam maxime vendibili ratione spectantium,\nquondamque tantae magnitudinis factas, ut equis regum\nin oriente frontalia ac pro phaleris pensilia facerent. et\nalias omnes gemmae mellis decoctu nitescunt, praecipue\nCorsici in omni alio usu acrimonia abhorrentis. quae\nvariae sunt, et ad unitatem excidere calliditati ingeniorum\ncontingit, utque eaedem nomen usitatum non habeant,\nphysis appellant velut ipsius naturae admirationem in iis\nvenditantes.\nCum finis nominum non sit—quae persequi non\nequidem cogito, innumera et Graeca vanitate—, indicatis\n\n\n\nnobilibus gemmis, immo vero etiam plebeis, rariorum\ngenera digna dictu distinxisse satis erit. illud modo meminisse\nconveniet, increscentibus varie maculis atque verrucis\nlinearumque interveniente multiplici ductu et colore\nsaepius mutari nomina in eadem plerumque materia.\nNunc communiter ad omnium gemmarum observationem\npertinentia dicemus opiniones secuti auctorum.\nCavae aut extuberantes viliores videntur aequalibus.\nfigura oblonga maxime probatur, deinde quae vocatur\nlenticula, postea epipedos et rotunda, angulosis autem\nminima gratia.\nVeras a falsis discernere magna difficultas, quippe cum\ninventum sit ex veris generis alterius in aliud falsas traducere\n, ut sardonyches e ternis glutinentur gemmis ita,\nut deprehendi ars non possit, aliunde nigro, aliunde\ncandido, aliunde minio sumptis, omnibus in suo genere\nprobatissimis. quin immo etiam exstant commentarii\n\nauctorum—quos non equidem demonstrabo—, quibus\nmodis ex crystallo smaragdum tinguant aliasque tralucentes\n, sardonychem e sarda, item ceteras ex aliis; neque\nenim est ulla fraus vitae lucrosior.\nnos contra\nrationem deprendendi falsas demonstrabimus, quando etiam\nluxuriam adversus fraudes muniri deceat. igitur praeter\nilla, quae in principatu cuiusque generis privatim diximus,\ntralticentes matutino probari censent aut, si necesse est,\nin quartam horam; postea vetant. experimenta pluribus\nmodis constant: primum pondere, graviores enim sunt\nverae; dein frigore, eaedem namque in ore gelidiores\nsentiuntur; post haec corpore. ficticiis pusula e profundo\napparet, scabritia in cute et capillamenta, fulgoris inconstantia\n, priusquam ad oculos perveniat, desinens nitor.\ndecussi fragmenti, quod in lamina ferrea uratur, efficacissimum\n\n\n\nexperimentum excusate mangones gemmarum\nrecusant, similiter et limae probationem. obsianae fragmenta\nveras gemmas non scariphant, in ficticiis\nscariphatio omnis candicat. iam tanta differentia est, ut aliae\nferro scalpi non possint, aliae non nisi retuso, omnes\nautem adamante. plurimum vero in iis terebrarum proficit\nfervor.\nGemmiferi amnes sunt Acesinus et Ganges, terrarum\nautem omnium maxime India. etenim peractis omnibus\nnaturae operibus discrimen quoddam rerum ipsarum\natque terrarum facere conveniet.\nErgo in toto orbe, quacumque caeli convexitas vergit,\npulcherrima omnium est iis rebus, quae merito principatum\nnaturae optinent, Italia, rectrix parensque mundi\naltera, viiis feminis, ducibus militibus, servitiis, artium\npraestantia, ingeniorum claritatibus, iam situ ac salubritate\ncaeli atque temperie, accessu cunctarum gentium facili,\nportuosis litoribus, benigno ventorum adflatu. quod contingit\n\n\n\npositione procurrentis in partem utilissimam et inter\nortus occasusque mediam, aquarum copia, nemorum salubritate\n, montium articulis, ferorum animalium innocentia,\nsoli fertilitate, pabuli ubertate. quidquid est quo carere\nvita non debeat, nusquam est praestantius: fruges, vinum,\noleum, vellera, lina, vestes, iuvenci. ne equos quidem in\ntrigariis ullos vernaculis praeferunt. metallis auri, argenti,\naeris, ferri, quamdiu licuit exercere, nullis cessit terris\net nunc intra se gravida pro omni dote varios sucos et\nfrugum pomorumque sapores fundit. ab ea exceptis Indiae\nfabulosis proximam equidem duxerim Hispaniam quacumque\nambitur mari, quamquam squalidam ex parte, verum,\nubi gignit, feracem frugum, olei, vini, equorum\nmetallorumque omnium generum, ad haec pari Gallia. verum\ndesertis suis sparto vincit Hispania et lapide speculari,\npigmentorum etiam deliciis, laborum excitatione, servorum\nexercitio, corporum humanorum duritia, vehementia\ncordis.\nRerum autem ipsarum maximum est pretium in\nmari nascentium margaritis; extra tellurem crystallis, intra\nadamanti, smaragdis, gemmis, myrrinis; e terra vero exeuntibus\nin cocco, lasere, in fronde nardo, Sericis vestibus,\n\n\n\nin arbore citro, in frutice cinnamo, casia, amomo, arboris\naut fruticis suco in sucino, opobalsamo, murra, ture, in\nradicibus costo; ex iis, quae spirare convenit, animalibus\nin terra maximum dentibus elephantorum, in mari testudinum\ncortici; in tergore pellibus, quas Seres inficiunt,\net Arabiae caprarum villo, quod ladanum vocavimus; ex iis, quae terrena et maris, conchyliis, purpurae. volucrum\nnaturae praeter conos bellicos et Commagenum anserum\nadipem nullum adnotatur insigne. non praetereundum est\nauro, circa quod omnes mortales insaniunt, decumum vix\nesse in pretio locum, argento vero, quo aurum emitur,\npaene vicensimum.\nSalve, parens rerum omnium Natura, teque nobis Quiritium\nsolis celebratam esse numeris omnibus tuis fave.\n","locs":[{"loc":"urn:cts:latinLit:phi0978.phi001:1.praef","start":0,"length":11002},{"loc":"urn:cts:latinLit:phi0978.phi001:1.2","start":11002,"length":3904},{"loc":"urn:cts:latinLit:phi0978.phi001:1.3","start":14906,"length":1182},{"loc":"urn:cts:latinLit:phi0978.phi001:1.4","start":16088,"length":1492},{"loc":"urn:cts:latinLit:phi0978.phi001:1.5","start":17580,"length":1706},{"loc":"urn:cts:latinLit:phi0978.phi001:1.6","start":19286,"length":1833},{"loc":"urn:cts:latinLit:phi0978.phi001:1.7","start":21119,"length":2673},{"loc":"urn:cts:latinLit:phi0978.phi001:1.8","start":23792,"length":3564},{"loc":"urn:cts:latinLit:phi0978.phi001:1.9","start":27356,"length":3625},{"loc":"urn:cts:latinLit:phi0978.phi001:1.10","start":30981,"length":4498},{"loc":"urn:cts:latinLit:phi0978.phi001:1.11","start":35479,"length":5489},{"loc":"urn:cts:latinLit:phi0978.phi001:1.12","start":40968,"length":2538},{"loc":"urn:cts:latinLit:phi0978.phi001:1.13","start":43506,"length":2345},{"loc":"urn:cts:latinLit:phi0978.phi001:1.14","start":45851,"length":2058},{"loc":"urn:cts:latinLit:phi0978.phi001:1.15","start":47909,"length":2360},{"loc":"urn:cts:latinLit:phi0978.phi001:1.16","start":50269,"length":3573},{"loc":"urn:cts:latinLit:phi0978.phi001:1.17","start":53842,"length":2188},{"loc":"urn:cts:latinLit:phi0978.phi001:1.18","start":56030,"length":2943},{"loc":"urn:cts:latinLit:phi0978.phi001:1.19","start":58973,"length":1546},{"loc":"urn:cts:latinLit:phi0978.phi001:1.20","start":60519,"length":3311},{"loc":"urn:cts:latinLit:phi0978.phi001:1.21","start":63830,"length":5365},{"loc":"urn:cts:latinLit:phi0978.phi001:1.22","start":69195,"length":2565},{"loc":"urn:cts:latinLit:phi0978.phi001:1.23","start":71760,"length":3045},{"loc":"urn:cts:latinLit:phi0978.phi001:1.24","start":74805,"length":3516},{"loc":"urn:cts:latinLit:phi0978.phi001:1.25","start":78321,"length":4599},{"loc":"urn:cts:latinLit:phi0978.phi001:1.26","start":82920,"length":2710},{"loc":"urn:cts:latinLit:phi0978.phi001:1.27","start":85630,"length":3552},{"loc":"urn:cts:latinLit:phi0978.phi001:1.28","start":89182,"length":1751},{"loc":"urn:cts:latinLit:phi0978.phi001:1.29","start":90933,"length":3538},{"loc":"urn:cts:latinLit:phi0978.phi001:1.30","start":94471,"length":3378},{"loc":"urn:cts:latinLit:phi0978.phi001:1.31","start":97849,"length":2041},{"loc":"urn:cts:latinLit:phi0978.phi001:1.32","start":99890,"length":2311},{"loc":"urn:cts:latinLit:phi0978.phi001:1.33","start":102201,"length":2791},{"loc":"urn:cts:latinLit:phi0978.phi001:1.34","start":104992,"length":3049},{"loc":"urn:cts:latinLit:phi0978.phi001:1.35","start":108041,"length":2855},{"loc":"urn:cts:latinLit:phi0978.phi001:1.36","start":110896,"length":3216},{"loc":"urn:cts:latinLit:phi0978.phi001:1.37","start":114112,"length":4753},{"loc":"urn:cts:latinLit:phi0978.phi001:2.1","start":118865,"length":1264},{"loc":"urn:cts:latinLit:phi0978.phi001:2.2","start":120129,"length":535},{"loc":"urn:cts:latinLit:phi0978.phi001:2.3","start":120664,"length":951},{"loc":"urn:cts:latinLit:phi0978.phi001:2.4","start":121615,"length":358},{"loc":"urn:cts:latinLit:phi0978.phi001:2.5","start":121973,"length":823},{"loc":"urn:cts:latinLit:phi0978.phi001:2.6","start":122796,"length":806},{"loc":"urn:cts:latinLit:phi0978.phi001:2.7","start":123602,"length":5122},{"loc":"urn:cts:latinLit:phi0978.phi001:2.8","start":128724,"length":4010},{"loc":"urn:cts:latinLit:phi0978.phi001:2.9","start":132734,"length":2147},{"loc":"urn:cts:latinLit:phi0978.phi001:2.10","start":134881,"length":1131},{"loc":"urn:cts:latinLit:phi0978.phi001:2.11","start":136012,"length":1677},{"loc":"urn:cts:latinLit:phi0978.phi001:2.12","start":137689,"length":1641},{"loc":"urn:cts:latinLit:phi0978.phi001:2.13","start":139330,"length":1043},{"loc":"urn:cts:latinLit:phi0978.phi001:2.14","start":140373,"length":571},{"loc":"urn:cts:latinLit:phi0978.phi001:2.15","start":140944,"length":2332},{"loc":"urn:cts:latinLit:phi0978.phi001:2.16","start":143276,"length":3793},{"loc":"urn:cts:latinLit:phi0978.phi001:2.17","start":147069,"length":3335},{"loc":"urn:cts:latinLit:phi0978.phi001:2.18","start":150404,"length":1167},{"loc":"urn:cts:latinLit:phi0978.phi001:2.19","start":151571,"length":510},{"loc":"urn:cts:latinLit:phi0978.phi001:2.20","start":152081,"length":640},{"loc":"urn:cts:latinLit:phi0978.phi001:2.21","start":152721,"length":340},{"loc":"urn:cts:latinLit:phi0978.phi001:2.22","start":153061,"length":511},{"loc":"urn:cts:latinLit:phi0978.phi001:2.23","start":153572,"length":2057},{"loc":"urn:cts:latinLit:phi0978.phi001:2.24","start":155629,"length":95},{"loc":"urn:cts:latinLit:phi0978.phi001:2.25","start":155724,"length":3543},{"loc":"urn:cts:latinLit:phi0978.phi001:2.26","start":159267,"length":1262},{"loc":"urn:cts:latinLit:phi0978.phi001:2.27","start":160529,"length":586},{"loc":"urn:cts:latinLit:phi0978.phi001:2.28","start":161115,"length":228},{"loc":"urn:cts:latinLit:phi0978.phi001:2.29","start":161343,"length":209},{"loc":"urn:cts:latinLit:phi0978.phi001:2.30","start":161552,"length":133},{"loc":"urn:cts:latinLit:phi0978.phi001:2.31","start":161685,"length":544},{"loc":"urn:cts:latinLit:phi0978.phi001:2.32","start":162229,"length":69},{"loc":"urn:cts:latinLit:phi0978.phi001:2.33","start":162298,"length":158},{"loc":"urn:cts:latinLit:phi0978.phi001:2.34","start":162456,"length":105},{"loc":"urn:cts:latinLit:phi0978.phi001:2.35","start":162561,"length":288},{"loc":"urn:cts:latinLit:phi0978.phi001:2.36","start":162849,"length":99},{"loc":"urn:cts:latinLit:phi0978.phi001:2.37","start":162948,"length":651},{"loc":"urn:cts:latinLit:phi0978.phi001:2.38","start":163599,"length":1527},{"loc":"urn:cts:latinLit:phi0978.phi001:2.39","start":165126,"length":1162},{"loc":"urn:cts:latinLit:phi0978.phi001:2.40","start":166288,"length":366},{"loc":"urn:cts:latinLit:phi0978.phi001:2.41","start":166654,"length":1383},{"loc":"urn:cts:latinLit:phi0978.phi001:2.42","start":168037,"length":381},{"loc":"urn:cts:latinLit:phi0978.phi001:2.43","start":168418,"length":1637},{"loc":"urn:cts:latinLit:phi0978.phi001:2.44","start":170055,"length":246},{"loc":"urn:cts:latinLit:phi0978.phi001:2.45","start":170301,"length":1040},{"loc":"urn:cts:latinLit:phi0978.phi001:2.46","start":171341,"length":1092},{"loc":"urn:cts:latinLit:phi0978.phi001:2.47","start":172433,"length":5991},{"loc":"urn:cts:latinLit:phi0978.phi001:2.48","start":178424,"length":1155},{"loc":"urn:cts:latinLit:phi0978.phi001:2.49","start":179579,"length":571},{"loc":"urn:cts:latinLit:phi0978.phi001:2.50","start":180150,"length":781},{"loc":"urn:cts:latinLit:phi0978.phi001:2.51","start":180931,"length":577},{"loc":"urn:cts:latinLit:phi0978.phi001:2.52","start":181508,"length":1224},{"loc":"urn:cts:latinLit:phi0978.phi001:2.53","start":182732,"length":1025},{"loc":"urn:cts:latinLit:phi0978.phi001:2.54","start":183757,"length":2021},{"loc":"urn:cts:latinLit:phi0978.phi001:2.55","start":185778,"length":464},{"loc":"urn:cts:latinLit:phi0978.phi001:2.56","start":186242,"length":659},{"loc":"urn:cts:latinLit:phi0978.phi001:2.57","start":186901,"length":343},{"loc":"urn:cts:latinLit:phi0978.phi001:2.58","start":187244,"length":854},{"loc":"urn:cts:latinLit:phi0978.phi001:2.59","start":188098,"length":972},{"loc":"urn:cts:latinLit:phi0978.phi001:2.60","start":189070,"length":416},{"loc":"urn:cts:latinLit:phi0978.phi001:2.61","start":189486,"length":96},{"loc":"urn:cts:latinLit:phi0978.phi001:2.62","start":189582,"length":294},{"loc":"urn:cts:latinLit:phi0978.phi001:2.63","start":189876,"length":3250},{"loc":"urn:cts:latinLit:phi0978.phi001:2.64","start":193126,"length":757},{"loc":"urn:cts:latinLit:phi0978.phi001:2.65","start":193883,"length":3553},{"loc":"urn:cts:latinLit:phi0978.phi001:2.66","start":197436,"length":142},{"loc":"urn:cts:latinLit:phi0978.phi001:2.67","start":197578,"length":2186},{"loc":"urn:cts:latinLit:phi0978.phi001:2.68","start":199764,"length":2288},{"loc":"urn:cts:latinLit:phi0978.phi001:2.69","start":202052,"length":393},{"loc":"urn:cts:latinLit:phi0978.phi001:2.70","start":202445,"length":2620},{"loc":"urn:cts:latinLit:phi0978.phi001:2.71","start":205065,"length":770},{"loc":"urn:cts:latinLit:phi0978.phi001:2.72","start":205835,"length":444},{"loc":"urn:cts:latinLit:phi0978.phi001:2.73","start":206279,"length":1319},{"loc":"urn:cts:latinLit:phi0978.phi001:2.74","start":207598,"length":110},{"loc":"urn:cts:latinLit:phi0978.phi001:2.75","start":207708,"length":645},{"loc":"urn:cts:latinLit:phi0978.phi001:2.76","start":208353,"length":197},{"loc":"urn:cts:latinLit:phi0978.phi001:2.77","start":208550,"length":446},{"loc":"urn:cts:latinLit:phi0978.phi001:2.78","start":208996,"length":968},{"loc":"urn:cts:latinLit:phi0978.phi001:2.79","start":209964,"length":1268},{"loc":"urn:cts:latinLit:phi0978.phi001:2.80","start":211232,"length":1429},{"loc":"urn:cts:latinLit:phi0978.phi001:2.81","start":212661,"length":374},{"loc":"urn:cts:latinLit:phi0978.phi001:2.82","start":213035,"length":1105},{"loc":"urn:cts:latinLit:phi0978.phi001:2.83","start":214140,"length":823},{"loc":"urn:cts:latinLit:phi0978.phi001:2.84","start":214963,"length":581},{"loc":"urn:cts:latinLit:phi0978.phi001:2.85","start":215544,"length":679},{"loc":"urn:cts:latinLit:phi0978.phi001:2.86","start":216223,"length":144},{"loc":"urn:cts:latinLit:phi0978.phi001:2.87","start":216367,"length":412},{"loc":"urn:cts:latinLit:phi0978.phi001:2.88","start":216779,"length":781},{"loc":"urn:cts:latinLit:phi0978.phi001:2.89","start":217560,"length":361},{"loc":"urn:cts:latinLit:phi0978.phi001:2.90","start":217921,"length":297},{"loc":"urn:cts:latinLit:phi0978.phi001:2.91","start":218218,"length":343},{"loc":"urn:cts:latinLit:phi0978.phi001:2.92","start":218561,"length":307},{"loc":"urn:cts:latinLit:phi0978.phi001:2.93","start":218868,"length":1329},{"loc":"urn:cts:latinLit:phi0978.phi001:2.94","start":220197,"length":148},{"loc":"urn:cts:latinLit:phi0978.phi001:2.95","start":220345,"length":599},{"loc":"urn:cts:latinLit:phi0978.phi001:2.96","start":220944,"length":1027},{"loc":"urn:cts:latinLit:phi0978.phi001:2.97","start":221971,"length":3814},{"loc":"urn:cts:latinLit:phi0978.phi001:2.98","start":225785,"length":358},{"loc":"urn:cts:latinLit:phi0978.phi001:2.99","start":226143,"length":397},{"loc":"urn:cts:latinLit:phi0978.phi001:2.100","start":226540,"length":626},{"loc":"urn:cts:latinLit:phi0978.phi001:2.101","start":227166,"length":460},{"loc":"urn:cts:latinLit:phi0978.phi001:2.102","start":227626,"length":212},{"loc":"urn:cts:latinLit:phi0978.phi001:2.103","start":227838,"length":5643},{"loc":"urn:cts:latinLit:phi0978.phi001:2.104","start":233481,"length":295},{"loc":"urn:cts:latinLit:phi0978.phi001:2.105","start":233776,"length":297},{"loc":"urn:cts:latinLit:phi0978.phi001:2.106","start":234073,"length":1577},{"loc":"urn:cts:latinLit:phi0978.phi001:2.107","start":235650,"length":1715},{"loc":"urn:cts:latinLit:phi0978.phi001:2.108","start":237365,"length":3213},{"loc":"urn:cts:latinLit:phi0978.phi001:2.109","start":240578,"length":800},{"loc":"urn:cts:latinLit:phi0978.phi001:3.1","start":241378,"length":8605},{"loc":"urn:cts:latinLit:phi0978.phi001:3.2","start":249983,"length":421},{"loc":"urn:cts:latinLit:phi0978.phi001:3.3","start":250404,"length":5914},{"loc":"urn:cts:latinLit:phi0978.phi001:3.4","start":256318,"length":2898},{"loc":"urn:cts:latinLit:phi0978.phi001:3.5","start":259216,"length":17918},{"loc":"urn:cts:latinLit:phi0978.phi001:3.6","start":277134,"length":1416},{"loc":"urn:cts:latinLit:phi0978.phi001:3.7","start":278550,"length":928},{"loc":"urn:cts:latinLit:phi0978.phi001:3.8","start":279478,"length":3032},{"loc":"urn:cts:latinLit:phi0978.phi001:3.9","start":282510,"length":723},{"loc":"urn:cts:latinLit:phi0978.phi001:3.10","start":283233,"length":1010},{"loc":"urn:cts:latinLit:phi0978.phi001:3.11","start":284243,"length":4081},{"loc":"urn:cts:latinLit:phi0978.phi001:3.12","start":288324,"length":1757},{"loc":"urn:cts:latinLit:phi0978.phi001:3.13","start":290081,"length":889},{"loc":"urn:cts:latinLit:phi0978.phi001:3.14","start":290970,"length":1736},{"loc":"urn:cts:latinLit:phi0978.phi001:3.15","start":292706,"length":774},{"loc":"urn:cts:latinLit:phi0978.phi001:3.16","start":293480,"length":2725},{"loc":"urn:cts:latinLit:phi0978.phi001:3.17","start":296205,"length":1336},{"loc":"urn:cts:latinLit:phi0978.phi001:3.18","start":297541,"length":1184},{"loc":"urn:cts:latinLit:phi0978.phi001:3.19","start":298725,"length":2200},{"loc":"urn:cts:latinLit:phi0978.phi001:3.20","start":300925,"length":2535},{"loc":"urn:cts:latinLit:phi0978.phi001:3.21","start":303460,"length":950},{"loc":"urn:cts:latinLit:phi0978.phi001:3.22","start":304410,"length":1735},{"loc":"urn:cts:latinLit:phi0978.phi001:3.23","start":306145,"length":598},{"loc":"urn:cts:latinLit:phi0978.phi001:3.24","start":306743,"length":296},{"loc":"urn:cts:latinLit:phi0978.phi001:3.25","start":307039,"length":1121},{"loc":"urn:cts:latinLit:phi0978.phi001:3.26","start":308160,"length":1838},{"loc":"urn:cts:latinLit:phi0978.phi001:4.1","start":309998,"length":2429},{"loc":"urn:cts:latinLit:phi0978.phi001:4.2","start":312427,"length":679},{"loc":"urn:cts:latinLit:phi0978.phi001:4.3","start":313106,"length":781},{"loc":"urn:cts:latinLit:phi0978.phi001:4.4","start":313887,"length":1479},{"loc":"urn:cts:latinLit:phi0978.phi001:4.5","start":315366,"length":3069},{"loc":"urn:cts:latinLit:phi0978.phi001:4.6","start":318435,"length":1260},{"loc":"urn:cts:latinLit:phi0978.phi001:4.7","start":319695,"length":3083},{"loc":"urn:cts:latinLit:phi0978.phi001:4.8","start":322778,"length":1460},{"loc":"urn:cts:latinLit:phi0978.phi001:4.9","start":324238,"length":438},{"loc":"urn:cts:latinLit:phi0978.phi001:4.10","start":324676,"length":2844},{"loc":"urn:cts:latinLit:phi0978.phi001:4.11","start":327520,"length":5598},{"loc":"urn:cts:latinLit:phi0978.phi001:4.12","start":333118,"length":20160},{"loc":"urn:cts:latinLit:phi0978.phi001:4.13","start":353278,"length":3211},{"loc":"urn:cts:latinLit:phi0978.phi001:4.14","start":356489,"length":760},{"loc":"urn:cts:latinLit:phi0978.phi001:4.15","start":357249,"length":376},{"loc":"urn:cts:latinLit:phi0978.phi001:4.16","start":357625,"length":1657},{"loc":"urn:cts:latinLit:phi0978.phi001:4.17","start":359282,"length":1093},{"loc":"urn:cts:latinLit:phi0978.phi001:4.18","start":360375,"length":554},{"loc":"urn:cts:latinLit:phi0978.phi001:4.19","start":360929,"length":995},{"loc":"urn:cts:latinLit:phi0978.phi001:4.20","start":361924,"length":1639},{"loc":"urn:cts:latinLit:phi0978.phi001:4.21","start":363563,"length":451},{"loc":"urn:cts:latinLit:phi0978.phi001:4.22","start":364014,"length":3366},{"loc":"urn:cts:latinLit:phi0978.phi001:4.23","start":367380,"length":641},{"loc":"urn:cts:latinLit:phi0978.phi001:5.1","start":368021,"length":6885},{"loc":"urn:cts:latinLit:phi0978.phi001:5.2","start":374906,"length":1921},{"loc":"urn:cts:latinLit:phi0978.phi001:5.3","start":376827,"length":518},{"loc":"urn:cts:latinLit:phi0978.phi001:5.4","start":377345,"length":3573},{"loc":"urn:cts:latinLit:phi0978.phi001:5.5","start":380918,"length":3393},{"loc":"urn:cts:latinLit:phi0978.phi001:5.6","start":384311,"length":683},{"loc":"urn:cts:latinLit:phi0978.phi001:5.7","start":384994,"length":826},{"loc":"urn:cts:latinLit:phi0978.phi001:5.8","start":385820,"length":1748},{"loc":"urn:cts:latinLit:phi0978.phi001:5.9","start":387568,"length":7879},{"loc":"urn:cts:latinLit:phi0978.phi001:5.10","start":395447,"length":1272},{"loc":"urn:cts:latinLit:phi0978.phi001:5.11","start":396719,"length":649},{"loc":"urn:cts:latinLit:phi0978.phi001:5.12","start":397368,"length":855},{"loc":"urn:cts:latinLit:phi0978.phi001:5.13","start":398223,"length":923},{"loc":"urn:cts:latinLit:phi0978.phi001:5.14","start":399146,"length":538},{"loc":"urn:cts:latinLit:phi0978.phi001:5.15","start":399684,"length":588},{"loc":"urn:cts:latinLit:phi0978.phi001:5.16","start":400272,"length":425},{"loc":"urn:cts:latinLit:phi0978.phi001:5.17","start":400697,"length":636},{"loc":"urn:cts:latinLit:phi0978.phi001:5.18","start":401333,"length":583},{"loc":"urn:cts:latinLit:phi0978.phi001:5.19","start":401916,"length":909},{"loc":"urn:cts:latinLit:phi0978.phi001:5.20","start":402825,"length":947},{"loc":"urn:cts:latinLit:phi0978.phi001:5.21","start":403772,"length":170},{"loc":"urn:cts:latinLit:phi0978.phi001:5.22","start":403942,"length":515},{"loc":"urn:cts:latinLit:phi0978.phi001:5.23","start":404457,"length":909},{"loc":"urn:cts:latinLit:phi0978.phi001:5.24","start":405366,"length":2114},{"loc":"urn:cts:latinLit:phi0978.phi001:5.25","start":407480,"length":382},{"loc":"urn:cts:latinLit:phi0978.phi001:5.26","start":407862,"length":874},{"loc":"urn:cts:latinLit:phi0978.phi001:5.27","start":408736,"length":5376},{"loc":"urn:cts:latinLit:phi0978.phi001:5.28","start":414112,"length":648},{"loc":"urn:cts:latinLit:phi0978.phi001:5.29","start":414760,"length":6586},{"loc":"urn:cts:latinLit:phi0978.phi001:5.30","start":421346,"length":3542},{"loc":"urn:cts:latinLit:phi0978.phi001:5.31","start":424888,"length":6108},{"loc":"urn:cts:latinLit:phi0978.phi001:5.32","start":430996,"length":5231},{"loc":"urn:cts:latinLit:phi0978.phi001:6.1","start":436227,"length":1732},{"loc":"urn:cts:latinLit:phi0978.phi001:6.2","start":437959,"length":1130},{"loc":"urn:cts:latinLit:phi0978.phi001:6.3","start":439089,"length":1174},{"loc":"urn:cts:latinLit:phi0978.phi001:6.4","start":440263,"length":1862},{"loc":"urn:cts:latinLit:phi0978.phi001:6.5","start":442125,"length":1257},{"loc":"urn:cts:latinLit:phi0978.phi001:6.6","start":443382,"length":452},{"loc":"urn:cts:latinLit:phi0978.phi001:6.7","start":443834,"length":1583},{"loc":"urn:cts:latinLit:phi0978.phi001:6.8","start":445417,"length":789},{"loc":"urn:cts:latinLit:phi0978.phi001:6.9","start":446206,"length":1732},{"loc":"urn:cts:latinLit:phi0978.phi001:6.10","start":447938,"length":621},{"loc":"urn:cts:latinLit:phi0978.phi001:6.11","start":448559,"length":939},{"loc":"urn:cts:latinLit:phi0978.phi001:6.12","start":449498,"length":306},{"loc":"urn:cts:latinLit:phi0978.phi001:6.13","start":449804,"length":4314},{"loc":"urn:cts:latinLit:phi0978.phi001:6.14","start":454118,"length":540},{"loc":"urn:cts:latinLit:phi0978.phi001:6.15","start":454658,"length":880},{"loc":"urn:cts:latinLit:phi0978.phi001:6.16","start":455538,"length":2027},{"loc":"urn:cts:latinLit:phi0978.phi001:6.17","start":457565,"length":6602},{"loc":"urn:cts:latinLit:phi0978.phi001:6.18","start":464167,"length":560},{"loc":"urn:cts:latinLit:phi0978.phi001:6.19","start":464727,"length":2267},{"loc":"urn:cts:latinLit:phi0978.phi001:6.20","start":466994,"length":3613},{"loc":"urn:cts:latinLit:phi0978.phi001:6.21","start":470607,"length":888},{"loc":"urn:cts:latinLit:phi0978.phi001:6.22","start":471495,"length":4734},{"loc":"urn:cts:latinLit:phi0978.phi001:6.23","start":476229,"length":7360},{"loc":"urn:cts:latinLit:phi0978.phi001:6.24","start":483589,"length":726},{"loc":"urn:cts:latinLit:phi0978.phi001:6.25","start":484315,"length":1529},{"loc":"urn:cts:latinLit:phi0978.phi001:6.26","start":485844,"length":4805},{"loc":"urn:cts:latinLit:phi0978.phi001:6.27","start":490649,"length":6501},{"loc":"urn:cts:latinLit:phi0978.phi001:6.28","start":497150,"length":8754},{"loc":"urn:cts:latinLit:phi0978.phi001:6.29","start":505904,"length":9465},{"loc":"urn:cts:latinLit:phi0978.phi001:6.30","start":515369,"length":4684},{"loc":"urn:cts:latinLit:phi0978.phi001:6.31","start":520053,"length":1828},{"loc":"urn:cts:latinLit:phi0978.phi001:6.32","start":521881,"length":1559},{"loc":"urn:cts:latinLit:phi0978.phi001:6.33","start":523440,"length":2318},{"loc":"urn:cts:latinLit:phi0978.phi001:6.34","start":525758,"length":5229},{"loc":"urn:cts:latinLit:phi0978.phi001:7.praef","start":530987,"length":2495},{"loc":"urn:cts:latinLit:phi0978.phi001:7.1","start":533482,"length":1247},{"loc":"urn:cts:latinLit:phi0978.phi001:7.2","start":534729,"length":9971},{"loc":"urn:cts:latinLit:phi0978.phi001:7.3","start":544700,"length":1204},{"loc":"urn:cts:latinLit:phi0978.phi001:7.4","start":545904,"length":824},{"loc":"urn:cts:latinLit:phi0978.phi001:7.5","start":546728,"length":1070},{"loc":"urn:cts:latinLit:phi0978.phi001:7.6","start":547798,"length":717},{"loc":"urn:cts:latinLit:phi0978.phi001:7.7","start":548515,"length":693},{"loc":"urn:cts:latinLit:phi0978.phi001:7.8","start":549208,"length":839},{"loc":"urn:cts:latinLit:phi0978.phi001:7.9","start":550047,"length":228},{"loc":"urn:cts:latinLit:phi0978.phi001:7.10","start":550275,"length":142},{"loc":"urn:cts:latinLit:phi0978.phi001:7.11","start":550417,"length":878},{"loc":"urn:cts:latinLit:phi0978.phi001:7.12","start":551295,"length":3006},{"loc":"urn:cts:latinLit:phi0978.phi001:7.13","start":554301,"length":1108},{"loc":"urn:cts:latinLit:phi0978.phi001:7.14","start":555409,"length":601},{"loc":"urn:cts:latinLit:phi0978.phi001:7.15","start":556010,"length":1581},{"loc":"urn:cts:latinLit:phi0978.phi001:7.16","start":557591,"length":3874},{"loc":"urn:cts:latinLit:phi0978.phi001:7.17","start":561465,"length":424},{"loc":"urn:cts:latinLit:phi0978.phi001:7.18","start":561889,"length":407},{"loc":"urn:cts:latinLit:phi0978.phi001:7.19","start":562296,"length":764},{"loc":"urn:cts:latinLit:phi0978.phi001:7.20","start":563060,"length":1680},{"loc":"urn:cts:latinLit:phi0978.phi001:7.21","start":564740,"length":615},{"loc":"urn:cts:latinLit:phi0978.phi001:7.22","start":565355,"length":257},{"loc":"urn:cts:latinLit:phi0978.phi001:7.23","start":565612,"length":319},{"loc":"urn:cts:latinLit:phi0978.phi001:7.24","start":565931,"length":1120},{"loc":"urn:cts:latinLit:phi0978.phi001:7.25","start":567051,"length":1327},{"loc":"urn:cts:latinLit:phi0978.phi001:7.26","start":568378,"length":2079},{"loc":"urn:cts:latinLit:phi0978.phi001:7.27","start":570457,"length":471},{"loc":"urn:cts:latinLit:phi0978.phi001:7.28","start":570928,"length":2563},{"loc":"urn:cts:latinLit:phi0978.phi001:7.29","start":573491,"length":1228},{"loc":"urn:cts:latinLit:phi0978.phi001:7.30","start":574719,"length":3229},{"loc":"urn:cts:latinLit:phi0978.phi001:7.31","start":577948,"length":177},{"loc":"urn:cts:latinLit:phi0978.phi001:7.32","start":578125,"length":326},{"loc":"urn:cts:latinLit:phi0978.phi001:7.33","start":578451,"length":139},{"loc":"urn:cts:latinLit:phi0978.phi001:7.34","start":578590,"length":255},{"loc":"urn:cts:latinLit:phi0978.phi001:7.35","start":578845,"length":252},{"loc":"urn:cts:latinLit:phi0978.phi001:7.36","start":579097,"length":1060},{"loc":"urn:cts:latinLit:phi0978.phi001:7.37","start":580157,"length":1664},{"loc":"urn:cts:latinLit:phi0978.phi001:7.38","start":581821,"length":705},{"loc":"urn:cts:latinLit:phi0978.phi001:7.39","start":582526,"length":730},{"loc":"urn:cts:latinLit:phi0978.phi001:7.40","start":583256,"length":1401},{"loc":"urn:cts:latinLit:phi0978.phi001:7.41","start":584657,"length":362},{"loc":"urn:cts:latinLit:phi0978.phi001:7.42","start":585019,"length":144},{"loc":"urn:cts:latinLit:phi0978.phi001:7.43","start":585163,"length":2758},{"loc":"urn:cts:latinLit:phi0978.phi001:7.44","start":587921,"length":2097},{"loc":"urn:cts:latinLit:phi0978.phi001:7.45","start":590018,"length":1607},{"loc":"urn:cts:latinLit:phi0978.phi001:7.46","start":591625,"length":477},{"loc":"urn:cts:latinLit:phi0978.phi001:7.47","start":592102,"length":393},{"loc":"urn:cts:latinLit:phi0978.phi001:7.48","start":592495,"length":3089},{"loc":"urn:cts:latinLit:phi0978.phi001:7.49","start":595584,"length":2220},{"loc":"urn:cts:latinLit:phi0978.phi001:7.50","start":597804,"length":2123},{"loc":"urn:cts:latinLit:phi0978.phi001:7.51","start":599927,"length":973},{"loc":"urn:cts:latinLit:phi0978.phi001:7.52","start":600900,"length":2960},{"loc":"urn:cts:latinLit:phi0978.phi001:7.53","start":603860,"length":3243},{"loc":"urn:cts:latinLit:phi0978.phi001:7.54","start":607103,"length":395},{"loc":"urn:cts:latinLit:phi0978.phi001:7.55","start":607498,"length":1417},{"loc":"urn:cts:latinLit:phi0978.phi001:7.56","start":608915,"length":7811},{"loc":"urn:cts:latinLit:phi0978.phi001:7.57","start":616726,"length":85},{"loc":"urn:cts:latinLit:phi0978.phi001:7.58","start":616811,"length":250},{"loc":"urn:cts:latinLit:phi0978.phi001:7.59","start":617061,"length":296},{"loc":"urn:cts:latinLit:phi0978.phi001:7.60","start":617357,"length":1569},{"loc":"urn:cts:latinLit:phi0978.phi001:8.1","start":618926,"length":1027},{"loc":"urn:cts:latinLit:phi0978.phi001:8.2","start":619953,"length":634},{"loc":"urn:cts:latinLit:phi0978.phi001:8.3","start":620587,"length":1362},{"loc":"urn:cts:latinLit:phi0978.phi001:8.4","start":621949,"length":1144},{"loc":"urn:cts:latinLit:phi0978.phi001:8.5","start":623093,"length":2017},{"loc":"urn:cts:latinLit:phi0978.phi001:8.6","start":625110,"length":712},{"loc":"urn:cts:latinLit:phi0978.phi001:8.7","start":625822,"length":2331},{"loc":"urn:cts:latinLit:phi0978.phi001:8.8","start":628153,"length":1288},{"loc":"urn:cts:latinLit:phi0978.phi001:8.9","start":629441,"length":671},{"loc":"urn:cts:latinLit:phi0978.phi001:8.10","start":630112,"length":1916},{"loc":"urn:cts:latinLit:phi0978.phi001:8.11","start":632028,"length":340},{"loc":"urn:cts:latinLit:phi0978.phi001:8.12","start":632368,"length":1126},{"loc":"urn:cts:latinLit:phi0978.phi001:8.13","start":633494,"length":313},{"loc":"urn:cts:latinLit:phi0978.phi001:8.14","start":633807,"length":680},{"loc":"urn:cts:latinLit:phi0978.phi001:8.15","start":634487,"length":1372},{"loc":"urn:cts:latinLit:phi0978.phi001:8.16","start":635859,"length":7630},{"loc":"urn:cts:latinLit:phi0978.phi001:8.17","start":643489,"length":2301},{"loc":"urn:cts:latinLit:phi0978.phi001:8.18","start":645790,"length":1744},{"loc":"urn:cts:latinLit:phi0978.phi001:8.19","start":647534,"length":263},{"loc":"urn:cts:latinLit:phi0978.phi001:8.20","start":647797,"length":263},{"loc":"urn:cts:latinLit:phi0978.phi001:8.21","start":648060,"length":3114},{"loc":"urn:cts:latinLit:phi0978.phi001:8.22","start":651174,"length":1890},{"loc":"urn:cts:latinLit:phi0978.phi001:8.23","start":653064,"length":1170},{"loc":"urn:cts:latinLit:phi0978.phi001:8.24","start":654234,"length":377},{"loc":"urn:cts:latinLit:phi0978.phi001:8.25","start":654611,"length":3008},{"loc":"urn:cts:latinLit:phi0978.phi001:8.26","start":657619,"length":431},{"loc":"urn:cts:latinLit:phi0978.phi001:8.27","start":658050,"length":2250},{"loc":"urn:cts:latinLit:phi0978.phi001:8.28","start":660300,"length":756},{"loc":"urn:cts:latinLit:phi0978.phi001:8.29","start":661056,"length":508},{"loc":"urn:cts:latinLit:phi0978.phi001:8.30","start":661564,"length":1690},{"loc":"urn:cts:latinLit:phi0978.phi001:8.31","start":663254,"length":557},{"loc":"urn:cts:latinLit:phi0978.phi001:8.32","start":663811,"length":3670},{"loc":"urn:cts:latinLit:phi0978.phi001:8.33","start":667481,"length":1232},{"loc":"urn:cts:latinLit:phi0978.phi001:8.34","start":668713,"length":727},{"loc":"urn:cts:latinLit:phi0978.phi001:8.35","start":669440,"length":273},{"loc":"urn:cts:latinLit:phi0978.phi001:8.36","start":669713,"length":2277},{"loc":"urn:cts:latinLit:phi0978.phi001:8.37","start":671990,"length":1864},{"loc":"urn:cts:latinLit:phi0978.phi001:8.38","start":673854,"length":1082},{"loc":"urn:cts:latinLit:phi0978.phi001:8.39","start":674936,"length":897},{"loc":"urn:cts:latinLit:phi0978.phi001:8.40","start":675833,"length":4480},{"loc":"urn:cts:latinLit:phi0978.phi001:8.41","start":680313,"length":404},{"loc":"urn:cts:latinLit:phi0978.phi001:8.42","start":680717,"length":5214},{"loc":"urn:cts:latinLit:phi0978.phi001:8.43","start":685931,"length":1799},{"loc":"urn:cts:latinLit:phi0978.phi001:8.44","start":687730,"length":1924},{"loc":"urn:cts:latinLit:phi0978.phi001:8.45","start":689654,"length":3160},{"loc":"urn:cts:latinLit:phi0978.phi001:8.46","start":692814,"length":1295},{"loc":"urn:cts:latinLit:phi0978.phi001:8.47","start":694109,"length":1287},{"loc":"urn:cts:latinLit:phi0978.phi001:8.48","start":695396,"length":3635},{"loc":"urn:cts:latinLit:phi0978.phi001:8.49","start":699031,"length":481},{"loc":"urn:cts:latinLit:phi0978.phi001:8.50","start":699512,"length":1944},{"loc":"urn:cts:latinLit:phi0978.phi001:8.51","start":701456,"length":2634},{"loc":"urn:cts:latinLit:phi0978.phi001:8.52","start":704090,"length":640},{"loc":"urn:cts:latinLit:phi0978.phi001:8.53","start":704730,"length":938},{"loc":"urn:cts:latinLit:phi0978.phi001:8.54","start":705668,"length":812},{"loc":"urn:cts:latinLit:phi0978.phi001:8.55","start":706480,"length":1274},{"loc":"urn:cts:latinLit:phi0978.phi001:8.56","start":707754,"length":185},{"loc":"urn:cts:latinLit:phi0978.phi001:8.57","start":707939,"length":1478},{"loc":"urn:cts:latinLit:phi0978.phi001:8.58","start":709417,"length":1519},{"loc":"urn:cts:latinLit:phi0978.phi001:8.59","start":710936,"length":547},{"loc":"urn:cts:latinLit:phi0978.phi001:9.1","start":711483,"length":200},{"loc":"urn:cts:latinLit:phi0978.phi001:9.2","start":711683,"length":731},{"loc":"urn:cts:latinLit:phi0978.phi001:9.3","start":712414,"length":1308},{"loc":"urn:cts:latinLit:phi0978.phi001:9.4","start":713722,"length":411},{"loc":"urn:cts:latinLit:phi0978.phi001:9.5","start":714133,"length":1418},{"loc":"urn:cts:latinLit:phi0978.phi001:9.6","start":715551,"length":1562},{"loc":"urn:cts:latinLit:phi0978.phi001:9.7","start":717113,"length":1758},{"loc":"urn:cts:latinLit:phi0978.phi001:9.8","start":718871,"length":6076},{"loc":"urn:cts:latinLit:phi0978.phi001:9.9","start":724947,"length":184},{"loc":"urn:cts:latinLit:phi0978.phi001:9.10","start":725131,"length":1862},{"loc":"urn:cts:latinLit:phi0978.phi001:9.11","start":726993,"length":155},{"loc":"urn:cts:latinLit:phi0978.phi001:9.12","start":727148,"length":350},{"loc":"urn:cts:latinLit:phi0978.phi001:9.13","start":727498,"length":787},{"loc":"urn:cts:latinLit:phi0978.phi001:9.14","start":728285,"length":201},{"loc":"urn:cts:latinLit:phi0978.phi001:9.15","start":728486,"length":4405},{"loc":"urn:cts:latinLit:phi0978.phi001:9.16","start":732891,"length":1837},{"loc":"urn:cts:latinLit:phi0978.phi001:9.17","start":734728,"length":3102},{"loc":"urn:cts:latinLit:phi0978.phi001:9.18","start":737830,"length":827},{"loc":"urn:cts:latinLit:phi0978.phi001:9.19","start":738657,"length":627},{"loc":"urn:cts:latinLit:phi0978.phi001:9.20","start":739284,"length":790},{"loc":"urn:cts:latinLit:phi0978.phi001:9.21","start":740074,"length":317},{"loc":"urn:cts:latinLit:phi0978.phi001:9.22","start":740391,"length":327},{"loc":"urn:cts:latinLit:phi0978.phi001:9.23","start":740718,"length":953},{"loc":"urn:cts:latinLit:phi0978.phi001:9.24","start":741671,"length":588},{"loc":"urn:cts:latinLit:phi0978.phi001:9.25","start":742259,"length":948},{"loc":"urn:cts:latinLit:phi0978.phi001:9.26","start":743207,"length":170},{"loc":"urn:cts:latinLit:phi0978.phi001:9.27","start":743377,"length":349},{"loc":"urn:cts:latinLit:phi0978.phi001:9.28","start":743726,"length":449},{"loc":"urn:cts:latinLit:phi0978.phi001:9.29","start":744175,"length":1929},{"loc":"urn:cts:latinLit:phi0978.phi001:9.30","start":746104,"length":3513},{"loc":"urn:cts:latinLit:phi0978.phi001:9.31","start":749617,"length":1802},{"loc":"urn:cts:latinLit:phi0978.phi001:9.32","start":751419,"length":173},{"loc":"urn:cts:latinLit:phi0978.phi001:9.33","start":751592,"length":961},{"loc":"urn:cts:latinLit:phi0978.phi001:9.34","start":752553,"length":272},{"loc":"urn:cts:latinLit:phi0978.phi001:9.35","start":752825,"length":8697},{"loc":"urn:cts:latinLit:phi0978.phi001:9.36","start":761522,"length":2127},{"loc":"urn:cts:latinLit:phi0978.phi001:9.37","start":763649,"length":754},{"loc":"urn:cts:latinLit:phi0978.phi001:9.38","start":764403,"length":1331},{"loc":"urn:cts:latinLit:phi0978.phi001:9.39","start":765734,"length":1010},{"loc":"urn:cts:latinLit:phi0978.phi001:9.40","start":766744,"length":418},{"loc":"urn:cts:latinLit:phi0978.phi001:9.41","start":767162,"length":870},{"loc":"urn:cts:latinLit:phi0978.phi001:9.42","start":768032,"length":1186},{"loc":"urn:cts:latinLit:phi0978.phi001:9.43","start":769218,"length":318},{"loc":"urn:cts:latinLit:phi0978.phi001:9.44","start":769536,"length":216},{"loc":"urn:cts:latinLit:phi0978.phi001:9.45","start":769752,"length":2017},{"loc":"urn:cts:latinLit:phi0978.phi001:9.46","start":771769,"length":1291},{"loc":"urn:cts:latinLit:phi0978.phi001:9.47","start":773060,"length":588},{"loc":"urn:cts:latinLit:phi0978.phi001:9.48","start":773648,"length":534},{"loc":"urn:cts:latinLit:phi0978.phi001:9.49","start":774182,"length":194},{"loc":"urn:cts:latinLit:phi0978.phi001:9.50","start":774376,"length":566},{"loc":"urn:cts:latinLit:phi0978.phi001:9.51","start":774942,"length":3437},{"loc":"urn:cts:latinLit:phi0978.phi001:9.52","start":778379,"length":144},{"loc":"urn:cts:latinLit:phi0978.phi001:9.53","start":778523,"length":397},{"loc":"urn:cts:latinLit:phi0978.phi001:9.54","start":778920,"length":1163},{"loc":"urn:cts:latinLit:phi0978.phi001:9.55","start":780083,"length":550},{"loc":"urn:cts:latinLit:phi0978.phi001:9.56","start":780633,"length":559},{"loc":"urn:cts:latinLit:phi0978.phi001:9.57","start":781192,"length":1495},{"loc":"urn:cts:latinLit:phi0978.phi001:9.58","start":782687,"length":219},{"loc":"urn:cts:latinLit:phi0978.phi001:9.59","start":782906,"length":1527},{"loc":"urn:cts:latinLit:phi0978.phi001:9.60","start":784433,"length":361},{"loc":"urn:cts:latinLit:phi0978.phi001:9.61","start":784794,"length":346},{"loc":"urn:cts:latinLit:phi0978.phi001:9.62","start":785140,"length":668},{"loc":"urn:cts:latinLit:phi0978.phi001:10.1","start":785808,"length":704},{"loc":"urn:cts:latinLit:phi0978.phi001:10.2","start":786512,"length":1378},{"loc":"urn:cts:latinLit:phi0978.phi001:10.3","start":787890,"length":3958},{"loc":"urn:cts:latinLit:phi0978.phi001:10.4","start":791848,"length":856},{"loc":"urn:cts:latinLit:phi0978.phi001:10.5","start":792704,"length":332},{"loc":"urn:cts:latinLit:phi0978.phi001:10.6","start":793036,"length":379},{"loc":"urn:cts:latinLit:phi0978.phi001:10.7","start":793415,"length":382},{"loc":"urn:cts:latinLit:phi0978.phi001:10.8","start":793797,"length":1435},{"loc":"urn:cts:latinLit:phi0978.phi001:10.9","start":795232,"length":1219},{"loc":"urn:cts:latinLit:phi0978.phi001:10.10","start":796451,"length":497},{"loc":"urn:cts:latinLit:phi0978.phi001:10.11","start":796948,"length":223},{"loc":"urn:cts:latinLit:phi0978.phi001:10.12","start":797171,"length":2144},{"loc":"urn:cts:latinLit:phi0978.phi001:10.13","start":799315,"length":428},{"loc":"urn:cts:latinLit:phi0978.phi001:10.14","start":799743,"length":183},{"loc":"urn:cts:latinLit:phi0978.phi001:10.15","start":799926,"length":158},{"loc":"urn:cts:latinLit:phi0978.phi001:10.16","start":800084,"length":252},{"loc":"urn:cts:latinLit:phi0978.phi001:10.17","start":800336,"length":301},{"loc":"urn:cts:latinLit:phi0978.phi001:10.18","start":800637,"length":1051},{"loc":"urn:cts:latinLit:phi0978.phi001:10.19","start":801688,"length":259},{"loc":"urn:cts:latinLit:phi0978.phi001:10.20","start":801947,"length":1074},{"loc":"urn:cts:latinLit:phi0978.phi001:10.21","start":803021,"length":2071},{"loc":"urn:cts:latinLit:phi0978.phi001:10.22","start":805092,"length":2432},{"loc":"urn:cts:latinLit:phi0978.phi001:10.23","start":807524,"length":4409},{"loc":"urn:cts:latinLit:phi0978.phi001:10.24","start":811933,"length":1302},{"loc":"urn:cts:latinLit:phi0978.phi001:10.25","start":813235,"length":178},{"loc":"urn:cts:latinLit:phi0978.phi001:10.26","start":813413,"length":472},{"loc":"urn:cts:latinLit:phi0978.phi001:10.27","start":813885,"length":221},{"loc":"urn:cts:latinLit:phi0978.phi001:10.28","start":814106,"length":176},{"loc":"urn:cts:latinLit:phi0978.phi001:10.29","start":814282,"length":4392},{"loc":"urn:cts:latinLit:phi0978.phi001:10.30","start":818674,"length":142},{"loc":"urn:cts:latinLit:phi0978.phi001:10.31","start":818816,"length":150},{"loc":"urn:cts:latinLit:phi0978.phi001:10.32","start":818966,"length":1066},{"loc":"urn:cts:latinLit:phi0978.phi001:10.33","start":820032,"length":4567},{"loc":"urn:cts:latinLit:phi0978.phi001:10.34","start":824599,"length":799},{"loc":"urn:cts:latinLit:phi0978.phi001:10.35","start":825398,"length":457},{"loc":"urn:cts:latinLit:phi0978.phi001:10.36","start":825855,"length":613},{"loc":"urn:cts:latinLit:phi0978.phi001:10.37","start":826468,"length":1079},{"loc":"urn:cts:latinLit:phi0978.phi001:10.38","start":827547,"length":1350},{"loc":"urn:cts:latinLit:phi0978.phi001:10.39","start":828897,"length":353},{"loc":"urn:cts:latinLit:phi0978.phi001:10.40","start":829250,"length":535},{"loc":"urn:cts:latinLit:phi0978.phi001:10.41","start":829785,"length":146},{"loc":"urn:cts:latinLit:phi0978.phi001:10.42","start":829931,"length":1966},{"loc":"urn:cts:latinLit:phi0978.phi001:10.43","start":831897,"length":1968},{"loc":"urn:cts:latinLit:phi0978.phi001:10.44","start":833865,"length":846},{"loc":"urn:cts:latinLit:phi0978.phi001:10.45","start":834711,"length":210},{"loc":"urn:cts:latinLit:phi0978.phi001:10.46","start":834921,"length":309},{"loc":"urn:cts:latinLit:phi0978.phi001:10.47","start":835230,"length":822},{"loc":"urn:cts:latinLit:phi0978.phi001:10.48","start":836052,"length":989},{"loc":"urn:cts:latinLit:phi0978.phi001:10.49","start":837041,"length":1334},{"loc":"urn:cts:latinLit:phi0978.phi001:10.50","start":838375,"length":990},{"loc":"urn:cts:latinLit:phi0978.phi001:10.51","start":839365,"length":530},{"loc":"urn:cts:latinLit:phi0978.phi001:10.52","start":839895,"length":1278},{"loc":"urn:cts:latinLit:phi0978.phi001:10.53","start":841173,"length":1759},{"loc":"urn:cts:latinLit:phi0978.phi001:10.54","start":842932,"length":992},{"loc":"urn:cts:latinLit:phi0978.phi001:10.55","start":843924,"length":877},{"loc":"urn:cts:latinLit:phi0978.phi001:10.56","start":844801,"length":387},{"loc":"urn:cts:latinLit:phi0978.phi001:10.57","start":845188,"length":338},{"loc":"urn:cts:latinLit:phi0978.phi001:10.58","start":845526,"length":947},{"loc":"urn:cts:latinLit:phi0978.phi001:10.59","start":846473,"length":1126},{"loc":"urn:cts:latinLit:phi0978.phi001:10.60","start":847599,"length":1221},{"loc":"urn:cts:latinLit:phi0978.phi001:10.61","start":848820,"length":247},{"loc":"urn:cts:latinLit:phi0978.phi001:10.62","start":849067,"length":656},{"loc":"urn:cts:latinLit:phi0978.phi001:10.63","start":849723,"length":4900},{"loc":"urn:cts:latinLit:phi0978.phi001:10.64","start":854623,"length":464},{"loc":"urn:cts:latinLit:phi0978.phi001:10.65","start":855087,"length":1209},{"loc":"urn:cts:latinLit:phi0978.phi001:10.66","start":856296,"length":139},{"loc":"urn:cts:latinLit:phi0978.phi001:10.67","start":856435,"length":351},{"loc":"urn:cts:latinLit:phi0978.phi001:10.68","start":856786,"length":741},{"loc":"urn:cts:latinLit:phi0978.phi001:10.69","start":857527,"length":604},{"loc":"urn:cts:latinLit:phi0978.phi001:10.70","start":858131,"length":1080},{"loc":"urn:cts:latinLit:phi0978.phi001:10.71","start":859211,"length":529},{"loc":"urn:cts:latinLit:phi0978.phi001:10.72","start":859740,"length":1114},{"loc":"urn:cts:latinLit:phi0978.phi001:10.73","start":860854,"length":1504},{"loc":"urn:cts:latinLit:phi0978.phi001:10.74","start":862358,"length":2304},{"loc":"urn:cts:latinLit:phi0978.phi001:10.75","start":864662,"length":1502},{"loc":"urn:cts:latinLit:phi0978.phi001:11.praef","start":866164,"length":109},{"loc":"urn:cts:latinLit:phi0978.phi001:11.1","start":866273,"length":472},{"loc":"urn:cts:latinLit:phi0978.phi001:11.2","start":866745,"length":1177},{"loc":"urn:cts:latinLit:phi0978.phi001:11.3","start":867922,"length":1443},{"loc":"urn:cts:latinLit:phi0978.phi001:11.4","start":869365,"length":865},{"loc":"urn:cts:latinLit:phi0978.phi001:11.5","start":870230,"length":814},{"loc":"urn:cts:latinLit:phi0978.phi001:11.6","start":871044,"length":943},{"loc":"urn:cts:latinLit:phi0978.phi001:11.7","start":871987,"length":896},{"loc":"urn:cts:latinLit:phi0978.phi001:11.8","start":872883,"length":562},{"loc":"urn:cts:latinLit:phi0978.phi001:11.9","start":873445,"length":195},{"loc":"urn:cts:latinLit:phi0978.phi001:11.10","start":873640,"length":2239},{"loc":"urn:cts:latinLit:phi0978.phi001:11.11","start":875879,"length":1055},{"loc":"urn:cts:latinLit:phi0978.phi001:11.12","start":876934,"length":778},{"loc":"urn:cts:latinLit:phi0978.phi001:11.13","start":877712,"length":400},{"loc":"urn:cts:latinLit:phi0978.phi001:11.14","start":878112,"length":1788},{"loc":"urn:cts:latinLit:phi0978.phi001:11.15","start":879900,"length":894},{"loc":"urn:cts:latinLit:phi0978.phi001:11.16","start":880794,"length":3868},{"loc":"urn:cts:latinLit:phi0978.phi001:11.17","start":884662,"length":2572},{"loc":"urn:cts:latinLit:phi0978.phi001:11.18","start":887234,"length":2030},{"loc":"urn:cts:latinLit:phi0978.phi001:11.19","start":889264,"length":1204},{"loc":"urn:cts:latinLit:phi0978.phi001:11.20","start":890468,"length":869},{"loc":"urn:cts:latinLit:phi0978.phi001:11.21","start":891337,"length":1477},{"loc":"urn:cts:latinLit:phi0978.phi001:11.22","start":892814,"length":667},{"loc":"urn:cts:latinLit:phi0978.phi001:11.23","start":893481,"length":889},{"loc":"urn:cts:latinLit:phi0978.phi001:11.24","start":894370,"length":2823},{"loc":"urn:cts:latinLit:phi0978.phi001:11.25","start":897193,"length":2036},{"loc":"urn:cts:latinLit:phi0978.phi001:11.26","start":899229,"length":1389},{"loc":"urn:cts:latinLit:phi0978.phi001:11.27","start":900618,"length":414},{"loc":"urn:cts:latinLit:phi0978.phi001:11.28","start":901032,"length":2037},{"loc":"urn:cts:latinLit:phi0978.phi001:11.29","start":903069,"length":2668},{"loc":"urn:cts:latinLit:phi0978.phi001:11.30","start":905737,"length":1019},{"loc":"urn:cts:latinLit:phi0978.phi001:11.31","start":906756,"length":470},{"loc":"urn:cts:latinLit:phi0978.phi001:11.32","start":907226,"length":374},{"loc":"urn:cts:latinLit:phi0978.phi001:11.33","start":907600,"length":887},{"loc":"urn:cts:latinLit:phi0978.phi001:11.34","start":908487,"length":506},{"loc":"urn:cts:latinLit:phi0978.phi001:11.35","start":908993,"length":719},{"loc":"urn:cts:latinLit:phi0978.phi001:11.36","start":909712,"length":802},{"loc":"urn:cts:latinLit:phi0978.phi001:11.37","start":910514,"length":37538},{"loc":"urn:cts:latinLit:phi0978.phi001:11.38","start":948052,"length":1580},{"loc":"urn:cts:latinLit:phi0978.phi001:11.39","start":949632,"length":2622},{"loc":"urn:cts:latinLit:phi0978.phi001:11.40","start":952254,"length":1146},{"loc":"urn:cts:latinLit:phi0978.phi001:11.41","start":953400,"length":1549},{"loc":"urn:cts:latinLit:phi0978.phi001:11.42","start":954949,"length":1034},{"loc":"urn:cts:latinLit:phi0978.phi001:11.43","start":955983,"length":917},{"loc":"urn:cts:latinLit:phi0978.phi001:11.44","start":956900,"length":610},{"loc":"urn:cts:latinLit:phi0978.phi001:11.45","start":957510,"length":2827},{"loc":"urn:cts:latinLit:phi0978.phi001:11.46","start":960337,"length":541},{"loc":"urn:cts:latinLit:phi0978.phi001:11.47","start":960878,"length":713},{"loc":"urn:cts:latinLit:phi0978.phi001:11.48","start":961591,"length":956},{"loc":"urn:cts:latinLit:phi0978.phi001:11.49","start":962547,"length":1247},{"loc":"urn:cts:latinLit:phi0978.phi001:11.50","start":963794,"length":658},{"loc":"urn:cts:latinLit:phi0978.phi001:11.51","start":964452,"length":2715},{"loc":"urn:cts:latinLit:phi0978.phi001:11.52","start":967167,"length":1565},{"loc":"urn:cts:latinLit:phi0978.phi001:11.53","start":968732,"length":2303},{"loc":"urn:cts:latinLit:phi0978.phi001:11.54","start":971035,"length":594},{"loc":"urn:cts:latinLit:phi0978.phi001:12.praef","start":971629,"length":829},{"loc":"urn:cts:latinLit:phi0978.phi001:12.1","start":972458,"length":3902},{"loc":"urn:cts:latinLit:phi0978.phi001:12.2","start":976360,"length":305},{"loc":"urn:cts:latinLit:phi0978.phi001:12.3","start":976665,"length":970},{"loc":"urn:cts:latinLit:phi0978.phi001:12.4","start":977635,"length":1248},{"loc":"urn:cts:latinLit:phi0978.phi001:12.5","start":978883,"length":933},{"loc":"urn:cts:latinLit:phi0978.phi001:12.6","start":979816,"length":874},{"loc":"urn:cts:latinLit:phi0978.phi001:12.7","start":980690,"length":2495},{"loc":"urn:cts:latinLit:phi0978.phi001:12.8","start":983185,"length":1026},{"loc":"urn:cts:latinLit:phi0978.phi001:12.9","start":984211,"length":1427},{"loc":"urn:cts:latinLit:phi0978.phi001:12.10","start":985638,"length":525},{"loc":"urn:cts:latinLit:phi0978.phi001:12.11","start":986163,"length":868},{"loc":"urn:cts:latinLit:phi0978.phi001:12.12","start":987031,"length":2125},{"loc":"urn:cts:latinLit:phi0978.phi001:12.13","start":989156,"length":1719},{"loc":"urn:cts:latinLit:phi0978.phi001:12.14","start":990875,"length":5597},{"loc":"urn:cts:latinLit:phi0978.phi001:12.15","start":996472,"length":1262},{"loc":"urn:cts:latinLit:phi0978.phi001:12.16","start":997734,"length":1259},{"loc":"urn:cts:latinLit:phi0978.phi001:12.17","start":998993,"length":4263},{"loc":"urn:cts:latinLit:phi0978.phi001:12.18","start":1003256,"length":927},{"loc":"urn:cts:latinLit:phi0978.phi001:12.19","start":1004183,"length":4551},{"loc":"urn:cts:latinLit:phi0978.phi001:12.20","start":1008734,"length":478},{"loc":"urn:cts:latinLit:phi0978.phi001:12.21","start":1009212,"length":1250},{"loc":"urn:cts:latinLit:phi0978.phi001:12.22","start":1010462,"length":1326},{"loc":"urn:cts:latinLit:phi0978.phi001:12.23","start":1011788,"length":998},{"loc":"urn:cts:latinLit:phi0978.phi001:12.24","start":1012786,"length":887},{"loc":"urn:cts:latinLit:phi0978.phi001:12.25","start":1013673,"length":4872},{"loc":"urn:cts:latinLit:phi0978.phi001:12.26","start":1018545,"length":1251},{"loc":"urn:cts:latinLit:phi0978.phi001:12.27","start":1019796,"length":690},{"loc":"urn:cts:latinLit:phi0978.phi001:12.28","start":1020486,"length":1078},{"loc":"urn:cts:latinLit:phi0978.phi001:13.praef","start":1021564,"length":167},{"loc":"urn:cts:latinLit:phi0978.phi001:13.1","start":1021731,"length":5416},{"loc":"urn:cts:latinLit:phi0978.phi001:13.2","start":1027147,"length":1051},{"loc":"urn:cts:latinLit:phi0978.phi001:13.3","start":1028198,"length":2092},{"loc":"urn:cts:latinLit:phi0978.phi001:13.4","start":1030290,"length":8443},{"loc":"urn:cts:latinLit:phi0978.phi001:13.5","start":1038733,"length":1021},{"loc":"urn:cts:latinLit:phi0978.phi001:13.6","start":1039754,"length":813},{"loc":"urn:cts:latinLit:phi0978.phi001:13.7","start":1040567,"length":1181},{"loc":"urn:cts:latinLit:phi0978.phi001:13.8","start":1041748,"length":494},{"loc":"urn:cts:latinLit:phi0978.phi001:13.9","start":1042242,"length":1568},{"loc":"urn:cts:latinLit:phi0978.phi001:13.10","start":1043810,"length":523},{"loc":"urn:cts:latinLit:phi0978.phi001:13.11","start":1044333,"length":2583},{"loc":"urn:cts:latinLit:phi0978.phi001:13.12","start":1046916,"length":3254},{"loc":"urn:cts:latinLit:phi0978.phi001:13.13","start":1050170,"length":1995},{"loc":"urn:cts:latinLit:phi0978.phi001:13.14","start":1052165,"length":352},{"loc":"urn:cts:latinLit:phi0978.phi001:13.15","start":1052517,"length":2864},{"loc":"urn:cts:latinLit:phi0978.phi001:13.16","start":1055381,"length":1107},{"loc":"urn:cts:latinLit:phi0978.phi001:13.17","start":1056488,"length":1641},{"loc":"urn:cts:latinLit:phi0978.phi001:13.18","start":1058129,"length":560},{"loc":"urn:cts:latinLit:phi0978.phi001:13.19","start":1058689,"length":899},{"loc":"urn:cts:latinLit:phi0978.phi001:13.20","start":1059588,"length":156},{"loc":"urn:cts:latinLit:phi0978.phi001:13.21","start":1059744,"length":1254},{"loc":"urn:cts:latinLit:phi0978.phi001:13.22","start":1060998,"length":3009},{"loc":"urn:cts:latinLit:phi0978.phi001:13.23","start":1064007,"length":561},{"loc":"urn:cts:latinLit:phi0978.phi001:13.24","start":1064568,"length":1998},{"loc":"urn:cts:latinLit:phi0978.phi001:13.25","start":1066566,"length":2924},{"loc":"urn:cts:latinLit:phi0978.phi001:14.praef","start":1069490,"length":2831},{"loc":"urn:cts:latinLit:phi0978.phi001:14.1","start":1072321,"length":3903},{"loc":"urn:cts:latinLit:phi0978.phi001:14.2","start":1076224,"length":5878},{"loc":"urn:cts:latinLit:phi0978.phi001:14.3","start":1082102,"length":3146},{"loc":"urn:cts:latinLit:phi0978.phi001:14.4","start":1085248,"length":5175},{"loc":"urn:cts:latinLit:phi0978.phi001:14.5","start":1090423,"length":529},{"loc":"urn:cts:latinLit:phi0978.phi001:14.6","start":1090952,"length":4897},{"loc":"urn:cts:latinLit:phi0978.phi001:14.7","start":1095849,"length":1444},{"loc":"urn:cts:latinLit:phi0978.phi001:14.8","start":1097293,"length":904},{"loc":"urn:cts:latinLit:phi0978.phi001:14.9","start":1098197,"length":2320},{"loc":"urn:cts:latinLit:phi0978.phi001:14.10","start":1100517,"length":513},{"loc":"urn:cts:latinLit:phi0978.phi001:14.11","start":1101030,"length":309},{"loc":"urn:cts:latinLit:phi0978.phi001:14.12","start":1101339,"length":488},{"loc":"urn:cts:latinLit:phi0978.phi001:14.13","start":1101827,"length":1632},{"loc":"urn:cts:latinLit:phi0978.phi001:14.14","start":1103459,"length":1124},{"loc":"urn:cts:latinLit:phi0978.phi001:14.15","start":1104583,"length":368},{"loc":"urn:cts:latinLit:phi0978.phi001:14.16","start":1104951,"length":4530},{"loc":"urn:cts:latinLit:phi0978.phi001:14.17","start":1109481,"length":1019},{"loc":"urn:cts:latinLit:phi0978.phi001:14.18","start":1110500,"length":925},{"loc":"urn:cts:latinLit:phi0978.phi001:14.19","start":1111425,"length":1241},{"loc":"urn:cts:latinLit:phi0978.phi001:14.20","start":1112666,"length":3610},{"loc":"urn:cts:latinLit:phi0978.phi001:14.21","start":1116276,"length":1849},{"loc":"urn:cts:latinLit:phi0978.phi001:14.22","start":1118125,"length":5097},{"loc":"urn:cts:latinLit:phi0978.phi001:15.praef","start":1123222,"length":1},{"loc":"urn:cts:latinLit:phi0978.phi001:15.1","start":1123223,"length":1903},{"loc":"urn:cts:latinLit:phi0978.phi001:15.2","start":1125126,"length":915},{"loc":"urn:cts:latinLit:phi0978.phi001:15.3","start":1126041,"length":3871},{"loc":"urn:cts:latinLit:phi0978.phi001:15.4","start":1129912,"length":456},{"loc":"urn:cts:latinLit:phi0978.phi001:15.5","start":1130368,"length":479},{"loc":"urn:cts:latinLit:phi0978.phi001:15.6","start":1130847,"length":1161},{"loc":"urn:cts:latinLit:phi0978.phi001:15.7","start":1132008,"length":3414},{"loc":"urn:cts:latinLit:phi0978.phi001:15.8","start":1135422,"length":908},{"loc":"urn:cts:latinLit:phi0978.phi001:15.9","start":1136330,"length":124},{"loc":"urn:cts:latinLit:phi0978.phi001:15.10","start":1136454,"length":534},{"loc":"urn:cts:latinLit:phi0978.phi001:15.11","start":1136988,"length":946},{"loc":"urn:cts:latinLit:phi0978.phi001:15.12","start":1137934,"length":444},{"loc":"urn:cts:latinLit:phi0978.phi001:15.13","start":1138378,"length":2021},{"loc":"urn:cts:latinLit:phi0978.phi001:15.14","start":1140399,"length":2390},{"loc":"urn:cts:latinLit:phi0978.phi001:15.15","start":1142789,"length":2216},{"loc":"urn:cts:latinLit:phi0978.phi001:15.16","start":1145005,"length":510},{"loc":"urn:cts:latinLit:phi0978.phi001:15.17","start":1145515,"length":3305},{"loc":"urn:cts:latinLit:phi0978.phi001:15.18","start":1148820,"length":4367},{"loc":"urn:cts:latinLit:phi0978.phi001:15.19","start":1153187,"length":1954},{"loc":"urn:cts:latinLit:phi0978.phi001:15.20","start":1155141,"length":462},{"loc":"urn:cts:latinLit:phi0978.phi001:15.21","start":1155603,"length":471},{"loc":"urn:cts:latinLit:phi0978.phi001:15.22","start":1156074,"length":2364},{"loc":"urn:cts:latinLit:phi0978.phi001:15.23","start":1158438,"length":1100},{"loc":"urn:cts:latinLit:phi0978.phi001:15.24","start":1159538,"length":2128},{"loc":"urn:cts:latinLit:phi0978.phi001:15.25","start":1161666,"length":945},{"loc":"urn:cts:latinLit:phi0978.phi001:15.26","start":1162611,"length":376},{"loc":"urn:cts:latinLit:phi0978.phi001:15.27","start":1162987,"length":938},{"loc":"urn:cts:latinLit:phi0978.phi001:15.28","start":1163925,"length":3145},{"loc":"urn:cts:latinLit:phi0978.phi001:15.29","start":1167070,"length":3558},{"loc":"urn:cts:latinLit:phi0978.phi001:15.30","start":1170628,"length":4484},{"loc":"urn:cts:latinLit:phi0978.phi001:16.praef","start":1175112,"length":499},{"loc":"urn:cts:latinLit:phi0978.phi001:16.1","start":1175611,"length":1658},{"loc":"urn:cts:latinLit:phi0978.phi001:16.2","start":1177269,"length":378},{"loc":"urn:cts:latinLit:phi0978.phi001:16.3","start":1177647,"length":70},{"loc":"urn:cts:latinLit:phi0978.phi001:16.4","start":1177717,"length":2928},{"loc":"urn:cts:latinLit:phi0978.phi001:16.5","start":1180645,"length":1093},{"loc":"urn:cts:latinLit:phi0978.phi001:16.6","start":1181738,"length":3548},{"loc":"urn:cts:latinLit:phi0978.phi001:16.7","start":1185286,"length":1227},{"loc":"urn:cts:latinLit:phi0978.phi001:16.8","start":1186513,"length":1943},{"loc":"urn:cts:latinLit:phi0978.phi001:16.9","start":1188456,"length":326},{"loc":"urn:cts:latinLit:phi0978.phi001:16.10","start":1188782,"length":5127},{"loc":"urn:cts:latinLit:phi0978.phi001:16.11","start":1193909,"length":1449},{"loc":"urn:cts:latinLit:phi0978.phi001:16.12","start":1195358,"length":1819},{"loc":"urn:cts:latinLit:phi0978.phi001:16.13","start":1197177,"length":1110},{"loc":"urn:cts:latinLit:phi0978.phi001:16.14","start":1198287,"length":594},{"loc":"urn:cts:latinLit:phi0978.phi001:16.15","start":1198881,"length":685},{"loc":"urn:cts:latinLit:phi0978.phi001:16.16","start":1199566,"length":1439},{"loc":"urn:cts:latinLit:phi0978.phi001:16.17","start":1201005,"length":462},{"loc":"urn:cts:latinLit:phi0978.phi001:16.18","start":1201467,"length":1839},{"loc":"urn:cts:latinLit:phi0978.phi001:16.19","start":1203306,"length":329},{"loc":"urn:cts:latinLit:phi0978.phi001:16.20","start":1203635,"length":372},{"loc":"urn:cts:latinLit:phi0978.phi001:16.21","start":1204007,"length":666},{"loc":"urn:cts:latinLit:phi0978.phi001:16.22","start":1204673,"length":1212},{"loc":"urn:cts:latinLit:phi0978.phi001:16.23","start":1205885,"length":652},{"loc":"urn:cts:latinLit:phi0978.phi001:16.24","start":1206537,"length":1921},{"loc":"urn:cts:latinLit:phi0978.phi001:16.25","start":1208458,"length":4437},{"loc":"urn:cts:latinLit:phi0978.phi001:16.26","start":1212895,"length":3479},{"loc":"urn:cts:latinLit:phi0978.phi001:16.27","start":1216374,"length":1840},{"loc":"urn:cts:latinLit:phi0978.phi001:16.28","start":1218214,"length":120},{"loc":"urn:cts:latinLit:phi0978.phi001:16.29","start":1218334,"length":458},{"loc":"urn:cts:latinLit:phi0978.phi001:16.30","start":1218792,"length":2098},{"loc":"urn:cts:latinLit:phi0978.phi001:16.31","start":1220890,"length":2061},{"loc":"urn:cts:latinLit:phi0978.phi001:16.32","start":1222951,"length":2524},{"loc":"urn:cts:latinLit:phi0978.phi001:16.33","start":1225475,"length":1786},{"loc":"urn:cts:latinLit:phi0978.phi001:16.34","start":1227261,"length":3195},{"loc":"urn:cts:latinLit:phi0978.phi001:16.35","start":1230456,"length":903},{"loc":"urn:cts:latinLit:phi0978.phi001:16.36","start":1231359,"length":6051},{"loc":"urn:cts:latinLit:phi0978.phi001:16.37","start":1237410,"length":2903},{"loc":"urn:cts:latinLit:phi0978.phi001:16.38","start":1240313,"length":2322},{"loc":"urn:cts:latinLit:phi0978.phi001:16.39","start":1242635,"length":4622},{"loc":"urn:cts:latinLit:phi0978.phi001:16.40","start":1247257,"length":7101},{"loc":"urn:cts:latinLit:phi0978.phi001:16.41","start":1254358,"length":906},{"loc":"urn:cts:latinLit:phi0978.phi001:16.42","start":1255264,"length":1195},{"loc":"urn:cts:latinLit:phi0978.phi001:16.43","start":1256459,"length":2749},{"loc":"urn:cts:latinLit:phi0978.phi001:16.44","start":1259208,"length":6788},{"loc":"urn:cts:latinLit:phi0978.phi001:17.1","start":1265996,"length":3391},{"loc":"urn:cts:latinLit:phi0978.phi001:17.2","start":1269387,"length":4513},{"loc":"urn:cts:latinLit:phi0978.phi001:17.3","start":1273900,"length":526},{"loc":"urn:cts:latinLit:phi0978.phi001:17.4","start":1274426,"length":4010},{"loc":"urn:cts:latinLit:phi0978.phi001:17.5","start":1278436,"length":3125},{"loc":"urn:cts:latinLit:phi0978.phi001:17.6","start":1281561,"length":231},{"loc":"urn:cts:latinLit:phi0978.phi001:17.7","start":1281792,"length":1022},{"loc":"urn:cts:latinLit:phi0978.phi001:17.8","start":1282814,"length":1551},{"loc":"urn:cts:latinLit:phi0978.phi001:17.9","start":1284365,"length":3782},{"loc":"urn:cts:latinLit:phi0978.phi001:17.10","start":1288147,"length":6415},{"loc":"urn:cts:latinLit:phi0978.phi001:17.11","start":1294562,"length":4962},{"loc":"urn:cts:latinLit:phi0978.phi001:17.12","start":1299524,"length":2599},{"loc":"urn:cts:latinLit:phi0978.phi001:17.13","start":1302123,"length":1824},{"loc":"urn:cts:latinLit:phi0978.phi001:17.14","start":1303947,"length":5690},{"loc":"urn:cts:latinLit:phi0978.phi001:17.15","start":1309637,"length":1341},{"loc":"urn:cts:latinLit:phi0978.phi001:17.16","start":1310978,"length":1791},{"loc":"urn:cts:latinLit:phi0978.phi001:17.17","start":1312769,"length":1293},{"loc":"urn:cts:latinLit:phi0978.phi001:17.18","start":1314062,"length":4997},{"loc":"urn:cts:latinLit:phi0978.phi001:17.19","start":1319059,"length":1581},{"loc":"urn:cts:latinLit:phi0978.phi001:17.20","start":1320640,"length":3590},{"loc":"urn:cts:latinLit:phi0978.phi001:17.21","start":1324230,"length":5554},{"loc":"urn:cts:latinLit:phi0978.phi001:17.22","start":1329784,"length":12615},{"loc":"urn:cts:latinLit:phi0978.phi001:17.23","start":1342399,"length":6974},{"loc":"urn:cts:latinLit:phi0978.phi001:17.24","start":1349373,"length":9854},{"loc":"urn:cts:latinLit:phi0978.phi001:17.25","start":1359227,"length":1971},{"loc":"urn:cts:latinLit:phi0978.phi001:17.26","start":1361198,"length":1946},{"loc":"urn:cts:latinLit:phi0978.phi001:17.27","start":1363144,"length":3664},{"loc":"urn:cts:latinLit:phi0978.phi001:17.28","start":1366808,"length":2949},{"loc":"urn:cts:latinLit:phi0978.phi001:18.1","start":1369757,"length":2194},{"loc":"urn:cts:latinLit:phi0978.phi001:18.2","start":1371951,"length":1109},{"loc":"urn:cts:latinLit:phi0978.phi001:18.3","start":1373060,"length":5454},{"loc":"urn:cts:latinLit:phi0978.phi001:18.4","start":1378514,"length":646},{"loc":"urn:cts:latinLit:phi0978.phi001:18.5","start":1379160,"length":2230},{"loc":"urn:cts:latinLit:phi0978.phi001:18.6","start":1381390,"length":6275},{"loc":"urn:cts:latinLit:phi0978.phi001:18.7","start":1387665,"length":12527},{"loc":"urn:cts:latinLit:phi0978.phi001:18.8","start":1400192,"length":1668},{"loc":"urn:cts:latinLit:phi0978.phi001:18.9","start":1401860,"length":1013},{"loc":"urn:cts:latinLit:phi0978.phi001:18.10","start":1402873,"length":4376},{"loc":"urn:cts:latinLit:phi0978.phi001:18.11","start":1407249,"length":5612},{"loc":"urn:cts:latinLit:phi0978.phi001:18.12","start":1412861,"length":3456},{"loc":"urn:cts:latinLit:phi0978.phi001:18.13","start":1416317,"length":2375},{"loc":"urn:cts:latinLit:phi0978.phi001:18.14","start":1418692,"length":1661},{"loc":"urn:cts:latinLit:phi0978.phi001:18.15","start":1420353,"length":865},{"loc":"urn:cts:latinLit:phi0978.phi001:18.16","start":1421218,"length":2990},{"loc":"urn:cts:latinLit:phi0978.phi001:18.17","start":1424208,"length":6412},{"loc":"urn:cts:latinLit:phi0978.phi001:18.18","start":1430620,"length":2451},{"loc":"urn:cts:latinLit:phi0978.phi001:18.19","start":1433071,"length":2305},{"loc":"urn:cts:latinLit:phi0978.phi001:18.20","start":1435376,"length":1231},{"loc":"urn:cts:latinLit:phi0978.phi001:18.21","start":1436607,"length":1498},{"loc":"urn:cts:latinLit:phi0978.phi001:18.22","start":1438105,"length":1070},{"loc":"urn:cts:latinLit:phi0978.phi001:18.23","start":1439175,"length":1727},{"loc":"urn:cts:latinLit:phi0978.phi001:18.24","start":1440902,"length":4659},{"loc":"urn:cts:latinLit:phi0978.phi001:18.25","start":1445561,"length":8263},{"loc":"urn:cts:latinLit:phi0978.phi001:18.26","start":1453824,"length":7756},{"loc":"urn:cts:latinLit:phi0978.phi001:18.27","start":1461580,"length":2277},{"loc":"urn:cts:latinLit:phi0978.phi001:18.28","start":1463857,"length":7917},{"loc":"urn:cts:latinLit:phi0978.phi001:18.29","start":1471774,"length":5649},{"loc":"urn:cts:latinLit:phi0978.phi001:18.30","start":1477423,"length":4520},{"loc":"urn:cts:latinLit:phi0978.phi001:18.31","start":1481943,"length":4461},{"loc":"urn:cts:latinLit:phi0978.phi001:18.32","start":1486404,"length":2053},{"loc":"urn:cts:latinLit:phi0978.phi001:18.33","start":1488457,"length":1829},{"loc":"urn:cts:latinLit:phi0978.phi001:18.34","start":1490286,"length":3327},{"loc":"urn:cts:latinLit:phi0978.phi001:18.35","start":1493613,"length":9453},{"loc":"urn:cts:latinLit:phi0978.phi001:19.praef","start":1503066,"length":2320},{"loc":"urn:cts:latinLit:phi0978.phi001:19.1","start":1505386,"length":7059},{"loc":"urn:cts:latinLit:phi0978.phi001:19.2","start":1512445,"length":3629},{"loc":"urn:cts:latinLit:phi0978.phi001:19.3","start":1516074,"length":4726},{"loc":"urn:cts:latinLit:phi0978.phi001:19.4","start":1520800,"length":6110},{"loc":"urn:cts:latinLit:phi0978.phi001:19.5","start":1526910,"length":12300},{"loc":"urn:cts:latinLit:phi0978.phi001:19.6","start":1539210,"length":6941},{"loc":"urn:cts:latinLit:phi0978.phi001:19.7","start":1546151,"length":2857},{"loc":"urn:cts:latinLit:phi0978.phi001:19.8","start":1549008,"length":17258},{"loc":"urn:cts:latinLit:phi0978.phi001:19.9","start":1566266,"length":930},{"loc":"urn:cts:latinLit:phi0978.phi001:19.10","start":1567196,"length":1735},{"loc":"urn:cts:latinLit:phi0978.phi001:19.11","start":1568931,"length":787},{"loc":"urn:cts:latinLit:phi0978.phi001:19.12","start":1569718,"length":2734},{"loc":"urn:cts:latinLit:phi0978.phi001:20.praef","start":1572452,"length":858},{"loc":"urn:cts:latinLit:phi0978.phi001:20.1","start":1573310,"length":2090},{"loc":"urn:cts:latinLit:phi0978.phi001:20.2","start":1575400,"length":1730},{"loc":"urn:cts:latinLit:phi0978.phi001:20.3","start":1577130,"length":2616},{"loc":"urn:cts:latinLit:phi0978.phi001:20.4","start":1579746,"length":3473},{"loc":"urn:cts:latinLit:phi0978.phi001:20.5","start":1583219,"length":4870},{"loc":"urn:cts:latinLit:phi0978.phi001:20.6","start":1588089,"length":4923},{"loc":"urn:cts:latinLit:phi0978.phi001:20.7","start":1593012,"length":4074},{"loc":"urn:cts:latinLit:phi0978.phi001:20.8","start":1597086,"length":3074},{"loc":"urn:cts:latinLit:phi0978.phi001:20.9","start":1600160,"length":10231},{"loc":"urn:cts:latinLit:phi0978.phi001:20.10","start":1610391,"length":1440},{"loc":"urn:cts:latinLit:phi0978.phi001:20.11","start":1611831,"length":2218},{"loc":"urn:cts:latinLit:phi0978.phi001:20.12","start":1614049,"length":2054},{"loc":"urn:cts:latinLit:phi0978.phi001:20.13","start":1616103,"length":7260},{"loc":"urn:cts:latinLit:phi0978.phi001:20.14","start":1623363,"length":6348},{"loc":"urn:cts:latinLit:phi0978.phi001:20.15","start":1629711,"length":2685},{"loc":"urn:cts:latinLit:phi0978.phi001:20.16","start":1632396,"length":1773},{"loc":"urn:cts:latinLit:phi0978.phi001:20.17","start":1634169,"length":7312},{"loc":"urn:cts:latinLit:phi0978.phi001:20.18","start":1641481,"length":3072},{"loc":"urn:cts:latinLit:phi0978.phi001:20.19","start":1644553,"length":2010},{"loc":"urn:cts:latinLit:phi0978.phi001:20.20","start":1646563,"length":4079},{"loc":"urn:cts:latinLit:phi0978.phi001:20.21","start":1650642,"length":4918},{"loc":"urn:cts:latinLit:phi0978.phi001:20.22","start":1655560,"length":6821},{"loc":"urn:cts:latinLit:phi0978.phi001:20.23","start":1662381,"length":4600},{"loc":"urn:cts:latinLit:phi0978.phi001:20.24","start":1666981,"length":605},{"loc":"urn:cts:latinLit:phi0978.phi001:21.1","start":1667586,"length":681},{"loc":"urn:cts:latinLit:phi0978.phi001:21.2","start":1668267,"length":1134},{"loc":"urn:cts:latinLit:phi0978.phi001:21.3","start":1669401,"length":3402},{"loc":"urn:cts:latinLit:phi0978.phi001:21.4","start":1672803,"length":3285},{"loc":"urn:cts:latinLit:phi0978.phi001:21.5","start":1676088,"length":1956},{"loc":"urn:cts:latinLit:phi0978.phi001:21.6","start":1678044,"length":2846},{"loc":"urn:cts:latinLit:phi0978.phi001:21.7","start":1680890,"length":3821},{"loc":"urn:cts:latinLit:phi0978.phi001:21.8","start":1684711,"length":2268},{"loc":"urn:cts:latinLit:phi0978.phi001:21.9","start":1686979,"length":1832},{"loc":"urn:cts:latinLit:phi0978.phi001:21.10","start":1688811,"length":2302},{"loc":"urn:cts:latinLit:phi0978.phi001:21.11","start":1691113,"length":3648},{"loc":"urn:cts:latinLit:phi0978.phi001:21.12","start":1694761,"length":1245},{"loc":"urn:cts:latinLit:phi0978.phi001:21.13","start":1696006,"length":2252},{"loc":"urn:cts:latinLit:phi0978.phi001:21.14","start":1698258,"length":2935},{"loc":"urn:cts:latinLit:phi0978.phi001:21.15","start":1701193,"length":3684},{"loc":"urn:cts:latinLit:phi0978.phi001:21.16","start":1704877,"length":2697},{"loc":"urn:cts:latinLit:phi0978.phi001:21.17","start":1707574,"length":3480},{"loc":"urn:cts:latinLit:phi0978.phi001:21.18","start":1711054,"length":4734},{"loc":"urn:cts:latinLit:phi0978.phi001:21.19","start":1715788,"length":4546},{"loc":"urn:cts:latinLit:phi0978.phi001:21.20","start":1720334,"length":5610},{"loc":"urn:cts:latinLit:phi0978.phi001:21.21","start":1725944,"length":4160},{"loc":"urn:cts:latinLit:phi0978.phi001:21.22","start":1730104,"length":563},{"loc":"urn:cts:latinLit:phi0978.phi001:21.23","start":1730667,"length":1359},{"loc":"urn:cts:latinLit:phi0978.phi001:21.24","start":1732026,"length":251},{"loc":"urn:cts:latinLit:phi0978.phi001:21.25","start":1732277,"length":637},{"loc":"urn:cts:latinLit:phi0978.phi001:21.26","start":1732914,"length":693},{"loc":"urn:cts:latinLit:phi0978.phi001:21.27","start":1733607,"length":797},{"loc":"urn:cts:latinLit:phi0978.phi001:21.28","start":1734404,"length":70},{"loc":"urn:cts:latinLit:phi0978.phi001:21.29","start":1734474,"length":571},{"loc":"urn:cts:latinLit:phi0978.phi001:21.30","start":1735045,"length":568},{"loc":"urn:cts:latinLit:phi0978.phi001:21.31","start":1735613,"length":2291},{"loc":"urn:cts:latinLit:phi0978.phi001:21.32","start":1737904,"length":481},{"loc":"urn:cts:latinLit:phi0978.phi001:21.33","start":1738385,"length":148},{"loc":"urn:cts:latinLit:phi0978.phi001:21.34","start":1738533,"length":449},{"loc":"urn:cts:latinLit:phi0978.phi001:22.praef","start":1738982,"length":407},{"loc":"urn:cts:latinLit:phi0978.phi001:22.1","start":1739389,"length":412},{"loc":"urn:cts:latinLit:phi0978.phi001:22.2","start":1739801,"length":1325},{"loc":"urn:cts:latinLit:phi0978.phi001:22.3","start":1741126,"length":408},{"loc":"urn:cts:latinLit:phi0978.phi001:22.4","start":1741534,"length":672},{"loc":"urn:cts:latinLit:phi0978.phi001:22.5","start":1742206,"length":1045},{"loc":"urn:cts:latinLit:phi0978.phi001:22.6","start":1743251,"length":2910},{"loc":"urn:cts:latinLit:phi0978.phi001:22.7","start":1746161,"length":712},{"loc":"urn:cts:latinLit:phi0978.phi001:22.8","start":1746873,"length":1109},{"loc":"urn:cts:latinLit:phi0978.phi001:22.9","start":1747982,"length":1299},{"loc":"urn:cts:latinLit:phi0978.phi001:22.10","start":1749281,"length":573},{"loc":"urn:cts:latinLit:phi0978.phi001:22.11","start":1749854,"length":161},{"loc":"urn:cts:latinLit:phi0978.phi001:22.12","start":1750015,"length":689},{"loc":"urn:cts:latinLit:phi0978.phi001:22.13","start":1750704,"length":2369},{"loc":"urn:cts:latinLit:phi0978.phi001:22.14","start":1753073,"length":638},{"loc":"urn:cts:latinLit:phi0978.phi001:22.15","start":1753711,"length":257},{"loc":"urn:cts:latinLit:phi0978.phi001:22.16","start":1753968,"length":241},{"loc":"urn:cts:latinLit:phi0978.phi001:22.17","start":1754209,"length":1391},{"loc":"urn:cts:latinLit:phi0978.phi001:22.18","start":1755600,"length":1519},{"loc":"urn:cts:latinLit:phi0978.phi001:22.19","start":1757119,"length":116},{"loc":"urn:cts:latinLit:phi0978.phi001:22.20","start":1757235,"length":1100},{"loc":"urn:cts:latinLit:phi0978.phi001:22.21","start":1758335,"length":6393},{"loc":"urn:cts:latinLit:phi0978.phi001:22.22","start":1764728,"length":12150},{"loc":"urn:cts:latinLit:phi0978.phi001:22.23","start":1776878,"length":4767},{"loc":"urn:cts:latinLit:phi0978.phi001:22.24","start":1781645,"length":5343},{"loc":"urn:cts:latinLit:phi0978.phi001:22.25","start":1786988,"length":18123},{"loc":"urn:cts:latinLit:phi0978.phi001:23.praef","start":1805111,"length":3971},{"loc":"urn:cts:latinLit:phi0978.phi001:23.1","start":1809082,"length":19235},{"loc":"urn:cts:latinLit:phi0978.phi001:23.2","start":1828317,"length":3307},{"loc":"urn:cts:latinLit:phi0978.phi001:23.3","start":1831624,"length":3045},{"loc":"urn:cts:latinLit:phi0978.phi001:23.4","start":1834669,"length":7811},{"loc":"urn:cts:latinLit:phi0978.phi001:23.5","start":1842480,"length":677},{"loc":"urn:cts:latinLit:phi0978.phi001:23.6","start":1843157,"length":5679},{"loc":"urn:cts:latinLit:phi0978.phi001:23.7","start":1848836,"length":10774},{"loc":"urn:cts:latinLit:phi0978.phi001:23.8","start":1859610,"length":7134},{"loc":"urn:cts:latinLit:phi0978.phi001:23.9","start":1866744,"length":3034},{"loc":"urn:cts:latinLit:phi0978.phi001:24.1","start":1869778,"length":2177},{"loc":"urn:cts:latinLit:phi0978.phi001:24.2","start":1871955,"length":490},{"loc":"urn:cts:latinLit:phi0978.phi001:24.3","start":1872445,"length":461},{"loc":"urn:cts:latinLit:phi0978.phi001:24.4","start":1872906,"length":2271},{"loc":"urn:cts:latinLit:phi0978.phi001:24.5","start":1875177,"length":3390},{"loc":"urn:cts:latinLit:phi0978.phi001:24.6","start":1878567,"length":5838},{"loc":"urn:cts:latinLit:phi0978.phi001:24.7","start":1884405,"length":3019},{"loc":"urn:cts:latinLit:phi0978.phi001:24.8","start":1887424,"length":4508},{"loc":"urn:cts:latinLit:phi0978.phi001:24.9","start":1891932,"length":6046},{"loc":"urn:cts:latinLit:phi0978.phi001:24.10","start":1897978,"length":4474},{"loc":"urn:cts:latinLit:phi0978.phi001:24.11","start":1902452,"length":7397},{"loc":"urn:cts:latinLit:phi0978.phi001:24.12","start":1909849,"length":1560},{"loc":"urn:cts:latinLit:phi0978.phi001:24.13","start":1911409,"length":3718},{"loc":"urn:cts:latinLit:phi0978.phi001:24.14","start":1915127,"length":3133},{"loc":"urn:cts:latinLit:phi0978.phi001:24.15","start":1918260,"length":4359},{"loc":"urn:cts:latinLit:phi0978.phi001:24.16","start":1922619,"length":5036},{"loc":"urn:cts:latinLit:phi0978.phi001:24.17","start":1927655,"length":4524},{"loc":"urn:cts:latinLit:phi0978.phi001:24.18","start":1932179,"length":764},{"loc":"urn:cts:latinLit:phi0978.phi001:24.19","start":1932943,"length":7152},{"loc":"urn:cts:latinLit:phi0978.phi001:25.1","start":1940095,"length":1083},{"loc":"urn:cts:latinLit:phi0978.phi001:25.2","start":1941178,"length":7078},{"loc":"urn:cts:latinLit:phi0978.phi001:25.3","start":1948256,"length":2512},{"loc":"urn:cts:latinLit:phi0978.phi001:25.4","start":1950768,"length":4184},{"loc":"urn:cts:latinLit:phi0978.phi001:25.5","start":1954952,"length":9633},{"loc":"urn:cts:latinLit:phi0978.phi001:25.6","start":1964585,"length":2633},{"loc":"urn:cts:latinLit:phi0978.phi001:25.7","start":1967218,"length":3383},{"loc":"urn:cts:latinLit:phi0978.phi001:25.8","start":1970601,"length":8965},{"loc":"urn:cts:latinLit:phi0978.phi001:25.9","start":1979566,"length":6176},{"loc":"urn:cts:latinLit:phi0978.phi001:25.10","start":1985742,"length":4074},{"loc":"urn:cts:latinLit:phi0978.phi001:25.11","start":1989816,"length":3330},{"loc":"urn:cts:latinLit:phi0978.phi001:25.12","start":1993146,"length":948},{"loc":"urn:cts:latinLit:phi0978.phi001:25.13","start":1994094,"length":12392},{"loc":"urn:cts:latinLit:phi0978.phi001:26.1","start":2006486,"length":3785},{"loc":"urn:cts:latinLit:phi0978.phi001:26.2","start":2010271,"length":577},{"loc":"urn:cts:latinLit:phi0978.phi001:26.3","start":2010848,"length":2283},{"loc":"urn:cts:latinLit:phi0978.phi001:26.4","start":2013131,"length":2841},{"loc":"urn:cts:latinLit:phi0978.phi001:26.5","start":2015972,"length":1715},{"loc":"urn:cts:latinLit:phi0978.phi001:26.6","start":2017687,"length":1165},{"loc":"urn:cts:latinLit:phi0978.phi001:26.7","start":2018852,"length":4246},{"loc":"urn:cts:latinLit:phi0978.phi001:26.8","start":2023098,"length":18624},{"loc":"urn:cts:latinLit:phi0978.phi001:26.9","start":2041722,"length":897},{"loc":"urn:cts:latinLit:phi0978.phi001:26.10","start":2042619,"length":4135},{"loc":"urn:cts:latinLit:phi0978.phi001:26.11","start":2046754,"length":7012},{"loc":"urn:cts:latinLit:phi0978.phi001:26.12","start":2053766,"length":3506},{"loc":"urn:cts:latinLit:phi0978.phi001:26.13","start":2057272,"length":2668},{"loc":"urn:cts:latinLit:phi0978.phi001:26.14","start":2059940,"length":4335},{"loc":"urn:cts:latinLit:phi0978.phi001:26.15","start":2064275,"length":5536},{"loc":"urn:cts:latinLit:phi0978.phi001:27.1","start":2069811,"length":1116},{"loc":"urn:cts:latinLit:phi0978.phi001:27.2","start":2070927,"length":1614},{"loc":"urn:cts:latinLit:phi0978.phi001:27.3","start":2072541,"length":1227},{"loc":"urn:cts:latinLit:phi0978.phi001:27.4","start":2073768,"length":7242},{"loc":"urn:cts:latinLit:phi0978.phi001:27.5","start":2081010,"length":3101},{"loc":"urn:cts:latinLit:phi0978.phi001:27.6","start":2084111,"length":808},{"loc":"urn:cts:latinLit:phi0978.phi001:27.7","start":2084919,"length":4304},{"loc":"urn:cts:latinLit:phi0978.phi001:27.8","start":2089223,"length":5363},{"loc":"urn:cts:latinLit:phi0978.phi001:27.9","start":2094586,"length":4654},{"loc":"urn:cts:latinLit:phi0978.phi001:27.10","start":2099240,"length":3592},{"loc":"urn:cts:latinLit:phi0978.phi001:27.11","start":2102832,"length":3931},{"loc":"urn:cts:latinLit:phi0978.phi001:27.12","start":2106763,"length":10792},{"loc":"urn:cts:latinLit:phi0978.phi001:27.13","start":2117555,"length":5754},{"loc":"urn:cts:latinLit:phi0978.phi001:28.1","start":2123309,"length":3512},{"loc":"urn:cts:latinLit:phi0978.phi001:28.2","start":2126821,"length":8123},{"loc":"urn:cts:latinLit:phi0978.phi001:28.3","start":2134944,"length":1354},{"loc":"urn:cts:latinLit:phi0978.phi001:28.4","start":2136298,"length":9368},{"loc":"urn:cts:latinLit:phi0978.phi001:28.5","start":2145666,"length":402},{"loc":"urn:cts:latinLit:phi0978.phi001:28.6","start":2146068,"length":5100},{"loc":"urn:cts:latinLit:phi0978.phi001:28.7","start":2151168,"length":6899},{"loc":"urn:cts:latinLit:phi0978.phi001:28.8","start":2158067,"length":14798},{"loc":"urn:cts:latinLit:phi0978.phi001:28.9","start":2172865,"length":11567},{"loc":"urn:cts:latinLit:phi0978.phi001:28.10","start":2184432,"length":4662},{"loc":"urn:cts:latinLit:phi0978.phi001:28.11","start":2189094,"length":8031},{"loc":"urn:cts:latinLit:phi0978.phi001:28.12","start":2197125,"length":4760},{"loc":"urn:cts:latinLit:phi0978.phi001:28.13","start":2201885,"length":2694},{"loc":"urn:cts:latinLit:phi0978.phi001:28.14","start":2204579,"length":4249},{"loc":"urn:cts:latinLit:phi0978.phi001:28.15","start":2208828,"length":3476},{"loc":"urn:cts:latinLit:phi0978.phi001:28.16","start":2212304,"length":4782},{"loc":"urn:cts:latinLit:phi0978.phi001:28.17","start":2217086,"length":3585},{"loc":"urn:cts:latinLit:phi0978.phi001:28.18","start":2220671,"length":2827},{"loc":"urn:cts:latinLit:phi0978.phi001:28.19","start":2223498,"length":6730},{"loc":"urn:cts:latinLit:phi0978.phi001:28.20","start":2230228,"length":1778},{"loc":"urn:cts:latinLit:phi0978.phi001:29.1","start":2232006,"length":11904},{"loc":"urn:cts:latinLit:phi0978.phi001:29.2","start":2243910,"length":3707},{"loc":"urn:cts:latinLit:phi0978.phi001:29.3","start":2247617,"length":7348},{"loc":"urn:cts:latinLit:phi0978.phi001:29.4","start":2254965,"length":15778},{"loc":"urn:cts:latinLit:phi0978.phi001:29.5","start":2270743,"length":3617},{"loc":"urn:cts:latinLit:phi0978.phi001:29.6","start":2274360,"length":15041},{"loc":"urn:cts:latinLit:phi0978.phi001:30.1","start":2289401,"length":5420},{"loc":"urn:cts:latinLit:phi0978.phi001:30.2","start":2294821,"length":2139},{"loc":"urn:cts:latinLit:phi0978.phi001:30.3","start":2296960,"length":3284},{"loc":"urn:cts:latinLit:phi0978.phi001:30.4","start":2300244,"length":3866},{"loc":"urn:cts:latinLit:phi0978.phi001:30.5","start":2304110,"length":2743},{"loc":"urn:cts:latinLit:phi0978.phi001:30.6","start":2306853,"length":4535},{"loc":"urn:cts:latinLit:phi0978.phi001:30.7","start":2311388,"length":3746},{"loc":"urn:cts:latinLit:phi0978.phi001:30.8","start":2315134,"length":4224},{"loc":"urn:cts:latinLit:phi0978.phi001:30.9","start":2319358,"length":2844},{"loc":"urn:cts:latinLit:phi0978.phi001:30.10","start":2322202,"length":4563},{"loc":"urn:cts:latinLit:phi0978.phi001:30.11","start":2326765,"length":4766},{"loc":"urn:cts:latinLit:phi0978.phi001:30.12","start":2331531,"length":2538},{"loc":"urn:cts:latinLit:phi0978.phi001:30.13","start":2334069,"length":4813},{"loc":"urn:cts:latinLit:phi0978.phi001:30.14","start":2338882,"length":4403},{"loc":"urn:cts:latinLit:phi0978.phi001:30.15","start":2343285,"length":4817},{"loc":"urn:cts:latinLit:phi0978.phi001:30.16","start":2348102,"length":1136},{"loc":"urn:cts:latinLit:phi0978.phi001:31.1","start":2349238,"length":1071},{"loc":"urn:cts:latinLit:phi0978.phi001:31.2","start":2350309,"length":9550},{"loc":"urn:cts:latinLit:phi0978.phi001:31.3","start":2359859,"length":8606},{"loc":"urn:cts:latinLit:phi0978.phi001:31.4","start":2368465,"length":1644},{"loc":"urn:cts:latinLit:phi0978.phi001:31.5","start":2370109,"length":1017},{"loc":"urn:cts:latinLit:phi0978.phi001:31.6","start":2371126,"length":6305},{"loc":"urn:cts:latinLit:phi0978.phi001:31.7","start":2377431,"length":7993},{"loc":"urn:cts:latinLit:phi0978.phi001:31.8","start":2385424,"length":1825},{"loc":"urn:cts:latinLit:phi0978.phi001:31.9","start":2387249,"length":3530},{"loc":"urn:cts:latinLit:phi0978.phi001:31.10","start":2390779,"length":6654},{"loc":"urn:cts:latinLit:phi0978.phi001:31.11","start":2397433,"length":3948},{"loc":"urn:cts:latinLit:phi0978.phi001:32.praef","start":2401381,"length":481},{"loc":"urn:cts:latinLit:phi0978.phi001:32.1","start":2401862,"length":3812},{"loc":"urn:cts:latinLit:phi0978.phi001:32.2","start":2405674,"length":5893},{"loc":"urn:cts:latinLit:phi0978.phi001:32.3","start":2411567,"length":2276},{"loc":"urn:cts:latinLit:phi0978.phi001:32.4","start":2413843,"length":4496},{"loc":"urn:cts:latinLit:phi0978.phi001:32.5","start":2418339,"length":5786},{"loc":"urn:cts:latinLit:phi0978.phi001:32.6","start":2424125,"length":2897},{"loc":"urn:cts:latinLit:phi0978.phi001:32.7","start":2427022,"length":7714},{"loc":"urn:cts:latinLit:phi0978.phi001:32.8","start":2434736,"length":2661},{"loc":"urn:cts:latinLit:phi0978.phi001:32.9","start":2437397,"length":7727},{"loc":"urn:cts:latinLit:phi0978.phi001:32.10","start":2445124,"length":11713},{"loc":"urn:cts:latinLit:phi0978.phi001:32.11","start":2456837,"length":5489},{"loc":"urn:cts:latinLit:phi0978.phi001:33.praef","start":2462326,"length":2109},{"loc":"urn:cts:latinLit:phi0978.phi001:33.1","start":2464435,"length":10264},{"loc":"urn:cts:latinLit:phi0978.phi001:33.2","start":2474699,"length":3464},{"loc":"urn:cts:latinLit:phi0978.phi001:33.3","start":2478163,"length":10118},{"loc":"urn:cts:latinLit:phi0978.phi001:33.4","start":2488281,"length":8130},{"loc":"urn:cts:latinLit:phi0978.phi001:33.5","start":2496411,"length":3608},{"loc":"urn:cts:latinLit:phi0978.phi001:33.6","start":2500019,"length":6290},{"loc":"urn:cts:latinLit:phi0978.phi001:33.7","start":2506309,"length":4459},{"loc":"urn:cts:latinLit:phi0978.phi001:33.8","start":2510768,"length":1775},{"loc":"urn:cts:latinLit:phi0978.phi001:33.9","start":2512543,"length":1980},{"loc":"urn:cts:latinLit:phi0978.phi001:33.10","start":2514523,"length":2160},{"loc":"urn:cts:latinLit:phi0978.phi001:33.11","start":2516683,"length":4454},{"loc":"urn:cts:latinLit:phi0978.phi001:33.12","start":2521137,"length":3624},{"loc":"urn:cts:latinLit:phi0978.phi001:33.13","start":2524761,"length":1722},{"loc":"urn:cts:latinLit:phi0978.phi001:34.1","start":2526483,"length":668},{"loc":"urn:cts:latinLit:phi0978.phi001:34.2","start":2527151,"length":3397},{"loc":"urn:cts:latinLit:phi0978.phi001:34.3","start":2530548,"length":1955},{"loc":"urn:cts:latinLit:phi0978.phi001:34.4","start":2532503,"length":1197},{"loc":"urn:cts:latinLit:phi0978.phi001:34.5","start":2533700,"length":2039},{"loc":"urn:cts:latinLit:phi0978.phi001:34.6","start":2535739,"length":4004},{"loc":"urn:cts:latinLit:phi0978.phi001:34.7","start":2539743,"length":5549},{"loc":"urn:cts:latinLit:phi0978.phi001:34.8","start":2545292,"length":19437},{"loc":"urn:cts:latinLit:phi0978.phi001:34.9","start":2564729,"length":1041},{"loc":"urn:cts:latinLit:phi0978.phi001:34.10","start":2565770,"length":2719},{"loc":"urn:cts:latinLit:phi0978.phi001:34.11","start":2568489,"length":3849},{"loc":"urn:cts:latinLit:phi0978.phi001:34.12","start":2572338,"length":4994},{"loc":"urn:cts:latinLit:phi0978.phi001:34.13","start":2577332,"length":3745},{"loc":"urn:cts:latinLit:phi0978.phi001:34.14","start":2581077,"length":4350},{"loc":"urn:cts:latinLit:phi0978.phi001:34.15","start":2585427,"length":2437},{"loc":"urn:cts:latinLit:phi0978.phi001:34.16","start":2587864,"length":1462},{"loc":"urn:cts:latinLit:phi0978.phi001:34.17","start":2589326,"length":2496},{"loc":"urn:cts:latinLit:phi0978.phi001:34.18","start":2591822,"length":5551},{"loc":"urn:cts:latinLit:phi0978.phi001:35.praef","start":2597373,"length":452},{"loc":"urn:cts:latinLit:phi0978.phi001:35.1","start":2597825,"length":753},{"loc":"urn:cts:latinLit:phi0978.phi001:35.2","start":2598578,"length":3233},{"loc":"urn:cts:latinLit:phi0978.phi001:35.3","start":2601811,"length":2838},{"loc":"urn:cts:latinLit:phi0978.phi001:35.4","start":2604649,"length":4436},{"loc":"urn:cts:latinLit:phi0978.phi001:35.5","start":2609085,"length":561},{"loc":"urn:cts:latinLit:phi0978.phi001:35.6","start":2609646,"length":7940},{"loc":"urn:cts:latinLit:phi0978.phi001:35.7","start":2617586,"length":1666},{"loc":"urn:cts:latinLit:phi0978.phi001:35.8","start":2619252,"length":2003},{"loc":"urn:cts:latinLit:phi0978.phi001:35.9","start":2621255,"length":2956},{"loc":"urn:cts:latinLit:phi0978.phi001:35.10","start":2624211,"length":22208},{"loc":"urn:cts:latinLit:phi0978.phi001:35.11","start":2646419,"length":11981},{"loc":"urn:cts:latinLit:phi0978.phi001:35.12","start":2658400,"length":6139},{"loc":"urn:cts:latinLit:phi0978.phi001:35.13","start":2664539,"length":1133},{"loc":"urn:cts:latinLit:phi0978.phi001:35.14","start":2665672,"length":2288},{"loc":"urn:cts:latinLit:phi0978.phi001:35.15","start":2667960,"length":7433},{"loc":"urn:cts:latinLit:phi0978.phi001:35.16","start":2675393,"length":1413},{"loc":"urn:cts:latinLit:phi0978.phi001:35.17","start":2676806,"length":1906},{"loc":"urn:cts:latinLit:phi0978.phi001:35.18","start":2678712,"length":668},{"loc":"urn:cts:latinLit:phi0978.phi001:35.19","start":2679380,"length":197},{"loc":"urn:cts:latinLit:phi0978.phi001:36.1","start":2679577,"length":1569},{"loc":"urn:cts:latinLit:phi0978.phi001:36.2","start":2681146,"length":825},{"loc":"urn:cts:latinLit:phi0978.phi001:36.3","start":2681971,"length":674},{"loc":"urn:cts:latinLit:phi0978.phi001:36.4","start":2682645,"length":721},{"loc":"urn:cts:latinLit:phi0978.phi001:36.5","start":2683366,"length":13157},{"loc":"urn:cts:latinLit:phi0978.phi001:36.6","start":2696523,"length":3885},{"loc":"urn:cts:latinLit:phi0978.phi001:36.7","start":2700408,"length":2821},{"loc":"urn:cts:latinLit:phi0978.phi001:36.8","start":2703229,"length":1968},{"loc":"urn:cts:latinLit:phi0978.phi001:36.9","start":2705197,"length":2436},{"loc":"urn:cts:latinLit:phi0978.phi001:36.10","start":2707633,"length":930},{"loc":"urn:cts:latinLit:phi0978.phi001:36.11","start":2708563,"length":259},{"loc":"urn:cts:latinLit:phi0978.phi001:36.12","start":2708822,"length":3694},{"loc":"urn:cts:latinLit:phi0978.phi001:36.13","start":2712516,"length":4121},{"loc":"urn:cts:latinLit:phi0978.phi001:36.14","start":2716637,"length":1199},{"loc":"urn:cts:latinLit:phi0978.phi001:36.15","start":2717836,"length":10859},{"loc":"urn:cts:latinLit:phi0978.phi001:36.16","start":2728695,"length":2086},{"loc":"urn:cts:latinLit:phi0978.phi001:36.17","start":2730781,"length":1275},{"loc":"urn:cts:latinLit:phi0978.phi001:36.18","start":2732056,"length":1123},{"loc":"urn:cts:latinLit:phi0978.phi001:36.19","start":2733179,"length":2416},{"loc":"urn:cts:latinLit:phi0978.phi001:36.20","start":2735595,"length":1829},{"loc":"urn:cts:latinLit:phi0978.phi001:36.21","start":2737424,"length":2919},{"loc":"urn:cts:latinLit:phi0978.phi001:36.22","start":2740343,"length":5815},{"loc":"urn:cts:latinLit:phi0978.phi001:36.23","start":2746158,"length":2611},{"loc":"urn:cts:latinLit:phi0978.phi001:36.24","start":2748769,"length":1288},{"loc":"urn:cts:latinLit:phi0978.phi001:36.25","start":2750057,"length":2381},{"loc":"urn:cts:latinLit:phi0978.phi001:36.26","start":2752438,"length":4087},{"loc":"urn:cts:latinLit:phi0978.phi001:36.27","start":2756525,"length":1625},{"loc":"urn:cts:latinLit:phi0978.phi001:37.praef","start":2758150,"length":732},{"loc":"urn:cts:latinLit:phi0978.phi001:37.1","start":2758882,"length":3714},{"loc":"urn:cts:latinLit:phi0978.phi001:37.2","start":2762596,"length":11480},{"loc":"urn:cts:latinLit:phi0978.phi001:37.3","start":2774076,"length":5127},{"loc":"urn:cts:latinLit:phi0978.phi001:37.4","start":2779203,"length":3022},{"loc":"urn:cts:latinLit:phi0978.phi001:37.5","start":2782225,"length":7119},{"loc":"urn:cts:latinLit:phi0978.phi001:37.6","start":2789344,"length":5045},{"loc":"urn:cts:latinLit:phi0978.phi001:37.7","start":2794389,"length":5906},{"loc":"urn:cts:latinLit:phi0978.phi001:37.8","start":2800295,"length":4389},{"loc":"urn:cts:latinLit:phi0978.phi001:37.9","start":2804684,"length":7952},{"loc":"urn:cts:latinLit:phi0978.phi001:37.10","start":2812636,"length":18737},{"loc":"urn:cts:latinLit:phi0978.phi001:37.11","start":2831373,"length":2748},{"loc":"urn:cts:latinLit:phi0978.phi001:37.12","start":2834121,"length":2112},{"loc":"urn:cts:latinLit:phi0978.phi001:37.13","start":2836233,"length":3479}]}
{"id":"urn:cts:latinLit:phi1017.phi011.perseus-lat2","text":"Quid actum sit in caelo ante diem III idus Octobris\nanno novo, initio saeculi felicissimi, volo memoriae tradere. Nihil nec offensae nec\ngratiae dabitur. Haec ita vera. Si quis quaesiverit unde sciam, primum, si noluero,\nnon respondebo. Quis coacturus est? Ego scio me liberum factum, ex quo suum diem\nobiit ille, qui verum proverbium fecerat, aut regem aut fatuum nasci oportere. Si\nlibuerit respondere, dicam quod mihi in buccam venerit. Quis unquam ab historico\niuratores exegit? Tamen si necesse fuerit auctorem producere, quaerito ab eo qui\nDrusillam euntem in caelum vidit: idem Claudium vidisse se dicet iter facientem\nnon passibus aequis. Velit nolit, necesse est illi omnia videre,\nquae in caelo aguntur: Appiae viae curator est, qua scis et divum Augustum et\nTiberium Caesarem ad deos isse. Hunc si interrogaveris, soli narrabit: coram\npluribus nunquam verbum faciet. Nam ex quo in senatu iuravit se Drusillam vidisse\ncaelum ascendentem et illi pro tam bono nuntio nemo credidit, quod viderit, verbis\nconceptis affirmavit se non indicaturum, etiam si in medio foro hominem occisum vidisset. Ab hoc ego quae tum audivi, certa clara affero,\nita illum salvum et felicem habeam.\nIam Phoebus breviore via contraxerat ortumlucis, et obscuri crescebant tempora somni,iamque suum victrix augebat Cynthia regnum,et deformis hiemps gratos carpebat honoresdivitis autumni, iussoque senescere Bacchocarpebat raras serus vindemitor uvas. Puto magis intellegi, si dixero: mensis erat October, dies III idus\nOctobris. Horam non possum certam tibi dicere, facilius inter philosophos quam inter\nhorologia conveniet, tamen inter sextam et septimam erat.Nimis\nrustice inquies: cum omnes poetae, non contenti ortus et occasus describere,\nut etiam medium diem inquietent, tu sic transibis horam tam bonam?\"lam medium curru Phoebus diviserat orbemet propior nocti fessas quatiebat habenasobliquo flexam deducens tramite lucem:\nClaudius animam agere coepit nec invenire exitum poterat.\nTum Mercurius, qui semper ingenio eius delectatus esset, unam e tribus Parcis\nseducit et ait: \"Quid, femina crudelissima, hominem miserum torqueri pateris? Nec\nunquam tam diu cruciatus cesset?\nAnnus sexagesimus quartus est, ex quo cum anima luctatur. Quid huic\net rei publicae invides? Patere mathematicos aliquando verum dicere, qui illum, ex\nquo princeps factus est, omnibus annis, omnibus mensibus efferunt. Et tamen non est\nmirum si errant et horam eius nemo novit; nemo enim unquam illum natum putavit. Fac\nquod faciendum est: Dede neci, melior vacua sine regnet in\naula.'\"\nSed Clotho ego mehercules inquit pusillum temporis adicere illi\nvolebam, dum hos pauculos, qui supersunt, civitate donaret (constituerat enim\nomnes Graecos, Gallos, Hispanos, Britannos togatos videre) sed quoniam placet\naliquos peregrinos in semen relinqui et tu ita iubes fieri, fiat. Aperit\ntum capsulam et tres fusos profert: unus erat Augurini, alter Babae, tertius\nClaudii. Hos inquit tres uno anno exiguis intervallis temporum\ndivisos mori iubebo, nec illum incomitatum dimittam. Non oportet enim eum, qui\nmodo se tot milia hominum sequentia videbat, tot praecedentia, tot circumfusa,\nsubito solum destitui. Contentus erit his interim convictoribus.\nHaec ait et turpi convolvens stamina fusoabrupit stolidae regalia tempora vitae.At Lachesis redimita comas, ornata capillos,Pieria crinem lauro frontemque coronans,candida de niveo subtemina vellere sumitfelici moderanda manu, quae ducta coloremassumpsere novum. Mirantur pensa sorores:mutatur vilis pretioso lana metallo,aurea formoso descendunt saecula filo.Nec modus est illis, felicia vellera ducuntet gaudent implere manus, sunt dulcia pensa.Sponte sua festinat opus nulloque laboremollia contorto descendunt stamina fuso.Vincunt Tithoni, vincunt et Nestoris annos.Phoebus adest cantuque iuvat gaudetque futuris,et laetus nune plectra movet, nune pensa ministrat.Detinet intentas cantu fallitque laborem.Dumque nimis citharam fraternaque carmina laudant,plus solito nevere manus, humanaque fatalaudatum transcendit opus. Ne demite, ParcaePhoebus ait \"vincat mortalis tempora vitaeille, mihi similis vultu similisque decorenec cantu nec voce minor. Felicia lassissaecula praestabit legumque silentia rumpet.Qualis discutiens fugientia Lucifer astraaut qualis surgit redeuntibus Hesperus astris,qualis cum primum tenebris Aurora solutisinduxit rubicunda diem, Sol aspicit orbemlucidus, et primos a carcere concitat axes:talis Caesar adest, talem iam Roma Neronemaspiciet. Flagrat nitidus fulgore remissovultus, et adfuso cervix formosa capillo.\" haec Apollo. At Lachesis, quae et ipsa homini formosissimo faveret, fecit\nillud plena manu, et Neroni multos annos de suo donat. Claudium autem iubent\nomnesχαίροντας, εὐφημοῦντασ ἐκπέμπειν δόμων. Et ille quidem animam ebulliit, et ex eo desiit vivere videri. Exspiravit\nautem dum comoedos audit, ut scias me non sine causa illos timere. Ultima vox eius\nhaec inter homines audita est, cum maiorem sonitum emisisset illa\nparte, qua facilius loquebatur: vae me, puto, concacavi me. Quod an\nfecerit, nescio: omnia certe concacavit.\nQuae in terris postea sint acta, supervacuum est\nreferre. Scitis enim optime, nec periculum est ne excidant memoriae quae gaudium\npublicum impresserit: nemo felicitatis suae obliviscitur. In caelo quae acta sint,\naudite: fides penes auctorem erit. Nuntiatur Iovi venisse quendam bonae staturae,\nbene canum; nescio quid ilium minari, assidue enim caput movere; pedem dextrum\ntrahere. Quaesisse se, cuius nationis esset: respondisse nescio quid perturbato sono\net voce confusa; non intellegere se linguam eius, nec Graecum esse nec Romanum nec\nullius gentis notae. Tum Iuppiter Herculem, qui totum orbem terrarum pererraverat et\nnosse videbatur omnes nationes, iubet ire et explorare, quorum hominum esset. Tum\nHercules primo aspectu sane perturbatus est, ut qui etiam non omnia monstra\ntimuerit. Ut vidit novi generis faciem, insolitum incessum, vocem nullius terrestris\nanimalis sed qualis esse marinis beluis solet, raucam et implicatam, putavit sibi\ntertium decimum laborem venisse. Diligentius intuenti visus est quasi homo. Accessit\nitaque et quod facillimum fuit Graeculo, ait:τίσ πόθεν εί\nClaudius gaudet esse illic philologos homines, sperat futurum\naliquem historiis suis locum. Itaque et ipse Homerico versu Caesarem se esse\nsignificant ait:\nErat autem sequens versus verior, aeque Homericus:\nἔνθα δEt imposuerat Herculi minime vafro,\nnisi fuisset\nillic Febris, quae fano suo relicto sola cum illo venerat: ceteros omnes deos Romae\nreliquerat. Iste inquit mera mendacia narrat. Ego tibi dico,\nquae cum illo tot annis vixi: Luguduni natus est, Marci municipem vides. Quod\ntibi narro, ad sextum decimum lapidem natus est a Vienna, Gallus germanus.\nItaque quod Gallum facere oportebat, Romam cepit. Hunc ego tibi recipio Luguduni\nnatum, ubi Licinus multis annis regnavit. Tu autem, qui plura loca calcasti quam\nullus mulio perpetuarius, Lugudunenses scire debes, et multa milia inter Xanthum et Rhodanum\ninteresse. Excandescit hoc loco Claudius et quanto potest murmure\nirascitur. Quid diceret, nemo intellegebat, ille autem Febrim duci iubebat, illo\ngestu solutae manus et ad hoc unum satis firmae, quo decollare\nhomines solebat, iusserat illi collum praecidi. Putares omnes illius esse libertos:\nadeo illum nemo curabat. tum Hercules audi me inquit tu\ndesine fatuari. Venisti huc, ubi mures ferrum rodunt. Citiusmihi verum, ne tibi\nalogias excutiam. Et quo terribilior esset, tragicus fit et ait:\nexprome propere, sede qua genitus cluas,hoc ne peremptus stipite ad terram accidas;haec clava reges saepe mactavit feros.Quid nunc profatu vocis incerto sonas?Quae patria, quae gens mobile eduxit caput?Edissere. Equidem regna tergemini petenslonginqua regis, unde ab Hesperio mariInachiam ad urbem nobile advexi pecus,vidi duobus imminens fluviis iugum,quod Phoebus ortu semper obverso videt,ubi Rhodanus ingens amne praerapido fluit,Ararque dubitans, quo suos cursus agat,tacitus quietis adluit ripas vadis.Estne illa tellus spiritus altrix tui?\"Haec satis animose et fortiter, nihilo minus mentis suae non est et\ntimet μωροῦ πληγήν. Claudius ut vidit virum\nvalentem, oblitus nugarum intellexit neminem Romae sibi parem fuisse, illic non\nhabere se idem gratiae: gallum in suo sterquilino plurimum posse. Itaque quantum\nintellegi potuit, haec visus est dicere: Ego te, fortissime deorum Hercule,\nsperavi mihi adfuturum apud alios, et si qui a me notorem petisset, te fui\nnominaturus, qui me optime nosti. Nam si memoria repetis, ego eram qui\ntibi ante templum tuum ius\ndicebam totis diebus mense Iulio et Augusto. Tu scis, quantum illic miseriarum\ntulerim, cum causidicos audirem diem et noctem, in quos si incidisses, valde\nfortis licet tibi videaris, maluisses cloacas Augeae purgare: multo plus ego\nstercoris exhausi. Sed quoniam volo\nNon mirum quod in curiam impetum fecisti: nihil tibi clausi\nest. Modo dic nobis, qualem deum istum fieri velis. non potest esse: οὔτε\nαὐτὸσ πρᾶγμα ἔχει τι οὔτε ἄλλοις παρέχει; Stoicus? Quomodo potest 'rotundus' esse, ut ait Varro, 'sine\ncapite, sine praeputio'? Est aliquid in illo Stoici dei, iam video: nec cor nec\ncaput habet. Si mehercules a Saturno petisset hoc beneficium, cuius mensem toto\nanno celebravit, Saturnalicius princeps, non tulisset illud, nedum ab Iove, quem\nquantum quidem in illo fuit, damnavit incesti. Silanum enim\ngenerum suum occidit propterea quod sororem suam, festivissimam omnium\npuellarum, quam omnes Venerem vocarent, maluit Iunonem vocare. 'Quare' inquit\n'quaero enim, sororem suam?' Stulte, stude: Athenis dimidium licet, Alexandriae\ntotum. 'Quia Romae' inquis 'mures molas lingunt.' Hic nobis curva corriget? quid\nin cubiculo suo faciat, nescit, et iam 'caeli scrutatur plagas'? Deus fieri\nvult: parum est quod templum in Britannia habet, quod hunc barbari colunt et ut\ndeum orant μωροῦ εὐιλάτου τυχεῖν?\nTandem Iovi venit in mentem, privatis intra curiam\nmorantibus senatoribus non licere sententiam dicere nec disputare.\nEgo inquit p. c. interrogare vobis permiseram, vos mera\nmapalia fecistis. Volo ut servetis disciplinam curiae. Hic qualiscunque est,\nquid de nobis existimabit? Illo dimisso primus interrogatur sententiam\nIanus pater. Is designatus erat in kal. Iulias postmeridianus consul, homo\nquantumvis vafer, qui semper videt ἅμα πρόσσω καὶ\nIs multa diserte, quod in foro vivebat, dixit, quae notarius\npersequi non potuit, et ideo non refero, ne aliis verbis ponam, quae ab illo dicta\nsunt. Multa dixit de magnitudine deorum: non debere hunc vulgo dari honorem.\nOlim inquit magna res erat deum fieri: iam famam mimum\nfecistis. Itaque ne videar in personam, non in rem dicere sententiam, censeo ne\nquis post hunc diem deus fiat ex his, qui ἀρούρης καρπὸν ἔδουσιν, aut ex his, quos alit ζείδωροσ ἄρουρα.. Qui contra hoc senatus consultum deus\nfactus, dictus pictusve erit, eum dedi Laruis et proximo munere inter novos\nauctoratos ferulis vapulare placet. Proximus interrogatur sententiam\nDiespiter Vicae Potae filius, et ipse designatus consul, nummulariolus: hoc quaestu\nse sustinebat, vendere civitatulas solebat. Ad hunc belle accessit Hercules et\nauriculam illi tetigit. Censet itaque in haec verba: Cum divus Claudius et\ndivum Augustum sanguine contingat nec minus divam Augustam aviam suam, quam ipse\ndeam esse iussit, longeque omnes mortales sapientia antecellat, sitque e re\npublica esse aliquem qui cum Romulo possit 'ferventia rapa vorare,' censeo uti\ndivus Claudius ex hac die deus sit, ita uti ante eum qui optimo iure factus sit,\neamque rem ad metamorphosis Ovidi adiciendam. Variae erant sententiae,\net vide batur Claudius sententiam vincere. Hercules enim, qui\nvideret ferrum suum in igne esse, modo huc modo illuc cursabat et aiebat:\nNoli mihi invidere, mea res agitur; deinde tu si quid volueris, in vicem\nfaciam; manus manum lavat.\nTunc divus Augustus surrexit sententiae suae loco\ndicendae, et summa facundia disseruit: Ego inquit \"p. c. vos testes\nhabeo, ex quo deus factus sum, nullum me verbum fecisse: semper meum negotium ago.\nSed non possum amplius dissimulare, et dolorem, quem graviorem pudor facit,\ncontinere. In hoc terra marique pacem peperi? Ideo civilia bella compescui? Ideo\nlegibus urbem fundavi, operibus ornavi, ut—quid dicam p. c. non invenio:\nomnia infra indignationem verba sunt. Confugiendum est itaque ad Messalae Corvini,\ndisertissimi viri, illam sententiam pudet imperii. Hic, p. c., qui\nvobis non posse videtur muscam excitare, tam facile homines occidebat, quam canis\nadsidit. Sed quid ego de tot ac talibus viris dicam? Non vacat deflere publicas\nclades intuenti domestica mala. Itaque illa omittam, haec referam; nam etiam si\nsoror mea Graece nescit,\nego scio:ἔγγιον γόνυ κνήμης. Iste quem videtis,\nper tot annos sub meo nomine latens, hanc mihi gratiam rettulit, ut\nduas Iulias proneptes meas occideret, alteram ferro, alteram fame; unum abnepotem L.\nSilanum. videris luppiter an in causa mala, certe in tua, si aequus futurus es. Dic\nmihi, dive Claudi, quare quemquam ex his, quos quasque occidisti, antequam de causa\ncognosceres, antequam audires, damnasti? Hoc ubi fieri solet?\nIn caelo non fit. Ecce Iuppiter, qui tot annos regnat,\nuni Volcano crus fregit, quemῤῖψε ποδὸσ τεταγὼν ἀπὸ βηλοῦ et iratus fuit uxori et suspendit illam: numquid occidit? Tu Messalinam,\ncuius aeque avunculus maior eram quam tuus, occidisti. Nescio inquis.\nDi tibi male faciant: adeo istuc turpius est, quod nescisti, quam quod occidisti. C.\nCaesarem non desiit mortuum persequi. Occiderat ille socerum: hic et generum. Gaius\nCrassi filium vetuit Magnum vocari: hic nomen illi reddidit, caput tulit. Occidit in\nuna domo Crassum, Magnum, Scriboniam, Tristionias, Assarionem, nobiles tamen,\nCrassum vero tam fatuum, ut etiam regnare posset. Hunc nunc deum facere vultis?\nVidete corpus eius dis iratis natum. Ad summam, tria verba cito dicat, et servum me\nducat. Hunc deum quis colet? Quis credet? Dum tales deos facitis, nemo vos deos esse\ncredet. Summa rei, p. c., si honeste me inter vos gessi, si nulli clarius respondi, vindicate iniurias meas. Ego pro\nsententia mea hoc censeo:\" atque ita ex tabella recitavit: quando quidem\ndivus Claudius occidit socerum suum Appium Silanum, generos duos Magnum Pompeium\net L. Silanum, socerum filiae suae Crassum Frugi, hominem tam similem sibi quam\novo ovum, Scriboniam socrum filiae suae, uxorem suam Messalinam et ceteros\nquorum numerus iniri non potuit, placet mihi in eum severe animadverti, nec illi\nrerum iudicandarum vacationem dari, eumque quam primum exportari, et caelo intra\ntriginta dies excedere, Olympo intra diem tertium.\nPedibus in hanc sententiam itum est. Nec mora, Cyllenius illum collo obtorto trahit\nad inferos, a caelo\nilluc unde negant redire quemquam.\nDum descendunt per viam sacram, interrogat\nMercurius, quid sibi velit ille concursus hominum, num Claudii funus esset. Et erat\nomnium formosissimum et impensa cura, plane ut scires deum efferri: tubicinum,\ncornicinum, omnis generis aenatorum tanta turba, tantus concentus, ut etiam Claudius\naudire posset. Omnes laeti, hilares: populus Romanus ambulabat tanquam liber. Agatho\net pauci causidici plorabant, sed plane ex animo. Iurisconsulti e tenebris\nprocedebant, pallidi, graciles, vix animam habentes, tanquam qui tum maxime\nreviviscerent. Ex his unus cum vidisset capita conferentes et\nfortunas suas deplorantes causidicos, accedit et ait:dicebam vobis: non\nsemper Saturnalia erunt.\nClaudius ut vidit funus suum, intellexit se mortuum esse. Ingenti eum μεγάλῳ χορικῷ nenia cantabatur anapaestis:\n\"Fundite fletus, edite planctus,resonet tristi clamore forum:cecidit pulchre cordatus homo,quo non alius fuit in totofortior orbe.Ille citato vincere cursupoterat celeres, ille rebellesfundere Parthos levibusque sequiPersida telis, certaque manutendere nervum, qui praecipitesvulnere parvo figeret hostes,pictaque Medi terga fugacis.Ille Britannos ultra notilitora pontiet caeruleos scuta Brigantasdare Romuleis colla catenisiussit et ipsum nova Romanaeiura securis tremere Oceanum.Deflete virum, quo non aliuspotuit citius discere causas,una tantum parte audita,saepe ne utra. Quis nunc iudextoto lites audiet anno?Tibi iam cedet sede relicta,qui dat populo iura silenti,Cretaea tenens oppida centum.Caedite maestis pectora palmis,o causidici, venale genus.Vosque poetae lugete novi,vosque in primis qui concussomagna parastis lucra fritillo.\"\nDelectabatur laudibus suis Claudius, et cupiebat\ndiutius spectare. Inicit illi manum Talthybius deorum et trahit capite obvoluto, ne quis eum possit\nagnoscere, per campum Martium, et inter Tiberim et viam tectam descendit ad inferos.\nAntecesserat iam compendiaria Narcissus libertus ad patronum excipiendum, et\nvenienti nitidus, ut erat a balineo, occurrit et ait: Quid di ad homines?\ncelerius inquit Mercurius et venire nos nuntia. Dicto\ncitius Narcissus evolat. Omnia proclivia sunt, facile descenditur. Itaque quamvis\npodagricus esset, momento temporis pervenit ad ianuam Ditis, ubi iacebat Cerberus\nvel ut ait Horatius belua centiceps. Pusillum\nperturbatur—subalbam canem in deliciis habere adsueverat—ut\nilium vidit canem nigrum, villosum, sane non quem velis tibi in tenebris occurrere,\net magna voce Claudius inquit veniet. Cum plausu\nprocedunt cantantes:εὑρήκαμεν, συγχαίρωμεν. Hic erat C. Silius consul designatus, Iuncus praetorius, Sex. Traulus, M.\nHel vius, Trogus, Cotta, Vettius Valens, Fabius equites R. quos\nNarcissus duci iusserat. Medius erat in hac cantantium turba Mnester pantomimus,\nquem Claudius decoris causa minorem fecerat. Ad Messalinam—cito rumor\npercrebuit Claudium venisse—convolant: primi omnium liberti Polybius,\nMyron, Harpocras, Amphaeus, Pheronactus,quos Claudius omnes, necubi imparatus esset,\npraemiserat. Deinde praefecti duo Iustus Catonius et Rufrius Pollio. Deinde amici\nSaturninus Lusius et Pedo Pompeius et Lupus et Celer Asinius consulares. Novissime\nfratris filia, sororis filia, generi, soceri, socrus, omnes plane consanguinei. Et\nagmine facto Claudio occurrunt. Quos cum vidisset Claudius, exclamat: πάντα φίλων πγήρη\nquomodo huc venistis vos? Tum Pedo Pompeius: Quid dicis, homo\ncrudelissime? Quaeris, quomodo? Quis enim nos alius hue misit quam tu, omnium\namicorum interfector? In ius eamus, ego tibi hic sellas ostendam.\nDucit illum ad tribunal Aeaci: is lege Cornelia\nquae de sicariis lata est, quaerebat. Postulat, nomen eius recipiat; edit\nsubscriptionem: occisos senatores XXXV, equites R. CCXXI, ceteros ὅσα ψάμαθόσ τε κόνισ τε.. Advocatum non invenit.\nTandem procedit P. Petronius, vetus convictor eius, homo Claudiana lingua disertus,\net postulat advocationem. Non datur. Accusat Pedo Pompeius magnis clamoribus.\nIncipit patronus velle respondere. Aeacus, homo iustissimus, vetat,\net illum altera tantum parte audita condemnat et ait: αἴκε Ingens silentium\nfactum est. Stupebant omnes novitate rei attoniti, negabant hoc unquam factum.\nClaudio magis iniquum videbatur quam novum. De genere poenae diu disputatum est,\nquid illum pati oporteret. Erant qui dicerent, Sisyphum satis diu laturam fecisse,\nTantalum siti periturum nisi illi succurreretur, aliquando Ixionis miseri rotam\nsufflaminandam. Non placuit ulli ex veteribus missionem dari, ne vel Claudius unquam\nsimile speraret. Placuit novam poenam constitui debere, excogitandum illi laborem\nirritum et alicuius cupiditatis speciem sine effectu. Tum Aeacus iubet illum alea\nludere pertuso fritillo. Et iam coeperat fugientes semper tesseras quaerere et nihil\nproficere.\nNam quotiens missurus erat resonante fritillo,utraque subducto fugiebat tessera fundo.Cumque recollectos auderet mittere talos,fusuro similis semper semperque petenti,decepere fidem: refugit digitosque per ipsosfallax adsiduo dilabitur alea furto.Sic cum iam summi tanguntur culmina montis,irrita Sisyphio volvuntur pondera collo. Apparuit subito C. Caesar et petere ilium in servitutem coepit; producit\ntestes, qui illum viderant ab illo flagris, ferulis, colaphis vapulantem.\nAdiudicatur C. Caesari; Caesar illum Aeaco donat. Is Menandro liberto suo tradidit,\nut a cognitionibus esset.\n","locs":[{"loc":"urn:cts:latinLit:phi1017.phi011:1","start":0,"length":1185},{"loc":"urn:cts:latinLit:phi1017.phi011:2","start":1185,"length":730},{"loc":"urn:cts:latinLit:phi1017.phi011:3","start":1915,"length":3170},{"loc":"urn:cts:latinLit:phi1017.phi011:5","start":5085,"length":1344},{"loc":"urn:cts:latinLit:phi1017.phi011:6","start":6429,"length":2399},{"loc":"urn:cts:latinLit:phi1017.phi011:8","start":8828,"length":1038},{"loc":"urn:cts:latinLit:phi1017.phi011:9","start":9866,"length":1954},{"loc":"urn:cts:latinLit:phi1017.phi011:10","start":11820,"length":2894},{"loc":"urn:cts:latinLit:phi1017.phi011:12","start":14714,"length":1644},{"loc":"urn:cts:latinLit:phi1017.phi011:13","start":16358,"length":1872},{"loc":"urn:cts:latinLit:phi1017.phi011:14","start":18230,"length":1211},{"loc":"urn:cts:latinLit:phi1017.phi011:15","start":19441,"length":588}]}
{"id":"urn:cts:latinLit:phi1017.phi013.perseus-lat2","text":"Inter multos ac varios errores temere inconsulteque viventium nihil propemodum\nindignius, vir optime Liberalis, dixerim, quam\nquod beneficia nec dare scimus\nnec accipere. Sequitur enim, ut male collocata male debeantur ; de quibus non redditis sero\nquerimur ; ista enim perierunt, cum darentur. Nec mirum est inter plurima maximaque vitia\nnullum esse frequentius quam ingrati animi.\nId evenire ex causis pluribus video. Prima illa est, quod non eligimus dignos, quibus\ntribuamus. Sed nomina facturi diligenter in patrimonium et vitam debitoris inquirimus,\nsemina in solum effetum et sterile non spargimus ; beneficia sine ullo dilectu magis\nproicimus quam damus.\nNec facile dixerim, utrum turpius sit infitiari an repetere beneficium ; id enim genus\nhuius crediti est, ex quo tantum recipiendum sit, quantum ultro refertur.\nDecoquere vero foedissimum ob hoc ipsum, quia non opus est ad liberandam fidem facultatibus\nsed animo ; reddit enim beneficium, qui debet. Sed cum sit in ipsis crimen, qui ne\nconfessione quidem grati sunt, in nobis quoque est.\nMultos experimur ingratos, plures facimus, quia alias graves exprobratores exactoresque\nsumus, alias leves et quos paulo post muneris sui paeniteat, alias queruli et minima momenta\ncalumniantes. Gratiam omnem corrumpimus non tantum postquam dedimus beneficia, sed dum\ndamus.\nQuis nostrum contentus fuit aut leviter rogari aut semel ? Quis non, cum aliquid a se\npeti suspicatus est, frontem adduxit, vultum avertit, occupationes simulavit, longis\nsermonibus et de industria non invenientibus exitum occasionem petendi abstulit et variis\nartibus necessitates properantes elusit ;\nin angusto vero comprensus aut distulit, id est timide negavit, aut promisit, sed\ndifficulter, sed subductis superciliis, sed malignis et vix exeuntibus verbis ?\nNemo autem libenter debet, quod non accepit, sed expressit. Gratus adversus eum esse\nquisquam potest, qui beneficium aut superbe abiecit aut iratus impegit aut fatigatus, ut\nmolestia careret, dedit ? Errat, si quis sperat responsurum sibi, quem dilatione lassavit,\nexpectatione torsit.\nEodem animo beneficium debetur, quo datur, et ideo non est neclegenter\ndandum ; sibi enim quisque debet, quod a nesciente accepit ; ne tarde quidem, quia, cum omni\nin officio magni aestimetur dantis voluntas, qui tarde fecit, diu noluit ; utique non\ncontumeliose ; nam eum ita natura comparatum sit, ut altius iniuriae quam merita descendant\net illa cito defluant, has tenax memoria custodiat, quid expectat, qui offendit, dum obligat\n? Satis adversus illum gratus est, si quis beneficio eius ignoscit.\nNon est autem, quod tardiores faciat ad bene merendum turba ingratorum. Nam primum, ut\ndixi, nos illam augemus ; deinde ne deos quidem immortales ab hac tam effusa nec cessante\nbenignitate\nsacrilegi neclegentesque eorum deterrent. Utuntur natura sua et cuncta interque illa ipsos\nmunerum suorum malos interpretes iuvant. Hos sequamur duces, quantum humana imbecillitas\npatitur ; demus beneficia, non feneremus. Dignus est decipi, qui de recipiendo cogitavit,\ncum daret. At male cesserit.\nEt liberi et coniuges spem fefellerunt, tamen et educamus et ducimus, adeoque adversus\nexperimenta pertinaces sumus, ut bella victi et naufragi maria repetamus. Quanto magis\npermanere in dandis beneficiis decet ! Quae si quis non dat, quia non\nrecepit, dedit, ut reciperet, bonamque ingratorum facit causam, quibus turpe est non\nreddere, si licet.\nQuam multi indigni luce sunt ! Tamen dies oritur. Quam multi, quod nati sunt, queruntur !\nTamen natura subolem novam gignit ipsosque, qui non fuisse mallent, esse patitur.\nHoc et magni animi et boni proprium est, non fructum beneficiorum sequi, sed ipsa et post\nmalos quoque bonum quaerere. Quid magnifici erat multis prodesse, si nemo deceperit ? Nunc\nest virtus dare beneficia non utique reditura, quorum a viro egregio statim fructus\nperceptus est.\nAdeo quidem ista res fugare nos et pigriores ad rem pulcherrimam facere non debet, ut, si\nspes mihi praecidatur gratum hominem reperiendi, malim non recipere beneficia quam non dare,\nquia, qui non dat, vitium ingrati antecedit. Dicam, quod sentio. Qui beneficium non reddit,\nmagis peccat ; qui non dat, citius.\nBeneficia in volgus cum largiri institueris,perdenda sunt multa, ut semel ponas bene. In priore versu utrumque\nreprehendas ; nam nec in vulgum effundenda sunt, et nullius rei, minime beneficiorum,\nhonesta largitio est ; quibus si detraxeris iudicium, desinunt esse\nbeneficia, in aliud quodlibet incident nomen.\nSequens sensus mirificus est, qui uno bene posito beneficio multorum amissorum damna\nsolatur. Vide, oro te, ne hoc et verius sit et magnitudini bene facientis aptius, ut illum\nhortemur ad danda, etiam si nullum bene positurus est. Illud enim falsum est \" perdenda sunt\nmulta \" ; nullum perit, quia, qui perdit, computaverat.\nBeneficiorum simplex ratio est : tantum erogatur ; si reddet aliquid, lucrum est, si non\nreddet, damnum non est. Ego illud dedi, ut darem. Nemo beneficia in calendario scribit nec\navarus exactor ad horam et diem appellat. Numquam illa vir bonus cogitat nisi admonitus a\nreddente ; alioqui in formam crediti transeunt. Turpis feneratio est beneficium expensum\nferre.\nQualiscumque priorum eventus est, persevera in alios conferre; melius apud ingratos\niacebunt, quos aut pudor aut occasio aut imitatio aliquando gratos poterit efficere. Ne\ncessaveris, opus tuum perage et partes boni viri exsequere. Alium re, alium fide, alium\ngratia, alium consilio, alium praeceptis salubribus adiuva.\nOfficia etiam ferae sentiunt, nec ullum tam immansuetum animal est, quod non cura mitiget\net in amorem sui vertat. Leonum ora a magistris impune tractantur,\nelephantorum feritatem usque in servile obsequium demeretur cibus ; adeo etiam, quae extra\nintellectum atque aestimationem beneficii posita sunt, adsiduitas tamen meriti pertinacis\nevincit. Ingratus est adversus unum beneficium ? Adversus alterum non erit. Duorum oblitus\nest ? Tertium etiam in eorum, quae exciderunt, memoriam reducet.\nIs perdet beneficia, qui cito se perdidisse credit ; at qui instat et onerat priora\nsequentibus, etiam ex duro et immemori pectore gratiam extundit. Non audebit adversus multa\noculos attollere ; quocumque se convertit memoriam suam fugiens, ibi te videat : beneficiis\nillum tuis cinge.\nQuorum quae vis quaeve proprietas sit, dicam, si prius illa, quae ad rem non pertinent,\ntransilire mihi permiseris, quare tres Gratiae et quare sorores sint, et quare manibus\nimplexis, et quare ridentes et iuvenes et virgines\nsolutaque ac perlucida veste.\nAlii quidem videri volunt unam esse, quae det beneficium, alteram, quae accipiat,\ntertiam, quae reddat ; alii tria beneficorum esse genera, promerentium, reddentium, simul accipientium\nreddentiumque.\nSed utrumlibet ex istis iudica verum ; quid ista nos scientia iuvat ? Quid ille consertis\nmanibus in se redeuntium chorus ? Ob hoc, quia ordo beneficii per manus\ntranseuntis nihilo minus ad dantem revertitur et totius speciem perdit, si usquam\ninterruptus est, pulcherrimus, si cohaeret et vices servat. In eo est aliqua tamen maioris\ndignatio, sicut promerentium.\nVultus hilari sunt, quales solent esse, qui dant vel accipiunt beneficia ; iuvenes, quia\nnon debet beneficiorum memoria senescere; virgines, quia incorrupta sunt et sincera et\nomnibus sancta ; in quibus nihil esse adligati decet nec adstricti ; solutis itaque tunicis\nutuntur ; perlucidis autem, quia beneficia conspici volunt.\nSit aliquis usque eo Graecis emancipatus, ut haec dicat necessaria; nemo tamen erit, qui\netiam illud ad rem iudicet pertinere, quae nomina illis Hesiodus imposuerit. Aglaien maximam\nnatu appellavit, mediam Euphrosynen, tertiam Thaliam. Horum nominum interpretationem, prout\ncuique visum est, deflectit et ad rationem aliquam conatur perducere, cum Hesiodus puellis\nsuis, quod voluit, nomen imposuerit.\nItaque Homerus uni mutavit, Pasithean appellavit et in matrimonium promisit, ut scias non\nesse illas virgines Vestales. Inveniam alium poetam, apud quem praecingantur et spissis aut\nPhryxianis prodeant. Ergo et Mercurius una stat, non quia beneficia ratio commendat vel\noratio, sed quia pictori ita visum est.\nChrysippus quoque, penes quem subtile illud acumen est et in imam penetrans veritatem,\nqui rei agendae causa loquitur et verbis non ultra, quam ad intellectum satis est, utitur,\ntotum librum suum his ineptus replet, ita ut de ipso officio dandi, accipienda reddendi\nbeneficii pauca admodum dicat ; nec his fabulas, sed haec fabulis inserit.\nNam praeter ista, quae Hecaton transcribit, tres Chrysippus Gratias ait Iovis et\nEurynomes filias esse, aetate autem minores quam Horas, sed meliuscula facie et ideo Veneri\ndatas comites. Matris quoque nomen ad rem iudicat pertinere : Eurynomen enim dictam, quia\nlate patentis patrimonii sit beneficia dividere ; tamquam matri post filias soleat nomen\nimponi aut poetae vera nomina reddant !\nQuemadmodum nomenclatori memoriae loco audacia est et, cuicumque nomen non potest\nreddere, imponit, ita poetae non putant ad rem pertinere verum dicere, sed aut necessitate\ncoacti aut decore corrupti id quemque vocari iubent, quod belle facit ad versum. Nec illis\nfraudi est, si aliud in censum detulerunt ; proximus enim poeta suum illas ferre nomen\niubet. Hoc ut scias ita esse, ecce Thalia, de qua cum maxime agitur, apud Hesiodum Charis\nest, apud Homerum Musa.\nSed ne faciam, quod reprehendo, omnia ista, quae ita extra rem sunt,\nut ne circa rem quidem sint, relinquam. Tu modo nos tuere, si quis mihi obiciet, quod\nChrysippum in ordinem coegerim, magnum mehercules virum, sed tamen Graecum, cuius acumen\nnimis tenue retunditur et in se saepe replicatur ; etiam cum agere aliquid videtur, pungit,\nnon perforat. Hic vero quod acumen est ?\nDe beneficiis dicendum est et ordinanda res, quae maxime humanam societatem alligat ;\ndanda lex vitae, ne sub specie benignitatis inconsulta facilitas placeat, ne liberalitatem,\nquam nec deesse oportet nec superfluere, haec ipsa observatio restringat, dum temperat ;\ndocendi sunt libenter dare, libenter accipere, libenter reddere et magnum ipsis certamen\nproponere, eos, quibus obligati sunt, re animoque non tantum aequare sed vincere, quia, qui\nreferre gratiam debet, numquam consequitur, nisi praecessit ; hi docendi sunt nihil\nimputare, illi plus debere.\nAd hanc honestissimam contentionem beneficiis beneficia vincendi sic nos adhortatur\nChrysippus, ut dicat verendum esse, ne, quia Charites Iovis filiae sunt, parum se grate\ngerere sacrilegium sit et tam bellis puellis fiat iniuria !\nTu me aliquid eorum doce, per quae beneficentior gratiorque adversus bene merentes fiam,\nper quae obligantium obligatorumque animi certent, ut, qui\npraestiterunt, obliviscantur, pertinax sit memoria debentium. Istae vero ineptiae poetis\nrelinquantur, quibus aures oblectare propositum est et dulcem fabulam nectere.\nAt qui ingenia sanare et fidem in rebus humanis retinere, memoriam officiorum ingerere\nanimis volunt, serio loquantur et magnis viribus agant ; nisi forte existimas levi ac\nfabuloso sermone et anilibus argumentis prohiberi posse rem perniciosissimam, beneficiorum\nnovas tabulas.\nSed quemadmodum supervacua transcurram, ita exponam necesse est hoc primum nobis esse\ndiscendum, quid accepto beneficio debeamus. Debere enim se ait alius pecuniam, quam accepit, alius consulatum, alius sacerdotium, alius\nprovinciam.\nIsta autem sunt meritorum signa, non merita. Non potest beneficium manu tangi ; res animo\ngeritur. Multum interest inter materiam beneficii et beneficium ; itaque nec aurum nec\nargentum nec quicquam eorum, quae pro maximis accipiuntur, beneficium est, sed ipsa\ntribuentis voluntas. Imperiti autem id, quod oculis incurrit et quod traditur possideturque,\nsolum notant, cum contra illud, quod in re carum atque pretiosum est, parvi pendunt.\nHaec, quae tenemus, quae aspicimus, in quibus cupiditas nostra haeret, caduca sunt,\nauferre nobis et fortuna et iniuria potest. Beneficium etiam amisso eo,\nper quod datum est, durat ; est enim recte factum, quod irritum nulla vis efficit.\nAmicum a piratis redemi, hunc alius hostis excepit et in carcerem condidit ; non\nbeneficium, sed usum beneficii mei sustulit. Ex naufragio alicui raptos vel ex incendio\nliberos reddidi, hos vel morbus vel aliqua fortuita iniuria eripuit ; manet etiam sine\nillis, quod in illis datum est.\nOmnia itaque, quae falsum beneficii nomen usurpant, ministeria sunt, per quae se voluntas\namica explicat. Hoc in aliis quoque rebus evenit, ut aliubi sit species rei, aliubi ipsa\nres. Imperator aliquem torquibus, murali et civica donat.\nQuid habet per se corona pretiosum ? Quid praetexta ? Quid fasces ? Quid tribunal et\ncurrus ? Nihil horum honor est, sed honoris insigne. Sic non est beneficium id, quod sub\noculos venit, sed beneficii vestigium et nota.\nQuid est ergo beneficium ? Benevola actio tribuens gaudium capiensque tribuendo in id,\nquod facit, prona et sponte sua parata. Itaque non, quid fiat aut quid detur, refert, sed\nqua mente, quia beneficium non in eo, quod fit aut datur, consistit, sed in ipso dantis aut\nfacientis animo.\nMagnum autem esse inter ista discrimen vel ex hoc intellegas licet, quod beneficium utique bonum est, id autem, quod fit aut datur, nec bonum nec\nmalum est. Animus est, qui parva extollit, sordida illustrat, magna et in pretio habita\ndehonestat ; ipsa, quae appetuntur, neutram naturam habent, nec boni nec mali; refert, quo\nilla rector impellat, a quo forma rebus datur.\nNon est beneficium ipsum, quod numeratur aut traditur, sicut ne in victimis quidem, licet\nopimae sint auroque praefulgeant, deorum est honor sed recta ac pia voluntate venerantium.\nItaque boni etiam farre ac fitilla religiosi sunt ; mali rursus non effugiunt impietatem,\nquamvis aras sanguine multo cruentaverint.\nSi beneficia in rebus, non in ipsa benefaciendi voluntate consisterent, eo maiora essent,\nquo maiora sunt, quae accipimus. Id autem falsum est ; non numquam enim magis nos obligat,\nqui dedit parva magnifice, qui \" regum aequavit opes animo,\" qui exiguum tribuit sed\nlibenter, qui paupertatis suae oblitus est, dum meam respicit, qui non voluntatem tantum\niuvandi habuit sed cupiditatem, qui accipere se putavit beneficium, cum daret, qui dedit\ntamquam numquam1 recepturus, recepit, tamquam non dedisset, qui occasionem, qua prodesset,\net occupavit et quaesiit.\nContra ingrata sunt, ut dixi, licet re ac specie magna videantur,\nquae danti aut extorquentur aut excidunt, multoque gratius venit, quod facili quam quod\nplena manu datur.\nExiguum est, quod in me contulit, sed amplius non potuit ; at hic quod dedit, magnum est,\nsed dubitavit, sed distulit, sed, cum daret, gemuit, sed superbe dedit, sed circumtulit et\nplacere non ei, cui praestabat, voluit; ambitioni dedit, non mihi.\nSocrati cum multa pro suis quisque facultatibus offerrent, Aeschines, pauper auditor: \"\nNihil,\" inquit, \" dignum te, quod dare tibi possim, invenio et hoc uno modo pauperem esse me\nsentio. Itaque dono tibi, quod unum habeo, me ipsum. Hoc munus rogo, qualecumque est, boni\nconsulas cogitesque alios, cum multum tibi darent, plus sibi reliquisse.\" Cui Socrates :\n\" Quidni tu,\" inquit, \" magnum munus mihi dederis, nisi forte te parvo aestimas ? Habebo\nitaque curae, ut te meliorem tibi reddam, quam accepi.\" Vicit Aeschines hoc munere\nAlcibiadis parem divitiis animum et omnem iuvenum opulentorum munificentiam.\nVides, quomodo animus inveniat liberalitatis materiam etiam inter angustias. Videtur mihi\ndixisse : \" Nihil egisti, fortuna, quod me pauperem esse voluisti; expediam dignum nihilo\nminus huic viro munus, et quia de tuo non possum, de meo dabo.\" Neque\nest, quod existimes illum vilem sibi fuisse : pretium se sui fecit. Ingeniosus adulescens\ninvenit, quemadmodum Socraten sibi daret. Non quanta quaeque sint, sed a quali profecta,\nprospiciendum.\nCallidus non difficilem aditum praebuit immodica\ncupientibus spesque improbas nihil re adiuturus verbis fovit ; at peior opinio, si lingua\nasper, vultu gravis cum invidia fortunam suam explicuit. Colunt enim detestanturque felicem\net, si potuerint, eadem facturi odere facientem.\nConiugibus alienis ne clam quidem sed aperte ludibrio habitis suas aliis permisere.\nRusticus, inhumanus ac mali moris et inter matronas abominanda condicio est, si quis\nconiugem suam in sella prostare vetuit et vulgo admissis inspectoribus vehi perspicuam\nundique.\nSi quis nulla se amica fecit insignem nec alienae uxori annuum praestat, hunc matronae\nhumilem et sordidae libidinis et ancillariolum vocant. Inde decentissimum sponsaliorum genus\nest adulterium et in consensu vidui caelibatus, quoniam nemo uxorem\nduxit, nisi qui abduxit.\nIam rapta spargere, sparsa fera et acri avaritia recolligere certant; nihil pensi habere,\npaupertatem alienam contemnere, suam magis quam ullum aliud vereri malum, pacem iniuriis perturbare, imbecilliores vi ac metu\npremere. Nam provincias spoliari et nummarium tribunal audita utrimque licitatione alteri\naddici non mirum, quoniam, quae emeris, vendere gentium ius est !\nSed longius nos impetus evehit provocante materia ; itaque sic finiamus, ne in nostro\nsaeculo culpa subsidat. Hoc maiores nostri questi sunt, hoc nos querimur, hoc posteri nostri\nquerentur, eversos mores, regnare nequitiam, in deterius res humanas et omne nefas labi. At\nista eodem stant loco stabuntque, paulum dumtaxat ultra aut citra mota, ut fluctus, quos\naestus accedens longius extulit, recedens interiore litorum vestigio tenuit.\nNunc in adulteria magis quam in alia peccabitur, abrumpetque frenos pudicitia ; nunc\nconviviorum vigebit furor et foedissimum patrimoniorum exitium, culina ; nunc cultus\ncorporum nimius et formae cura prae se ferens animi deformitatem ; nunc in petulantiam et\naudaciam erumpet male dispensata libertas ; nunc in crudelitatem\nprivatam ac publicam ibitur bellorumque civilium insaniam, qua omne sanctum ac sacrum\nprofanetur ; habebitur aliquando ebrietati honor, et plurimum meri cepisse virtus erit.\nNon expectant uno loco vitia, sed mobilia et inter se dissidentia tumultuantur, pellunt\nin vicem fuganturque ; ceterum idem semper de nobis pronuntiare debebimus, malos esse nos,\nmalos fuisse, â€” invitus adiciam, et futuros esse.\nErunt homicidae, tyranni, fures, adulteri, raptores, sacrilegi, proditores ; infra omnia\nista ingratus est, nisi quod omnia ista ab ingrato sunt, sine quo vix ullum magnum facinus\nadcrevit. Hoc tu cave tamquam maximum crimen ne admittas ; ignosce tamquam levissime, si\nadmissum est. Haec est enim iniuriae summa : beneficium perdidisti. Salvum est enim tibi ex\nillo, quod est optimum : dedisti.\nQuemadmodum autem curandum est, ut in eos potissimum beneficia conferamus, qui grate\nresponsuri erunt, ita quaedam, etiam si male de illis sperabitur, faciemus tribuemusque, non\nsolum si iudicabimus ingratos fore, sed si sciemus fuisse. Tamquam si filios alicui\nrestituere potero magno periculo liberatos sine ullo meo, non dubitabo. Dignum etiam\nimpendio sanguinis mei tuebor et in partem discriminis veniam ; indignum\nsi eripere latronibus potero clamore sublato, salutarem vocem homini non pigebit emittere.\nSequitur, ut dicamus, quae beneficia danda sint et quemadmodum. Primum demus necessaria,\ndeinde utilia, deinde iucunda, utique mansura. Incipiendum est autem a necessariis ; aliter\nenim ad animum pervenit, quod vitam continet, aliter, quod exornat aut instruit. Potest in\neo aliquis fastidiosus esse aestimator, quo facile cariturus est, de quo dicere licet : \"\nRecipe, non desidero ; meo contentus sum.\" Interim non reddere tantum libet, quod acceperis,\nsed abicere.\nEx his, quae necessaria sunt, quaedam primum obtinent locum, sine quibus non possumus\nvivere, quaedam secundum, sine quibus non debemus, quaedam tertium, sine quibus nolumus.\nPrima huius notae sunt : hostium manibus eripi et tyrannicae irae et proscriptioni et\naliis periculis, quae varia et incerta humanam vitam obsident. Quidquid horum discusserimus,\nquo maius ac terribilius erit, hoc maiorem inibimus gratiam ; subit enim cogitatio, quantis\nsint liberati malis, et lenocinium est muneris antecedens metus. Nec tamen ideo debemus\ntardius quemquam servare, quam possumus, ut muneri nostro timor imponat pondus.\nProxima ab his sunt, sine quibus possumus quidem vivere, sed ut mors\npotior sit, tamquam libertas et pudicitia et mens bona. Post haec habebimus coniunctione ac\nsanguine usuque et consuetudine longa cara, ut liberos, coniuges, penates, cetera, quae\nusque eo animus sibi applicuit, ut ab illis quam vita divelli gravius existimet.\nSubsecuntur utilia, quorum varia et lata materia est ; hic erit pecunia non superfluens\nsed ad sanum modum habendi parata ; hic erit honor et processus ad altiora tendentium ; nec\nenim utilius quicquam est quam sibi utilem fieri. Iam cetera ex abundanti veniunt delicatos\nfactura. In his sequemur, ut opportunitate grata sint, ut non vulgaria, quaeque aut pauci\nhabuerint aut pauci intra hanc aetatem aut hoc modo, quae, etiam si natura pretiosa non\nsunt, tempore aut loco fiant.\nVideamus, quid oblatum maxime voluptati futurum sit, quid frequenter occursurum habenti,\nut totiens nobiscum quotiens cum illo sit. Utique cavebimus, ne munera supervacua mittamus,\nut feminae aut seni arma venatoria, ut rustico libros, ut studiis ac litteris dedito retia.\nAeque ex contrario circumspiciemus, ne, dum grata mittere volumus, suum\ncuique morbum exprobratura mittamus, sicut ebrioso vina et valetudinario medicamenta.\nMaledictum enim incipit esse, non munus, in quo vitium accipientis adgnoscitur.\nSi arbitrium dandi penes nos est, praecipue mansura quaeremus, ut quam minime mortale\nmunus sit. Pauci enim sunt tam grati, ut, quid acceperint, etiam si non vident, cogitent.\nIngratos quoque memoria cum ipso munere incurrit, ubi ante oculos est et oblivisci sui non\nsinit, sed auctorem suum ingerit et inculcat. Eo quidem magis duratura quaeramus, quia\nnumquam admonere debemus ; ipsa res evanescentem memoriam excitet.\nLibentius donabo argentum factum quam signatum ; libentius statuas quam vestem et quod\nusus brevis deterat. Apud paucos post rem manet gratia ; plures sunt, apud quos non diutius\nin animo sunt donata, quam in usu. Ego, si fieri potest, consumi munus meum nolo ; extet,\nhaereat amico meo, convivat.\nNemo tam stultus est, ut monendus sit, ne cui gladiatores aut venationem iam munere edito\nmittat et vestimenta aestiva bruma, hiberna solstitio. Sit in beneficio sensus communis ;\ntempus, locum observet, personas, quia momentis quaedam grata et\ningrata sunt. Quanto acceptius est, si id damus, quod quis non habet, quam cuius copia\nabundat, quod diu quaerit nec invenit, quam quod ubique visurus est !\nMunera non tam pretiosa quam rara et exquisita sint, quae etiam apud divitem sui locum\nfaciant, sicut gregalia quoque poma et post paucos dies itura in fastidium delectant, si\nprovenere maturius. Illa quoque non erunt sine honore, quae aut nemo illis alius dedit aut\nnos nulli alii.\nAlexandro Macedoni, cum victor Orientis animos supra humana tolleret. Corinthii per\nlegatos gratulati sunt et civitate illum sua donaverunt. Cum risisset hoc Alexander officii\ngenus, unus ex legatis : \" Nulli,\" inquit, \" civitatem umquam dedimus alii quam tibi et\nHerculi.\"\nLibens accepit non dilutum honorem et legatos invitatione aliaque humanitate prosecutus\ncogitavit, non qui sibi civitatem darent, sed cui dedissent ; et homo gloriae deditus, cuius\nnec naturam nec modum noverat. Herculis Liberique vestigia sequens ac ne ibi quidem\nresistens, ubi illa defecerant, ad socium honoris sui respexit a dantibus, tamquam caelum,\nquod mente vanissima complectebatur, teneret, quia Herculi aequabatur\n!\nQuid enim illi simile habebat vesanus adulescens, cui pro virtute erat felix temeritas ?\nHercules nihil sibi vicit; orbem terrarum transivit non concupiscendo, sed iudicando, quid\nvinceret, malorum hostis, bonorum vindex, terrarum marisque pacator. At hic a pueritia latro\ngentiumque vastator, tam hostium pernicies quam amicorum, qui summum bonum duceret terrori\nesse cunctis mortalibus, oblitus non ferocissima tantum, sed ignavissima quoque animalia\ntimeri ob malum virus.\nAd propositum nunc revertamur. Beneficium si qui quibuslibet dat, nulli gratum est ; nemo\nse stabularii aut cauponis hospitem iudicat nec convivam dantis epulum, ubi dici potest : \"\nQuid enim in me contulit ? Nempe hoc, quod et in illum vix bene notum sibi et in illum etiam\ninimicum ac turpissimum hominem. Numquid enim me dignum iudicavit ? Morbo suo morem gessit !\n\" Quod voles gratum esse, rarum effice; quivis patitur sibi imputari.\nNemo haec ita interpretetur, tamquam reducam liberalitatem et frenis artioribus reprimam\n; illa vero, in quantum libet, exeat, sed eat, non erret. Licet ita largiri, ut unusquisque,\netiam si cum multis accepit, in populo se esse non putet.\nNemo non habeat aliquam familiarem notam, per quam speret se propius admissum. Dicat : \"\nAccepi idem, quod ille, sed ultro. Accepi, quod ille, sed ego intra breve tempus, cum ille\ndiu meruisset. Sunt, qui idem habeant, sed non eisdem verbis datum, non eadem comitate\ntribuentis. Ille accepit, cum rogasset ; ego non rogaram. Ille accepit, sed facile\nredditurus, sed cuius senectus et libera orbitas magna promittebat ; mihi plus dedit,\nquamvis idem dederit, quia sine spe recipiendi dedit.\"\nQuemadmodum meretrix ita inter multos se dividet, ut nemo non aliquod signum familiaris\nanimi ferat, ita, qui beneficia sua amabilia esse vult, excogitet, quomodo et multi\nobligentur et tamen singuli habeant aliquid, quo se ceteris praeferant.\nEgo vero beneficiis non obicio moras ; quo plura maioraque fuerint, plus adferent laudis.\nAt sit iudicium ; neque enim cordi esse cuiquam possunt forte ac temere data.\nQuare si quis existimat nos, cum ista praecipimus, benignitatis fines introrsus referre\net illi minus laxum limitem aperire, ne perperam monitiones nostras exaudivit. Quam enim virtutem magis veneramur ? Cui magis stimulos addimus ? Quibusve tam convenit haec\nadhortatio quam nobis societatem generis humani sancientibus ?\nQuid ergo est ? Cum sit nulla honesta vis animi, etiam si a recta voluntate incepit, nisi\nquam virtutem modus fecit, veto liberalitatem nepotari. Tunc iuvat accepisse beneficium et\nsupinis quidem manibus, ubi illud ratio ad dignos perducit, non quolibet casus et consilii\nindigens impetus defert ; quod ostentare libet et inscribere sibi.\nBeneficia tu vocas, quorum auctorem fateri pudet ? At illa quanto gratiora sunt quantoque\nin partem interiorem animi numquam exitura descendunt, cum delectant cogitantem magis a quo,\nquam quid acceperis ?\nCrispus Passienus solebat dicere quorundam se iudicium malle quam beneficium, quorundam\nbeneficium malle quam iudicium, et subiciebat exempla. \" Malo,\" aiebat, \" divi Augusti\niudicium, malo Claudii beneficium.\" Ego vero nullius puto expetendum esse beneficium, cuius\nvile iudicium est.\nQuid ergo ? Non erat accipiendum a Claudio, quod dabatur ? Erat, sed sicut a fortuna,\nquam scires posse statim malam fieri. Quid ista inter se mixta dividimus\n? Non est beneficium, cui deest pars optima, datum esse iudicio : alioqui pecunia ingens, si\nnon ratione nec recta voluntate donata est, non magis beneficium est quam thesaurus. Multa\nsunt autem, quae oportet accipere nec debere.\nInspiciamus, Liberalis virorum optime, id quod ex priore parte adhuc superest,\nquemadmodum dandum sit beneficium ; cuius rei expeditissimam videor monstraturus viam : sic\ndemus, quomodo vellemus accipere.\nAnte omnia libenter, cito, sine ulla dubitatione. Ingratum est beneficium, quod diu inter\ndantis manus haesit, quod quis aegre dimittere visus est et sic dare, tamquam sibi eriperet.\nEtiam si quid intervenit morae, evitemus omni modo, ne deliberasse videamur; proximus est a\nnegante, qui dubitavit, nullamque iniit gratiam. Nam eum in beneficio iucundissima sit\ntribuentis voluntas, quia nolentem se tribuisse ipsa cunctatione testatus est, non dedit sed\nadversus ducentem male retinuit ; multi autem sunt, quos liberales facit frontis infirmitas.\nGratissima sunt beneficia parata, facilia, occurrentia, ubi nulla mora fuit nisi in\naccipientis verecundia. Optimum est antecedere desiderium cuiusque,\nproximum sequi. Illud melius, occupare ante quam rogemur, quia, cum homini probo ad rogandum\nos concurrat et suffundatur rubor, qui hoc tormentum remittit, multiplicat munus suum.\nNon tulit gratis, qui, cum rogasset, accepit, quoniam quidem, ut maioribus nostris\ngravissimis viris visum est, nulla res carius constat, quam quae precibus empta est. Vota\nhomines parcius facerent, si palam facienda essent ; adeo etiam deos, quibus honestissime\nsupplicamus, tacite malumus et intra nosmet ipsos precari.\nMolestum verbum est, onerosum, demisso vultu dicendum, rogo. Huius facienda est gratia\namico et quemcumque amicum sis promerendo facturus ; properet licet, sero beneficium dedit,\nqui roganti dedit. Ideo divinanda cuiusque voluntas et, cum intellecta est, necessitate\ngravissima rogandi liberanda est; illud beneficium iucundum victurum in animo scias, quod\nobviam venit.\nSi non contigit praevenire, plura rogantis verba intercidamus ; ne rogati videamur sed\ncertiores facti, statim promittamus facturosque nos, etiam antequam interpellemur, ipsa\nfestinatione approbemus. Quemadmodum in aegris opportunitas cibi salutaris est et aqua tempestive data remedii locum obtinuit, ita, quamvis leve et vulgare\nbeneficium est, si praesto fuit, si proximam quamque horam non perdidit, multum sibi adicit\ngratiamque pretiosi sed lenti et diu cogitati muneris vincit. Qui tam parate facit, non est\ndubium, quin libenter faciat ; itaque laetus facit et induit sibi animi sui vultum.\nIngentia quorundam beneficia silentium aut loquendi tarditas imitata gravitatem et\ntristitiam corrupit, cum promitterent vultu negantium. Quanto melius adicere bona verba\nrebus bonis et praedicatione humana benignaque commendare, quae praestes !\nUt ille se castiget, quod tardior in rogando fuit, adicias licet familiarem querellam : \"\nIrascor tibi, quod, cum aliquid desiderasses, non olim scire me voluisti, quod tam\ndiligenter rogasti, quod quemquam adhibuisti. Ego vero gratulor mihi, quod experiri animum\nmeum libuit ; postea, quidquid desiderabis, tuo iure exiges ; semel rusticitati tuae\nignoscitur.\"\nSic efficies, ut animum tuum pluris aestimet quam illud, quidquid est, ad quod petendum\nvenerat. Tune est summa virtus tribuentis, tunc benignitas, ubi ille, qui discessit, dicet\nsibi : \" Magnum hodie lucrum feci; malo, quod illum talem inveni, quam si multiplicatum hoc\nad me, de quo loquebar, alia via pervenisset; huic eius animo numquam\nparem gratiam referam.\"\nAt plerique sunt, qui beneficia asperitate verborum et supercilio in odium adducunt eo\nsermone usi, ea superbia, ut impetrasse paeniteat. Aliae deinde post rem promissam secuntur\nmorae ; nihil autem est acerbius, quam ubi quoque, quod\nimpetrasti, rogandum est.\nRepraesentanda sunt beneficia, quae a quibusdam accipere difficilius est quam impetrare.\nHic rogandus est, ut admoneat, ille, ut consummet ; sic unum munus per multorum manus\nteritur, ex quo gratiae minimum apud promittentem remanet, quia auctori detrahit, quisquis\npost illum rogandus est.\nHoc itaque curae habebis, si grate aestimari, quae praestabis, voles, ut beneficia tua\ninlibata, ut integra ad eos, quibus promissa sunt, perveniant, sine ulla, quod aiunt,\ndeductione. Nemo illa intercipiat, nemo detineat ; nemo in eo, quod daturus es, gratiam suam\nfacere potest, ut non tuam minuat.\nNihil aeque amarum quam diu pendere; aequiore quidam animo ferunt praecidi spem suam quam\ntrahi. Plerisque autem hoc vitium est ambitione prava differendi promissa, ne minor sit\nrogantium turba, quales regiae potentiae ministri sunt, quos delectat\nsuperbiae suae longum spectaculum, minusque se iudicant posse, nisi diu multumque singulis,\nquid possint, ostenderint. Nihil confestim, nihil semel faciunt; iniuriae illorum\npraecipites, lenta beneficia sunt.\nQuare verissimum existima, quod ille comicus dixit : Quid ? tu non intellegistantum te gratiae demere, quantum morae adicis ? Inde illae voces,\nquas ingenuus dolor exprimit : \" Fac, si quid facis \" et: \" Nihil tanti est ; malo mihi iam\nneges.\" Ubi in taedium adductus animus incipit beneficium odisse, dum expectat, potest ob id\ngratus esse ?\nQuemadmodum acerbissima crudelitas est, quae trahit poenam, et misericordiae genus est\ncito occidere, quia tormentum ultimum finem sui secum adfert, quod antecedit tempus, maxima\nventuri supplicii pars est, ita maior est muneris gratia, quo minus diu pependit. Est enim\netiam bonarum rerum sollicita expectatio, et eum plurima beneficia remedium alicuius rei\nadferant, qui aut diutius torqueri patitur, quem protinus potest liberare, aut tardius\ngaudere, beneficio suo manus adfert.\nOmnis benignitas properat, et proprium est libenter facientis cito facere ; qui tarde et\ndiem de die extrahens profuit, non ex animo fecit. Ita duas res maximas perdidit, et tempus\net argumentum amicae voluntatis ; tarde velle nolentis est.\nIn omni negotio. Liberalis, non minima portio est, quomodo quidque aut dicatur aut fiat.\nMultum celeritas adiecit, multum abstulit mora. Sicut in telis eadem ferri vis est, sed\ninfinitum interest, utrum excusso lacerto torqueantur an remissa manu effluant, gladius idem\net stringit et transforat, quam presso articulo venerit, refert, ita idem est, quod datur, sed interest, quomodo detur.\nQuam dulce, quam pretiosum est, si gratias sibi agi non est passus, qui dedit, si\ndedisse, dum dat, oblitus est ! Nam corripere eum, cui cum maxime aliquid praestes, dementia\nest et inserere contumeliam meritis. Itaque non sunt exasperanda beneficia nec quicquam\nillis triste miscendum. Etiam si quid erit, de quo velis admonere, aliud tempus eligite.\nFabius Verrucosus beneficium ab homine dure aspere datum panem lapidosum vocabat, quem\nesurienti accipere necessarium sit, esse acerbum.\nTi. Caesar rogatus a Nepote Mario praetorio, ut aeri alieno eius succurreret, edere illum\nsibi nomina creditorum iussit ; hoc non est donare sed creditores convocare. Cum edita\nessent, scripsit Nepoti iussisse se pecuniam solvi adiecta contumeliosa admonitione.\nEffecit, ut Nepos nec aes alienum haberet nec benefidum; liberavit\nillum a creditoribus, sibi non obligavit. Aliquid Tiberius secutus est ;\nputo, noluit plures esse, qui idem rogaturi concurrerent. Ista fortasse efficax ratio\nfuerit ad hominum improbas cupiditates pudore reprimendas, beneficium vero danti tota alia\nsequenda est via. Omni genere, quod des, quo sit acceptatius, adornandum est. Hoc vero non\nest beneficium dare, deprehendere est.\nEt ut in transitu de hac quoque parte dicam, quid sentiam, ne principi quidem satis\ndecorum est donare ignominiae causa. \" Tamen,\" inquit, \" effugere Tiberius ne hoc quidem\nmodo, quod vitabat, potuit ; nam aliquot postea, qui idem rogarent, inventi sunt, quos omnes\niussit reddere in senatu aeris alieni causas, et ita illis certas summas dedit.\" Non est\nillud liberalitas, censura est.\nAuxilium est, principale tributum est ; beneficium non est, cuius sine rubore meminisse\nnon possum. Ad iudicem missus sum ; ut impetrarem, causam dixi.\nPraecipiunt itaque omnes auctores sapientiae quaedam beneficia palam danda, quaedam\nsecreto. Palam, quae consequi gloriosum, ut militaria dona, ut honores et quidquid aliud\nnotitia pulchrius fit;\nrursus, quae non producunt nec honestiorem faciunt, sed succurrunt infirmitate egestati, ignominiae, tacite danda sunt, ut nota sint solis, quibus\nprosunt.\nInterdum etiam ipse, qui iuvatur, vel fallendus est, ut habeat nec, a quo acceperit, sciat.\nArcesilan aiunt amico pauperi et paupertatem suam dissimulanti, aegro autem et ne hoc quidem\nconfitenti deesse sibi in sumptum ad necessarios usus, clam succurrendum iudicasse ; pulvino\neius ignorantis sacculum subiecit, ut homo inutiliter verecundus, quod desiderabat,\ninveniret potius quam acciperet.\n\" Quid ergo ? ille nesciet, a quo acceperit ? \" Primum nesciat, si hoc ipsum beneficii\npars est ; deinde multa alia faciam, multa tribuam, per quae intellegat et illius auctorem ;\ndenique ille nesciet accepisse se, ego sciam me dedisse. \" Parum est,\" inquis. Parum, si\nfenerare cogitas ; sed si dare, quo genere accipienti maxime profuturum erit, dabis.\nContentus eris te teste ; alioqui non bene facere delectat sed videri bene fecisse.\n\" Volo utique sciat.\" Debitorem quaeris. \" Volo utique sciat.\" Quid ? si illi utilius est\nnescire, si honestius, si gratius, non in aliam partem abibis ? \" Volo sciat.\" Ita tu hominem non servabis in tenebris ?\nNon nego, quotiens patitur res, respiciendum gaudium ex accipientis voluntate ; sin\nadiuvari illum et oportet et pudet, si, quod praestamus, offendit, nisi absconditur,\nbeneficium in acta non mitto. Quidni ? ego illi non sum iudicaturus me dedisse, cum inter\nprima praecepta ac maxime necessaria sit, ne umquam exprobrem, immo ne admoneam quidem. Haec\nenim beneficii inter duos lex est : alter statim oblivisci debet dati, alter accepti\nnumquam.\nLacerat animum et premit frequens meritorum commemoratio. Libet exclamare, quod ille\ntriumvirali proscriptione servatus a quodam Caesaris amico exclamavit, cum superbiam eius\nferre non posset : \" Redde me Caesari! \" Quousque dices : \" Ego te servavi, ego eripui morti\n\" ? Istud, si meo arbitrio memini, vita est ; si tuo, mors est. Nihil tibi debeo, si me\nservasti, ut haberes, quem ostenderes. Quousque me circumducis ? Quousque oblivisci fortunae\nmeae non sinis ? Semel in triumpho ductus essem! Non est dicendum, quid tribuerimus ;\nqui admonet, repetit. Non est instandum, non est memoria renovanda, nisi ut aliud dando\nprioris admoneas. Ne aliis quidem narrare debemus ; qui dedit\nbeneficium, taceat, narret, qui accepit. Dicetur enim, quod illi ubique iactanti beneficium\nsuum. \" Non negabis,\" inquit, \" te recepisse \" ; et cum respondisset : \" Quando ? \" \" Saepe\nquidem,\" inquit, \" et multis locis, id est, quotiens et ubicumque narrasti.\"\nQuid opus est eloqui, quid alienum occupare officium ? Est, qui istud facere honestius\npossit, quo narrante et hoc laudabitur, quod ipse non narras. Ingratum me iudicas, si istud\nte tacente nemo sciturus est ! Quod adeo non est committendum, ut etiam, si quis coram nobis\nnarrabit, respondendum sit : \" Dignissimus quidem ille est maioribus beneficiis, sed ego\nmagis velle me scio omnia illi praestare quam adhuc praestitisse \" ; et haec ipsa non\nverniliter nec ea figura, qua quidam reiciunt, quae magis ad se volunt adtrahere.\nDeinde adicienda omnis humanitas. Perdet agricola, quod sparsit, si labores suos\ndestituit in semine; multa cura sata perducuntur ad segetem ; nihil in fructum pervenit,\nquod non a primo usque ad extremum aequalis cultura prosequitur. Eadem beneficiorum\ncondicio est.\nNumquid ulla maiora possunt esse, quam quae in liberos patres\nconferunt ? Haec tamen irrita sunt, si in infantia deserantur, nisi longa pietas munus suum\nnutrit. Eadem ceterorum beneficiorum condicio est : nisi illa adiuveris, perdes; parum est\ndedisse, fovenda sunt. Si gratos vis habere, quos obligas, non tantum des oportet beneficia,\nsed ames. Praecipue, ut dixi, pareamus auribus ; admonitio taedium facit, exprobratio odium.\nNihil aeque in beneficio dando vitandum est quam superbia. Quid opus arrogantia vultus,\nquid tumore verborum? Ipsa res te extollit. Detrahenda est inanis iactatio; res loquentur\nnobis tacentibus. Non tantum ingratum, sed invisum est beneficium superbe datum.\nC. Caesar dedit vitam Pompeio Penno, si dat, qui non aufert ; deinde absoluto et agenti\ngratias porrexit osculandum sinistrum pedem. Qui excusant et negant id insolentiae causa\nfactum, aiunt socculum auratum, immo aureum, margaritis distinctum ostendere eum voluisse.\nIta prorsus : quid hic contumeliosum est, si vir consularis aurum et margaritas osculatus\nest alioquin nullam partem in corpore eius electurus, quam purius oscularetur ?\nHomo natus in hoc, ut mores liberae civitatis Persica servitute mutaret, parum iudicavit,\nsi senator, senex, summis usus honoribus in conspectu principum supplex sibi eo more iacuisset, quo hostes victi hostibus iacuere ; invenit aliquid\ninfra genua, quo libertatem detruderet ! Non hoc est rem publicam calcare, et quidem, licet\nid aliquis non putet ad rem pertinere, sinistro pede ? Parum enim foede furioseque insolens\nfuerat, qui de capite consularis viri soccatus audiebat, nisi in os senatoris ingessisset\nimperator epigros suos !\nO superbia, magnae fortunae stultissimum malum ! Ut a te nihil accipere iuvat ! Ut omne\nbeneficium in iniuriam convertis! Ut\nte omnia dedecent ! Quoque altius te sublevasti, hoc depressior es ostendisque tibi non\ndatum adgnoscere ista bona, quibus tantum inflaris ; quidquid das, corrumpis.\nLibet itaque interrogare, quid se tanto opere resupinet, quid vultum habitumque oris\npervertat, ut malit personam habere quam faciem ? Iucunda sunt, quae humana fronte, certe\nleni placidaque tribuuntur, quae cum daret mihi superior, non exultavit supra me, sed quam\npotuit benignissimus fuit descenditque in aequum et detraxit muneri suo pompam, sic observavit idoneum tempus, ut in occasione potius emam\nin necessitate succurreret.\nUno modo istis persuadebimus, ne beneficia sua insolentia perdant, si ostenderimus non\nideo videri maiora, quod tumultuosius data sunt ; ne ipsos quidem ob\nid cuiquam posse maiores videri; vanam esse superbiae magnitudinem et quae in odium etiam\namanda perducat.\nSunt quaedam nocitura impetrantibus, quae non dare sed negare beneficium est ;\naestimabimus itaque utilitatem potius quam voluntatem petentium. Saepe enim noxia\nconcupiscimus, nec dispicere, quam perniciosa sunt, licet, quia iudicium interpellat\nadfectus ; sed cum subsedit cupiditas, cum impetus ille flagrantis animi, qui consilium\nfugat, cecidit, detestamur perniciosos malorum munerum auctores.\nUt frigidam aegris negamus et lugentibus ac sibi iratis ferrum, ut amentibus, quidquid\ncontra se usurus ardor petit, sic omnino, quae nocitura sunt, impense ac summisse,non numquam etiam\nmiserabiliter rogantibus perseverabimus non dare. Cum initia beneficiorum suorum spectare\ntum etiam exitus decet et ea dare, quae non tantum accipere, sed etiam accepisse delectet.\nMulti sunt, qui dicant :\n\" Scio hoc illi non profuturum, sed quid faciam ? Rogat, resistere precibus eius non\npossum ; viderit : de se, non de me queretur.\" Falsum est : immo de te et merito quidem; cum\nad mentem bonam redierit, cum accessio illa, quae animum inflammabat, remiserit, quidni eum oderit, a quo in damnum ac periculum suum adiutus est ?\nExorari in perniciem rogantium saeva bonitas est. Quemadmodum pulcherrimum opus est etiam\ninvitos nolentesque servare, ita rogantibus pestifera largiri blandum et adfabile odium est.\nBeneficium demus, quod in usu magis ac magis placeat, quod numquam in malum vertat. Pecuniam\nnon dabo, quam numeraturum adulterae sciam, nec in societate turpis facti aut consilii\ninveniar ; si potero, revocabo, si minus, non adiuvabo scelus.\nSive illum ira, quo non debebit, impellet, sive ambitionis calor abducet a tutis, in\nnullum malum vires a me sumere ipso1 patiar nec committam, ut possit quandoque dicere : \"\nIlle amando me occidit.\" Saepe nihil interest inter amicorum munera et hostium vota;\nquidquid illi accidere optant, in id horum intempestiva indulgentia impellit atque instruit.\nQuid autem turpius quam quod evenit frequentissime, ut nihil intersit inter odium et\nbeneficium ?\nNumquam in turpitudinem nostram reditura tribuamus. Cum summa amicitiae sit amicum sibi\naequare, utrique simul consulendum est. Dabo egenti, sed ut ipse non egeam ; succurram\nperituro, sed ut ipse non peream, nisi si futurus ero magni hominis aut\nmagnae rei merces.\nNullum beneficium dabo, quod turpiter peterem. Nec exiguum dilatabo nec magna pro parvis\naccipi patiar ; nam ut qui, quod dedit, imputat, gratiam\ndestruit, ita qui, quantum det, ostendit, munus suum commendat, non exprobrat.\nRespiciendae sunt cuique facultates suae viresque, ne aut plus praestemus, quam possumus,\naut minus. Aestimanda est eius persona, cui damus ; quaedam enim minora sunt, quam ut exire\na magnis viris debeant, quaedam accipiente maiora sunt. Utriusque itaque personam confer et\nipsum inter illas, quod donabis, examina, numquid aut danti grave sit aut parum, numquid\nrursus, qui accepturus est, aut fastidiat aut non capiat.\nUrbem cuidam Alexander donabat, vesanus et qui nihil animo nisi grande conciperet. Cum\nille, cui donabatur, se ipse mensus tanti muneris invidiam refugisset dicens non convenire\nfortunae suae : \" Non quaero,\" inquit, \" quid te accipere deceat, sed quid me dare.\" Animosa\nvox videtur et regia, cum sit stultissima. Nihil enim per se quemquam decet ; refert, qui\ndet, cui, quando, quare, ubi, et cetera, sine quibus facti ratio non\nconstabit.\nTumidissimum animal ! Si illum accipere hoc non decet, nec te dare; habetur personarum ac\ndignitatium portio et, cum sit ubique virtus modus, aeque peccat, quod excedit, quam quod\ndeficit. Liceat istud sane tibi et te in tantum fortuna sustulerit, ut congiaria tua urbes\nsint (quas quanto maioris animi fuit non capere quam spargere !) : est tamen aliquis minor,\nquam in sinu eius condenda sit civitas !\nAb Antigono Cynicus petit talentum; respondit plus esse, quam quod Cynicus petere\ndeberet. Repulsus petit denarium; respondit minus esse, quam quod regem deceret dare. \"\nTurpissima eiusmodi cavillatio est ; invenit, quomodo neutrum daret. In denario regem, in\ntalento Cynicum respexit, eum posset et denarium tamquam Cynico dare et talentum tamquam\nrex. Ut sit aliquid maius, quam quod Cynicus accipiat, nihil tam exiguum est, quod non\nhoneste regis humanitas tribuat.\"\nSi me interrogas, probo ; est enim intolerabilis res poscere nummos et contemnere.\nIndixisti pecuniae odium; hoc professus es, hanc personam induisti : agenda est.\nIniquissimum est te pecuniam sub gloria egestatis adquirere.\nAdspicienda ergo non minus sua cuique persona est quam eius, de quo iuvando quis cogitat.\nVolo Chrysippi nostri uti similitudine de pilae lusu, quam cadere non est dubium aut\nmittentis vitio aut excipientis ; tum cursum suum servat, ubi inter manus utriusque apte ab\nutroque et iactata et excepta versatur. Necesse est autem lusor bonus aliter illam conlusori\nlongo, aliter brevi mittat. Eadem beneficii ratio est. Nisi utrique personae, dantis et\naccipientis, aptatur, nec ab hoc exibit nec ad illum perveniet, ut debet.\nSi cum exercitato et docto negotium est, audacius pilam mittemus ; utcumque enim venerit,\nmanus illam expedita et agilis repercutiet ; si cum tirone et indocto, non tam rigide nec\ntam excusse sed languidius et in ipsam eius derigentes manum remisse occurremus. Idem\nfaciendum est in beneficiis ; quosdam doceamus et satis iudicemus, si conantur, si audent,\nsi volunt.\nFacimus autem plerumque ingratos et, ut sint, favemus, tamquam ita demum magna sint\nbeneficia nostra, si gratia illis referri non potuit ; ut malignis lusoribus propositum est\nconlusorem traducere, cum damno scilicet ipsius lusus, qui non potest,\nnisi consentitur, extendi.\nMulti sunt tam pravae naturae, ut malint perdere, quae praestiterunt, quam videri\nrecepisse, superbi et imputatores. Quanto melius quantoque humanius id agere, ut illis\nquoque partes suae constent, et favere, ut gratia sibi referri possit, benigne omnia\ninterpretari, gratias agentem non aliter, quam si referat, audire, praebere se facilem ad\nhoc, ut, quem obligavit, etiam exsolvi velit !\nMale audire solet fenerator, si acerbe exigit, aeque, si in recipiendo tardus ac\ndifficilis moras quaerit. Beneficium tam recipiendum est quam non exigendum. Optimus ille,\nqui facile dedit, numquam exegit, reddi gavisus est, bona fide, quid praestitisset, oblitus,\nqui accipientis animo recepit.\nQuidam non tantum dant beneficia superbe, sed etiam accipiunt, quod non est committendum.\nIam enim transeamus ad alteram partem tractaturi, quomodo se gerere homines in accipiendis\nbeneficiis debeant. Quodcumque ex duobus constat officium, tantundem ab utroque exigit.\nQualis pater esse debeat, eum inspexeris, scies non minus operis illic superesse, ut\ndispicias, qualem esse oporteat filium ; sunt aliquae partes mariti, sed non minores uxoris.\nIn vicem ista, quantum exigunt, praestant et parem desiderant\nregulam, quae, ut ait Hecaton, difficilis est ; omne enim honestum in arduo est, etiam quod\nvicinum honesto est ; non enim tantum fieri debet, sed ratione fieri. Hac duce per totam\nvitam eundum est, minima maximaque ex huius consilio gerenda; quomodo haec suaserit, dandum.\nHaec autem hoc primum censebit non ab omnibus accipiendum. A quibus ergo accipiemus ? Ut\nbreviter tibi respondeam : ab his, quibus dedissemus.\nVideamus, num etiam maiore dilectu quaerendus est, cui debeamus, quam cui praestemus. Nam\nut non sequantur ulla incommoda (secuntur autem plurima), grave tamen tormentum est debere,\ncui nolis ; contra iucundissimum ab eo accepisse beneficium, quem amare etiam post iniuriam\npossis, ubi amicitiam alioqui iucundam causa fecit et iustam. Illud vero homini verecundo et\nprobo miserrimum est, si eum amare oportet, quem non iuvat.\nTotiens admoneam necesse est non loqui me de sapientibus, quos, quidquid oportet, et\niuvat, qui animum in potestate habent et legem sibi, quam volunt, dicunt, quam dixerunt,\nservant, sed de imperfectis hominibus honestam viam sequi volentibus, quorum adfectus saepe\ncontumaciter parent. Itaque eligendum est, a quo beneficium accipiam ;\net quidem diligentius quaerendus beneficii quam pecuniae creditor. Huic enim reddendum\nest, quantum accepi, et, si reddidi, solutus sum ac liber ; at illi et plus solvendum est,\net nihilo minus etiam relata gratia cohaeremus ; debeo enim, cum reddidi, rursus incipere,\nmanetque amicitia ; et ut in amicitiam non\nreciperem indignum, sic ne in beneficiorum quidem sacratissimum ius, ex quo amicitia oritur.\n\" Non semper,\" inquit, \" mihi licet dicere : ' nolo '; aliquando beneficium accipiendum\nest et invito. Dat tyrannus crudelis et iracundus, qui munus suum fastidire te iniuriam\niudicaturus est : non accipiam ? Eodem loco latronem pone, piratam, regem animum latronis ac\npiratae habentem. Quid faciam ? Parum dignus est, cui debeam ?\n\" Cum eligendum dico, cui debeas, vim maiorem et metum excipio, quibus adhibitis electio\nperit. Si liberum est tibi, si arbitrii tui est, utrum velis an non, id apud te ipse\nperpendes ; si necessitas tollit arbitrium, scies te non accipere, sed parere. Nemo id\naccipiendo obligatur, quod illi repudiare non licuit ; si vis scire,\nan velim, effice, ut possim nolle. \" Vitam tamen tibi dedit !\n\" Non refert, quid sit, quod datur, nisi a volente, nisi volenti datur ; si servasti me,\nnon ideo servator es. Venenum aliquando pro remedio fuit ; non ideo numeratur inter\nsalubria. Quaedam prosunt nec obligant. Tuber quidam tyranni gladio divisit, qui ad\noccidendum eum venerat ; non ideo illi tyrannus gratias egit. quod rem, quam medicorum manus\nreformidaverant, nocendo sanavit.\nVides non esse magnum in ipsa re momentum, quoniam non videtur dedisse beneficium, qui a\nmalo animo profuit ; casus enim beneficium est, hominis iniuria. Leonem in amphitheatro\nspectavimus, qui unum e bestiariis agnitum, cum quondam eius fuisset magister, protexit ab\nimpetu bestiarum. Num ergo beneficium est ferae auxilium ? Minime, quia nec voluit facere\nnec faciendi animo fecit.\nQuo loco feram posui, tyrannum pone ; et hic vitam dedit et illa, nec hic nec illa\nbeneficium. Quia non est beneficium accipere cogi, non est beneficium debere, cui nolis.\nAnte des oportet mihi arbitrium mei, deinde beneficium.\nDisputari de M. Bruto solet, an debuerit accipere ab divo Iulio vitam, cum occidendum eum\niudicaret.\nQuam rationem in occidendo secutus sit, alias tractabimus ; mihi enim, cum vir magnus in\naliis fuerit, in hac re videtur vehementer errasse nec ex institutione Stoica se egisse. Qui\naut regis nomen extimuit, cum optimus civitatis status sub rege iusto sit, aut ibi speravit\nlibertatem futuram, ubi tam magnum praemium erat et imperandi et serviendi, aut existimavit\ncivitatem in priorem formam posse revocari amissis pristinis moribus futuramque ibi\naequalitatem civilis iuris et staturas suo loco leges, ubi viderat tot milia hominum\npugnantia, non an servirent, sed utri ! Quanta vero illum aut rerum naturae aut urbis suae\ntenuit oblivio, qui uno interempto defuturum credidit alium, qui idem vellet, eum Tarquinius\nesset inventus post tot reges ferro ac fulminibus occisos !\nSed vitam accipere debuit, ob hoc tamen non habere illum parentis loco, quia in ius dandi\nbeneficii iniuria venerat ; non enim servavit is, qui non interfecit, nec beneficium dedit,\nsed missionem.\nIllud magis venire in aliquam disputationem potest, quid faciendum sit captivo, cui\nredemptionis pretium homo prostituti corporis et infamis ore promittit. Patiar me ab impuro servari ? Servatus deinde quam illi gratiam referam ? Vivam cum\nobsceno ? Non vivam cum redemptore ? Quid ergo placeat, dicam.\nEtiam a tali accipiam pecuniam, quam pro capite dependam, accipiam autem tamquam\ncreditum, non tamquam beneficium ; solvam illi pecuniam et, si occasio fuerit servandi\npericlitantem, servabo ; in amicitiam, quae similes iungit, non descendam, nec servatoris\nillum loco numerabo sed feneratoris, cui sciam reddendum, quod accepi.\nEst aliquis dignus, a quo beneficium accipiam, sed danti nociturum est ; ideo non\naccipiam, quia ille paratus est mihi cum incommodo aut etiam periculo suo prodesse.\nDefensurus est me reum, sed illo patrocinio regem sibi facturus inimicum ; inimicus sum, si,\ncum ille pro me periclitari velit, ego, quod facilius est, non facio, ut sine illo\npericliter.\nIneptum et frivolum hoc Hecaton ponit exemplum Arcesilai, quem ait a filio familiae\nadlatam pecuniam non accepisse, ne ille patrem sordidum offenderet. Quid fecit laude dignum,\nquod furtum non recepit, quod maluit non accipere quam reddere ? Quae est enim alienam rem\nnon accipere moderatio ?\nSi exemplo magni animi opus est, utamur Graecini Iulii, viri egregii,\nquem C. Caesar occidit ob hoc unum, quod melior vir erat, quam esse quemquam tyranno\nexpedit. Is cum ab amicis conferentibus ad impensam ludorum pecunias acciperet, magnam\npecuniam a Fabio Persico missam non accepit et obiurgantibus iis, qui non aestimant\nmittentes, sed missa, quod repudiasset : \" Ego,\" inquit, \" ab eo beneficium accipiam, a quo\npropinationem accepturus non sum ? \"\nCum illi Rebilus consularis, homo eiusdem infamiae, maiorem summam misisset instaretque,\nut accipi iuberet : \" Rogo,\" inquit, \" ignoscas ; et a Persico non accepi.\" Utrum hoc munera\naccipere est an senatum legere ?\nCum accipiendum iudicaverimus, hilares accipiamus profitentes gaudium, et id danti\nmanifestum sit, ut fructum praesentem capiat ; iusta enim causa laetitiae est laetum amicum\nvidere, iustior fecisse. Quam grate ad nos pervenisse indicemus effusis adfectibus, quos non\nipso tantum audiente sed ubique testemur. Qui grate beneficium accipit, primam eius\npensionem solvit.\nSunt quidam, qui nolint nisi secreto accipere ; testem beneficii et conscium vitant ;\nquos scias licet male cogitare. Quomodo danti in tantum producenda notitia est muneris sui,\nin quantum delectatura est, cui datur, ita accipienti adhibenda contio\nest ; quod pudet debere, ne acceperis. Quidam furtive gratias agunt et in angulo et ad aurem\n;\nnon est ista verecundia, sed infitiandi genus ; ingratus est, qui remotis arbitris agit\ngratias. Quidam nolunt nomina secum fieri nec interponi pararios nec signatores advocari,\nchirographum\ndare. Idem faciunt, qui dant operam, ut beneficium in ipsos conlatum quam ignotissimum\nsit.\nVerentur palam ferre, ut sua potius virtute quam alieno adiutorio consecuti dicantur ;\nrariores in eorum officiis sunt, quibus vitam aut dignitatem debent, et, dum opinionem\nclientium timent, graviorem subeunt ingratorum.\nAlii pessime locuntur de optime meritis. Tutius est quosdam offendere quam demeruisse ;\nargumentum enim nihil debentium odio quaerunt. Atqui nihil magis praestandum est, quam ut\nmemoria nobis meritorum haereat, quae subinde reficienda est, quia nec referre potest\ngratiam, nisi qui meminit, et, qui meminit, eam\nrefert.\nNec delicate accipiendum est nec summisse et humiliter ; nam qui neclegens est in\naccipiendo, cum omne beneficium recens pateat, quid faciat, cum prima eius voluptas refrixit ? Alius accipit fastidiose, tamquam qui dicat :\n\" Non quidem mihi opus est, sed quia tam valde vis, faciam tibi mei potestatem \" ; alius\nsupine, ut dubium praestanti relinquat, an senserit ; alius vix labra diduxit et ingratior,\nquam si tacuisset, fuit.\nLoquendum est pro magnitudine rei impensius et illa adicienda : \" Plures, quam putas,\nobligasti \" (nemo enim non gaudet beneficium suum latius patere) ; \" nescis, quid mihi\npraestiteris, sed scire te oportet, quanto plus sit, quam existimas \" (statim gratus est,\nqui se onerat) ; \" numquam tibi referre gratiam potero ; illud certe non desinam ubique\nconfiteri me referre non posse.\"\nNullo magis Caesarem Augustum demeruit et ad alia impetranda facilem sibi reddidit\nFurnius, quam quod, cum patri Antonianas partes secuto veniam impetrasset, dixit : \" Hanc\nunam. Caesar, habeo iniuriam tuam : effecisti, ut et viverem et morerer ingratus.\" Quid est\ntam grati animi, quam nullo modo sibi satis facere, quam ne ad spem quidem exaequandi umquam\nbeneficii accedere ?\nHis atque eiusmodi vocibus id agamus, ut voluntas nostra non lateat, sed aperiatur et\nluceat. Verba cessent licet : si, quemadmodum debemus, adfecti sumus,\nconscientia eminebit in vultu.\nQui gratus futurus est, statim, dum accipit, de reddendo cogitet. Chrysippus quidem ait\nillum velut in certamen cursus compositum et carceribus inclusum opperiri debere tempus\nsuum, ad quod velut dato signo prosiliat ; et quidem magna illi contentione opus est, magna\nceleritate, ut consequatur antecedentem.\nVidendum est nunc, quid maxime faciat ingratos. Facit aut nimius sui suspectus et insitum\nmortalitati vitium se suaque mirandi aut aviditas aut invidia.\nIncipiamus a primo. Nemo non benignus est sui iudex. Inde est, ut omnia meruisse se\nexistimet et in solutum accipiat nec satis suo pretio se aestimatum putet. \" Hoc mihi dedit,\nsed quam sero, sed post quot labores ! Quanto consequi plura potuissem, si illum aut illum\naut me colere maluissem !\nNon hoc speraveram; in turbam coniectus sum. Tam exiguo dignum me iudicavit ? Honestius\npraeteriri fuit.\"\nCn. Lentulus augur, divitiarum maximum exemplum, antequam illum libertini pauperem\nfacerent, hic, qui quater milies sestertium suum vidit (proprie dixi ; nihil enim amplius\nquam vidit), ingenii fuit sterilis, tam pusilli quam animi. Cum esset\navarissimus, nummos citius emittebat quam verba : tanta illi inopia erat sermonis.\nHic cum omnia incrementa sua divo Augusto deberet, ad quem attulerat paupertatem sub\nonere nobilitatis laborantem, princeps iam civitatis et pecunia et gratia subinde de Augusto solebat queri dicens a studiis se abductum ; nihil\ntantum in se congestum esse, quantum perdidisset relicta eloquentia. At illi inter alia hoc\nquoque divus Augustus praestiterat, quod illum derisu et labore irrito liberaverat !\nNon patitur aviditas quemquam esse gratum ; numquam enim improbae spei, quod datur, satis\nest, et maiora cupimus, quo maiora venerunt, multoque concitatior est avaritia in magnarum\nopum congestu collocata, ut flammae infinite acrior vis est, quo ex maiore incendio emicuit.\nAeque ambitio non patitur quemquam in ea mensura honorum conquiescere, quae quondam eius\nfuit impudens votum. Nemo agit de tribunatu gratias, sed queritur, quod non est ad praeturam\nusque perductus ; nec haec grata est, si deest consulatus ; ne hic quidem satiat, si unus\nest. Ultra se cupiditas porrigit et felicitatem suam non intellegit, quia non, unde venerit,\nrespicit, sed quo tendat.\nOmnibus his vehementius et importunius malum est invidia, quae nos inquietat, dum\ncomparat : \" Hoc mihi praestitit, sed illi plus, sed illi maturius \" ;\net deinde nullius causam agit, contra omnes sibi favet. Quanto est simplicius, quanto\nprudentius beneficium acceptum augere, scire neminem tanti ab alio, quanti a se ipso\naestimari !\n\" Plus accipere debui, sed illi facile non fuit plus dare ; in multos dividenda\nliberalitas erat ; hoc initium est, boni consulamus et animum eius grate excipiendo evocemus\n; parum fecit, sed saepius faciet ; illum mihi praetulit, et me multis; ille non est mihi\npar virtutibus nec officiis, sed habuit suam Venerem ; querendo non efficiam, ut maioribus\ndignus sim, sed ut datis indignus. Plura illis hominibus turpissimis data sunt ; quid ad rem\n? Quam raro fortuna iudicat ! Cotidie querimur malos esse felices ;\nsaepe, quae agellos pessimi cuiusque transierat, optimorum virorum segetem grando\npercussit ; fert sortem suam quisque ut in ceteris rebus ita in amicitiis.\"\nNullum est tam plenum beneficium, quod non vellicare malignitas possit, nullum tam\nangustum, quod non bonus interpres extendat. Numquam deerunt causae querendi, si beneficia a\ndeteriore parte spectaveris.\nVide, quam iniqui sint divinorum munerum aestimatores et quidem professi sapientiam.\nQueruntur, quod non magnitudine corporum aequemus elephantos, velocitate cervos, levitate\naves, impetu tauros ; quod solida sit cutis beluis, decentior dammis,\ndensior ursis, mollior fibris; quod sagacitate nos narium canes vincant, quod acie luminum\naquilae, spatio aetatis corvi, multa animalia nandi facilitate.\nEt cum quaedam ne coire quidem in idem natura patiatur, ut velocitatem corporum et vires,\nex diversis ac dissidentibus bonis hominem non esse compositum iniuriam vocant et\nneclegentes nostri deos, quod non bona valetudo etiam vitiis inexpugnabilis data sit, quod\nnon futuri scientia. Vix sibi temperant, quin eo usque impudentiae provehantur, ut naturam\noderint, quod infra deos sumus, quod non in aequo illis stetimus.\nQuanto satius est ad contemplationem tot tantorumque beneficiorum reverti et agere\ngratias, quod nos in hoc pulcherrimo domicilio voluerunt secundas sortiri, quod terrenis\npraefecerunt ! Aliquis ea animalia comparat nobis, quorum potestas penes nos est ? Quidquid\nnobis negatum est, dari non potuit.\nProinde, quisquis es iniquus aestimator sortis humanae, cogita, quanta nobis tribuerit\nparens noster, quanto valentiora animalia sub iugum miserimus, quanto velociora consequamur,\nquam nihil sit mortale non sub ictu nostro positum.\nTot virtutes accepimus, tot artes, animum denique, cui nihil non eodem, quo intendit, momento pervium est, sideribus velociorem, quorum post multa\nsaecula futuros cursus antecedit ; tantum deinde frugum, tantum opum, tantum rerum aliarum\nsuper alias acervatarum. Circumeas licet cuncta et, quia nihil totum invenies, quod esse te\nmalles, ex omnibus singula excerpas, quae tibi dari velles ; bene aestimata naturae\nindulgentia confitearis necesse est in deliciis te illi fuisse. Ita est :\ncarissimos nos habuerunt di immortales habentque, et, qui maximus tribui honos potuit, ab\nipsis proximos collocaverunt. Magna accepimus, maiora non cepimus.\nHaec, mi Liberalis, necessaria credidi, et quia loquendum aliquid de maximis beneficiis\nerat, cum de minutis loqueremur, et quia inde manat etiam in cetera huius detestabilis vitii\naudacia. Cui enim respondebit grate, quod munus existimabit aut magnum aut reddendum, qui\nsumma beneficia spernit ? Cui salutem, cui spiritum debebit, qui vitam accepisse se a dis\nnegat, quam cotidie ab illis petit ?\nQuicumque ergo gratos esse docet, et hominum causam agit et deorum, quibus nullius rei\nindigentibus, positis extra desiderium, referre nihilo minus gratiam\npossumus. Non est, quod quisquam excusationem mentis ingratae ab infirmitate atque inopia\npetat et dicat : \" Quid enim faciam et quomodo ? Quando superioribus dominisque rerum omnium\ngratiam referam ? \" Referre facile est, si avarus es, sine impendio, si iners, sine opera. Eodem quidem momento, quo obligatus es, si vis, cum\nquolibet paria fecisti, quoniam, qui libenter beneficium accipit, reddidit.\nHoc ex paradoxis Stoicae sectae minime mirabile, ut mea fert opinio, aut incredibile est\neum, qui libenter accipit, beneficium reddidisse. Nam eum omnia ad animum referamus, fecit\nquisque, quantum voluit ; et cum pietas, fides, iustitia, omnis denique virtus intra se\nperfecta sit, etiam si illi manum exserere non licuit, gratus quoque homo esse potest\nvoluntate.\nQuotiens, quod proposuit, quisque consequitur, capit operis sui fructum. Qui beneficium\ndat, quid proponit ? Prodesse ei, cui dat, et voluptati esse. Si, quod voluit, effecit\npervenitque ad me animus eius ac mutuo gaudio adfecit, tulit, quod petit. Non enim in vicem\naliquid sibi reddi voluit ; aut non fuit beneficium, sed negotiatio.\nBene navigavit, qui quem destinavit portum tenuit ; teli iactus certae manus peregit\nofficium, si petita percussit ; beneficium qui dat, vult excipi grate ;\nhabet, quod voluit, si bene acceptum est. Sed speravit emolumenti aliquid. Non fuit hoc\nbeneficium, cuius proprium est nihil de reditu cogitare.\nQuod accipiebam, eo animo accepi, quo dabatur : reddidi. Alioqui pessima optimae rei\ncondicio est : ut gratus sim, ad fortunam mittor ! Si illa invita respondere non possum,\nsufficit animus animo.\n\" Quid ergo ? non, quidquid potuero, et faciam, ut reddam, et temporum rerumque\noccasionem sequar et implere eius sinum cupiam, a quo aliquid accepi ? \" Sed malo loco\nbeneficium est, nisi et excussis manibus esse grato licet !\n\" Qui accepit,\" inquit, \" beneficium, licet animo benignissimo acceperit, nondum\nconsummavit officium suum ; restat enim pars reddendi; sicut in lusu est aliquid pilam scite\nac diligenter excipere, sed non dicitur bonus lusor, nisi qui apte et expedite remisit, quam\nacceperat.\"\nExemplum hoc dissimile est ; quare ? Quia huius rei laus in corporis motu est et in\nagilitate, non in animo ; explicari itaque totum debet, de quo oculis iudicatur. Nec tamen\nideo non bonum lusorem dicam, qui pilam, ut oportebat, excepit, si per ipsum mora, quominus\nremitteret, non fuit.\n\" Sed quamvis,\" inquit, \" arti ludentis nihil desit, quia partem\nquidem fecit, sed partem, quam non fecit, potest facere, lusus ipse imperfectus est, qui\nconsummatur vicibus mittendi ac\nremittendo\" Nolo diutius hoc refellere ; existimemus ita esse, desit aliquid lusui, non\nlusori ; sic et in hoc, de quo disputamus, deest aliquid rei datae, cui par alia debetur,\nnon animo, qui animum parem sibi nanctus est et, quantum in illo est, quod voluit, effecit.\nBeneficium mihi dedit ; accepi non aliter, quam ipse accipi voluit : iam habet, quod\npetit, et quod unum petit, ergo gratus sum. Post hoc usus mei restat et aliquod ex homine\ngrato commodum ; hoc non imperfecti officii reliqua pars est, sed perfecti accessio. Facit\nPhidias statuam ;\nalius est fructus artis, alius artificii : artis est fecisse, quod voluit, artificii\nfecisse cum fructu ; perfecit opus suum Phidias, etiam si non vendidit. Triplex illi fructus\nest operis sui: unus conscientiae ; hunc absoluto opere percipit; alter famae ; tertius\nutilitatis, quem allatura est aut gratia aut venditio aut aliqua commoditas.\nSic bene ficii fructus primus ille est conscientiae ; hunc percipit,\nqui, quo voluit, munus suum pertulit ; secundus et tertius est et famae et eorum, quae praestari in vicem possunt. Itaque cum benigne acceptum\nest beneficium, qui dedit, gratiam quidem iam recepit, mercedem nondum ; debeo itaque, quod\nextra beneficium est, ipsum quidem bene accipiendo persolvi.\n\" Quid ergo ? \", inquit, \" rettulit gratiam, qui nihil fecit ? \" Primum fecit : bono\nanimo bonum obtulit et, quod est amicitiae, ex aequo. Post deinde aliter beneficium, aliter\ncreditum solvitur ; non est, quod expectes, ut solutionem tibi ostendam ; res inter animos\ngeritur.\nQuod dico, non videbitur durum, quamvis primo contra opinionem tuam pugnet, si te\ncommodaveris mihi et cogitaveris plures esse res quam verba. Ingens copia est rerum sine\nnomine, quas non propriis appellationibus notamus, sed alienis commodatisque. Pedem et\nnostrum dicimus et lecti et veli et carminis, canem et venaticum et marinum et sidus ; quia\nnon sufficimus, ut singulis singula adsignemus, quotiens opus est, mutuamur.\nFortitudo est virtus pericula iusta contemnens aut scientia periculorum repellendorum,\nexcipiendorum, provocandorum ; dicimus tamen et gladiatorem fortem\nvirum et servum nequam, quem in contemptum mortis temeritas impulit.\nParsimonia est scientia vitandi sumptus supervacuos aut ars re familiari moderate utendi\n; parcissimum tamen hominem vocamus pusilli animi et contracti, cum infinitum intersit inter\nmodum et angustias. Haec alia sunt natura, sed efficit inopia sermonis, ut et hunc et illum\nparcum vocemus, ut et ille fortis dicatur cum ratione fortuita despiciens et hic sine\nratione in pericula excurrens.\nSic beneficium est et actio, ut diximus, benefica et ipsum, quod datur per illam\nactionem, ut pecunia, ut domus, ut praetexta ; unum utrique nomen est, vis quidem ac\npotestas longe alia.\nItaque attende, iam intellegis nihil me, quod opinio tua refugiat, dicere. Illi\nbeneficio, quod actio perficit, relata gratia est, si illud benevole excipimus ; illud\nalterum, quod re continetur, nondum reddidimus, sed volemus reddere. Voluntati voluntate\nsatis fecimus ; rei rem debemus. Itaque, quamvis rettulisse illum gratiam dicamus, qui\nbeneficium libenter accipit, iubemus tamen et simile aliquid ei, quod accepit, reddere.\nA consuetudine quaedam, quae dicimus, abhorrent, deinde alia via ad consuetudinem\nredeunt. Negamus iniuriam accipere sapientem, tamen, qui illum pugno\npercusserit, iniuriarum damnabitur ; negamus stulti quidquam esse, et tamen eum, qui rem\naliquam stulto surripuit, furti condemnabimus ; insanire omnes dicimus, nec omnes curamus\nelleboro ; his ipsis, quos vocamus insanos, et suffragium et iuris dictionem committimus.\nSic dicimus eum, qui beneficium bono animo accipit, gratiam rettulisse, nihilo minus\nillum in aere alieno relinquimus gratiam relaturum, etiam cum rettulit. Exhortatio est illa,\nnon infitiatio beneficii, ne beneficia timeamus,\nne ut intolerabili sarcina pressi deficiamus animo. \" Bona mihi donata sunt et fama defensa,\ndetractae sordes, spiritus servatus et libertas\nspiritu potior. Et quomodo referre gratiam potero ? Quando ille veniet dies, quo illi animum\nmeum ostendam ?\n\" Hic ipse est, quo ille suum ostendit ! Excipe beneficium, amplexare, gaude, non quod\naccipias, sed quod reddas debiturusque sis ; non adibis tam magnae rei periculum, ut casus\ningratum facere te possit. Nullas tibi proponam difficultates, ne despondeas animum, ne\nlaborum ac longae servitutis expectatione deficias ; non differo te, de praesentibus fiat.\nNumquam eris gratus, nisi statim es.\nQuid ergo facies ? Non arma sumenda sunt : at fortasse erunt. Non\nmaria emetienda : fortasse etiam ventis minantibus solves. Vis reddere beneficium ? Benigne\naccipe ; rettulisti gratiam, non ut solvisse te putes, sed ut securior debeas.\nNon referre beneficiis gratiam et est turpe et apud omnes habetur, Aebuti Liberalis ;\nideo de ingratis etiam ingrati queruntur, cum interim hoc omnibus haeret, quod omnibus\ndisplicet, adeoque in contrarium itur, ut quosdam habeamus infestissimos non post beneficia\ntantum sed propter beneficia.\nHoc pravitate naturae accidere quibusdam non negaverim, pluribus, quia memoriam tempus\ninterpositum subducit ; nam quae recentia apud illos viguerunt, ea interiecto spatio\nobsolescunt. De quibus fuisse mihi tecum disputationem scio, cum tu illos non ingratos\nvocares sed oblitos, tamquam ea res ingratum excuset, quae facit, aut, quia hoc accidit\nalicui, non sit ingratus, cum hoc non accidat nisi ingrato.\nMulta sunt genera ingratorum, ut furum, ut homicidarum, quorum una culpa est, ceterum in\npartibus varietas magna. Ingratus est, qui beneficium accepisse se negat, quod accepit ;\ningratus est, qui dissimulat; ingratus, qui non reddit, ingratissimus\nomnium, qui oblitus est.\nIlli enim si non solvunt, tamen debent, et extat apud illos vestigium certe meritorum\nintra malam conscientiam inclusorum ; aliquando ad referendam gratiam converti ex aliqua\ncausa possunt, si illos pudor admonuerit, si subita honestae rei cupiditas, qualis solet ad\ntempus etiam in malis pectoribus exsurgere, si invitaverit facilis occasio ; hic numquam\nfieri gratus potest, cui beneficium totum elapsum est. Et utrum tu peiorem vocas, apud quem\ngratia beneficii intercidit, an apud quem etiam memoria ?\nVitiosi oculi sunt, qui lucem reformidant, caeci, qui non vident ; et parentes suos non\namare impietas est, non adgnoscere insania !\nQuis tam ingratus est, quam qui, quod in prima parte animi positum esse debuit et semper\noccurrere, ita seposuit et abiecit, ut in ignorantiam verteret ? Apparet illum non saepe de\nreddendo cogitasse, cui obrepsit oblivio.\nDenique ad reddendam gratiam et virtute opus est et tempore et facultate et adspirante\nfortuna ; qui meminit, sat sine impendio gratus est. Hoc, quod non operam exigit, non opes, non\nfelicitatem, qui non praestat, nullum habet, quo lateat, patrocinium ; numquam enim voluit\ngratus esse, qui beneficium tam longe proiecit, ut extra conspectum\nsuum poneret.\nQuemadmodum, quae in usu sunt et manum cotidie tactumque patiuntur, numquam periculum\nsitus adeunt, illa, quae ad oculos non revocantur, sed extra conversationem ut supervacua\niacuerunt, sordes ipsa colligunt vetustate, ita, quidquid frequens cogitatio exercet ac\nrenovat, memoriae numquam subducitur, quae nihil perdit, nisi ad quod non saepe respexit.\nPraeter hanc causam aliae quoque sunt, quae nobis merita non numquam maxima evellant.\nPrima omnium ac potentissima, quod novis semper cupiditatibus occupati non, quid habeamus,\nsed quid petamus, spectamus1; in id, quod adpetitur, intentis, quidquid est domi, vile est.\nSequitur autem, ut, ubi quod acceperis leve novorum cupiditas fecit, auctor quoque eorum\nnon sit in pretio. Amavimus aliquem et suspeximus et fundatum ab illo statum nostrum\nprofessi sumus, quamdiu nobis placebant ea, quae consecuti sumus ; deinde irrumpit animum\naliorum admiratio, et ad ea impetus factus est, uti mortalibus mos est ex magnis maiora\ncupiendi. Protinus excidit, quidquid ante apud nos beneficium vocabatur, nec ea intuemur,\nquae nos aliis praeposuere, sed ea sola, quae fortuna praecedentium ostentat.\nNon potest autem quisquam et invidere et gratias agere, quia\ninvidere querentis et maesti est, gratias agere gaudentis.\nDeinde quia nemo nostrum novit nisi id tempus, quod cum maxime transit, ad praeterita\nrari animum retorquent ; sic fit, ut praeceptores eorumque beneficia intercidant, quia totam\npueritiam reliquimus ; sic fit, ut in adulescentiam nostram collata pereant, quia ipsa\nnumquam retractatur. Nemo, quod fuit, tamquam in praeterito sed tamquam in perdito ponit,\nideoque caduca memoria est futuro imminentium.\nHoc loco reddendum est Epicuro testimonium, qui adsidue queritur, quod adversus\npraeterita simus ingrati, quod, quaecumque percipimus bona, non reducamus nec inter\nvoluptates numeremus, cum certior nulla sit voluptas, quam quae iam eripi non potest.\nPraesentia bona nondum tota in solido sunt, potest illa casus aliquis incidere ; futura\npendent et incerta sunt ; quod praeteriit, inter tuta sepositum est. Quomodo gratus esse\nquisquam adversus beneficia potest, qui omnem vitam suam transilit praesentium totus ac\nfuturorum ? Memoria gratum facit ; memoriae minimum tribuit, quisquis spei plurimum.\nQuemadmodum, mi Liberalis, quaedam res semel perceptae haerent, quaedam, ut scias, non\nest satis didicisse (intercidit enim eorum scientia, nisi continuetur), geometriam dico et sublimium cursum et si qua alia propter suptilitatem lubrica\nsunt, ita beneficia quaedam magnitudo non patitur excidere, quaedam minora sed numero\nplurima et temporibus diversa effluunt, quia, ut dixi, non subinde illa tractamus nec\nlibenter, quid cuique debeamus, recognoscimus.\nAudi voces petentium. Nemo non victuram semper in animo suo memoriam dixit, nemo non\ndeditum se et devotum professus est, et si quod aliud humilius verbum, quo se oppigneraret,\ninvenit. Post exiguum tempus idem illi verba priora quasi sordida et parum libera evitant ;\nperveniunt deinde eo, quo, ut ego existimo, pessimus quisque atque ingratissimus pervenit,\nut obliviscantur. Adeo enim ingratus est, qui oblitus est, ut ingratus sit, cui beneficium\nin mentem venit.\nHoc tam invisum vitium an impunitum esse debeat, quaeritur, et an haec lex, quae in\nscholis exercetur, etiam in civitate ponenda sit, qua ingrati datur actio ; quae videtur\naequa omnibus. \" Quidni ? cum urbes quoque urbibus, quae praestitere, exprobrent et in maiores collata a posteris exigant.\"\nNostri maiores, maximi scilicet viri, ab hostibus tantum res repetierunt, beneficia magno animo dabant, magno perdebant; excepta Macedonum gente non est in\nulla data adversus ingratum actio. Magnumque hoc argumentum est dandam non fuisse, quia\nadversus maleficium omne consensimus, et homicidii, veneficii, parricidii, violatarum\nreligionum aliubi atque aliubi diversa poena est, sed ubique aliqua, hoc frequentissimum\ncrimen nusquam punitur, ubique improbatur. Neque absolvimus illud, sed eum difficilis esset\nincertae rei aestimatio, tantum odio damnavimus et inter ea reliquimus, quae ad iudices deos\nmittimus.\nRationes autem multae mihi occurrunt, propter quas crimen hoc in legem cadere non debeat.\nPrimum omnium pars optima beneficii periit, si actio sicut certae pecuniae aut ex conducto\net locato datur. Hoc enim in illo speciosissimum est, quod dedimus vel perdituri, quod totum\npermisimus accipientium arbitrio ; si appello, si ad iudicem voco, incipit non beneficium\nesse, sed creditum.\nDeinde cum res honestissima sit referre gratiam, desinit esse honesta, si necessaria est\n; non magis enim laudabit quisquam gratum hominem, quam eum, qui depositum reddidit aut,\nquod debebat, citra iudicem solvit.\nIta duas res, quibus in vita humana nihil pulchrius est, corrumpimus, gratum hominem et\nbeneficium ; quid enim aut in hoc magnificum est, si beneficium non\ndat, sed commodat, aut in illo, qui reddit, non quia vult, sed quia necesse est ? Non est\ngloriosa res gratum esse, nisi tutum est ingratum fuisse.\nAdice nunc, quod huic uni legi omnia fora vix sufficient. Quis erit, qui non agat ? Quis,\ncum quo non agatur ? Omnes sua extollunt, omnes etiam minima, quae in alios contulere,\ndilatant.\nPraeterea, quaecumque in cognitionem cadunt, comprendi possunt et non dare infinitam\nlicentiam iudici; ideo melior videtur condicio causae bonae, si ad iudicem quam si ad\narbitrum mittitur, quia illum formula includit et certos, quos non excedat, terminos ponit,\nhuius libera et nullis adstricta vinculis religio et detrahere aliquid potest et adicere et\nsententiam suam, non prout lex aut iustitia suadet, sed prout humanitas aut misericordia\nimpulit, regere. Ingrati actio non erat iudicem adligatura sed regno liberrimo positura.\nQuid sit enim beneficium, non constat, deinde, quantum sit ;\nrefert, quam benigne illud interpretetur iudex. Quid sit ingratus, nulla lex monstrat ;\nsaepe et qui reddidit, quod accepit, ingratus est, et qui non reddidit, gratus.\nDe quibusdam et imperitus iudex demittere tabellam potest, ubi fecisse aut non fecisse\npronuntiandum est, ubi prolatis cautionibus controversia tollitur, ubi\ninter disputantes ratio ius dicit. Ubi vero animi coniectura capienda est, ubi id, de quo\nsola sapientia decernit, in controversiam incidit, non potest sumi ad haec iudex ex turba\nselectorum, quem census in album et equestris hereditas misit.\nItaque non haec parum idonea res visa est, quae deduceretur ad iudicem, sed nemo huic rei\nsatis idoneus iudex inventus est ; quod non admiraberis, si excusseris, quid habiturus\nfuerit difficultatis, quisquis in eiusmodi reum exisset.\nDonavit aliquis magnam pecuniam, sed dives, sed non sensurus impendium ; donavit alius,\nsed toto patrimonio cessurus. Summa eadem est, beneficium idem non est. Etiamnunc adice :\nhic pecuniam pro addicto dependit, sed cum illam domo protulisset; ille dedit eandem, sed\nmutuam sumpsit aut rogavit et se obligari ingenti merito passus est. Eodem existimas loco\nesse illum, qui beneficium ex facili largitus est, et hunc, qui accepit, ut daret ?\nTempore quaedam magna fiunt, non summa. Beneficium est donata possessio, cuius fertilitas\nlaxare possit annonam, beneficium est unus in fame panis ; beneficium\nest donare regiones, per quas magna flumina et navigabilia decurrant, beneficium est\narentibus siti et vix spiritum per siccas fauces ducentibus monstrare fontem. Quis inter se\nista comparabit ? Quis expendet ? Difficilis est sententia, quae non rem, sed vim rei\nquaerit ; eadem licet sint, aliter data non idem pendent.\nDedit hic mihi beneficium, sed non libenter, sed dedisse se questus est, sed superbius\nme, quam solebat, adspexit, sed tam tarde dedit, ut plus praestaturus fuerit, si cito\nnegasset. Horum quomodo iudex inibit aestimationem, cum sermo et dubitatio et vultus\nmeriti gratiam destruant ?\nQuid, quod quaedam beneficia vocantur, quia nimis concupiscuntur, quaedam non sunt ex hac\nvulgari nota sed maiora, etiam si minus apparent ?\nBeneficium vocas dedisse potentis populi civitatem, in quattuordecim deduxisse et\ndefendisse capitis reum. Quid utilia suasisse ? Quid retinuisse, ne in scelus rueret ? Quid\ngladium excussisse morituro ? Quid efficacibus remediis lugentem et, quos desiderabat. volentem sequi ad vitae consilium reduxisse ? Quid adsedisse aegro et,\ncum valetudo eius ac salus momentis constaret, excepisse idonea cibo tempora et cadentes\nvenas vino refecisse et medicum adduxisse morienti ?\nHaec quis aestimabit ? Quis dissimilibus beneficiis iubebit beneficia pensari ? \" Donavi\ntibi domum.\" Sed ego tuam supra te ruere praedixi. \" Dedi tibi patrimonium.\" Sed ego\nnaufrago tabulam. \"Pugnavi pro te et vulnera excepi.\" At ego vitam tibi silentio dedi. Cum\naliter beneficium detur, aliter reddatur, paria facere difficile est.\nDies praeterea beneficio reddendo non dicitur, sicut pecuniae creditae ; itaque potest,\nqui nondum reddidit, reddere. Dic enim, intra quod tempus deprendatur ingratus.\nMaxima beneficia probationem non habent, saepe intra tacitam duorum conscientiam latent ;\nan hoc inducimus, ut non demus beneficia sine teste ?\nQuam deinde poenam ingratis constituimus ? Unam omnibus, cum disparia sint ? Inaequalem\net pro cuiusque beneficio maiorem, aut minorem ? Age, intra pecuniam versabitur taxatio.\nQuid, quod quaedam vitae beneficia sunt et maiora vita ? His quae pronuntiantur poena ? Minor beneficio ? Iniqua est. Par et capitalis ? Quid inhumanius quam\ncruentos esse beneficiorum exitus ?\n\"Quaedam,\" inquit, \" privilegia parentibus data sunt ; quomodo horum extra ordinem habita\nratio est, sic aliorum quoque beneficorum haberi debet.\" Parentium condicionem sacravimus,\nquia expediebat liberos tolli ; sollicitandi ad hunc laborem erant incertam adituri\nfortunam. Non poterat illis dici, quod beneficia dantibus dicitur : \" Cui des, elige ; ipse\ntecum, si deceptus es, querere ; dignum adiuva.\" In liberis tollendis nihil iudicio\ntollentium licet, tota res voti est. Itaque, ut aequiore animo adirent aleam, danda aliqua\nillis potestas fuit.\nDeinde alia condicio parentium est, qui beneficia, quibus dederunt, dant nihilo minus\ndaturique sunt, nec est periculum, ne dedisse ipsos mentiantur. In ceteris quaeri debet, non\ntantum an receperint, sed an dederint, horum in confesso merita sunt, et, quia utile est\niuventuti regi, imposuimus illi quasi domesticos magistratus, sub quorum custodia contineretur.\nDeinde omnium parentium unum erat beneficium, itaque aestimari semel potuit ; alia\ndiversa sunt, dissimilia, infinitis inter se intervallis distantia; itaque sub nullam\nregulam cadere potuerunt, cum aequius esset omnia relinqui quam omnia aequari.\nQuaedam magno dantibus constant, quaedam accipientibus magna sunt, sed gratuita\ntribuentibus. Quaedam amicis data sunt, quaedam ignotis ; plus est, quamvis idem detur, si\nei datur, quem nosse a beneficio tuo incipis. Hic auxilia tribuit, ille ornamenta, ille\nsolacia.\nInvenies, qui nihil putet esse iucundius, nihil maius quam habere, in quo calamitas\nadquiescat; invenies rursus, qui dignitati suae, quam securitati consuli malit ; est, qui\nplus ei debere se iudicet, per quem tutior est, quam ei, per quem honestior. Proinde ista\nmaiora aut minora erunt, prout fuerit iudex aut huc aut illo inclinatus animo.\nPraeterea creditorem mihi ipse eligo, beneficium saepe ab eo accipio, a quo nolo, et\naliquando ignorans obligor. Quid facies ? Ingratum vocabis eum, cui beneficium inscio et, si\nscisset, non accepturo impositum est ? Non vocabis eum, qui utcumque acceptum non reddidit ?\nAliquis dedit mihi beneficium, sed idem postea fecit iniuriam. Utrum uno munere ad\npatientiam iniuriarum omnium adstringor, an proinde erit, ac si gratiam rettulerim, quia\nbeneficium suum ipse insequenti iniuria rescidit ? Quomodo deinde aestimabis, utrum plus\nsit, quod accepit, an quo laesus est ? Dies me deficiet omnes difficultates persequi\ntemptantem.\n\" Tardiores,\" inquit, \" ad beneficia danda facimus non vindicando data nec infitiatores\neorum adficiendo poena.\" Sed illud quoque tibi e contrario occurrat multo tardiores futuros\nad accipienda beneficia, si periculum causae dicundae aditum erunt et innocentiam\nsollicitiore habituri loco.\nDeinde erimus per hoc ipsi quoque ad danda tardiores ; nemo enim libenter dat invitis,\nsed quicumque ad bene faciendum bonitate invitatus est et ipsa pulchritudine rei, etiam\nlibentius dabit nihil debituris nisi quod volent. Minuitur enim gloria eius officii, cui\ndiligenter cautum est.\nDeinde pauciora erunt beneficia, sed veriora ; quid autem mali est inhiberi beneficiorum\ntemeritatem ? Hoc enim ipsum secuti sunt, qui nullam legem huic constituerunt, ut\ncircumspectius donaremus, circumspectius eligeremus eos, in quos merita conferuntur. Etiam\natque etiam, cui des, considera :\nnulla actio erit, nulla repetitio. Erras, si existimas succursurum tibi\niudicem ; nulla lex te in integrum restituet, solam accipientis fidem specta. Hoc modo\nbeneficia auctoritatem suam tenent et magnifica sunt; pollues illa, si materiam litium\nfeceris.\nAequissima vox est et ius gentium prae se ferens : \" Redde, quod debes \" ; haec\nturpissima est in beneficio. \" Redde !'\" Quid ? Reddet vitam, quam debet ? Dignitatem ?\nSecuritatem ? Sanitatem ? Reddi maxima quaeque non possunt. \" At pro iis,\" inquit, \"\naliquid, quod tanti sit.\" Hoc est, quod dicebam, interituram tantae rei dignitatem, si\nbeneficium mercem facimus. Non est irritandus animus ad avaritiam, ad querellas, ad\ndiscordiam ; sua sponte in ista fertur. Quantum possumus, resistamus et quaerenti occasiones\namputemus.\nUtinam quidem persuadere possemus, ut pecunias creditas tantum a volentibus acciperent !\nUtinam nulla stipulatio emptorem venditori obligaret nec pacta commentaque impressis signis\ncustodirentur, fides potius illa servaret et aecum colens animus !\nSed necessaria optimis praetulerunt et cogere fidem quam expectare malunt. Adhibentur ab\nutraque parte testes. Ille per tabulas plurium nomina interpositis parariis facit ; ille\nnon est interrogatione contentus, nisi reum manu sua tenuit.\nO turpem humani generis fraudis ac nequitiae publicae confessionem ! Anulis nostris plus\nquam animis creditur. In quid isti ornati viri adhibiti sunt ? In quid imprimunt signa ?\nNempe ne ille neget accepisse se, quod accepit ! Hos incorruptos viros et vindices veritatis\nexistimas ? At his ipsis non aliter statim pecuniae committentur. Ita non honestius erat a\nquibusdam fidem falli, quam ab omnibus perfidiam timeri ?\nHoc unum deest avaritiae, ut beneficia sine sponsore non demus ! Generosi animi est et\nmagnifici iuvare, prodesse ; qui dat beneficia, deos imitatur, qui repetit, feneratores.\nQuid illos, dum vindicamus, in turbam sordidissimam redigimus ?\n\" Plures,\" inquit, \" ingrati erunt, si nulla adversus ingratum datur actio.\" Immo\npauciores, quia maiore dilectu dabuntur beneficia. Deinde non expedit notum omnibus fieri,\nquam multi ingrati sint; pudorem enim rei tollet multitudo peccantium, et desinet esse\nprobri loco commune maledictum.\nNumquid iam ulla repudio erubescit, postquam illustres quaedam ac nobiles feminae non\nconsulum numero sed maritorum annos suos computant et exeunt matrimonii causa, nubunt\nrepudii ? Tamdiu istuc timebatur, quamdiu rarum erat; quia nulla sine\ndivortio acta sunt, quod saepe audiebant, facere didicerunt.\nNumquid iam ullus adulterii pudor est, postquam eo ventum est, ut nulla virum habeat,\nnisi ut adulterum irritet ? Argumentum est deformitatis pudicitia. Quam invenies tam\nmiseram, tam sordidam, ut illi satis sit unum adulterorum par, nisi singulis divisit horas ?\nEt non sufficit dies omnibus, nisi apud alium gestata est, apud alium mansit. Infrunita et\nantiqua est, quae nesciat matrimonium vocari unum adulterium.\nQuemadmodum horum delictorum iam evanuit pudor, postquam res latius evagata est, ita\ningratos plures efficies et auctiores, si\nnumerare se coeperint.\n\"Quid ergo? impunitus erit ingratus?\" Quid ergo, impunitus erit impius ? Quid malignus ?\nQuid avarus ? Quid impotens ? Quid crudelis ? Impunita tu credis esse, quae invisa sunt, aut\nullum supplicium gravius existimas publico odio ?\nPoena est, quod non audet ab ullo beneficium accipere, quod non audet ulli dare, quod\nomnium designatur oculis aut designari se iudicat, quod intellectum rei optimae ac\ndulcissimae amisit. An tu infelicem vocas, qui caruit acie, cuius aures morbus obstruxit,\nnon vocas miserum eum, qui sensum beneficiorum amisit ?\nTestes ingratorum omnium deos metuit, urit illum et angit intercepti\nbeneficii conscientia. Denique satis haec ipsa poena magna est, quod rei, ut dicebam,\niucundissimae fructum non percipit. At quem iuvat accepisse, aequali perpetuaque voluptate\nfruitur et animum eius, a quo accepit, non rem intuens gaudet. Gratum hominem semper beneficium delectat, ingratum semel.\nComparari autem potest utriusque vita, cum alter tristis sit et sollicitus, qualis esse\ninfitiator ac fraudulentus solet, apud quem non parentium, qui debet, honor est, non\neducatoris, non praeceptorum, alter laetus, hilaris, occasionem referendae gratiae expectans\net ex hoc ipso adfectu gaudium grande percipiens nec quaerens, quomodo decoquat, sed\nquemadmodum plenius uberiusque respondeat non solum parentibus et amicis, sed humilioribus\nquoque personis ? Nam etiam si a servo suo beneficium accepit, aestimat, non a quo, sed quid\nacceperit.\nQuamquam quaeritur a quibusdam, sicut ab Hecatone, an beneficium dare servus domino\npossit. Sunt enim, qui ita distinguant, quaedam beneficia esse, quaedam officia, quaedam\nministeria ; beneficium esse, quod alienus det (alienus est, qui potuit sine reprehensione\ncessare) ; officium esse filii, uxoris, earum personarum, quas necessitudo suscitat et ferre\nopem iubet ; ministerium esse servi, quem condicio sua eo loco posuit,\nut nihil eorum, quae praestat, imputet superiori.\nPraeterea servum qui negat dare aliquando domino beneficium, ignarus est iuris humani ;\nrefert enim, cuius animi sit, qui praestat, non cuius status. Nulli praeclusa virtus est ;\nomnibus patet, omnes admittit, omnes invitat, et ingenuos et libertinos et servos et reges\net exules ; non eligit domum nec censum, nudo homine contenta est. Quid enim erat tuti\nadversus repentina, quid animus magnum promitteret sibi, si certam virtutem fortuna\namitteret ?\nSi non dat beneficium servus domino, nec regi quisquam suo nec duci suo miles ; quid enim\ninterest, quali quis teneatur imperio, si summo tenetur ? Nam si servo, quominus in nomen\nmeriti perveniat, necessitas obstat et patiendi ultima timor, idem istuc obstabit et ei, qui\nregem habet, et ei, qui ducem, quoniam sub dispari titulo paria in illos licent. Atqui dant\nregibus suis, dant imperatoribus beneficia ; ergo et dominis.\nPotest servus iustus esse, potest fortis, potest magni animi ; ergo et beneficium dare\npotest, nam et hoc virtutis est. Adeo quidem dominis servi beneficia possunt dare, ut ipsos\nsaepe beneficii sui fecerint.\nNon est dubium, quin servus beneficium dare possit cuilibet ; quare\nergo non et domino suo possit ? \" Quia non potest,\" inquit, \" creditor domini sui fieri, si\npecuniam illi dederit. Alioqui cotidie dominum suum obligat ; peregrinantem sequitur, aegro\nministrat, rus eius labore summo colit ; omnia tamen ista, quae alio praestante beneficia\ndicerentur, praestante servo ministeria sunt. Beneficium enim id est, quod quis dedit, cum\nilli liceret et non dare. Servus autem non habet negandi potestatem ; ita non praestat, sed\nparet, nec id se fecisse iactat, quod non facere non potuit.\"\nIam sub ista ipsa lege vincam et eo perducam servum, ut in multa liber sit. Interim dic\nmihi, si tibi ostendere aliquem pro salute domini sui sine respectu sui dimicantem et\nconfossum vulneribus reliquias tamen sanguinis ab ipsis vitalibus fundentem et, ut ille\neffugiendi tempus habeat, moram sua morte quaerentem, hunc tu negabis beneficium dedisse,\nquia servus est ?\nSi tibi ostendero aliquem, ut secreta domini prodat, nulla tyranni pollicitatione\ncorruptum, nullis territum minis, nullis cruciatibus victum avertisse, quantum potuerit,\nsuspiciones quaerentis et impendisse spiritum fidei, hunc tu negabis beneficium domino\ndedisse, quia servus est ?\nVide, ne eo maius sit, quo rarius est exemplum virtutis in servis,\neoque gratius, quod, cum fere invisa imperia sint et omnis necessitas gravis, commune\nservitutis odium in aliquo domini caritas vicit. Ita non ideo beneficium non est, quia a\nservo profectum est, sed ideo maius, quia deterrere ab illo ne servitus quidem potuit.\nErrat, si quis existimat servitutem in totum hominem descendere. Pars melior eius excepta\nest. Corpora obnoxia sunt et adscripta dominis ; mens quidem sui iuris, quae adeo libera et\nvaga est, ut ne ab hoc quidem carcere, cui inclusa est, teneri queat, quominus impetu suo\nutatur et ingentia agat et in infinitum comes caelestibus exeat.\nCorpus itaque est, quod domino fortuna tradidit ; hoc emit, hoc vendit ; interior illa\npars mancipio dari non potest. Ab hac quidquid venit, liberum est ; nec enim aut nos omnia\niubere possumus aut in omnia servi parere coguntur ; contra rem publicam imperata non\nfacient, nulli sceleri manus commodabunt.\nQuaedam sunt, quae leges nec iubent nec vetant facere ; in iis servus materiam beneficii\nhabet. Quam diu praestatur, quod a servo exigi solet, ministerium est ; ubi plus, quam quod\nservo necesse est, beneficium est ; ubi in adfectum amici transit, desinit vocari\nministerium.\nEst aliquid, quod dominus praestare servo debeat, ut cibaria, ut\nvestiarium ; nemo hoc dixit beneficium. At indulsit, liberalius educavit, artes, quibus\nerudiuntur ingenui, tradidit : beneficium est. Idem e contrario fit in persona servi.\nQuidquid est, quod servilis officii formulam excedit, quod non ex imperio, sed ex voluntate\npraestatur, beneficium est, si modo tantum est, ut hoc vocari potuerit quolibet alio\npraestante.\nServus, ut placet Chrysippo, perpetuus mercennarius est. Quemadmodum ille beneficium dat,\nubi plus praestat, quam in quod operas locavit, sic servus :\nubi benevolentia erga dominum fortunae suae modum transit et altius aliquid ausus, quod\netiam felicius natis decori esset, spem domini antecessit, beneficium est intra domum\ninventum.\nAn aecum videtur tibi, quibus, si minus debito faciant, irascimur, non haberi gratiam, si\nplus debito solitoque fecerint ? Vis scire, quando non sit beneficium ? Ubi dici potest : \"\nQuid, si nollet ? \" Ubi vero id praestitit, quod nolle licuit, voluisse laudandum est.\nInter se contraria sunt beneficium et iniuria ; potest dare beneficium domino, si a\ndomino iniuriam accipere. Atqui de iniuriis dominorum in servos qui\naudiat positus est, qui et saevitiam et libidinem et in praebendis ad victum necessariis\navaritiam compescat. Quid ergo ? Beneficium dominus a servo accipit ?\nImmo homo ab homine. Denique, quod in illius potestate fuit, fecit : beneficium domino\ndedit ; ne a servo acceperis, in tua potestate est. Quis autem tantus est, quem non fortuna\nindigere etiam infimis cogat ?\nMulta iam beneficiorum exempla referam et dissimilia et quaedam inter se contraria. Dedit\naliquis domino suo vitam, dedit mortem, servavit periturum et, hoc si parum est, pereundo\nservavit ; alius mortem domini adiuvit, alius decepit.\nClaudius Quadrigarius in duodevicensimo annalium tradit, cum obsideretur Grumentum et iam\nad summam desperationem ventum esset, duos servos ad hostem transfugisse et operae pretium\nfecisse. Deinde urbe capta passim discurrente victore illos per nota itinera ad domum, in\nqua servierant, praecucurrisse et dominam suam ante egisse ; quaerentibus, quaenam esset,\ndominam et quidem crudelissimam ad supplicium ab ipsis duci professes esse. Eductam deinde\nextra mures summa cura celasse, donec hostilis ira consideret ; deinde, ut satiatus miles\ncito ad Romanos mores rediit, illos quoque ad suos redisse et dominam\nsibi ipsos dedisse.\nManu misit utrumque e vestigio illa nec indignata est ab his se vitam accepisse, in quos\nvitae necisque potestatem habuisset. Potuit sibi hoc vel magis gratulari ; aliter enim\nservata munus notae et vulgaris clementiae habuisset, sic servata nobilis fabula et exemplum\nduarum urbium fuit.\nIn tanta confusione captae civitatis eum sibi quisque consuleret, omnes ab illa praeter\ntransfugas fugerunt ; at hi, ut ostenderent, quo animo facta esset prior illa transitio, a\nvictoribus ad captivam transfugerunt personam parricidarum ferentes ; quod in illo beneficio\nmaximum fuit, tanti iudicaverunt, ne domina occideretur, videri dominam occidisse. Non\nest, mihi crede, non dico servilis, sed\nvilis animi egregium factum fama sceleris emisse.\nVettius, praetor Marsorum, ducebatur ad Romanum imperatorem ; servus eius gladium militi\nilli ipsi, a quo trahebatur, eduxit et primum dominum occidit, deinde : \" Tempus est,\"\ninquit, \" me et mihi consulere ! iam dominum manu misi,\" atque ita traiecit se uno ictu. Da\nmihi quemquam, qui magnificentius dominum servaverit.\nCorfinium Caesar obsidebat, tenebatur inclutus Domitius ; imperavit medico eidemque servo\nsuo, ut sibi venenum daret. Cum tergiversantem videret : \" Quid\ncunctaris,\" inquit, \" tamquam in tua potestate totum istud sit ? Mortem rogo armatus.\" Tum\nille promisit et medicamentum innoxium bibendum illi dedit ; quo cum sopitus esset, accessit\nad filium eius et : \" Iube,\" inquit, \" me adservari, dum ex eventu intellegis, an venenum\npatri tuo dederim.\" Vixit Domitius et servatus a Caesare est ; prior tamen illum servus\nservaverat.\nBello civili proscriptum dominum servus abscondit et, cum anulos eius sibi aptasset ac\nvestem induisset, speculatoribus occurrit nihilque se deprecari, quo minus imperata\nperagerent, dixit et deinde cervicem porrexit. Quanti viri est pro domino eo tempore mori\nvelle, quo rara erat fides dominum mori nolle ! in publica crudelitate mitem inveniri, in\npublica perfidia fidelem ! cum praemia proditionis ingentia ostendantur, praemium fidei\nmortem concupiscere !\nNostri saeculi exempla non praeteribo. Sub Tib. Caesare fuit accusandi frequens et paene\npublica rabies, quae omni civili bello gravius togatam civitatem confecit ; excipiebatur\nebriorum sermo, simplicitas iocantium ; nihil erat tutum ; omnis saeviendi placebat occasio,\nnec iam reorum expectabantur eventus, cum esset unus. Cenabat Paulus praetorius in convivio\nquodam imaginem Tib. Caesaris habens ectypa et eminente gemma.\nRem ineptissimam fecero, si nunc verba quaesiero, quemadmodum dicam illum matellam\nsumpsisse ; quod factum simul et Maro ex notis illius temporis vestigatoribus notavit et\nservus eius, quoi nectebantur insidiae, ei ebrio anulum extraxit. Et cum Maro convivas\ntestaretur admotam esse imaginem obscenis et iam subscriptionem componeret, ostendit in manu\nsua servus anulum. Si quis hunc servum vocat, et illum convivam vocabit.\nSub divo Augusto nondum hominibus verba sua periculosa erant, iam molesta. Rufus, vir\nordinis senatorii, inter cenam optaverat, ne Caesar salvus rediret ex ea peregrinatione,\nquam parabat; et adiecerat idem omnes et tauros et vitulos optare. Fuerunt, qui illa\ndiligenter audirent. Ut primum diluxit, servus, qui cenanti ad pedes steterat, narrat, quae\ninter cenam ebrius dixisset, et hortatur, ut Caesarem occupet atque ipse se deferat.\nUsus consilio descendenti Caesari occurrit et, cum malam mentem habuisse se pridie\niurasset, id ut in se et in filios suos redderet, optavit et Caesarem, ut ignosceret sibi\nrediretque in gratiam secum, rogavit.\nCum dixisset se Caesar facere : \" Nemo,\" inquit, \" credet te mecum\nin gratiam redisse, nisi aliquid mihi donaveris,\" petitque non fastidiendam etiam a propitio\nsummam et impetravit. Caesar ait : \" Mea causa dabo operam, ne umquam tibi irascar !\n\" Honeste fecit Caesar, quod ignovit, quod liberalitatem clementiae adiecit. Quicumque\nhoc audierit exemplum, necesse est Caesarem laudet, sed cum servum ante laudaverit. Non\nexpectas, ut tibi narrem manu missum, qui hoc fecerat. Nec tamen gratis : pecuniam pro\nlibertate eius Caesar numeraverat.\nPost tot exempla num dubium est, quin beneficium aliquando a servo dominus accipiat ?\nQuare potius persona rem minuat, quam personam res ipsa cohonestet ? Eadem omnibus principia\neademque origo ; nemo altero nobilior, nisi cui rectius ingenium et artibus bonis aptius.\nQui imagines in atrio exponunt et nomina familiae suae longo ordine ac multis stemmatum\ninligata flexuris in parte prima aedium collocant, non noti magis quam nobiles sunt ? Unus\nomnium parens mundus est, sive per splendidos sive per sordidos gradus ad hunc prima\ncuiusque origo perdueitur. Non est, quod te isti decipiant, qui, cum maiores suos recensent,\nubicumque nomen inlustre defecit, illo deum infuleiunt.\nNeminem despexeris, etiam si circa illum obsoleta sunt nomina et parum indulgente adiuta\nfortuna. Sive libertini ante vos habentur sive servi sive exterarum\ngentium homines, erigite audacter animos et, quidquid in medio sordidi iacet, transilite ;\nexpectat vos in summo magna nobilitas.\nQuid superbia in tantam vanitatem attollimur, ut beneficia a servis indignemur accipere\net sortem eorum spectemus obliti meritorum ? Servum tu quemquam vocas, libidinis et gulae\nservus et adulterae, immo adulterarum commune mancipium ?\nServum vocas quemquam tu ? Quo tandem ab istis gerulis raperis cubile istud tuum\ncircumferentibus ? Quo te penulati in militum quidem non vulgarem cultum subornati, quo,\ninquam, te isti efferunt ? Ad ostium alicuius ostiarii, ad hortos alicuius, ne ordinarium\nquidem habentis officium ; et deinde negas tibi a servo tuo beneficium dari posse, cui\nosculum alieni servi beneficium est ? Quae est tanta animi discordia ?\nEodem tempore servos despicis et colis, imperiosus intra limen atque impotens, humilis\nforis et tam contemptus quam contemnens. Neque enim ulli magis abiciunt animos, quam qui\nimprobe tollunt, nullique ad calcandos alios paratiores, quam qui contumelias facere\naccipiendo didicerunt.\nDicenda haec fuerunt ad contundendam insolentiam hominum ex fortuna pendentium\nvindicandumque ius beneficii dandi servis, ut filiis quoque vindicaretur. Quaeritur enim, an\naliquando, liberi maiora beneficia dare parentibus suis possint, quam\nacceperint.\nIllud conceditur multos filios maiores potentioresque extitisse quam parentes suos ;\naeque et illud meliores fuisse. Quod si constat, potest fieri, ut meliora tribuerint, cum et\nfortuna illis maior esset et melior voluntas.\n\" Quidquid,\" inquit, \" est, quod det patri filius, utique minus est, quia hanc ipsam\ndandi facultatem patri debet. Ita numquam beneficio vincitur, cuius beneficium est ipsum,\nquod vincitur.\" Primum quaedam initium ab aliis trahunt et tamen initiis suis maiora sunt ;\nnec ideo aliquid non est maius eo, quo coepit, quia non potuisset in tantum procedere, nisi\ncoepisset.\nNulla non res principia sua magno gradu transit. Semina omnium rerum causae sunt et tamen\nminimae partes sunt eorum, quae gignunt. Adspice Rhenum, adspice Euphraten, omnes denique\ninclutos amnes. Quid sunt, si illos illic, unde effluunt, aestimes ? Quidquid est, quo\ntimentur, quo nominantur, in processu paraverunt.\nAdspice trabes, sive proceritatem aestimes, altissimas, sive crassitudinem spatiumque\nramorum, latissime fusas. Quantulum est his comparatum illud, quod radix tenui fibra\ncomplectitur ! Tolle radicem : nemora non surgent, nec tanti montes\nvestientur. Innituntur fundamentis suis templa excelsa urbis ; tamen, quae in firmamentum\ntotius operis iacta sunt, latent. Idem in ceteris evenit;\nprincipia sua semper sequens magnitudo obruet. Non potuissem quicquam consequi, nisi\nparentum beneficium antecessisset ; sed non ideo, quidquid consecutus sum, minus est eo,\nsine quo consecutus non essem.\nNisi me nutrix aluisset infantem, nihil eorum, quae consilio ac manu gero, facere\npotuissem nec in hanc emergere nominis claritatem, quam civili ac militari industria merui ;\nnumquid tamen ideo maximis operibus praeferes nutricis officium ? Atqui quid interest, cum\naeque sine patris beneficio quam sine nutricis non potuerim ad ulteriora procedere ? Quod\nsi initio meo, quidquid iam\npossum, debeo, cogita non esse initium mei patrem, ne avum quidem ; semper enim erit\nulterius aliquid, ex quo originis proximae origo descendat. Atqui nemo dicet me plus debere\nignotis et ultra memoriam positis maioribus quam patri; plus autem debeo, si hoc ipsum, quod\ngenuit me pater meus, maioribus debet.\n\" Quidquid praestiti patri, etiam si magnum est, infra aestimationem\npaterni muneris est, quia non esset, si non genuisset.\" Isto modo etiam, si quis patrem meum\naegrum ac moriturum sanaverit, nihil praestare ei potero, quod non beneficio eius minus sit\n; non enim genuisset me pater, nisi sanatus esset. Sed vide, ne illud verius sit aestimari,\nan id, quod potui, et id, quod feci, meum sit, mearum virium, meae voluntatis.\nIllud, quod natus sum, per se intuere, quale sit : animadvertis exiguum et incertum et\nboni malique communem materiam, sine dubio primum ad omnia gradum, sed non ideo maiorem\nomnibus, quia primus est.\nServavi patrem meum et ad summam provexi dignitatem et principem urbis suae feci nec\ntantum rebus a me gestis nobilitavi, sed ipsi quoque gerendarum ingentem ac facilem nec\ntutam minus quam gloriosam dedi materiam ; honores, opes, quidquid humanos ad se animos\nrapit, congessi, et eum supra omnes starem, infra illum steti. Die nunc :\n\" Hoc ipsum, quod ista potuisti, patris munus est \" ; respondebo tibi : \" Est prorsus, si\nad ista facienda nasci satis est ; sed si ad bene vivendum minima portio est vivere et id\ntribuisti, quod cum feris mihi et animalibus quibusdam minimis, quibusdam etiam foedissimis\ncommune est, noli tibi adserere, quod non ex tuis beneficiis, etiam si\nnon sine tuis, oritur.\"\nPuta me vitam pro vita reddidisse. Sic quoque munus tuum vici, cum ego dederim sentiente\ncum sentiens me dare, cum vitam tibi non voluptatis meae causa aut certe per voluptatem\ndederim, cum tanto maius sit retinere spiritum quam accipere, quanto levius mori ante mortis\nmetum.\nEgo vitam dedi statim illa usuro, tu nescituro, an viveret ; ego vitam dedi mortem\ntimenti, tu vitam dedisti, ut mori possem ; ego tibi vitam dedi consummatam, perfectam, tu\nme expertem rationis genuisti, onus alienum.\nVis scire, quam non sit magnum beneficium vitam sic dare ? Exposuisses ; nempe iniuria\nerat genuisse ! Quo quid colligo ? Minimum esse beneficium patris matrisque concubitum, nisi\naccesserunt alia, quae prosequerentur hoc initium muneris et aliis officiis ratum facerent.\nNon est bonum vivere, sed bene vivere. At bene vivo. Sed potui et male ; ita hoc tantum\nest tuum, quod vivo. Si vitam imputas mihi per se, nudam, egentem consilii, et id ut magnum\nbonum iactas, cogita te mihi imputare muscarum ac vermium bonum.\nDeinde, ut nihil aliud dicam, quam bonis artibus me studuisse et\ncursum ad rectum iter vitae direxisse, in ipso beneficio tuo maius, quam quod dederas,\nrecepisti; tu enim me mihi rudem, imperitum dedisti, ego tibi filium, qualem genuisse\ngauderes.\nAluit me pater. Si idem praesto, plus reddo, quia non tantum ali se, sed a filio ali\ngaudet et maiorem ex animo meo quam ex ipsa re percipit voluptatem, illius alimenta ad\ncorpus tantum meum pervenerunt. Quid ?\nsi quis in tantum processit, ut aut eloquentia per gentes notesceret aut iustitia aut\nbellicis rebus et patri quoque ingentem circumfunderet famam tenebrasque natalium suorum\nclara luce discuteret, non inaestimabile in parentes suos beneficium contulit ?\nAn quisquam Aristonem et Gryllum nisi propter Xenophontem ac Platonem filios nosset ?\nSophroniscum Socrates expirare non patitur. Ceteros enumerare longum est, qui durant ob\nnullam aliam causam, quam quod illos liberorum eximia virtus tradidit posteris.\nUtrum maius beneficium dedit M. Agrippae pater ne post Agrippam quidem notus, an patri\ndedit Agrippa navali corona insignis, unicum adeptus inter dona militaria decus, qui tot in\nurbe maxima opera excitavit, quae et priorem magnificentiam vincerent\net nulla postea vincerentur ?\nUtrum Octavius maius beneficium dedit filio an patri divus Augustus, quamvis illum umbra\nadoptivi patris abscondit ? Quantam cepisset voluptatem, si illum post debellata arma\ncivilia vidisset securae paci praesidentem, non adgnoscens bonum suum nec satis credens,\nquotiens ad se respexisset, potuisse illum virum in domo sua nasci ! Quid nunc ceteros prosequar, quos iam consumpsisset oblivio, nisi illos filiorum gloria e tenebris eruisset et\nadhuc in luce retineret ?\nDeinde, cum quaeramus, non quis filius patri maiora beneficia reddiderit, quam a patre\nacceperat, sed an aliquis possit maiora reddere, etiam si, quae rettuli, exempla nondum\nsatis faciunt nec beneficia parentium suorum superiaciunt, capit tamen hoc natura, quod\nnondum ulla aetas tulit. Si singula paternorum meritorum magnitudinem exsuperare non\npossunt, plura in unum congesta superabunt.\nServavit in proelio patrem Scipio et praetextatus in hostes ecum concitavit. Parum est,\nquod, ut perveniret ad patrem, tot pericula maximos duces eum maxime prementia contempsit,\ntot oppositas difficultates, quod ad primam pugnam exiturus tiro per\nveteranorum corpora cucurrit, quod annos suos transiluit ?\nAdice, ut idem patrem reum defendat et conspirationi inimicorum potentium eripiat, ut\nalterum illi consulatum ac tertium aliosque honores etiam consularibus concupiscendos\ncongerat, ut pauperi raptas belli iure opes tradat et, quod est militaribus viris\nspeciosissimum, divitem illum spoliis etiam hostilibus faciat.\nSi adhuc parum est, adice, ut provincias et extraordinaria imperia continuet, adice, ut\ndirutis maximis urbibus Romani imperii sine aemulo ad ortus occasusque venturi defensor et\nconditor maiorem nobilitatem nobili viro adiciat, dici Scipionis patrem ! Dubium est, quin\ngenerandi vulgare beneficium vicerit eximia pietas et virtus ipsi urbi nescio utrum maius\npraesidium adferens an decus ?\nDeinde, si hoc parum est, finge aliquem tormenta patris discussisse, finge in se\ntranstulisse. Licet tibi, in quantum velis, extendere beneficia filii, cum paternum munus et\nsimplex sit et facile et danti voluptarium, quod necesse est ille multis dederit, etiam\nquibus dedisse se nescit, in quo consortem habet, in quo spectavit legem, patriam, praemia\npatrum, domus ac familiae perpetuitatem, omnia potius quam eum, cui dabat. Quid ?\nsi quis sapientiam consecutus hanc patri tradiderit, etiamnunc\ndisputabimus, an maius aliquid iam dederit, quam acceperat, cum vitam beatam patri\nreddiderit, acceperit tantum vitam ?\n\" Sed patris,\" inquit, \" beneficium est, quidquid facis, quidquid praestare illi potes.\"\nEt praeceptoris mei, quod institutis liberalibus profeci; ipsos tamen, qui tradiderunt illa,\ntranscendimus, utique eos, qui prima elementa docuerunt, et quamvis sine illis nemo quicquam\nadsequi posset, non tamen, quantumcumque quis adsecutus est, infra illos est. Multum inter\nprima ac maxima interest, nec ideo prima maximorum instar sunt, quia sine primis maxima esse\nnon possunt.\nIam tempus est quaedam ex nostra, ut ita dicam, moneta proferre. Qui id beneficium dedit,\nquo est aliquid melius, potest vinci. Pater dedit filio vitam, est autem aliquid vita melius\n; ita pater vinci potest, quia dedit beneficium, quo est aliquid melius.\nEtiamnunc, qui dedit alicui vitam, si et semel et iterum liberatus est mortis periculo,\nmaius accepit beneficium quam dedit. Pater autem vitam dedit potest ergo, si saepius\npericulo mortis liberatus a filio fuerit, maius beneficium accipere\nquam dedit.\nQui beneficium accipit, maius accipit, quo magis eo indiget. Magis autem indiget vita,\nqui vivit, quam qui natus non est, ut qui ne indigere quidem omnino possit ; maius ergo\nbeneficium accipit pater, si vitam a filio accipit, quam filius a patre, quod natus est.\n\" Patris beneficia vinci a filii beneficiis non possunt. Quare ? Quia vitam accepit a\npatre, quam nisi accepisset, nulla dare beneficia potuisset.\" Hoc commune est patri eum\nomnibus, qui vitam alicui dederunt ; non potuissent enim referre gratiam, nisi vitam\naccepissent. Ergo nec medico gratia in maius referri potest (solet enim et medicus vitam\ndare), nec nautae, si naufragum sustulit. Atqui et horum et aliorum, qui aliquo modo nobis\nvitam dederunt, beneficia vinci possunt ; ergo et patrum possunt.\nSi quis mihi beneficium dedit, quod multorum beneficiis adiuvandum esset, ego autem illi\nbeneficium dedi id, quod nullius egeret adiutorio, maius dedi quam accepi. Pater filio vitam\ndedit perituram, nisi multa accessissent, quae illam tuerentur ; filius patri si dedit\nvitam, dedit eam, quae nullius desideraret auxilium in hoc, ut permaneret ; ergo maius\nbeneficium accepit a filio pater, qui vitam accepit, quam ipse illi dedit.\nHaec non destruunt parentium venerationem nec deteriores illis\nliberos faciunt, immo etiam meliores ; natura enim gloriosa virtus est et anteire priores\ncupit. Alacrior erit pietas, si ad reddenda beneficia eum vincendi spe venerit. Ipsis\npatribus id volentibus laetisque contigerit, quoniam pleraque sunt, in quibus nostro bono\nvincimur.\nUnde certamen tam optabile ? Unde tantam felicitatem parentibus, ut fateantur ipsos\nliberorum beneficiis impares ? Nisi hoc ita iudicamus, excusationem damus liberis et illos\nsegniores ad referendam gratiam facimus, quibus stimulos adicere debemus et dicere : \" Hoc\nagite, optimi iuvenes ! Proposita est inter parentes ac liberos honesta contentio, dederint\nmaiora an receperint. Non ideo vicerunt, quia occupaverunt.\nSumite modo animum, qualem decet, et deficere nolite : vincetis optantes. Nec desunt tam\npulchro certamini duces, qui ad similia vos cohortentur ac per vestigia sua ire ad victoriam\nsaepe iam partam ex parentibus iubeant.\n\" Vicit Aeneas patrem, ipse eius in infantia leve\ntutumque gestamen, gravem senio per media hostium agmina et per cadentis circa se urbis\nruinas ferens, cum complexus sacra ac penates deos religiosus senex non\nsimplici vadentem sarcina premeret ; tulit illum per ignes et (quid non pietas potest ?)\npertulit colendumque inter conditores Romani imperii posuit. \" Vicere Siculi iuvenes : cum Aetna maiore vi\nperagitata in urbes, in agros, in magnam insulae partem effudisset incendium, vexerunt\nparentes suos ; discessisse creditum est ignes et utrimque flamma recedente limitem\nadapertum, per quem transcurrerent iuvenes dignissimi, qui magna tuto auderent. \" Vicit Antigonus, qui, cum ingenti\nproelio superasset hostem, praemium belli ad patrem transtulit et imperium illi Cypri\ntradidit. Hoc est regnum nolle regnare, cum possis. \" Vicit patrem imperiosum quidem Manlius, qui, eum ante ad tempus\nrelegatus esset a patre ob adulescentiam brutam et hebetem, ad tribunum plebis, qui patri\nsuo diem dixerat, venit ; petito tempore, quod ille dederat sperans fore proditorem parentis\ninvisi, (et bene meruisse se de iuvene credebat, cuius exilium pro gravissimo crimine inter\nalia Manlio obiciebat), nanctus adulescens secretum stringit occultatum sinu ferrum et : '\nNisi iuras,' inquit, ' te diem patri remissuruin, hoc te gladio transfodiam. In tua\npotestate est, utro modo pater meus accusatorem non habeat.' Iuravit\ntribunus nec fefellit et causam actionis omissae contioni reddidit. Nulli alii licuit impune\ntribunum in ordinem redigere.\nAlia ex aliis exempla sunt eorum, qui parentes suos periculis eripuerint, qui ex infimo\nad summum protulerint et e plebe acervoque ignobili numquam tacendos saeculis dederint.\nNulla vi verborum, nulla ingenii facultate exprimi potest, quantum opus sit, quam\nlaudabile quamque numquam memoria hominum exiturum, posse hoc dicere : ' Parentibus meis\nparui, cessi imperio eorum, sive aecum sive inicum ac durum fuit, obsequentem submissumque\nme praebui ; ad hoc unum contumax fui, ne beneficiis vincerer.\n' Certate, obsecro vos, et fessi quoque restituite aciem. Felices, qui vincent, felices,\nqui vincentur ! Quid eo adulescente praeclarius, qui sibi ipsi dicere poterit (neque enim\nest fas alteri dicere) : 'Patrem meum beneficiis vici' ? Quid eo fortunatius sene, qui\nomnibus ubique praedicabit a filio se suo beneficiis victum ? Quid autem est felicius quam\nibi cedere ? \"\nEx omnibus, quae tractavimus, Aebuti Liberalis, potest videri nihil tam necessarium aut\nmagis, ut ait Sallustius, cum cura dicendum, quam quod in manibus est : an beneficium dare\net in vicem gratiam referre per se res expetendae sint.\nInveniuntur, qui honesta in mercedem colant quibusque non placeat virtus gratuita ; quae\nnihil habet in se magnificum, si quicquam venale. Quid enim est turpius, quam aliquem\ncomputare, quanti vir bonus sit, cum virtus nec lucro invitet nec absterreat damno adeoque\nneminem spe ac pollicitatione corrumpam ut contra impendere in se iubeat et saepius in ultro\ntributis sit ? Calcatis ad illam utilitatibus eundum est ; quocumque vocavit, quocumque\nmisit, sine respectu rei familiaris, interdum etiam sine ulla sanguinis sui parsimonia\nvadendum nec umquam imperium eius detractandum.\n\" Quid consequar,\" inquit, \" si hoc fortiter, si hoc grate fecero ? \" Quod feceris ;\nnihil tibi extra promittitur. Si quid commodi forte obvenerit, inter accessiones numerabis.\nRerum honestarum pretium in ipsis est. Si honestum per se expetendum\nest, beneficium autem honestum est, non potest alia eius condicio esse, cum eadem natura\nsit. Per se autem expetendum esse honestum saepe et abunde probatum est.\nIn hac parte nobis pugna est cum Epicureis, delicata et umbratica turba in convivio suo\nphilosophantium, apud quos virtus voluptatum ministra est, illis paret, illis deservit,\nillas supra se videt. \" Non est,\" inquis, \" voluptas sine virtute.\"\nSed quare ante virtutem est ? De ordine putas disputationem esse ? De re tota et de\npotestate eius ambigitur. Non est virtus, si sequi potest ; primae partes eius sunt, ducere\ndebet, imperare, summo loco stare ; tu illam iubes signum petere ! \" Quid,\" inquit, \" tua\nrefert ?\nEt ego sine virtute nego beatam vitam posse constare. Ipsam voluptatem, quam sequor, cui\nme emancipavi, remota illa improbo et damno. De hoc uno disputatur, utrum virtus summi boni\ncausa sit an ipsa summum bonum.\" Ut hoc unum quaeratur, ordinis tantum existimas mutationem\n? Ista vero confusio est et manifesta caecitas primis postrema praeferre.\nNon indignor, quod post voluptatem ponitur virtus, sed quod omnino cum voluptate,\ncontemptrix eius et hostis et longissime ab illa resiliens, labori ac\ndolori familiarior, virilibus incommodis, quam isti effeminato bono.\nInserenda haec, mi Liberalis, fuerunt, quia beneficium, de quo nunc agitur, dare virtutis\nest et turpissimum id causa ullius alterius rei dare, quam ut datum sit. Nam si recipiendi\nspe tribueremus, locupletissimo cuique, non dignissimo daremus ; nunc vero diviti importuno\npauperem praeferimus. Non est beneficium, quod ad fortunam spectat.\nPraeterea, si, ut prodessemus, sola nos invitaret utilitas, minime beneficia distribuere\ndeberent, qui facillime possent, locupletes et potentes et reges aliena ope non indigentes ;\ndi vero tot munera, quae sine intermissione diebus ac noctibus fundunt, non darent; in omnia\nenim illis natura sua sufficit plenosque et tutos et inviolabiles praestat ; nulli ergo\nbeneficium dabunt, si una dandi causa est se intueri ae suum commodum.\nIstud non beneficium, sed fenus est circumspicere, non ubi optime ponas, sed ubi\nquaestuosissime habeas, unde facillime tollas. Quod cum longe a dis remotum sit, sequitur,\nut inliberales sint ; nam si una beneficii dandi causa sit dantis utilitas, nulla autem ex\nnobis utilitas deo speranda est, nulla deo dandi beneficii causa est.\nScio, quid hoc loco respondeatur : \" Itaque non dat deus beneficia, sed securus et\nneclegens nostri, aversus a mundo aliud agit aut, quae maxima Epicuro felicitas videtur,\nnihil agit, nec magis illum beneficia quam iniuriae tangunt.\"\nHoc qui dicit, non exaudit precantium voces et undique sublatis in caelum manibus vota\nfacientium privata ac publica ; quod profecto non fieret, nec in hunc furorem omnes profecto\nmortales consensissent adloquendi surda numina et inefficaces deos, nisi nossemus illorum\nbeneficia nunc oblata ultro, nunc orantibus data, magna, tempestiva, ingentes minas\ninterventu suo solventia.\nQuis est autem tam miser, tam neclectus, quis tam duro fato et in poenam genitus, ut non\ntantam deorum munificentiam senserit ? Ipsos illos complorantes sortem suam et querulos\ncircumspice : invenies non ex toto beneficiorum caelestium expertes, neminem esse, ad quem\nnon aliquid ex illo benignissimo fonte manaverit. Parum est autem id, quod nascentibus ex\naequo distribuitur ? Ut quae secuntur inaequali dispensata mensura transeamus, parum dedit\nnatura, cum se dedit?\n\" Non dat deus beneficia.\" Unde ergo ista, quae possides, quae das, quae negas, quae\nservas, quae rapis ? Unde haec innumerabilia oculos, aures, animum\nmulcentia ? Unde illa luxuriam quoque instruens copia (neque enim necessitatibus tantummodo\nnostris provisum est ; usque in delicias amamur) ?\nTot arbusta non uno modo frugifera, tot herbae salutares, tot varietates ciborum per\ntotum annum digestae, ut inerti quoque fortuita terrae alimenta praeberent ? Iam animalia\nomnis generis, alia in sicco solidoque, alia in umido nascentia, alia per sublime demissa,\nut omnis rerum naturae pars tributum aliquod nobis conferret ?\nFlumina haec amoenissimis flexibus campos cingentia, illa praebitura commercio viam vasto\net navigabili cursu vadentia, ex quibus quaedam aestatis diebus mirabile incrementum\ntrahunt, ut arida et ferventi subiecta caelo loca subita vis aestivi torrentis irriget ?\nQuid mercatorum torrentium venae ? Quid in ipsis litoribus aquarum calentium exundatio ? Te,\nLari maxime, teque, fluctibus et fremitu adsurgens, Benace, marino ?\nSi pauca quis tibi donasset iugera, accepisse te diceres beneficium; immensa terrarum\nlate patentium spatia negas esse beneficium ? Si pecuniam tibi aliquis donaverit et arcam\ntuam, quoniam tibi id ma gnum videtur, impleverit, beneficium vocabis ; tot metalla\ndeus defodit, tot flumina emisit terra, super quae\ndecurrunt sola, aurum vehentia ; argenti, aeris, ferri immane pondus\nomnibus locis obrutum, cuius investigandi tibi facultatem dedit, ac latentium divitiarum in\nsumma terra signa disposuit : negas te accepisse beneficium ?\nSi domus tibi donetur, in qua marmoris aliquid resplendeat et tectum nitidi us auro aut\ncoloribus sparsum, non mediocre munus vocabis. Ingens tibi domicilium sine ullo incendii aut\nruinae metu struxit, in quo vides non tenues crustas et ipsa, qua secantur, lamna gracili\nores, sed integras lapidis pretiosissimi moles, sed totas variae distinctaeque materiae,\ncuius tu parvula frusta miraris, tectum vero aliter nocte, aliter interdiu fulgens : negas\nte ullum munus accepisse ?\nEt cum ista, quae habes, magno aestimes, quod est ingrati hominis, nulli debere te\niudicas ? Unde tibi istum, quem trahis, spiritum ? Unde istam, per quam actus vitae tuae\ndisponis atque ordinas, lucem ? Unde sanguinem, cuius cursu vitalis continetur calor ? Unde\nista palatum tuum saporibus exquisitis ultra satietatem lacessentia ? Unde haec irritamenta\niam lassae voluptatis ? Unde ista quies, in qua putrescis ac marces ?\nNonne, si gratus es, dices : Deus nobis haec otia fecit, namque erit\nille mihi semper deus, illius aram saepe tener nostris ab ovilibus inbuet agnus, ille meas\nerrare boves, ut cernis, et ipsum ludere, quae vellem, calamo permisit agresti.\nIlle deus est, non qui paucas boves, sed qui per totum orbem armenta dimisit, qui\ngregibus ubique passim vagantibus pabulum praestat, qui pascua hibernis aestiva substituit,\nqui non calamo tantum cantare et agreste atque inconditum carmen ad aliquam tamen\nobservationem modulari docuit, sed tot artes, tot vocum varietates, tot sonos alios spiritu\nnostro, alios externo cantus edituros commentus est.\nNeque enim nostra ista, quae invenimus, dixeris, non magis, quam quod crescimus, quam\nquod ad constitutum temporum sua corpori officia respondent : nunc puerilium dentium lapsus,\nnunc ad surgentem iam aetatem et in robustiorem gradum transeuntem pubertas et ultimus ille\ndens surgenti iuventae terminum ponens. Insita sunt nobis omnium aetatium, omnium artium\nsemina, magisterque ex occulto deus producit ingenia.\n\" Natura,\" inquit, \" haec mihi praestat.\" Non intellegis te, cum hoc dicis, mutare nomen\ndeo ? Quid enim aliud est natura quam deus et divina ratio toti mundo partibusque eius\ninserta ? Quotiens voles, tibi licet aliter hunc auctorem rerum nostrarum compellare ; et Iovem illum Optimum ac Maximum rite dices et Tonantem et Statorem, qui\nnon, ut historici tradiderunt, ex eo, quod post votum susceptum acies Romanorum fugientium\nstetit, sed quod stant beneficio eius omnia, stator stabilitorque est. Hunc eundem et Fatum\nsi dixeris, non mentieris ;\nnam cum fatum nihil aliud sit, quam series implexa causarum, ille est prima omnium causa,\nex qua ceterae pendent. Quaecumque voles, illi nomina proprie aptabis vim aliquam\neffectumque caelestium rerum continentia : tot appellationes eius possunt esse, quot munera.\nHunc et Liberum patrem et Herculem ac Mercurium nostri putant : Liberum patrem, quia\nomnium parens sit, cui primum inventa seminum vis est vitae consultura per voluptatem ;\nHerculem, quia vis eius invicta sit quandoque lassata fuerit operibus editis, in ignem\nrecessura ; Mercurium, quia ratio penes illum est numerusque et ordo et scientia. Quocumque\nte flexeris, ibi illum videbis occurrentem tibi ;\nnihil ab illo vacat, opus suum ipse implet. Ergo nihil agis, ingratissime mortalium, qui\nte negas deo debere, sed naturae, quia nec natura sine deo est nec deus sine natura, sed\nidem est utrumque, distat officio.\nSi, quod a Seneca accepisses, Annaeo te debere diceres vel Lucio, non creditorem mutares,\nsed nomen, quoniam, sive praenomen eius sive nomen dixisses sive\ncognomen, idem tamen ille esset. Sic nune naturam voca, fatum, fortunam ; omnia eiusdem dei\nnomina sunt varie utentis sua potestate. Et iustitia, probitas, prudentia, fortitudo,\nfrugalitas unius animi bona sunt ; quidquid horum tibi placuit, animus placet.\nSed ne aliam disputationem ex obliquo habeam, plurima beneficia ac maxima in nos deus\ndefert sine spe recipiendi, quoniam nec ille conlato eget nec nos ei quidquam conferre\npossumus ; ergo beneficium per se expetenda res est. Una spectatur in eo accipientis\nutilitas ; ad hanc accedamus sepositis commodis nostris.\n\" Dicitis,\" inquit, \" diligenter eligendos, quibus beneficia demus, quia ne agricolae\nquidem semina harenis committant ; quod si verum est, nostram utilitatem in beneficiis\ndandis sequimur, quemadmodum in arando serendoque ; neque enim serere per se res expetenda\nest. Praeterea quaeritis, ubi et quomodo detis beneficium, quod non esset faciendum, si per se beneficium dare expetenda res esset,\nquoniam, quocumque loco et quocumque modo daretur, beneficium erat.\"\nHonestum propter nullam aliam causam quam propter ipsum sequimur ; tamen, etiam si nihil\naliud sequendum est, quaerimus, quid faciamus\net quando et quemadmodum ; per haec enim constat. Itaque, cum eligo, cui dem beneficium, id\nago, ut quandoque beneficium sit, quia, si turpi datur, nec honestum\nesse potest nec beneficium.\nDepositum reddere per se res expetenda est; non tamen semper reddam nec quolibet loco nec\nquolibet tempore. Aliquando nihil interest, utrum infitier an palam reddam. Intuebor\nutilitatem eius, cui redditurus sum, et nociturum illi depositum negabo. Idem in beneficio\nfaciam.\nVidebo, quando dem, cui dem, quemadmodum, quare. Nihil enim sine ratione faciendum est ;\nnon est autem beneficium, nisi quod ratione datur, quoniam ratio omnis honesti comes est.\nQuam saepe hominum donationem suam inconsultam obiurgantium hanc exaudimus vocem:\n\" Mallem perdidisse quam illi dedisse \" ! Turpissimum genus damni est inconsulta donatio\nmultoque gravius male dedisse beneficium quam non recepisse ; aliena enim culpa est, quod\nnon recipimus ; quod, cui daremus, non elegimus, nostra.\nIn electione nihil minus quam hoc, quod tu existimas, spectabo, a quo recepturus sim ;\nelige enim eum, qui gratus, non qui redditurus sit, saepe autem et non redditurus gratus est\net ingratus, qui reddidit.\nAd animum tendit aestimatio mea ; ideo locupletem sed indignum\npraeteribo, pauperi viro bono dabo ; erit enim in summa inopia gratus et, cum omnia illi\ndeerunt, supererit animus.\nNon lucrum ex beneficio capto, non voluptatem, non gloriam ; uni placere contentus in hoc\ndabo, ut quod oportet faciam. Quod oportet autem non est sine electione. Quae qualis futura\nsit, interrogas ? Eligam virum integrum, simplicem, memorem, gratum, alieni abstinentem, sui\nnon avare tenacem, benevolum ; hunc ego cum elegero, licet nihil illi fortuna tribuat, ex\nquo referre gratiam possit, ex sententia gesta res erit.\nSi utilitas me et sordida computatio liberalem facit, si nulli prosum, nisi ut in vicem\nille mihi prosit, non dabo beneficium proficiscenti in diversas longinquasque regiones,\nafuturo semper ; non dabo sic adfecto, ut spes ei nulla sit convalescendi ; non dabo ipse\ndeficiens, non enim habeo recipiendi tempus.\nAtqui ut scias rem per se expetendam esse bene facere, advenis modo in nostrum delatis\nportum, statim abituris, succurrimus ; ignoto naufrago navem, qua revehatur, et damus et\nstruimus. Discedit ille vix satis noto salutis auctore et numquam amplius in conspectum\nnostrum reversurus debitores nobis deos delegat precaturque, illi pro se gratiam referant ;\ninterim nos iuvat sterilis beneficii conscientia. Quid ?\ncum in ipso vitae fine constitimus, cum testamentum ordinamus, non beneficia nihil nobis\nprofutura dividimus ? Quantum temporis consumitur, quam diu secreto agitur, quantum et\nquibus demus ! Quid enim interest, quibus demus a nullo recepturi ?\nAtqui numquam diligentius damus, numquam magis iudicia nostra torquemus, quam ubi remotis\nutilitatibus solum ante oculos honestum stetit, tam diu officiorum mali iudices, quam diu\nilla depravat spes ac metus et inertissimum vitium, voluptas. Ubi mors interclusit omnia et\nad ferendam sententiam incorruptum iudicem misit, quaerimus dignissimos, quibus nostra\ntradamus, nec quicquam cura sanctiore componimus, quam quod ad nos non pertinet. At\nmehercules tunc magna voluptas subit cogitantem :\n\" Hunc ego locupletiorem faciam, et huius dignitati adiectis opibus aliquid splendoris\nadfundam.\" Si non damus beneficia nisi recepturi, intestatis moriendum sit !\n\"Dicitis,\" inquit, \"beneficium creditum insolubile esse ; creditum autem non est res per\nse expetenda.\" Cum creditum dicimus, imagine et translation utimur ; sic enim et legem\ndicimus iusti iniustique regulam esse, et regula non est res per se expetenda. Ad haec verba\ndemonstrandae rei causa descendimus ; eum dico creditum, intellegitur tamquam creditum. Vis\nscire ? Adicio insolubile, eum creditum nullum non solvi aut possit aut\ndebeat.\nAdeo beneficium utilitatis causa dandum non est, ut saepe, quemadmodum dixi, cum damno ac\npericulo dandum sit. Sic latronibus circumventum defendo, ut tuto transire permittatur ;\nreum gratia laborantem tueor et hominum potentium factionem in me converto, quas illi\ndetraxero sordes, sub accusatoribus isdem fortasse sumpturus, cum abire in partem alteram\npossim et securus spectare aliena certamina ; spondeo pro iudicato et suspensis amici bonis\nlibellum deicio creditoribus eius me obligaturus ; ut possim servare proscriptum, ipse\nproscriptionis periculum adeo.\nNemo Tusculanum aut Tiburtinum paraturus salubritatis causa et aestivi secessus, quoto\nanno empturus sit, disputat ; cum erit, tuendum est.\nEadem in beneficio ratio est ; nam cum interrogaveris, quid reddat, respondebo : bonam\nconscientiam. Quid reddat beneficium ? Dic tu mihi, quid reddat iustitia, quid innocentia,\nquid magnitudo animi, quid pudicitia, quid temperantia ; si quicquam praeter ipsas, ipsas non petis. In quid mundus vices\nsuas solvit ?\nIn quid sol diem extendit et contrahit ? Omnia ista beneficia sunt, fiunt enim nobis\nprofutura. Quomodo mundi officium est circumagere rerum ordinem, quomodo solis loca mutare,\nex quibus oriatur, in quae cadat, et haec salutaria nobis facere sine praemio, ita viri\nofficium est inter alia et beneficium dare. Quare ergo dat ? Ne non det, ne occasionem bene\nfaciendi perdat.\nVobis voluptas est inertis otii facere corpusculum et securitatem sopitis simillimam\nappetere et sub densa umbra latitare tenerrimisque cogitationibus, quas tranquillitatem\nvocatis, animi marcentis obiectare torporem et cibis potionibusque intra hortorum latebram\ncorpora ignavia pallentia saginare ;\nnobis voluptas est dare beneficia vel laboriosa, dum aliorum labores levent, vel\npericulosa, dum alios periculis extrahant, vel rationes nostras adgravatura, dum aliorum\nnecessitates et angustias laxent.\nQuid mea interest, an recipiam beneficia ? Etiam cum recepero, danda sunt. Beneficium\neius commodum spectat, cui praestatur, non nostrum ; alioquin nobis illud damus. Itaque\nmulta, quae summam utilitatem aliis adferunt, pretio gratiam perdunt. Mercator urbibus prodest, medicus aegris, mango venalibus ; sed omnes isti, quia ad\nalienum commodum pro suo veniunt, non obligant eos, quibus prosunt. Non est beneficium, quod\nin quaestum mittitur. \" Hoc dabo et hoc recipiam \" auctio est.\nNon dicam pudicam, quae amatorem ut incenderet reppulit, quae aut legem aut virum timuit\n; ut ait Ovidius : Quae, quia non licuit, non dedit, illa dedit. Non immerito in numerum\npeccantium refertur, quae pudicitiam timori praestitit, non sibi. Eodem modo, qui beneficium\nut reciperet dedit, non dedit.\nErgo et nos beneficium damus animalibus, quae aut usui aut alimento futura nutrimus !\nBeneficium damus arbustis, quae colimus, ne siccitate aut immoti et neclecti soli duritia\nlaborent !\nNemo ad agrum colendum ex aequo et bono venit nec ad ullam rem, cuius extra ipsam fructus\nest ; ad beneficium dandum non adducit cogitatio avara nec sordida, sed humana, liberalis,\ncupiens dare, etiam eum dederit, et augere novis ac recentibus vetera, unum habens\npropositum, quanto ei, cui praestat, bono futura sit ; alioqui humile est, sine laude, sine\ngloria, prodesse, quia expedit.\nQuid magnifici est se amare, sibi parcere, sibi adquirere ? Ab omnibus istis vera\nbeneficii dandi cupido avocat, ad detrimentum iniecta manu trahit et\nutilitates relinquit ipso bene faciendi opere laetissima.\nNumquid dubium est, quin contraria sit beneficio iniuria ? Quomodo iniuriam facere per se\nvitanda ac fugienda res est, sic beneficium dare per se expetenda. Illic turpitudo contra\nomnia praemia in scelus hortantia valet ; ad hoc invitat honesti per se efficax species.\nNon mentiar, si dixero neminem non amare beneficia sua, neminem non ita compositum animo,\nut libentius eum videat, in quem multa congessit, cui non causa sit iterum dandi beneficii\nsemel dedisse. Quod non accideret, nisi ipsa nos delectarent beneficia. Quam saepe dicentem\naudias :\n\" Non sustineo illum deserere, cui dedi vitam, quem e periculo eripui. Rogat me, ut\ncausam suam contra homines gratiosos agam ; nolo, sed quid faciam ? Iam illi semel, iterum\nadfui.\" Non vides inesse isti rei propriam quandam vim, quae nos dare beneficia cogit,\nprimum quia oportet, deinde quia dedimus ?\nCui initio ratio non fuisset praestandi aliquid, ei praestamus ob hoc, quia praestitimus\n; adeoque ad beneficia nos non impellit utilitas, ut inutilia tueri ac\nfovere perseveremus sola beneficii caritate, cui etiam infeliciter dato indulgere tam\nnaturale est quam liberis pravis.\nIdem isti gratiam referre ipsos fatentur, non quia honestum est, sed quia utile. Quod non\nesse ita minore opera probandum est, quia, quibus argumentis collegimus beneficium dare per\nse rem expetendam esse, isdem etiam hoc colligimus.\nFixum illud est, a quo in cetera probationes nostrae exeunt, honestum ob nullam aliam\ncausam, quam quia honestum sit, coli. Quis ergo controversiam facere audebit, an gratum esse\nhonestum sit ? Quis non ingratum detestetur, hominem sibi ipsum inutilem ? Quid autem cum\ntibi narratur, \" Adversus summa beneficia amici sui ingratus est,\" quomodo adficeris ? Utrum\ntamquam rem turpem fecerit, an tamquam rem utilem sibi et profuturam omiserit ? Puto, nequam\nhominem existimas, cui poena, non cui curatore opus sit ; quod non accideret, nisi gratum\nesse per se expetendum honestumque esset.\nAlia fortasse minus dignitatem suam praeferunt et, an sint honesta, interprete egent. Hoc\nexpositum est pulchriusque, quam ut splendor eius dubie ac parum luceat. Quid tam laudabile,\nquid tam aequaliter in omnium animos receptum quam referre bene meritis gratiam ?\nAd hoc, dic mihi, quae causa nos perducit ? Lucrum ? Quod qui non contemnit, ingratus\nest. Ambitio ? Et quae iactatio est solvisse, quod debeas ? Metus ?\nNullus ingrato ; huic enim uni rei non posuimus legem, tamquam satis natura cavisset.\nQuomodo nulla lex amare parentes, indulgere liberis iubet (supervacuum est enim, in quod\nimus, impelli), quemadmodum nemo in amorem sui cohortandus est, quem adeo, dum nascitur,\ntrahit, ita ne ad hoc quidem, ut honesta per se petat ; placent suapte natura, adeoque\ngratiosa virtus est, ut insitum sit etiam malis probare meliora. Quis est, qui non beneficus\nvideri velit, qui non inter scelera et iniurias opinionem bonitatis adfectet, qui non ipsis,\nquae impotentissime fecit, speciem aliquam induat recti velitque etiam his videri beneficium\ndedisse, quos laesit ?\nGratias itaque agi sibi ab iis, quos adflixere, patiuntur bonosque se ac liberales\nfingunt, quia praestare non possunt. Quod non facerent, nisi illos honesti et per se\nexpetendi amor cogeret moribus suis opinionem contrariam quaerere et nequitiam abdere, cuius\nfructus concupiscitur, ipsa vero odio pudorique est ; nec quisquam tantum a naturae lege\ndescivit et hominem exuit, ut animi causa malus sit.\nDic enim cuilibet ex istis, qui rapto vivunt, an ad illa, quae latrociniis et furtis\nconsecuntur, malint ratione bona pervenire : optabit ille, cui grassari et transeuntes\npercutere quaestus est, potius illa invenire quam eripere ; neminem\nreperies, qui non nequitiae praemiis sine nequitia frui malit. Maximum hoc habemus naturae\nmeritum, quod virtus lumen suum in omnium animos permittit ; etiam, qui non secuntur illam,\nvident.\nUt scias per se expetendam esse grati animi adfectionem, per se fugienda res est ingratum\nesse, quoniam nihil aeque concordiam humani generis dissociat ac distrahit quam hoc vitium.\nNam quo alio tuti sumus, quam quod mutuis iuvamur officiis ? Hoc uno instructior vita\ncontraque incursiones subitas munitior est, beneficiorum commercio.\nFac nos singulos, quid sumus ? Praeda animalium et victimae ac bellissimus et facillimus\nsanguis. Quoniam ceteris animalibus in tutelam sui satis virium est, quaecumque vaga\nnascebantur et actura vitam segregem, armata sunt, hominem imbecilla cutis cingit ; non unguium vis, non dentium terribilem ceteris fecit, nudum et\ninfirmum societas munit. Duas deus res dedit, quae illum\nobnoxium validissimum facerent, rationem et societatem ; itaque, qui par esse nulli posset,\nsi seduceretur, rerum potitur.\nSocietas illi dominium omnium animalium dedit; societas terris genitum in alienae naturae\ntransmisit imperium et dominari etiam in mari iussit ; hoc\nmorborum impetus arcuit, senectuti adminicula prospexit, solacia contra\ndolores dedit ; hoc fortes nos facit, quod licet contra\nfortunam advocare.\nHanc societatem tolle, et unitatem generis humani, qua vita sustinetur, scindes ;\ntolletur autem, si efficis, ut ingratus animus non per se vitandus sit, sed quia aliquid\nilli timendum est ; quam multi enim sunt, quibus ingratis esse tuto licet ! Denique ingratum\nvoco, quisquis metu gratus est.\nDeos nemo sanus timet; furor est enim metuere salutaria, nec quisquam amat, quos timet.\nTu denique. Epicure, deum inermem facis, omnia illi tela, omnem detraxisti potentiam et, ne\ncuiquam metuendus esset, proiecisti illum extra metum.\nHunc igitur insaeptum ingenti quidem et inexplicabili muro divisumque a contactu et a\nconspectu mortalium non habes quare verearis ; nulla illi nec tribuendi nec nocendi materia\nest ; in medio intervallo huius et alterius caeli desertus sine animali, sine homine, sine\nre ruinas mundorum supra se circaque se cadentium evitat non exaudiens vota nec nostri\ncuriosus.\nAtqui hunc vis videri colere non aliter quam parentem grato, ut opinor, animo ; aut, si\nnon vis gratus videri, quia nullum habes illius beneficium, sed te atomi et istae micae tuae\nforte ac temere conglobaverunt, cur colis ?\n\" Propter maiestatem,\" inquis, \" eius eximiam ac singularem\nnaturam.\" Ut concedam tibi, nempe hoc facis nullo pretio inductus, nulla spe ; est ergo\naliquid per se expetendum, cuius te ipsa dignitas ducit, id est honestum. Quid est autem\nhonestius, quam gratum esse ? Huius virtutis materia tam late patet quam vita.\n\" Sed inest,\" inquit, \" huic bono etiam utilitas aliqua.\" Cui enim virtuti non inest ?\nSed id propter se expeti dicitur, quod, quamvis habeat aliqua extra commoda, sepositis\nquoque illis ac remotis placet. Prodest gratum esse ; ero tamen gratus, etiam si nocet.\nGratus quid sequitur ?\nUt haec res illi alios amicos, alia beneficia conciliet ? Quid ergo ? Si quis sibi\noffensas concitaturus est, si quis intellegit adeo per hoc se nihil consecuturum, ut multa\netiam ex reposito adquisitoque perdenda sint, non libens in detrimenta descendit ?\nIngratus est, qui in referenda gratia secundum datum videt, qui sperat, cum reddit.\nIngratum voco, qui aegro adsidit, quia testamentum facturus est, cui de hereditate aut de\nlegato vacat cogitare. Faciat licet omnia, quae facere bonus amicus et memor officii debet :\nsi animo eius obversatur spes lucri, captator est et hamum iacit. Ut aves, quae laceratione\ncorporum aluntur, lassa morbo pecora et casura ex proximo speculantur, ita hic imminet morti\net circa cadaver volat.\nGratus animus ipsa virtute propositi sui capitur. Vis scire hoc ita esse nec illum\nutilitate corrumpi ? Duo genera sunt grati hominis. Dicitur gratus, qui aliquid pro eo, quod\nacceperat, reddidit ; hic fortasse ostentare se potest, habet, quod iactet, quod proferat.\nDicitur gratus, qui bono animo accepit beneficium, bono debet ; hic intra conscientiam\nelusus est.\nQuae illi contingere potest utilitas ex adfectu latenti ? Atqui hic, etiam si ultra\nfacere nil potest, gratus est. Amat, debet, referre gratiam cupit ; quidquid ultra\ndesideras, non ipse deest.\nArtifex est etiam, cui ad exercendam artem instrumenta non suppetunt, nec minus canendi\nperitus, cuius vocem exaudiri fremitus obstrepentium non sinit. Volo referre gratiam : post\nhoc aliquid superest mihi, non ut gratus, sed ut solutus sim ; saepe enim et qui gratiam\nrettulit, ingratus est, et qui non rettulit, gratus. Nam ut omnium aliarum virtutum, ita\nhuius ad animum tota aestimatio redit ; hic si in officio est, quidquid defuit, fortuna\npeccat.\nQuomodo est disertus etiam qui tacet, fortis etiam qui compressis manibus vel etiam\nadligatis, quomodo gubernator etiam, qui in sicco est, quia consummatae scientiae nihil\ndeest, etiam si quid obstat, quominus se utatur, ita gratus est etiam, qui vult tantum nec\nhabet huius voluntatis suae ullum alium quam se testem. Immo amplius\nadiciam :\nest aliquando gratus etiam qui ingratus videtur, quem mala interpres opinio contrarium\ntradidit. Hic quid aliud sequitur quam ipsam conscientiam ? Quae etiam obruta delectat, quae\ncontioni ac famae reclamat et in se omnia reponit et, cum ingentem ex altera parte turbam\ncontra sentientium adspexit, non numerat suffragia, sed una sententia vincit.\nSi vero bonam fidem perfidiae suppliciis adfici videt, non descendit e fastigio et supra\npoenam suam consistit. \" Habeo,\" inquit, \" quod volui, quod petii ; nec paenitet nec\npaenitebit nec ulla iniquitate me eo fortuna perducet, ut hanc vocem audiat : ' Quid mihi\nvolui ? Quid nunc mihi prodest bona voluntas ? ' \" Prodest et in eculeo, prodest et in igne\n; qui si singulis membris admoveatur et paulatim vivum corpus circumeat, licet ipsum cor\nplenum bona conscientia stillet : placebit illi ignis, per quem bona fides conlucebit.\nNunc illud quoque argumentum quamvis dictum iam reducatur : quid est, quare grati velimus\nesse, cum morimur, quare singulorum perpendamus officia, quare id agamus in omnem vitam\nnostram memoria decernente, ne cuius officii videamur obliti ? Nihil iam superest, quo spes\nporrigatur ; in illo tamen cardine positi abire e rebus humanis quam\ngratissimi volumus.\nEst videlicet magna in ipso opere merces rei et ad adliciendas mentes hominum ingens\nhonesti potentia, cuius pulchritudo animos circumfundit et delenitos admiratione luminis ac\nfulgoris sui rapit.\nAt multa hoc commoda oriuntur, et tutior est vita melioribus amorque et secundum bonorum\niudicium aetasque securior, quam innocentia, quam grata mens prosequitur. Fuisset enim\niniquissima rerum natura, si hoc tantum bonum miserum et anceps et sterile fecisset. Sed\nillud intuere, an ad istam virtutem, quae saepe tuta ac facili aditur via, etiam per saxa et\nrupes et feris ac serpentibus obsessum iter fueris iturus.\nNon ideo per se non est expetendum, cui aliquid extra quoque emolumenti adhaeret ; fere\nenim pulcherrima quaeque multis et adventiciis comitata sunt dotibus, sed illas trahunt,\nipsa praecedunt.\nNum dubium est, quin hoc humani generis domicilium circumitus solis ac lunae vicibus suis\ntemperet ? Quin alterius calore alantur corpora, terrae relaxentur, immodici umores\ncomprimantur, adligantis omnia hiemis tristitia frangatur, alterius tepore efficaci et\npenetrabili regatur maturitas frugum ? Quin ad huius cursum fecunditas humana respondeat?\nQuin ille annum observabilem fecerit circumactu suo, haec mensem\nminoribus se spatiis flectens ?\nUt tamen detrahas ista, non erat ipse sol idoneum oculis spectaculum dignusque adorari,\nsi tantum praeteriret? Non erat digna suspectu luna, etiam si otiosum sidus transcurreret ?\nIpse mundus, quotiens per noctem ignes suos fudit et tantum stellarum innumerabilium\nrefulsit, quem non intentum in se tenet ? Quis sibi illa tunc, cum miratur, prodesse cogitat\n?\nAdspice ista tanto superne coetu labentia, quemadmodum velocitatem suam sub specie\nstantis atque immoti operis abscondant. Quantum ista nocte, quam tu in numerum ac discrimen\ndierum observas, agitur ! Quanta rerum turba sub hoc silentio evolvitur !\nQuantam fatorum seriem certus limes educit ! Ista, quae tu non aliter, quam in decorem\nsparsa consideras, singula in opere sunt. Nec enim est, quod existimes septem sola\ndiscurrere, cetera haerere ; paucorum motus comprehendimus, innumerabiles vero longiusque a\nconspectu seducti di eunt redeuntque, et ex his, qui oculos nostros patiuntur, plerique\nobscuro gradu pergunt et per occultum aguntur.\nQuid ergo ? Non caperis tantae molis adspectu, etiam si te non tegat, non custodiat, non\nfoveat generetque ac spiritu suo riget ? Quemadmodum haec cum primum usum habeant et necessaria vitaliaque sint, maiestas tamen eorum totam mentem occupat, ita\nomnis illa virtus et in primis grati animi multum quidem praestat, sed non vult ob hoc\ndiligi ; amplius quiddam in se habet nec satis ab eo intellegitur a quo inter utilia\nnumeratur.\nGratus est, quia expedit ? Ergo et quantum expedit ? Non recipit sordidum virtus amatorem\n; soluto ad illam sinu veniendum est. Ingratus hoc cogitat: \" Volebam gratiam referre, sed\ntimeo impensam, timeo periculum, vereor offensam ; faciam potius, quod expedit.\" Non potest\neadem ratio et gratum facere et ingratum ; ut diversa illorum opera, ita diversa inter se\nproposita sunt. Ille ingratus est, quamvis non oporteat, quia expedit; hic gratus est,\nquamvis non expediat, quia oportet.\nPropositum est nobis secundum rerum naturam vivere et deorum exemplum sequi. Di autem,\nquodcumque faciunt, in eo quid praeter ipsam faciendi rationem secuntur ? Nisi forte illos\nexistimas fructum operum suorum ex fumo extorum et turis odore percipere !\nVide, quanta cotidie moliantur, quanta distribuant ; quantis terras fructibus impleant,\nquam opportunis et in omnes oras ferentibus ventis maria permoveant, quantis imbribus\nrepente deiectis solum molliant venasque fontium arentes redintegrent et infuso per occulta\nnutrimento novent. Omnia ista sine mercede, sine ullo ad ipsos\nperveniente commodo faciunt.\nHoc nostra quoque ratio, si ab exemplari suo non aberrat, servet, ne ad res honestas\nconducta veniat. Pudeat ullum venale esse beneficium: gratuitos habemus deos !\n\" Si deos,\" inquit, \" imitaris, da et ingratis beneficia ; nam et sceleratis sol oritur\net piratis patent maria.\" Hoc loco interrogant, an vir bonus daturus sit beneficium ingrato\nsciens ingratum esse. Permitte mihi aliquid interloqui, ne interrogatione insidiosa\ncapiamur.\nDuos ex constitutione Stoica accipe ingratos. Alter est ingratus, quia stultus est ;\nstultus etiam malus est ; quia malus est, nullo vitio caret : ergo et ingratus est. Sic\nomnes malos intemperantes dicimus, avaros,luxuriosos, malignos, non quia omnia ista singulis\nmagna et nota vitia sunt, sed quia esse possunt ; et sunt, etiam si latent. Alter est\ningratus, qui volgo dicitur, in hoc vitium natura propensus.\nIlli ingrato, qui sic hac culpa non caret, quomodo nulla caret, dabit beneficium vir\nbonus ; nulli enim dare poterit, si tales homines submoverit. Huic ingrato, qui beneficiorum\nfraudator est et in hanc partem procubuit animo, non magis dabit\nbeneficium, quam decoctori pecuniam credet aut depositum committet ei, qui iam pluribus\nabnegavit.\nTimidus dicitur aliquis, quia stultus est: et hoc malos sequitur, quos indiscreta et\nuniversa vitia circumstant ; dicitur timidus proprie natura etiam ad inanes sonos pavidus.\nStultus omnia vitia habet, sed non in omnia natura pronus est ; alius in avaritiam, alius in\nluxuriam, alius in petulantiam inclinatur.\nItaque errant illi, qui interrogant Stoicos : \" Quid ergo ? Achilles timidus est ? Quid\nergo ? Aristides, cui iustitia nomen dedit, iniustus est ? Quid ergo ? Et Fabius, qui '\ncunctando restituit rem,' temerarius est ? Quid ergo ? Decius mortem timet ? Mucius proditor\nest ? Camillus desertor ? \" Non hoc dicimus sic omnia vitia esse in omnibus, quomodo in\nquibusdam singula eminent, sed malum ac stultum nullo vitio vacare ; ne audacem quidem\ntimoris absolvimus, ne prodigum quidem avaritia liberamus.\nQuomodo homo omnes sensus habet nec ideo tamen omnes homines aciem habent Lynceo similem,\nsic, qui stultus est, non tam aeria et concitata habet omnia, quam quidam quaedam. Omnia in\nomnibus vitia sunt, sed non omnia in singulis extant. Hunc natura ad avaritiam impellit ;\nhic vino, hic libidini deditus est aut, si nondum deditus, ita formatus, ut in hoc illum\nmores sui ferant. Itaque, ut ad propositum revertar, nemo non ingratus\nest, qui malus :\nhabet enim omnia nequitiae semina ; tamen proprie ingratus appellatur, qui ad hoc vitium\nvergit. Huic ergo beneficium non dabo.\nQuomodo male filiae suae consulet, qui illam contumeliose et saepe repudiate collocavit,\nmalus pater familiae habebitur, qui negotiorum gestorum damnato patrimonii sui curam\nmandaverit, quomodo dementissime testabitur, qui tutorem filio reliquerit pupillorum\nspoliatorem, sic pessime beneficia dare dicetur, quicumque ingratos eligit, in quos peritura\nconferat.\n\" Di quoque,\" inquit, \" multa ingratis tribuunt.\" Sed illa bonis paraverunt; contingunt\nautem etiam malis, quia separari non possunt. Satius est autem prodesse etiam malis propter\nbonos, quam bonis deesse propter malos. Ita, quae refers, diem, solem, hiemis aestatisque\ncursus et media veris autumnique temperamento imbres et fontium haustus, ventorum statos\nflatus pro universis invenerunt ; excerpere singulos non potuerunt.\nRex honores dignis dat, congiarium et indignis ; frumentum publicum tam fur quam periurus\net adulter accipiunt et sine dilectu morum, quisquis incisus est ;\nquidquid aliud est, quod tamquam civi, non tamquam bono datur, ex aequo boni ac mali ferunt.\nDeus quoque quaedam munera universo humano generi dedit, a quibus excluditur nemo. Nec\nenim poterat fieri, ut ventus bonis viris secundus esset, contrarius malis, communi autem\nbono erat patere commercium maris et regnum humani generis relaxari ; nec poterat lex\ncasuris imbribus dici, ne in malorum improborumque rura defluerent. Quaedam in medio\nponuntur.\nTam bonis quam malis conduntur urbes ; monumenta ingeniorum et ad indignos perventura\npublicavit editio ; medicina etiam sceleratis opem monstrat ; compositiones remediorum\nsalutarium nemo suppressit, ne sanarentur indigni.\nIn iis exige censuram et personarum aestimationem, quae separatim tamquam digno dantur,\nnon in his, quae promiscue turbam admittunt. Multum enim refert, utrum aliquem non excludas\nan eligas. Ius et furi dicitur ; pace et homicidae fruuntur ; sua repetunt etiam, qui aliena\nrapuerunt ; percussores et domi ferrum exercentes murus ab hoste defendit ; legum praesidio,\nqui plurimum in illas peccaverunt,proteguntur.\nQuaedam non poterant ceteris contingere, nisi universis darentur ; non est itaque, quod\nde istis disputes, ad quae publice invitati sumus. Illud, quod iudicio\nmeo ad aliquem pervenire debebit, ei, quem esse ingratum sciam, non dabo.\n\" Ergo,\" inquit, \" nec consilium deliberanti dabis ingrato nec aquam haurire permittes\nnec viam monstrabis erranti ? An haec quidem facies, sed nihil donabis ? \" Distinguam istud,\ncerte temptabo distinguere.\nBeneficium est opera utilis, sed non omnis opera utilis beneficium est ; quaedam enim tam\nexigua sunt, ut beneficii nomen non occupent. Duae res coire debent, quae beneficium\nefficiant. Primum rei magnitudo ; quaedam enim sunt infra huius nominis mensuram. Quis\nbeneficium dixit quadram panis aut stipem aeris abiecti aut ignis accendendi factam\npotestatem ? Et interdum ista plus prosunt, quam maxima ; sed tamen vilitas sua illis, etiam\nubi temporis necessitate facta sunt necessaria, detrahit pretium.\nDeinde hoc, quod potentissimum est, oportet accedat, ut eius causa faciam, ad quem volam\npervenire beneficium, dignumque eum iudicem et libens id tribuam percipiensque ex munere meo\ngaudium, quorum nihil est in istis, de quibus loquebamur ; non enim tamquam dignis illa\ntribuimus, sed neclegenter tamquam parva, et non homini damus, sed humanitati.\nAliquando daturum me etiam indignis quaedam non negaverim in honorem aliorum, sicut in\npetendis honoribus quosdam turpissimos nobilitas industriis sed novis\npraetulit non sine ratione. Sacra est magnarum virtutum memoria, et esse plures bonos iuvat,\nsi gratia bonorum non cum ipsis cadit. Ciceronem filium quae res consulem fecit nisi pater ?\nCinnam nuper quae res ad consulatum recepit ex hostium castris, quae Sex. Pompeium\naliosque Pompeios, nisi unius viri magnitudo tanta quondam, ut satis alte omnes suos etiam\nruina eius attolleret ? Quid nuper Fabium Persicum, cuius osculum etiam impudici denotabant,\nsacerdotem non in uno collegio fecit nisi Verrucosi et Allobrogici et illi trecenti, qui\nhostium incursioni pro re publica unam domum obiecerant ?\nHoc debemus virtutibus, ut non praesentes solum illas, sed etiam ablatas e conspectu\ncolamus ; quomodo illae id egerunt, ut non in unam aetatem prodessent, sed beneficia sua\netiam post ipsas relinquerent, ita nos non una aetate grati simus. Hic magnos viros genuit :\ndignus est beneficiis, qualiscumque est; dignos dedit.\nHic egregiis maioribus ortus est : qualiscumque est, sub umbra suorum lateat. Ut loca\nsordida repercussu solis illustrantur, ita inertes maiorum suorum luce resplendeant.\nExcusare hoc loco tibi, mi Liberalis, deos volo. Interdum enim solemus dicere : \" Quid\nsibi voluit providentia, quae Arrhidaeum regno imposuit ?\"\nIlli putas hoc datum ? Patri eius datum est et fratri. \" Quare C Caesarem orbi terrarum praefecit, hominem sanguinis humani avidissimum,\nquem non aliter fluere in conspectu suo iubebat, quam si ore excepturus esset ? \" Quid ergo\n? Tu hoc illi datum existimas ? Patri eius Germanico datum, avo proavoque et ante hos\naliis non minus claris viris, etiam si privati paresque aliis vitam exegerunt. Quid ?\nTu, cum Mamercum Scaurum consulem faceres, ignorabas ancillarum illum suarum menstruum\nore hiante exceptare ? Numquid enim ipse dissimulabat? Numquid purus videri volebat ?\nReferam tibi dictum eius in se, quod circumferri memini et ipso praesente laudari.\nPollioni Annio iacenti obsceno verbo usus dixerat se facturum id, quod pati malebat ; et\neum Pollionis adtractiorem vidisset frontem : \" Quidquid,\" inquit, \" mali dixi, mihi et\ncapiti meo ! \" Hoc dictum suum ipse narrabat. Hominem tam palam obscenum ad fasces et ad\ntribunal admisisti ?\nNempe dum veterem illum Scaurum senatus principem cogitas et indigne fers subolem eius\niacere.\nIdem facere deos veri simile est, ut alios\nindulgentius tractent propter parentes avosque, alios propter futuram nepotum pronepotumque\nac longe sequentium posterorum indolem ; nota enim illis est operis sui series, omniumque\nillis rerum per manus suas iturarum scientia in aperto semper est ; nobis ex abdito subit,\net, quae repentina putamus, illis provisa veniunt ac familiaria.\n\" Sint hi reges, quia maiores eorum non fuerunt, quia pro summo imperio habuerunt\niustitiam, abstinentiam, quia non rem publicam sibi, sed se rei publicae dicaverunt. Regnent\nhi, quia vir bonus quidam ante proavus eorum fuit, qui animum supra fortunam gessit, qui in\ndissensione civili, quoniam ita expediebat rei publicae, vinci quam vincere maluit ; referri\ngratia illi tam longo spatio non potuit ; in illius respectum iste populo praesideat, non\nquia scit aut potest, sed quia alius pro illo meruit.\nHic corpore deformis est, adspectu foedus et ornamenta sua traducturus ; iam me homines\naccusabunt, caecum ac temerarium dicent, nescientem, quo loco, quae summis atque\nexcelsissimis debentur, ponam ; at ego scio alii me istud dare, alii olim debitum solvere.\nUnde isti norunt illum quondam gloriae sequentis fugacissimum, eo voltu ad pericula\neuntem, quo alii e periculo redeunt, numquam bonum suum a publico distinguentem ? ' Ubi,'\ninquis, ' iste aut quis est ? ' Unde vos scitis ? Apud me istae expensorum acceptorumque\nrationes dispunguntur, ego, quid cui debeam, scio. Aliis post longam diem repono, aliis in\nantecessum ae prout occasio et rei publicae meae facultas tulit.\" Ingrato ergo aliquando\nquaedam, sed non propter ipsum dabo.\n\" Quid ? Si,\" inquit, \" nescis, utrum ingratus sit an gratus, expectabis, donec scias, an\ndandi beneficii tempus non amittes ? Expectare longum est (nam, ut ait Platon, difficilis\nhumani animi coniectura est), non expectare temerarium est.\"\nHuic respondebimus numquam expectare nos certissimam rerum comprehensionem, quoniam in\narduo est veri exploratio, sed ea ire, qua ducit veri similitudo. Omne hac via procedit\nofficium. Sic serimus, sic navigamus, sic militamus, sic uxores ducimus, sic liberos\ntollimus ; cum omnium horum incertus sit eventus, ad ea accedimus, de quibus bene sperandum\nesse credidimus. Quis enim pollicetur serenti proventum, naviganti portum, militanti\nvictoriam, marito pudicam uxorem, patri pios liberos ? Sequimur, qua ratio, non qua veritas\ntraxit.\nExpecta, ut nisi bene cessura non facias et nisi comperta veritate nil noveris : relicto\nomni actu vita consistit. Cum veri similia me in hoc aut in illud\nimpellant, non vera, ei beneficium dabo, quem veri simile erit gratum esse.\n\" Multa,\" inquit, \" intervenient, propter quae et malus pro bono surrepat et bonus pro\nmalo displiceat ; fallaces enim sunt rerum species, quibus credidimus.\" Quis negat ? Sed\nnihil aliud invenio, per quod cogitationem regam. His veritas mihi vestigiis sequenda est,\ncertiora non habeo ; haec ut quam diligentissime aestimem, operam dabo nec cito illis\nadsentiar.\nSic enim in proelio potest accidere, ut telum meum in commilitonem manus dirigat aliquo\nerrore decepta et hosti tamquam meo parcam ; sed hoc et raro accidet et non vitio meo, cuius\npropositum est hostem ferire, civem defendere. Si sciam ingratum esse, non dabo beneficium.\nAt obrepsit, at imposuit : nulla hic culpa tribuentis est, quia tamquam grato dedi.\n\"Si promiseris,\" inquit, \" te daturum beneficium et postea ingratum esse scieris, dabis\nan non ? Si facis sciens, peccas, das enim, cui non debes dare ; si negas, et hoc modo\npeccas : non das ei, cui promisisti. Conscientia vestra hoc loco titubat et illud superbum\npromissum numquam sapientem facti sui paenitere nec umquam emendare, quod fecerit, nec\nmutare consilium,\"\nNon mutat sapiens consilium omnibus his manentibus, quae erant, cum\nsumeret ; ideo numquam illum paenitentia subit, quia nihil melius illo tempore fieri potuit,\nquam quod factum est, nihil melius constitui, quam constitutum est ; ceterum ad omnia cum\nexceptione venit : \"Si nihil inciderit, quod impediat.\" Ideo omnia illi succedere dicimus et\nnihil contra opinionem accidere, quia praesumit animo posse aliquid intervenire, quod\ndestinata prohibeat.\nImprudentium ista fiducia est fortunam sibi spondere ; sapiens utramque partem eius\ncogitat ; scit, quantum liceat errori, quam incerta sint humana, quam multa consiliis\nobstent ; ancipitem rerum ac lubricam sortem suspensus sequitur, consiliis certis incertos\neventus expendit. Exceptio autem, sine qua nihil destinat, nihil ingreditur, et hic illum\ntuetur.\nPromisi beneficium, nisi si quid incidisset, quare non deberem dare. Quid enim, si, quod\nilli pollicitus sum, patria sibi dare iusserit ? Si lex lata erit, ne id quisquam faciat,\nquod ego me amico meo facturum promiseram ? Promisi tibi in matrimonium filiam ; postea\nperegrinus apparuisti ; non est mihi cum externo conubium ; eadem res me defendit, quae\nvetat.\nTunc fidem fallam, tunc inconstantiae crimen audiam, si, cum eadem omnia sint, quae erant\npromittente me, non praestitero promissum ; alioquin, quidquid mutatur, libertatem facit de\nintegro consulendi et me fide liberat. Promisi advocationem : postea\napparuit per illam causam praeiudicium in patrem meum quaeri; promisi me peregre exiturum :\nsed iter infestari latrociniis nuntiatur ; in rem praesentem venturus fui : sed aeger\nfilius, sed puerpera uxor tenet.\nOmnia esse debent eadem, quae fuerunt, eum promitterem, ut promittentis fidem teneas ;\nquae autem maior fieri mutatio potest, quam si te malum virum et ingratum comperi ? Quod\ntamquam digno dabam, indigno negabo et nascendi quoque causam habebo deceptus.\nInspiciam tamen et, quantum sit, de quo agitur; dabit mihi consilium promissae rei modus.\nSi exiguum est, dabo, non quia dignus es, sed quia promisi, nec tamquam munus dabo, sed\nverba mea redimam et aurem mihi pervellam. Damno castigabo promittentis temeritatem : \"\nEcce, ut doleat tibi, ut postea consideratius loquaris ! \" Quod dicere solemus, linguarium\ndabo.\nSi maius erit, non committam, quemadmodum Maecenas ait, ut sestertio centies obiurgatus\nsim. Inter se enim utrumque comparabo. Est aliquid in eo, quod promiseris, perseverare ; est\nrursus multum in eo, ne indigno beneficium des ; hoc tamen quantum est ? Si leve, coniveamus\n; si vero magno mihi aut detrimento aut rubori futurum, malo semel\nexcusare, quare negaverim, quam semper, quare dederim. Totum, inquam, in eo est, quanti\npromissi mei verba taxentur.\nNon tantum, quod temere promisi, retinebo, sed, quod non recte dedi, repetam ; demens\nest, qui fidem praestat errori.\nPhilippus Macedonum rex habebat militem manu fortem, cuius in multis expeditionibus\nutilem expertus operam subinde ex praeda aliquid illi virtutis causa donaverat et hominem\nvenalis animae crebris auctoramentis accendebat. Hic naufragus in possessiones cuiusdam\nMacedonis expulsus est ; quod ut nuntiatum est, accucurrit, spiritum eius recollegit, in\nvillam illum suam transtulit, lectulo suo cessit, adfectum semianimemque recreavit, diebus\ntriginta sua impensa curavit, refecit, viatico instruxit subinde dicentem : \" Gratiam tibi\nreferam, videre tantum mihi imperatorem meum contingat.\"\nNarravit Philippo naufragium suum, auxilium tacuit et protinus petit, ut sibi cuiusdam\npraedia donaret. Ille quidam erat hospes eius, is ipse, a quo receptus erat, a quo sanatus.\nMulta interim reges in bello praesertim opertis oculis donant. \" Non sufficit homo iustus\ntot armatis cupiditatibus, non potest quisquam eodem tempore et bonum virum et bonum ducem\nagere. Quomodo tot milia hominum insatiabilia satiabuntur ? Quid\nhabebunt, si suum quisque habuerit ?\n\" Haec Philippus sibi dixit, cum illum induci in bona, quae petebat, iussit. Expulsus\nbonis suis ille non ut rusticus iniuriam tacitus tulit contentus, quod non et ipse donatus\nesset, sed Philippo epistulam strictam ac liberam scripsit ; qua accepta ita exarsit, ut\nstatim Pausaniae mandaret, bona priori domino restitueret, ceterum improbissimo militi,\ningratissimo hospiti, avidissimo naufrago stigmata inscriberet ingratum hominem testantia.\nDignus quidem fuit, cui non inscriberentur illae litterae, sed insculperentur, qui\nhospitem suum nudo et naufrago similem in id, in\nquo iacuerat ipse, litus\nexpulerat. Sed videbimus, quis modus poenae servandus fuerit ; auferendum utique fuit, quod\nsummo scelere invaserat. Quis autem poena eius moveretur ? Id commiserat, propter quod nemo\nmisereri misericors posset.\nDabit tibi Philippus, quia promisit, etiam si non debet, etiam si iniuriam facturus est,\netiam si scelus facturus est, etiam si uno facto praeclusurus est naufragis litora ? Non est\nlevitas a cognito et damnato errore discedere, et ingenue fatendum est : \" Aliud putavi,\ndeceptus sum.\" Haec vero superbae stultitiae perseverantia est: \" Quod semel dixi, qualecumque est, fixum ratumque sit.\"\nNon est turpe cum re mutare consilium. Age, si Philippus possessorem illum eorum litorum\nreliquisset, quae naufragio ceperat, non omnibus miseris aqua et igni interdixerat ? \"\nPotius,\" inquit, \" intra fines regni mei tu litteras istas oculis inscribendas durissima\nfronte circumfer. I, ostende, quam sacra res sit mensa hospitalis ; praebe in facie tua\nlegendum istuc decretum, quo cavetur, ne miseros tecto iuvare capital sit. Magis ista\nconstitutio sic rata erit, quam si illam in aes incidissem.\"\n\" Quare ergo,\" inquit, \" Zeno vester, cum quingentos denarios cuidam mutuos promisisset\net ipse illum parum idoneum comperisset, amicis suadentibus, ne daret, perseveravit credere,\nquia promiserat ?\n\" Primum alia condicio est in credito, alia in beneficio. Pecuniae etiam male creditae\nexactio est ; et appellare debitorem ad diem possum et, si foro cesserit, portionem feram ;\nbeneficium et totum perit et statim. Praeterea hoc mali viri est, illud mali patris\nfamiliae. Deinde ne Zeno quidem, si maior fuisset summa, credere perseverasset. Quingenti\ndenarii sunt : illud quod dici solet, \" in morbo consumat \" ; fuit tanti non revocare\npromissum suum.\nAd cenam, quia promisi, ibo, etiam si frigus erit; non quidem, si nives cadent. Surgam ad\nsponsalia, quia promisi, quamvis non concoxerim ; sed non, si\nfebricitavero. Sponsum descendam, quia promisi; sed non, si spondere me in incertum iubebis, si fisco obligabis. Subest, inquam, tacita exceptio :\n\"Si potero, si debebo, si haec ita erunt.\"\nEffice, ut idem status sit, cum exigis, qui fuit, cum promitterem ; destituere levitas\nerit. Si aliquid intervenit novi, quid miraris, cum condicio promittentis mutata sit,\nmutatum esse consilium ? Eadem mihi omnia praesta, et idem sum. Vadimonium promittimus,\ntamen deserti non in omnes datur actio : deserentem vis maior excusat.\nIdem etiam in illa quaestione responsum existima, an omni modo referenda sit gratia, et\nan beneficium utique reddendum sit. Animum praestare gratum debeo, ceterum aliquando me\nreferre gratiam non patitur mea infelicitas, aliquando felicitas eius,cui debeo.\nQuid enim regi, quid pauper diviti reddam, utique cum quidam recipere beneficium iniuriam\niudicent et beneficia subinde aliis beneficiis onerent ? Quid amplius in horum persona\npossum quam velle ? Nec enim ideo beneficium novum reicere debeo, quia nondum prius reddidi.\nAccipiam tam libenter, quam dabitur, et praebebo me amico meo exercendae bonitatis suae capacem materiam. Qui nova accipere non vult, acceptis\noffenditur. Non refero gratiam:\nquid ad rem ? Non est per me mora, si aut occasio mihi deest aut facultas. Ille\npraestitit mihi, nempe cum occasionem haberet, cum facultatem. Utrum bonus vir est an malus\n? Apud bonum virum bonam causam habeo, apud malum non ago.\nNe illud quidem existimo faciendum, ut referre gratiam etiam invitis his, quibus\nrefertur, properemus et instemus recedentibus. Non est referre gratiam, quod volens\nacceperis, nolenti reddere. Quidam, cum aliquod illis missum est munusculum, subinde aliud\nintempestive remittunt et nihil se debere testantur ; reiciendi genus est protinus aliud in\nvicem mittere et munus munere expungere.\nAliquando et non reddam beneficium, cum possim. Quando ? Si plus mihi detracturus ero\nquam illi conlaturus, si ille non erit sensurus ullam accessionem recepto eo, quo reddito\nmihi multum abscessurum erit. Qui festinat utique reddere, non habet animum grati hominis,\nsed debitoris ; et, ut breviter, qui nimis cupit solvere, invitus debet ; qui invitus debet,\ningratus est.\nIn prioribus libris videbar consummasse propositum, cum tractassem, quemadmodum dandum\nesset beneficium, quemadmodum accipiendum ; hi enim sunt huius officii fines. Quidquid ultra\nmoror, non servio materiae, sed indulgeo, quae, quo ducit, sequenda est, non quo invitat ;\nsubinde enim nascetur, quo lacessat aliqua dulcedine animum, magis non supervacuum quam\nnecessarium.\nVerum, quia ita vis, perseveremus peractis, quae rem continebant, scrutari etiam ea,\nquae, si vis verum, conexa sunt, non cohaerentia ; quae quisquis diligenter inspicit, nec\nfacit operae pretium nec tamen perdit operam.\nTibi autem, homini natura optimo et ad beneficia propenso, Liberalis Aebuti, nulla eorum\nlaudatio satis facit. Neminem umquam vidi tam benignum etiam levissimorum officiorum\naestimatorem ; iam bonitas tua eo usque prolapsa est, ut tibi dari putes beneficium, quod\nulli datur ; paratus es, ne quem beneficii paeniteat, pro ingratis dependere.\nIpse usque eo abes ab omni iactatione, usque eo statim vis\nexonerare, quos obligas, ut, quidquid in aliquem confers, velis videri non praestare, sed\nreddere, ideoque plenius ad te sic data revertentur. Nam fere secuntur beneficia non\nreposcentem et, ut gloria fugientes magis sequitur, ita fructus beneficiorum gratius\nrespondet, per quos esse etiam ingratis licet.\nPer te vero non est mora, quominus beneficia, qui acceperunt, ultro repetant, nec\nrecusabis conferre alia et suppressis dissimulatisque plura ac maiora adicere : propositum\noptimi viri et ingentis animi tam diu ferre ingratum, donec feceris gratum. Nec te ista\nratio decipiet ; succumbunt vitia virtutibus, si illa non cito odisse properaveris.\nIllud utique unice tibi placet velut magnifice dictum turpe esse beneficiis vinci. Quod\nan sit verum, non immerito quaeri solet, longeque aliud est, quam mente concipis. Numquam\nenim in rerum honestarum certamine superari turpe est, dummodo arma non proicias et victus\nquoque velis vincere.\nNon omnes ad bonum propositum easdem adferunt vires, easdem facultates, eandem fortunam,\nquae optimorum quoque consiliorum dumtaxat exitus temperat ; voluntas ipsa rectum petens\nlaudanda est, etiam si illam alius gradu velociori antecessit. Non ut\nin certaminibus ad spectaculum editis meliorem palma declarat, quamquam in illis quoque\nsaepe deteriorem praetulit casus.\nUbi de officio agitur, quod uterque a sua parte esse quam plenissimum cupit, si alter\nplus potuit et ad manum habuit materiam sufficientem animo suo, si illi, quantum conatus\nest, fortuna permisit, alter autem voluntate par est, etiam si minora, quam accepit,\nreddidit aut omnia non reddidit, sed vult reddere et toto in hoc intentus est animo, non\nmagis victus est, quam qui in armis moritur, quem occidere facilius hostis potuit quam\navertere.\nQuod turpe existimas, id accidere viro bono non potest, ut vincatur. Numquam enim\nsuccumbet, numquam renuntiabit ; ad ultimum usque vitae diem stabit paratus et in hac\nstatione morietur magna se accepisse prae se ferens, paria voluisse.\nLacedaemonii vetant suos pancratio aut caestu decernere, ubi inferiorem ostendit victi\nconfessio. Cursor cretam prior contigit ; velocitate illum, non animo antecessit. Luctator\nter abiectus perdidit palmam, non tradidit. Cum invictos esse Lacedaemonii cives suos magno\naestimarent, ab iis certaminibus removerunt, in quibus victorem facit non iudex nec per se ipse exitus, sed vox cedentis et tradere iubentis.\nHoc, quod illi in suis civibus custodiunt, virtus ac bona voluntas omnibus praestat, ne\numquam vincantur, quoniam quidem etiam inter superantia animus invictus est. Ideo nemo\ntrecentos Fabios victos dicit, sed occisos ; et Regulus captus est a Poenis, non victus, et\nquisquis alius saevientis fortunae vi ac pondere oppressus non submittit animum. In\nbeneficiis idem est.\nPlura aliquis accepit, maiora, frequentiora ; non tamen victus est. Beneficia fortasse\nbeneficiis victa sunt, si inter se data et accepta computes ; si dantem et accipientem\ncomparaveris, quorum animi et per se aestimandi sunt, penes neutrum erit palma. Solet enim\nfieri, ut, etiam cum alter multis vulneribus confossus est, alter leviter quidem saucius\npares exisse dicantur, quamvis alter videatur inferior.\nErgo nemo vinci potest beneficiis, si scit debere, si vult referre : si, quem rebus non\npotest, animo aequat. Hic quam diu in hoc permanet, quam diu tenet voluntatem gratum animum\nsignis approbandi, quid interest, ab utra parte munuscula plura numerentur ? Tu multa dare\npotes, et ego tantum accipere possum ; tecum stat fortuna, mecum bona voluntas ; tamen tam par tibi sum, quam multis armatissimis nudi aut leviter armati.\nNemo itaque beneficiis vincitur, quia tam gratus est quisque, quam voluit. Nam si turpe\nest beneficiis vinci, non oportet a praepotentibus viris accipere beneficium, quibus gratiam\nreferre non possis, a principibus dico, a regibus, quos eo loco fortuna posuit, ex quo\nlargiri multa possent pauca admodum et imparia datis recepturi.\nReges et principes dixi, quibus tamen potest opera navari et quorum illa excellens\npotentia per minorum consensum ministeriumque constat. At sunt quidam extra omnem subducti\ncupiditatem, qui vix ullis humanis desideriis continguntur ; quibus nihil potest praestare\nipsa fortuna. Necesse est a Socrate beneficiis vincar, necesse est a Diogene, qui per medias\nMacedonum gazas nudus incessit calcatis regis opibus.\nO ! ne ille tunc merito et sibi et ceteris, quibus ad dispiciendam veritatem non erat\nobfusa caligo, supra eum eminere visus est, infra quem omnia iacebant. Multo potentior,\nmulto locupletior fuit omnia tunc possidente Alexandro ; plus enim erat, quod hic nollet\naccipere, quam quod ille posset dare.\nNon est turpe ab his vinci ; neque enim minus fortis sum, si cum invulnerabili me hoste\ncommittis, nec ideo minus ignis urere potest, si in materiam incidit\ninviolabilem flammis, nec ideo ferrum secandi vim perdidit, si non recipiens ictum lapis\nsolidusque et invictae adversus dura naturae dividendus est. Idem tibi de homine grato\nrespondeo. Non turpiter vincitur beneficiis, si ab his obligatus est, ad quos aut fortunae\nmagnitudo aut eximia virtus aditum redituris ad se beneficiis clusit.\nA parentibus fere vincimur. Nam tam diu illos habemus, quam diu iudicamus graves et quam\ndiu beneficia illorum non intellegimus. Cum iam aetas aliquid prudentiae collegit et\napparere coepit propter illa ipsa eos amari a nobis debere, propter quae non amabantur,\nadmonitiones, severitatem et inconsultae adulescentiae diligentem custodiam, rapiuntur\nnobis. Paucos usque ad verum fructum a liberis percipiendum perduxit aetas ; ceteri filios\nonere senserunt.\nNon est tamen turpe vinci beneficiis a parente; quidni non sit turpe, eum a nullo sit ?\nQuibusdam enim et pares et impares sumus, pares animo, quem solum illi exigunt, quem nos\nsolum promittimus, impares fortuna, quae si cui obstitit, quominus referret gratiam, non\nideo illi tamquam victo erubescendum est. Non est turpe non consequi, dummodo sequaris.\nSaepe necesse est ante alia beneficia petamus, quam priora reddidimus, nec ideo non\npetimus aut turpiter, quia non reddituri debebimus, quia non per nos erit mora, quominus\ngratissimi simus, sed interveniet aliquid extrinsecus, quod prohibeat.\nNos tamen nec vincemur animo nec turpiter his rebus superabimur, quae non sunt in nostra\npotestate.\nAlexander Macedonum rex gloriari solebat a nullo se beneficiis victum. Non est, quod\nnimius animi Macedonas et Graecos et Caras et Persas et nationes discriptas in exercitum\nsuspiciat, nec hoc sibi praestitisse regnum a Thraciae\nangulo porrectum usque ad litus incogniti maris iudicet. Eadem re gloriari Socrates potuit,\neadem Diogenes, a quo utique victus est, Quidni victus sit illo die, quo homo super mensuram\niam humanae superbiae tumens vidit aliquem, cui nec dare quicquam posset nec eripere ?\nArchelaus rex Socratem rogavit, ut ad se veniret ; dixisse Socrates traditur nolle se ad\neum venire, a quo acciperet beneficia, cum reddere illi paria non posset. Primum in ipsius\npotestate erat non accipere ; deinde ipse dare beneficium prior incipiebat, veniebat enim\nrogatus et id dabat, quod utique ille non erat Socrati redditurus. Etiamnunc Archelaus\ndaturus erat aurum et argentum recepturus contemptum auri et argenti: non poterat referre\nArchelao Socrates gratias ?\nEt quid tantum erat accepturus, quantum dabat, si ostendisset hominem vitae ac mortis\nperitum utriusque fines tenentem ? Si regem in luce media errantem ad rerum naturam\nadmisisset usque eo eius ignarum, ut, quo die solis defectio fuit,regiam eluderet et filium,\nquod in luctu ac rebus adversis moris est, tenderet ?\nQuantum fuisset beneficium, si timentem e latebris suis extraxisset et bonum animum\nhabere iussisset dicens : \" Non est ista solis defectio, sed duorum siderum coitus, cum luna\nhumiliore currens via infra ipsum solem orbem suum posuit et illum obiectu sui abscondit ;\nquae modo partes eius exiguas, si in transcursu strinxit, obducit, modo plus tegit, si\nmaiorem partem sui obiecit, modo excludit totius adspeetum, si recto libramento inter solem\nterrasque media successit.\nSed iam ista sidera hoc et illo diducet velocitas sua ; iam recipient diem terrae, et hic\nibit ordo per saecula dispositosque ac praedictos dies habet, quibus sol intercursu lunae\nvetetur omnes radios effundere. Paulum expecta ; iam emerget, iam istam velut nubem\nrelinquet, iam exsolutus impedimentis lucem suam libere mittet.\"\nSocrates parem gratiam Archelao referre non posset, si illum regnare vetuisset ? Parum\nscilicet magnum beneficium a Socrate accipiebat, si ullum dare Socrati potuisset. Quare ergo\nhoc Socrates dixit ? Vir facetus et cuius per figuras sermo procederet, derisor omnium,\nmaxime potentium, maluit illi nasute negare quam contumaciter aut superbe ; dixit se nolle\nbeneficia ab eo accipere, cui non posset paria reddere. Timuit fortasse, ne cogeretur\naccipere, quae nollet, timuit, ne quid indignum Socrate accipere. Dicet aliquis : \"\nNegasset, si vellet.\n\" Sed instigasset in se regem insolentem et omnia sua magno aestimari volentem. Nihil ad\nrem pertinet, utrum dare aliquid regi nolis an accipere a rege ; in aequo utramque ponit\nrepulsam, et superbo fastidiri acerbius est quam non timeri. Vis scire, quid vere voluerit ?\nNoluit ire ad voluntariam servitutem is, cuius libertatem civitas libera ferre non potuit !\nSatis, ut existimo, hanc partem tractavimus, an turpe esset beneficiis vinci. Quod qui\nquaerit, scit non solere homines sibi ipsos dare beneficium ; manifestum enim fuisset non\nesse turpe a se ipsum vinci.\nAtqui apud quosdam Stoicos et de hoc ambigitur, an possit aliquis\nsibi beneficium dare, an debeat referre sibi gratiam. Quod ut videretur quaerendum, illa\nfecerunt : solemus dicere ; \" gratias mihi ago \" et \" de nullo queri possum alio quam de me\"\net \" ego mihi irascor \" et \" ego a me poenas exigam \" et \" odi me,\" multa praeterea\neiusmodi, per quae unusquisque de se tamquam de altero loquitur.\n\" Si nocere,\" inquit, \" mihi possum, quare non et beneficium mihi dare possim ? Praeterea\nquae, si in alium contulissem, beneficia vocarentur, quare, si in me contuli, non sint ?\nQuod, si ab altero accepissem, deberem, quare, si mihi ipse dedi, non debeam ? Quare sim\nadversus me ingratus, quod non minus turpe est quam in se sordidum esse et in se durum ae\nsaevum et sui neclegentem ?\nTam alieni corporis leno male audit quam sui. Nempe reprenditur adsentator et aliena\nsubsequens verba, paratus ad falsa laudator ; non minus placens sibi et se suspiciens, ut\nita dicam, adsentator suus. Vitia non tantum, cum foris peceant, invisa sunt, sed cum in\nse retorquentur.\nQuem magis admiraberis, quam qui imperat sibi, quam qui se habet in potestate ? Gentes\nfacilius est barbaras impatientesque arbitrii alieni regere, quam animum suum continere et\ntradere sibi. Platon, inquit, agit Socrati gratias, quod ab illo\ndidicit ; quare Socrates sibi non agat, quod ipse se docuit ? M. Cato ait : ' Quod tibi\ndeerit, a te ipso mutuare.' Quare donare mihi non possim, si commodare possum ?\nInnumerabilia sunt, in quibus consuetudo nos dividit ;\ndicere solemus : ' Sine, loquar mecum ' et ' Ego mihi aurem pervellam.' Quae si vera\nsunt, quemadmodum aliquis sibi irasci debet, sic et gratias agere ; quomodo obiurgare se,\nsic et laudare se ; quomodo damno sibi esse, sic et lucro potest. Iniuria et beneficium\ncontraria sunt ; si de aliquo dicimus : ' Iniuriam sibi fecit,' poterimus dicere et : '\nBeneficium sibi dedit.' \"\nNatura prius est, ut quis debeat, deinde, ut gratiam referat ; debitor non est sine\ncreditore, non magis quam maritus sine uxore aut sine filio pater ; aliquis dare debet, ut\naliquis accipiat. Non est dare nec accipere in dexteram manum ex sinistra transferre.\nQuomodo nemo se portat, quamvis corpus suum moveat et transferat, quomodo nemo, quamvis\npro se dixerit, adfuisse sibi dicitur nec statuam sibi tamquam patrono suo ponit, quomodo\naeger, cum cura sua convaluit, mercedem a se non exigit, sic in omni negotio, etiam cum\naliquid, quod prodesset sibi, fecerit, non tamen debebit referre gratiam sibi, quia non habebit, cui referat.\nUt concedam aliquem dare sibi beneficium, dum dat, et recipit ; ut concedam aliquem a se\naccipere beneficium, dum accipit, reddit. Domi, quod aiunt, versura fit et velut lusorium\nnomen statim transit ; neque enim alius dat quam accipit, sed unus atque idem. Hoc verbum \"\ndebere \" non habet nisi inter duos locum ; quomodo ergo in uno consistet, qui se obligando\nliberat ?\nUt in orbe ac pila nihil imum est, nihil summum, nihil extremum, nihil primum, quia motu\nordo mutatur et quae sequebantur praecedunt et quae occidebant oriuntur, omnia,\nquomodocumque ierunt, in idem revertuntur, ita in homine existima fieri ; cum illum in multa\nmutaveris, unus est. Cecidit se : iniuriarum cum quo agat, non habet ; adligavit et clusit :\nde vi non tenetur ; beneficium sibi dedit : danti protinus reddidit.\nRerum natura nihil dicitur perdere, quia, quidquid illi avellitur, ad illam redit, nec\nperire quicquam potest, quod, quo excidat, non habet, sed eodem revolvitur, unde discedit.\n\" Quid simile,\" inquis, \" hoc exemplum habet huic propositae quaestioni ? \"\nDicam. Puta te ingratum esse : non perit beneficium, habet illud,\nqui dedit. Puta te recipere nolle : apud te est, antequam redditur. Non potes quicquam\namittere, quia, quod detrahitur, nihilo minus tibi adquiritur. Intra te ipsum orbis agitur ;\naccipiendo das, dando accipis.\n\" Beneficium,\" inquit, \" sibi dare oportet ; ergo et referre gratiam oportet.\" Primum\nillud falsum est, ex quo pendent sequentia ; nemo enim sibi beneficium dat, sed naturae suae\nparet, a qua ad caritatem sui compositus est, unde summa illi cura est nocitura vitandi,\nprofutura appetendi.\nItaque nec liberalis est, qui sibi donat, nec clemens, qui sibi ignoscit, nec misericors,\nqui malis suis tangitur. Quod aliis praestare liberalitas est, clementia, misericordia, sibi\npraestare natura est. Beneficium res voluntaria est, at prodesse sibi necessarium est. Quo\nquis plura beneficia dedit, beneficentior est; quis umquam laudatus est, quod sibi ipse\nfuisset auxilio ? Quod se eripuisset latronibus ? Nemo sibi beneficium dat, non magis quam\nhospitium ; nemo sibi donat, non magis quam credit.\nSi dat sibi quisque beneficium, semper dat, sine intermissione dat, inire beneficiorum\nsuorum non potest numerum. Quando ergo gratiam referet, cum per hoc ipsum, quo gratiam\nrefert, beneficium det ? Quomodo enim discernere poteris, utrum det\nsibi beneficium an reddat, cum intra eundem hominem res geratur ? Liberavi me periculo :\nbeneficium mihi dedi. Iterum me periculo libero : utrum do beneficium an reddo ?\nDeinde, ut primum illud concedam dare nos nobis beneficium, quod sequitur, non concedam;\nnam etiam si damus, non debemus. Quare ? Quia statim recipimus. Accipere beneficium me\noportet, deinde debere, deinde referre ; debendi locus non est, quia sine ulla mora\nrecipimus. Dat nemo nisi alteri, debet nemo nisi alteri, reddit nemo nisi alteri. Id intra\nunum non potest fieri, quod totiens duos exigit.\nBeneficium est praestitisse aliquid utiliter; verbum autem \" praestitisse \" ad alios\nspectat. Numquid non demens videbitur, qui aliquid sibi vendidisse se dicet ? Quia venditio\nalienatio est et rei suae iurisque in ea sui ad alium translatio. Atqui, quemadmodum\nvendere, sic dare aliquid a se dimittere est et id, quod tenueris, habendum alteri tradere.\nQuod si est, beneficium nemo sibi dedit, quia nemo dat sibi; alioqui duo contraria in uno\ncoeunt, ut sit idem dare et accipere.\nEtiamnunc multum interest inter dare et accipere ; quidni ? eum ex diverso ista verba posita sint. Atqui si quis sibi beneficium dat, nihil interest inter\ndare et accipere. Paulo ante dicebam quaedam ad alios pertinere et sic esse formata, ut tota\nsignificatio illorum discedat a nobis : frater sum, alterius, nemo est enim suus frater ;\npar sum, sed alicui, quis enim par est sibi ? Quod comparatur, sine altero non intellegitur\n; quod iungitur, sine altero non est ; sic et, quod datur, sine altero non est, et\nbeneficium sine altero non est.\nIdem ipso vocabulo apparet, in quo hoc continetur, \" bene fecisse \" ; nemo autem sibi\nbene facit, non magis quam sibi favet, quam suarum partium est. Diutius hoc et pluribus\nexemplis licet prosequi.\nQuidni ? cum inter ea sit habendum beneficium, quae secundam personam desiderant.\nQuaedam, cum sint honesta, pulcherrima, summae virtutis, nisi in altero non habent locum.\nLaudatur et inter maxima humani generis bona fides colitur ; num quis ergo dicitur sibi\nfidem praestitisse ?\nVenio nunc ad ultimam partem. Qui gratiam refert, aliquid debet impendere, sicut, qui\nsolvit, pecuniam ; nihil autem impendit, qui gratiam sibi refert, non magis quam\nconsequitur, qui beneficium a se accepit. Beneficium et gratiae relatio ultro citro ire\ndebent ; intra unum hominem non est vicissitudo. Qui gratiam refert, invicem prodest ei, a\nquo consecutus est aliquid. Qui sibi gratiam refert, cui prodest ?\nSibi. Et quis non alio loco relationem gratiae, alio beneficium cogitat ? Qui gratiam refert\nsibi, sibi prodest. Et quis umquam ingratus hoc noluit\nfacere ? Immo quis non ingratus fuit, ut hoc faceret ?\n\"Si gratias,\" inquit, \" nobis agere debemus, et gratiam referre debemus ; dicimus autem :\n' Ago gratias mihi, quod illam uxorem nolui ducere ' et ' quod cum illo non contraxi\nsocietatem.' \" Cum hoc dicimus, laudamus nos et, ut factum nostrum comprobemus, gratias\nagentium verbis abutimur.\nBeneficium est, quod potest, cum datum est, et non reddi ; qui sibi beneficium dat, non\npotest non recipere, quod dedit ; ergo non est beneficium. Alio tempore beneficium\naccipitur, alio redditur. In\nbeneficio et hoc est probabile, hoc suspiciendum, quod aliquis, ut alteri prodesset,\nutilitatis interim suae oblitus est, quod alteri dedit ablaturus sibi. Hoc non facit, qui\nbeneficium sibi dat.\nBeneficium dare socialis res est, aliquem conciliat, aliquem obligat , sibi dare non est\nsocialis res, neminem conciliat, neminem obligat, neminem in spem inducit, ut dicat : \" Hic\nhomo colendus est ; illi beneficium dedit, dabit et mihi.\n\" Beneficium est, quod quis non sua causa dat, sed eius, cui dat ; is\nautem, qui sibi beneficium dat, sua causa dat ; non est ergo beneficium.\nVideor tibi iam illud, quod in principio dixeram, mentitus. Dicis me abesse ab eo, qui\noperae pretium facit, immo totam operam bona fide perdere. Expecta, et iam hoc verius dices,\nsimul te ad has latebras perduxero, ex quibus cum evaseris, nihil amplius eris adsecutus,\nquam ut eas difficultates effugeris, in quas licuit non descendere.\nQuid enim boni est nodos operose solvere, quos ipse, ut solveres, feceris ? Sed\nquemadmodum quaedam in oblectamentum ac iocum sic inligantur, ut eorum solutio imperito\ndifficilis sit, quae illi, qui implicuit, sine ullo negotio paret, quia commissuras eorum et\nmoras novit, nihilo minus illa habent aliquam voluptatem (temptant enim acumen animorum et\nintentionem excitant), ita haec, quae videntur callida et insidiosa, securitatem ac\nsegnitiam ingeniis auferunt, quibus modo campus, in quo vagentur, sternendus est, modo\ncreperi aliquid et confragosi obiciendum, per quod erepant et sollicite vestigium faciant.\nDicitur nemo ingratus esse ; id sic colligitur: \" Beneficium est, quod prodest ; prodesse\nautem nemo homini malo potest, ut dicitis Stoici; ergo beneficium non accipit malus,ingratus est. \" Etiamnunc beneficium honesta et\nprobabilis res est; apud malum nulli honestae rei aut probabili locus est, ergo nec\nbeneficio ; quod si accipere non potest, ne reddere quidem debet, et ideo non fit ingratus.\n\" Etiamnunc, ut dicitis, bonus vir omnia recte facit; si omnia recte facit, ingratus esse\nnon potest. Malo viro beneficium nemo dare potest. Bonus beneficium reddit, malus non\naccipit ; quod si est, nec bonus quisquam ingratus est nec malus. Ita ingratus in rerum\nnatura est nemo, et hoc inane nomen.\"\nUnum est apud nos bonum, honestum. Id pervenire ad malum non potest ; desinet enim malus\nesse, si ad illum virtus intraverit ; quam diu autem malus est, nemo illi dare beneficium\npotest, quia mala bonaque dissentiunt nec in unum eunt. Ideo nemo illi prodest, quia,\nquidquid ad illum pervenit, id pravo usu corrumpitur.\nQuemadmodum stomachus morbo vitiatus et colligens bilem, quoscumque accepit cibos, mutat\net omne alimentum in causam doloris trahit, ita animus scaevus, quidquid illi commiseris, id\nonus suum et perniciem et occasionem miseriae facit. Felieissimis itaque opulentissimisque\nplurimum aestus subest minusque se inveniunt, quo in maiorem materiam inciderunt, qua\nfluctuarentur.\nErgo nihil potest ad malos pervenire, quod prosit, immo nihil, quod non noceat.\nQuaecumque enim illis contigerunt, in naturam suam vertunt et extra\nspeciosa profuturaque, si meliori darentur, illis pestifera sunt. Ideo nec beneficium dare\npossunt, quoniam nemo potest, quod non habet, dare ; hic bene faciendi voluntate caret.\nSed quamvis haec ita sint, accipere etiam malus tamen quaedam potest, quae beneficiis\nsimilia sint, quibus non redditis ingratus erit. Sunt animi bona, sunt corporis, sunt\nfortunae. Illa animi bona a stulto ac malo submoventur ; ad haec admittitur, quae et\naccipere potest et debet reddere, et, si non reddit, ingratus est. Nec hoc ex nostra tantum\nconstitutione. Peripatetici quoque, qui felicitatis humanae longe lateque terminos ponunt,\naiunt minuta beneficia perventura ad malos ; haec qui non reddit, ingratus est.\nNobis itaque beneficia esse non placet, quae non sunt animum factura meliorem ; commoda\ntamen illa esse et expetenda non negamus. Haec et viro bono dare malus potest et accipere a\nbono, ut pecuniam et vestem et honores et vitam ; quae si non reddit, in ingrati nomen\nincidet.\n\"At quomodo ingratum vocas eo non reddito, quod negas esse beneficium ? \" Quaedam, etiam\nsi vera non sunt, propter similitudinem eodem vocabulo comprehensa sunt. Sic pyxidem et\nargenteam et auream dicimus ; sic inlitteratum non ex toto rudem, sed\nad litteras altiores non perductum ; sic, qui male vestitum et pannosum vidit, nudum vidisse\nse dicit. Beneficia ista non sunt, habent tamen beneficii speciem.\n\" Quomodo ista sunt tamquam beneficia, sic et ille tamquam ingratus est, non ingratus.\"\nFalsum est, quia illa beneficia et qui dat appellat et qui accipit. Ita, qui veri beneficii\nspeciem fefellit, tam ingratus est quam veneficus, qui soporem, cum venenum esse crederet,\nmiscuit.\nCleanthes vehementius agit. \" Licet,\" inquit, \" beneficium non sit, quod accepit, ipse\ntamen ingratus est, quia non fuit redditurus, etiam si accepisset.\n\" Sic latro est etiam antequam manus inquinet, quia ad occidendum iam armatus est et habet\nspoliandi atque interficiendi voluntatem ; exercetur et aperitur opere nequitia, non\nincipit. Sacrilegi dant poenas, quamvis nemo usque ad deos manus porrigat.\n\" Quomodo,\" inquit, \" adversus malum ingratus est quisquam, cum a malo dari beneficium non possit ? \" Ea scilicet ratione, quia ipsum, quod accepit,\nbeneficium non erat, sed vocabatur ; qui accipiet ab illo\naliquid ex his, quae apud imperitos sunt, quorum et malis copia est, ipse quoque in simili\nmateria gratus esse debebit et illa, qualiacumque sunt, cum pro bonis acceperit, pro bonis\nreddere.\nAes alienum habere dicitur et qui aureos debet et qui corium forma publica percussum,\nquale apud Lacedaemonios fuit, quod usum numeratae pecuniae praestat. Quo genere obligatus\nes, hoc fidem exsolve.\nQuid sint beneficia, an et in hanc sordidam humilemque materiam deduci magnitudo nominis\nclari debeat, ad vos non pertinet ; in alios quaeritur verum. Vos ad speciem veri componite\nanimum et, dum honestum discitis, quidquid est, in quo nomen honesti iactatur, id colite.\n\" Quomodo,\" inquit, \" nemo per vos ingratus est, sic rursus omnes ingrati sunt.\" Nam, ut\ndicimus, omnes stulti mali sunt ; qui unum autem habet vitium, omnia habet ; omnes autem\nstulti et mali sunt ; omnes ergo ingrati sunt.\nQuid ergo ? Non sunt ? Non undique humano generi convicium fit ? Non publica querella est\nperisse beneficia et paucissimos esse, qui de bene merentibus non invicem pessime mereantur\n? Nec est, quod hanc nostram tantum murmurationem putes pro pessimo pravoque numerantium,\nquidquid citra recti formulam cecidit.\nEcce nescioqui non ex philosophorum domo clamat, ex medio conventu populos gentesque\ndamnatum vox mittitur : Hoc iam amplius est :\nbeneficia in scelus versa sunt, et sanguini eorum non parcitur, pro quibus sanguis\nfundendus est ; gladio ac venenis beneficia sequimur. Ipsi patriae manus adferre et fascibus\nillam suis premere potentia ac dignitas est ; humili se ac depresso loco putat stare,\nquisquis non supra rem publicam stetit ; accepti ab illa exercitus in ipsam convertuntur, et\nimperatoria contio est :\n\" Pugnate contra coniuges, pugnate contra liberos ! Aras, focos, penates armis incessite\n! \" Qui ne triumphatum quidem inire urbem iniussu senatus deberetis quibusque victorem\nexercitum reducentibus curia extra muros praeberetur, nunc civibus caesis perfusi cruore\ncognato urbem subrectis intrate vexillis.\nObmutescat inter militaria signa libertas, et ille victor pacatorque gentium populus\nremotis procul bellis, omni terrore compresso, intra muros obsessus aquilas suas horreat.\nIngratus est Coriolanus, sero et post sceleris paenitentiam pius ; posuit arma, sed in\nmedio parricidio posuit. Ingratus Catilina ; parum est illi capere patriam, nisi verterit,\nnisi Allobrogum in illam cohortes immiserit et trans Alpes accitus hostis vetera et ingenita\nodia satiaverit ac diu debitas inferias Gallicis bustis duces Romanos\npersolverit.\nIngratus C. Marius ad consulatus a caliga perductus, qui, nisi Cimbricis caedibus Romana\nfunera aequaverit, nisi civilis exitii et trucidationis non tantum dederit signum, sed ipse\nsignum fuerit, parum mutatam ac repositam in priorem locum fortunam suam sentiet.\nIngratus L. Sulla, qui patriam duri oribus remediis, quam pericula erant, sanavit, qui,\ncum a Praenestina arce usque ad Collinam portam per sanguinem humanum incessisset, alia\nedidit in urbe proelia, alias caedes : legiones duas, quod crudele est, post victoriam, quod\nnefas, post fidem in angulo congestas contrucidavit et proscriptionem commentus est, di\nmagni, ut, qui civem Romanum occidisset, impunitatem, pecuniam, tantum non civicam acciperet\n!\nIngratus Cn. Pompeius, qui pro tribus consulatibus, pro triumphis tribus, pro tot\nhonoribus, quos ex maxima parte immaturus invaserat, hanc gratiam rei publicae reddidit, ut\nin possessionem eius alios quoque induceret quasi potentiae suae detracturus invidiam, si,\nquod nulli licere debebat, pluribus licuisset ; dum extraordinaria concupiscit imperia, dum\nprovincias, ut eligat, distribuit, dum ita cum tertio rem publicam\ndividit, ut tamen in sua domo duae partes essent, eo redegit populum Romanum, ut salvus esse\nnon posset nisi beneficio servitutis.\nIngratus ipse Pompei hostis ac victor ; a Gallia Germaniaque bellum in urbem circumegit,\net ille plebicola, ille popularis castra in circo Flaminio posuit propius, quam Porsinae\nfuerant. Temperavit quidem ius crudelitatemque victoriae ; quod dicere solebat, praestitit:\nneminem occidit nisi armatum. Quid ergo est ? Ceteri arma cruentius exercuerunt, satiata\ntamen aliquando abiecerunt ; hic gladium cito condidit, numquam posuit.\nIngratus Antonius in dictatorem suum, quem iure caesum pronuntiavit, interfectores eius\nin provincias et imperia dimisit ; patriam vero proscriptionibus, incursionibus, bellis\nlaceratam post tot mala destinavit ne Romanis quidem regibus, ut, quae Achaeis, Rhodiis,\nplerisque urbibus claris ius integrum libertatemque cum immunitate reddiderat, ipsa tributum\nspadonibus penderet !\nDeficiet dies enumerantem ingratos usque in ultima patriae exitia. Aeque immensum erit,\nsi percurrere coepero, ipsa res publica quam ingrata in optimos ac devotissimos sibi fuerit\nquamque non minus saepe peccaverit, quam in ipsam peccatum est.\nCamillum in exilium misit, Scipionem dimisit; exsulavit post\nCatilinam Cicero, diruti eius penates, bona direpta, factum, quidquid victor Catilina\nfecisset; Rutilius innocentiae pretium tulit in Asia latere ; Catoni populus Romanus\npraeturam negavit, consulatum pernegavit.\nIngrati publice sumus. Se quisque interroget: nemo non aliquem queritur ingratum. Atqui\nnon potest fieri, ut omnes querantur, nisi querendum est de omnibus : omnes ergo ingrati\nsunt. Ingrati sunt tantum ?\nEt cupidi omnes et maligni omnes et timidi omnes, illi in primis, qui videntur audaces.\nAdice : et ambitiosi omnes sunt et impii omnes. Sed non est, quod irascaris ; ignosce illis,\nomnes insaniunt.\nNolo te ad incerta revocare, ut dicam : \" Vide, quam ingrata sit iuventus ! Quis non\npatris sui supremum diem, ut innocens sit, optat ? Ut moderatus sit, expectat ? Ut pius,\ncogitat ? Quotus quisque uxoris optimae mortem timet, ut non et computet ? Cui, rogo,\nlitigatori defenso tam magni beneficii ultra res proximas memoria duravit ? \"\nIllud in confesso est : quis sine querella moritur ? Quis extremo die dicere audet :\nVixi et quem dederat cursum fortuna peregi\n? Quis non recusans, quis non gemens exit ? Atqui hoc ingrati est non esse\ncontentum praeterito tempore. Semper pauci dies erunt, si illos\nnumeraveris.\nCogita non esse summum bonum in tempore ; quantumcumque est, boni consules. Ut prorogetur\ntibi dies mortis, nihil proficitur ad felicitatem, quoniam mora non fit beatior vita sed\nlongior.\nQuanto satius est gratum adversus perceptas voluptates non aliorum annos computare, sed\nsuos benigne aestimare et in lucro ponere ! \" Hoc me dignum iudicavit deus, hoc satis est ;\npotuit plus, sed hoc quoque beneficium est.\" Grati simus adversus deos, grati adversus\nhomines, grati adversus eos, qui aliquid nobis praestiterunt, grati etiam adversus eos, qui\nnostris praestiterunt.\n\" In infinitum ius,\" inquit, \" me obligas, cum dicis : ' et nostris ' ; itaque pone\naliquem finem. Qui filio beneficium dat, ut dicis, et patri eius dat: primum, de quo quaero.\nDeinde illud utique mihi determinari volo : si et patri beneficium datur, numquid et fratri\n? Numquid et patruo ? Numquid et avo ? Numquid et uxori et socero ? Dic mihi, ubi debeam\ndesinere, quousque personarum senem sequar.\"\nSi agrum tuum coluero, tibi beneficium dedero ; si domum tuam ardentem restinxero aut, ne\nconcidat, excepero, tibi beneficium dabo ; si servum tuum sanavero, tibi imputabo ; si\nfilium tuum servavero, non habebis beneficium meum ?\n\" Dissimilia ponis exempla, quia, qui agrum meum colit, agro beneficium non dat sed mihi;\net qui domum meam, quo minus ruat, fulcit, praestat mihi, ipsa enim domus sine sensu est ;\ndebitorem me habet, quia nullum habet ; et qui agrum meum colit, non illum, sed me demereri\nvult. Idem de servo dicam : mei mancipii res est, mihi servatur ; ideo ego pro illo debeo.\nFilius ipse beneficii capax est; itaque ille accipit, ego beneficio laetor et contingor, non\nobligor.\"\nVelim tamen, tu, qui debere te non putas, respondeas mihi. Filii bona valetudo,\nfelicitas, patrimonium pertinet ad patrem ; felicior futurus est, si salvum filium habuerit,\ninfelicior, si amiserit. Quid ergo ? Qui et felicior fit a me et infelicitatis maximae\npericulo liberatur, non accipit beneficium ?\n\" Non,\" inquit ; \" quaedam enim in alios conferuntur, sed ad nos usque permanant ; ab eo\nautem exigi quidque debet, in quem confertur, sicut pecunia ab eo petitur, cui credita est,\nquamvis ad me illa aliquo modo venerit. Nullum beneficium est, cuius non commodum et\nproximos tangat, non numquam etiam longius positos ;\nnon quaeritur, quo beneficium ab eo, cui datum est, transierit, sed ubi primo collocetur ; a reo tibi ipso et a capite repetitio est.\" Quid ergo ?\nOro te, non dicis : \" Filium mihi donasti, et, si hic perisset, victurus non fui \" ? Pro\neius vita beneficium non debes, cuius vitam tuae praefers ? Etiamnunc, cum filium tuum\nservavi, ad genua procumbis, dis vota solvis tamquam ipse servatus ; illae voces exeunt\ntibi :\n\" Nihil mea interest, an me servaveris ; duos servasti, immo me magis.\" Quare ista dicis,\nsi non accipis beneficium ? \" Quia et, si filius meus pecuniam mutuam sumpserit, creditori\nnumerabo, non tamen ideo ego debuero ; quia et, si filius meus in adulterio deprensus erit,\nerubescam, non ideo ego ero adulter.\nDico me tibi obligatum pro filio, non quia sum, sed quia volo me offerre tibi debitorem\nvoluntarium. At pervenit ad me summa ex incolumitate eius voluptas, summa utilitas, et\norbitatis gravissimum vulnus effugi. Non quaeritur nunc, an profueris mihi, sed an\nbeneficium dederis ; prodest enim et animal et lapis et herba, nec tamen beneficium dant,\nquod numquam datur nisi a volente.\nTu autem non vis patri, sed filio dare, et interim ne nosti quidem patrem. Itaque cum\ndixeris: ' Patri ergo beneficium non dedi filium eius servando ? ' contra oppone : ' Patri\nergo beneficium dedi, quem non novi, quem non cogitavi ? ' Et quid quod\naliquando eveniet, ut patrem oderis, filium serves ? Beneficium ei videberis dedisse, cui\ntunc inimicissimus eras, cum dares ? \"\nSed ut dialogorum altercatione seposita tamquam iuris consultus respondeam, mens\nspectanda est dantis ; beneficium ei dedit, cui datum voluit. Si in patris honorem fecit,\npater accepit beneficium ; si filii in usum, pater beneficio in filium conlato non\nobligatur, etiam si fruitur. Si tamen occasionem habuerit, volet et ipse praestare aliquid,\nnon tamquam solvendi necessitatem habeat, sed tamquam incipiendi causam. Repeti a patre\nbeneficium non debet ; si quid pro hoc benigne facit, iustus, non gratus est.\nNam illud finiri non potest : si patri do beneficium, et matri et avo et avunculo et\nliberis et adfinibus et amicis et servis et patriae. Ubi ergo beneficium incipit stare ?\nSontes enim ille inexplicabilis subit, cui difficile est modum imponere, quia paulatim\nsurrepit et non desinit serpere.\nIllud solet quaeri: \" Fratres duo dissident; si alterum servo, an dem beneficium ei, qui\nfratrem invisum non perisse moleste laturus est.\" Non est dubium, quin beneficium sit etiam\ninvito prodesse, sicut non dedit beneficium, qui invitus profuit.\n\" Beneficium,\" inquit, \" vocas, quo ille offenditur, quo torquetur ?\n\" Multa beneficia tristem frontem et asperam habent, quemadmodum secare et urere, ut sanes,\net vinclis coercere. Non est spectandum, an doleat aliquis beneficio accepto, sed an gaudere\ndebeat ; non est malus denarius, quem barbarus et ignarus formae publicae reiecit.\nBeneficium et odit et accepit, si modo id prodest, si is, qui dabat, ut prodesset, dedit.\nNihil refert, an bonam rem malo animo quis accipiat.\nAgedum, hoc in contrarium verte. Odit fratrem suum, quem illi habere expedit ; hunc ego\noccidi: non est beneficium, quamvis ille dicat esse et gaudeat. Insidiosissime nocet, cui\ngratiae aguntur pro iniuria !\n\" Video : prodest aliqua res et ideo beneficium est ; nocet et ideo non est beneficium.\nEcce, quod nec prosit nec noceat, dabo, et tamen beneficium erit. Patrem alicuius in\nsolitudine exanimem inveni, corpus eius sepelivi. Nec ipsi profui (quid enim illius\nintererat, quo genere dilaberetur ?) nec filio (quid enim illi per hoc commodi accessit ?).\"\nDicam, quid consecutus sit : officio sollemni et necessario per me functus est ;\npraestiti patri eius, quod ipse praestare voluisset nec non et debuisset. Hoc tamen ita\nbeneficium est, si non misericordiae et humanitati dedi, ut quodlibet\ncadaver absconderem, sed si corpus adgnovi, si filio tunc hoc praestare me cogitavi. At si\nterram ignoto mortuo inieci, nullum in hoc habeo huius officii debitorem in publicum\nhumanus.\nDicet aliquis : \" Quid tanto opere quaeris, cui dederis beneficium, tamquam repetiturus\naliquando ? Sunt, qui numquam iudicent esse repetendum, et has causas adferunt. Indignus\netiam repetenti non reddet, dignus ipse per se referet. Praeterea, si bono viro dedisti,\nexpecta, ne iniuriam illi facias appellando, tamquam sua sponte redditurus non fuisset. Si\nmalo viro dedisti, plectere ; beneficium vero ne corruperis creditum faciendo. Praeterea\nlex, quod non iussit repeti, vetuit.\"\nVerba sunt ista. Quam diu me nihil urguet, quam diu fortuna nihil cogit, perdam potius\nbeneficium quam repetam. Sed si de salute liberorum agitur, si in periculum uxor deducitur,\nsi patriae salus ac libertas mittit me etiam, quo ire nollem, imperabo pudori meo et\ntestabor omnia me fecisse, ne opus esset mihi auxilio hominis ingrati; novissime recipiendi\nbeneficii necessitas repetendi verecundiam vincet. Deinde, eum bono viro beneficium do, sic\ndo tamquam numquam repetiturus, nisi fuerit necesse.\n\" Sed lex,\" inquit, \" non permittendo exigere vetuit.\" Multa legem non habent nec\nactionem, ad quae consuetudo vitae humanae omni lege valentior dat aditum. Nulla lex iubet\namicorum secreta non eloqui; nulla lex iubet fidem etiam inimico praestare ; quae lex ad id\npraestandum nos, quod alicui promisimus, adligat ? Nulla. Querar tamen cum eo, qui arcanum\nsermonem non continuerit, et fidem datam nec servatam indignabor.\n\" Sed ex beneficio,\" inquit, \" creditum facis.\" Minime ; non enim exigo, sed repeto, et\nne repeto quidem, sed admoneo. Num ultima quoque me necessitas in hoc aget, ut ad eum\nveniam, cum quo mihi diu luctandum sit ? Si quis tam\ningratus est, ut illi non sit satis admoneri, eum transibo nec dignum iudicabo, qui gratus\nesse cogatur.\nQuomodo fenerator quosdam debitores non appellat, quos scit decoxisse et in quorum\npudorem nihil superest, nisi quod pereat, sic ego quosdam ingratos palam ac pertinaciter\npraeteribo nec ab ullo beneficium repetam, nisi a quo non ablaturus ero, sed recepturus.\nMulti sunt, qui nec negare sciant, quod acceperunt, nec referre, qui nec tam boni sunt\nquam grati nec tam mali quam ingrati, segnes et tardi, lenta nomina, non mala. Hos ego non\nappellabo, sed commonefaciam et ad officium aliud agentes reducam.\nQui statim mihi sic respondebunt : \" Ignosce ; non mehercules scivi hoc te desiderare,\nalioqui ultro obtulissem ; rogo, ne me ingratum existimes ; memini, quid mihi praestiteris.\"\nHos ego quare dubitem et sibi meliores et mihi facere ? Quemcumque potuero, peccare\nprohibebo ;\nmulto magis amicum, et ne peccet et ne in me potissimum peccet. Alterum illi beneficium\ndo, si illum ingratum esse non patior ; nec dure illi exprobrabo, quod praestiti, sed quam\npotuero mollissime. Ut potestatem referendae gratiae faciam, renovabo memoriam eius et petam\nbeneficium ; ipse me intelleget repetere.\nAliquando utar verbis durioribus, si emendari illum posse speravero ; nam deploratum\npropter hoc quoque non exagitabo, ne ex ingrato inimicum faciam.\nQuod si admonitionis quoque sugillationem ingratis remittimus, segniores ad reddenda\nbeneficia faciemus ; quosdam vero sanabiles et qui fieri boni possint, si quid illos\nmomorderit, perire patiemur admonitione sublata, qua et pater filium aliquando correxit et\nuxor maritum aberrantem ad se reduxit et amicus languentem amici fidem erexit.\nQuidam, ut expergiscantur, non feriendi, sed commovendi sunt ; eodem modo quorundam ad\nreferendam gratiam fides non cessat, sed languet. Hanc pervellamus. \" Noli munus tuum in\niniuriam vertere ; iniuria est enim, si in hoc non repetis, ut ingratus sim. Quid, si\nignoro, quid desideres ? Quid, si occupationibus districtus et in aha\nvocatus occasionem non observavi ? Ostende mihi, quid possim, quid velis. Quare desperes,\nantequam temptes ?\nQuare properas et beneficium et amicum perdere ? Unde scis, nolim an ignorem, animus an\nfacultas desit mihi? Experire.\" Admonebo ergo non amare, non palam, sine convicio, sic, ut\nse redisse in memoriam, non reduci putet.\nCausam dicebat apud divum Iulium ex veteranis quidam paulo violentior adversus vicinos\nsuos et causa premebatur. \" Meministi,\" inquit, \" imperator, in Hispania, talum extorsisse\nte circa Sucronem ?\" Cum Caesar meminisse se dixisset : \" Meministi quidem sub quadam arbore\nminimum umbrae spargente cum velles residere ferventissimo sole et esset asperrimus locus,\nin quo ex rupibus acutis unica illa arbor eruperat, quendam ex commilitonibus paenulam suam\nsubstravisse ? \"\nCum dixisset Caesar : \" Quidni meminerim ? Et quidem siti confectus, quia impeditus ire\nad fontem proximum non poteram, repere manibus volebam, nisi commilito, homo fortis\nac strenuus, aquam mihi in galea sua adtulisset \"â€”, \" Potes ergo,\" inquit, \" imperator,\nadgnoscere illum hominem aut illam galeam ? \" Caesar ait se non posse galeam adgnoscere,\nhominem pulchre posse, et adiecit, puto obiratus, quod se a cognitione\nmedia ad veterem fabulam abduceret :\n\" Tu utique ille non es.\" \" Merito/' inquit, \" Caesar, me non adgnoscis ; nam cum hoc\nfactum est, integer eram ; postea ad Mundam in acie oculus mihi effossus est et in capite\nlecta ossa. Nec galeam illam, si videris, adgnosces ; machaera enim Hispana divisa est.\"\nVetuit illi exhiberi negotium Caesar et agellos, in quibus vicinalis via causa rixae ac\nlitium fuerat, militi suo donavit.\nQuid ergo ? Non repeteret beneficium ab imperatore, cuius memoriam multitudo rerum\nconfuderat, quem fortuna ingentes exercitus disponentem non patiebatur singulis militibus\noccurrere ? Non est hoc repetere beneficium, sed resumere bono loco positum et paratum, ad\nquod tamen, ut sumatur, manus porrigenda est. Repetam itaque, quia hoc aut ex magna\nnecessitate facturus ero aut illius causa, a quo repetam.\nTi. Caesar inter initia dicenti cuidam: \" Meministiâ€”\" antequam plures notas\nfamiliaritatis veteris proferret : \" Non memini,\" inquit, \" quid fuerim.\" Ab hoc quidni non\nesset repetendum beneficium ? Optanda erat oblivio ; aversabatur omnium amicorum et aequalium notitiam et illam solam praesentem fortunam suam adspici,\nillam solam cogitari ac narrari volebat. Inquisitorem habebat veterem amicum !\nMagis tempestive repetendum est beneficium quam petendum. Adhibenda verborum moderatio,\nut nec gratus possit offendi nec ingratus dissimulare. Tacendum erat et expectandum, si\ninter sapientes viveremus ; et tamen sapientibus quoque indicare melius fuisset, quid rerum\nnostrarum status posceret.\nDeos, quorum notitiam nulla res effugit, rogamus, et illos vota non exorant, sed\nadmonent. Dis quoque, inquam, Homericus ille sacerdos adlegat officia et aras religiose\ncultas. Moneri velle ac posse secunda virtus est.\nEquus obsequens facile et parens huc illuc frenis leniter motis flectendus est. Paucis\nanimus sui rector optimus ; proximi sunt, qui admoniti in viam redeunt; his non est dux\ndetrahendus.\nOpertis oculis inest acies, sed sine usu ; quam lumen diei iis immissum ad ministeria sua\nevocat. Instrumenta cessant, nisi illa in opus suum artifex movit. Inest interim animis\nvoluntas bona, sed torpet modo deliciis ac situ, modo officii inscitia. Hanc utilem facere\ndebemus nec irati relinquere in vitio, sed ut magistri patienter ferre\noffensationes puerorum discentium memoriae labentis; quae quemadmodum saepe subiecto uno aut\naltero verbo ad contextum reddendae orationis adducta est, sic ad referendam gratiam\nadmonitione revocanda est.\nQuaedam, Liberalis, virorum optime, exercendi tantum ingenii causa quaeruntur et semper\nextra vitam iacent ; quaedam et, dum quaeruntur, oblectamento sunt et quaesita usui. Omnium\ntibi copiam faciam ; tu illa, utcumque tibi visum erit, aut peragi iubeto aut ad explicandum\nludorum ordinem induci. Quin his quoque, si abire protinus iusseris, non nihil actum erit ;\nnam etiam quae discere supervacuum est, prodest cognoscere. Ex vultu igitur tuo pendebo ;\nprout ille suaserit mihi, alia detinebo diutius, alia expellam et capite agam.\nAn beneficium eripi posset, quaesitum est. Quidam negant posse ; non enim res est, sed\nactio. Quomodo aliud est munus, aliud ipsa donatio, aliud qui navigat, aliud navigatio, et,\nquamvis in morbo aeger sit, non tamen idem est aeger et morbus, ita aliud est beneficium\nipsum, aliud quod ad unumquemque nostrum beneficio pervenit. Illud incorporale est,\nirritum non fit ;\nmateria vero eius huc et illuc iactatur et dominum mutat. Itaque eum\neripis, ipsa rerum natura revocare, quod dedit, non potest. Beneficia sua interrumpit, non\nrescindit : qui moritur, tamen vixit ; qui amisit oculos, tamen vidit. Quae ad nos\npervenerunt, ne sint, effici potest, ne fuerint, non potest ; pars autem beneficii et quidem\ncertissima est, quae fuit.\nNon numquam usu beneficii longiore prohibemur, beneficium quidem ipsum non eraditur.\nLicet omnes in hoc vires suas natura advocet, retro illi agere se non licet. Potest eripi\ndomus et pecunia et mancipium et quidquid est, in quo haesit beneficii nomen ; ipsum vero\nstabile et immotum est ; nulla vis efficiet, ne hic dederit, ne ille acceperit.\nEgregie mihi videtur M. Antonius apud Rabirium poetam, cum fortunam suam transeuntem alio\nvideat et sibi nihil relictum praeter ius mortis, id quoque, si cito occupaverit, exclamare\n: Hoc habeo, quodcumque dedi. O ! quantum habere potuit, si voluisset ! Hae sunt divitiae\ncertae in quacumque sortis humanae levitate uno loco permansurae; quae cum maiores fuerint,\nhoc minorem habebunt invidiam. Quid tamquam tuo parcis ? Procurator es.\nOmnia ista, quae vos tumidos et supra humana elatos oblivisci cogunt\nvestrae fragilitatis, quae ferreis claustris custoditis armati, quae ex alieno sanguine\nrapta vestro defenditis, propter quae classes cruentaturas maria deducitis, propter quae\nquassatis urbes ignari, quantum telorum in aversos fortuna comparet, propter quae ruptis\ntotiens adfinitatis, amicitiae, collegii foederibus inter contendentes duos terrarum orbis\nelisus est, non sunt vestra. In depositi causa sunt iam iamque ad alium dominum spectantia ;\naut hostis illa aut hostilis animi successor invadet.\nQuaeris, quomodo illa tua facias ? Dona dando. Consule igitur rebus tuis et certam tibi\nearum atque inexpugnabilem possessionem para honestiores illas, non solum tutiores facturus.\nIstud, quod suspicis, quo te divitem ac potentem putas, quam diu possides, sub nomine\nsordido iacet. Domus est, servus est, nummi sunt ; cum donasti, beneficium est.\nPateris,\" inquit, \" nos aliquando beneficium non debere ei, a quo accepimus ; ergo\nereptum est.\" Multa sunt, propter quae beneficium debere desinimus, non quia ablatum sed\nquia corruptum est. Aliquis reum me defendit, sed uxorem meam per vim stupro violavit ; non\nabstulit beneficium, sed opponendo illi parem iniuriam solvit me debito, et, si plus laesit, quam ante profuerat, non tantum gratia extinguitur, sed\nulciscendi querendique libertas fit, ubi in comparatione beneficii praeponderavit iniuria ;\nita non aufertur beneficium, sed vincitur. Quid ?\nnon tam duri quidam et tam scelerati patres sunt, ut illos aversari et eiurare ius fasque\nsit ? Numquid ergo illi abstulerunt, quae dederant ? Minime, sed impietas sequentium\ntemporum commendationem omnis prioris officii sustulit. Non beneficium tollitur, sed\nbeneficii gratia, et efficitur, non ne habeam, sed ne debeam. Tamquam pecuniam aliquis mihi\ncredidit, sed domum meam incendit. Pensatum est creditum damno ; nec reddidi illi, nec tamen\ndebeo.\nEodem modo et hic, qui aliquid benigne adversus me fecit, aliquid liberaliter, sed postea\nmulta superbe, contumeliose, crudeliter, eo me loco posuit, ut proinde liber adversus eum\nessem, ac si nihil accepissem ; vim beneficiis suis attulit.\nColonum suum non tenet quamvis tabellis manentibus, qui segetem eius proculcavit, qui\nsuccidit arbusta, non quia recepit, quod pepigerat, sed quia, ne reciperet, effecit. Sic\ndebitori suo creditor saepe damnatur, ubi plus ex alia causa abstulit, quam ex crediti\npetit.\nNon tantum inter creditorem et debitorem iudex sedet, qui dicat: \"\nPecuniam credidisti. Quid ergo est ? Pecus abegisti, servum eius occidisti, argentum, quod\nnon emeras, possides ; aestimatione facta debitor discede, qui creditor veneras \" ; inter\nbeneficia quoque et iniurias ratio confertur.\nSaepe, inquam, beneficium manet nec debetur ; si secuta est dantem paenitentia, si\nmiserum se dixit, quod dedisset, si, cum daret, suspiravit, vultum adduxit, perdere se\ncredidit, non donare, si sua causa aut certe non mea dedit, si non desiit insultare,\ngloriari, ubique iactare et acerbum munus suum facere, manet beneficium, quamvis non\ndebeatur, sicuti quaedam pecuniae, de quibus ius creditori non dicitur, debentur, sed non\nexiguntur.\nDedisti beneficium, iniuriam postea fecisti; et beneficio gratia debebatur et iniuriae\nultio ; nec ego illi gratiam debeo nec ille mihi poenam : alter ab altero absolvitur. Cum\ndicimus :\n\" Beneficium illi reddidi,\" non hoc dicimus illud nos, quod acceperamus, reddidisse, sed\naliud pro illo. Reddere est enim rem pro re dare ; quidni ? cum omnis solutio non idem\nreddat, sed tantundem. Nam et pecuniam dicimur reddidisse, quamvis numeraverimus pro\nargenteis aureos, quamvis non intervenerint nummi, sed delegatione et verbis perfecta\nsolutio sit.\nVideris mihi dicere : \" Perdis operam ; quorsus enim pertinet scire\nme, an maneat, quod non debetur? Iuris consultorum istae acutae ineptiae sunt, qui\nhereditatem negant usu capi posse sed ea, quae in hereditate sunt, tamquam quicquam aliud\nsit hereditas, quam ea, quae in hereditate sunt.\nIllud potius mihi distingue, quod potest ad rem pertinere, cum idem homo beneficium mihi\ndedit et postea fecit iniuriam, utrum et beneficium illi reddere debeam et me ab illo nihilo\nminus vindicare ac veluti duobus nominibus separatim respondere an alterum alteri\ncontribuere et nihil negotii habere, ut beneficium iniuria tollatur, beneficio iniuria.\nIllud enim video in hoc foro fieri ; quid in vestra schola iuris sit, vos sciatis.\nSeparantur actiones nec de eo, quod agimus, et de eo, quod nobiscum agitur, confunditur\nformula. Si quis apud me pecuniam deposuerit, idem postea furtum mihi fecerit, et ego cum\nillo furti agam et ille mecum depositi.\"\nQuae proposuisti, mi Liberalis, exempla certis legibus continentur, quas necesse est\nsequi. Lex legi non miscetur, utraque sua via it. Depositum habet actionem propriam tam\nmehercules quam furtum. Beneficium nulli legi subiectum est, me arbitro utitur ; licet mihi\ninter se comparare, quantum profuerit mihi quisque aut quantum nocuerit, tum pronuntiare, utrum plus debeatur mihi an debeam.\nIn illis nihil est nostrae potestatis, eundum est, qua ducimur ; in beneficio tota\npotestas mea est, ego iudico. Itaque non separo illa nec diduco, sed iniurias et beneficia\nad eundem iudicem mitto. Alioqui iubes me eodem tempore et amare et odisse et queri et\ngratias agere, quod natura non recipit. Potius comparatione facta inter se beneficii et\niniuriae videbo, an mihi etiam ultro debeatur.\nQuomodo, si quis scriptis nostris alios superne imprimit versus, priores litteras non\ntollit, sed abscondit, sic beneficium superveniens iniuria apparere non patitur.\nVultus tuus, cui regendum me tradidi, colligit rugas et trahit frontem, quasi longius\nexeam. Videris mihi dicere : Quo tantum mihi dexter abis ? Huc derige cursum, litus ama. Non\npossum magis. Itaque, si huic satis factum existimas, illo transeamus, an ei debeatur\naliquid, qui nobis invitus profuit. Hoc apertius potui dicere, nisi propositio deberet esse\nconfusior, ut distinctio statim subsecuta ostenderet utrumque quaeri, et an ei deberemus,\nqui nobis, dum non vult, profuit, et an ei, qui, dum nescit. Nam si quis coactus aliquid\nboni fecit;\nquin nos non obliget, manifestius est, quam ut ulla in hoc verba\nimpendenda sint. Et haec quaestio facile expedietur et si qua similis huic moveri potest, si\ntotiens illo cogitationem nostram converterimus beneficium nullum esse, nisi quod ad nos\nprimum aliqua cogitatio defert, deinde amica et benigna.\nItaque nec fluminibus gratias agimus, quamvis aut magna navigia patiantur et ad\nsubvehendas copias largo ac perenni alveo currant aut piscosa et amoena pinguibus arvis\ninterfluant ; nec quisquam Nilo beneficium debere se iudicat, non magis quam odium, si\nimmodicus superfluxit tardeque decessit ; nec ventus beneficium dat, licet lenis et secundus\nadspiret, nec utilis et salubris cibus. Nam qui beneficium mihi daturus est, debet non\ntantum prodesse, sed velle. Ideo nec mutis animalibus quicquam debetur : et quam multos e\npericulo velocitas equi rapuit ! nec arboribus : et quam multos aestu laborantes ramorum\nopacitas texit !\nQuid autem interest, utrum mihi, qui nescit, profuerit, an qui scire non potuit, cum\nutrique velle defuerit ? Quid interest, utrum me iubeas navi aut vehiculo aut lanceae debere\nbeneficium an ei, qui aeque quam ista propositum bene faciendi nullum habuit, sed profuit\ncasu ?\nBeneficium aliquis nesciens accipit, nemo a nesciente. Quomodo multos fortuita sanant nec\nideo remedia sunt, et in flumen alicui cecidisse frigore magno causa sanitatis fuit, quomodo\nquorundam flagellis quartana discussa est et metus repentinus animum in aliam curam\navertendo suspectas horas fefellit nec ideo quicquam horum, etiam si saluti fuit, salutare\nest, sic quidam nobis prosunt, dum nolunt, immo quia nolunt ; non tamen ideo illis\nbeneficium debemus, quod perniciosa illorum consilia fortuna deflexit in melius.\nAn existimas me debere ei quicquam, cuius manus, cum me peteret, percussit hostem meum,\nqui nocuisset, nisi errasset ? Saepe testis, dum aperte peierat, etiam veris testibus\nabrogavit fidem et reum velut factione circumventum miserabilem reddidit.\nQuosdam ipsa, quae premebat, potentia eripuit, et iudices, quem damnaturi erant causae,\ndamnare gratiae noluerunt. Non tamen hi beneficium reo dederunt, quamvis profuerint, quia,\nquo missum sit telum, non quo pervenerit, quaeritur, et beneficium ab iniuria distinguit non\neventus sed animus.\nAdversarius meus, dum contraria dicit et iudicem superbia offendit et in unum testem\ntemere rem1 demittit, causam meam erexit ; non quaero, an pro me\nerraverit : contra me voluit.\nNempe, ut gratus sim, velle debeo idem facere, quod ille, ut beneficium daret, debuit.\nNum quid est iniquius homine, qui eum odit, a quo in turba calcatus aut respersus aut, quo\nnollet, impulsus est ? Atqui quid est aliud, quod illum querellae eximat, cum in re sit\niniuria, quam nescisse, quid faceret ?\nEadem res efficit, ne hic beneficium dederit, ne ille iniuriam fecerit ; et amicum et\ninimicum voluntas facit. Quam multos militiae morbus eripuit ! Quosdam, ne ad ruinam domus\nsuae occurrerent, inimicus vadimonio tenuit ; ne in piratarum manus pervenirent, quidam\nnaufragio consecuti sunt ; nec his tamen beneficium debemus, quia extra sensum officii casus\nest, nec inimico, cuius nos lis servavit, dum vexat ac detinet.\nNon est beneficium, nisi quod a bona voluntate proficiscitur, nisi illud adcognoscit, qui\ndedit. Profuit aliquis mihi, dum nescit: nihil illi debeo. Profuit, cum vellet nocere :\nimitabor ipsum.\nAd primum illum revertamur. Ut gratiam referam, aliquid facere me vis ? Ipse, ut\nbeneficium mihi daret, nihil fecit ! Ut ad alterum transeamus, vis me\nhuic gratiam referre, ut, quod a nolente accepi, volens reddam ? Nam quid de tertio loquar,\nqui ab iniuria in beneficium delapsus est ?\nUt beneficium tibi debeam, parum est voluisse te dare ; ut non debeam, satis est\nnoluisse. Beneficium enim voluntas nuda non efficit, sed, quod beneficium non esset, si\noptimae ac plenissimae voluntati fortuna defuisset, id aeque beneficium non est, nisi\nfortunam voluntas antecessit. Non enim profuisse te mihi oportet, ut ob hoc tibi obliger,\nsed ex destinato profuisse.\nCleanthes exemplo eiusmodi utitur : \" Ad quaerendum,\" inquit, \" et accersendum ex\nAcademia Platonem duos pueros misi. Alter totam porticum perscrutatus est, alia quoque loca,\nin quibus illum inveniri posse sperabat, percucurrit et domum non minus lassus quam irritus\nredit ;\nalter apud proximum circulatorem resedit et, dum vagus atque erro vernaculis congregatur\net ludit, transeuntem Platonem, quem non quaesierat, invenit. Illum, inquit, laudabimus\npuerum, qui, quantum in se erat, quod iussus est, fecit; hunc feliciter inertem\ncastigabimus.\"\nVoluntas est, quae apud nos ponit officium ; cuius vide quae condicio sit, ut me debito\nobstringat. Parum est illi velle, nisi profuit ; parum est profuisse,\nnisi voluit. Puta enim aliquem donare voluisse nec donasse ; animum quidem eius habeo, sed\nbeneficium non habeo, quod consummat et res et animus.\nQuemadmodum ei, qui voluit mihi quidem pecuniam credere, sed non dedit, nihil debeo, ita\nei, qui voluit mihi beneficium dare, sed non potuit, amicus quidem ero sed non obligatus ;\net volam illi aliquid praestare (nam et ille voluit mihi), ceterum, si benigniore usus\nfortuna praestitero, beneficium dedero, non gratiam rettulero. Ille mihi gratiam referre\ndebebit ; hinc initium fiet, a me numerabitur.\nIntellego iam, quid velis quaerere ; non opus est te dicere ; vultus tuus loquitur. \" Si\nquis sua nobis causa profuit, eine,\" inquis, \" debetur aliquid ? Hoc enim saepe te\nconquerentem audio, quod quaedam homines sibi praestant, aliis imputant.\" Dicam, mi\nLiberalis ; sed prius istam quaestiunculam dividam et rem aequam ab iniqua separabo.\nMultum enim interest, utrum aliquis beneficium nobis det sua causa an et sua. Ille, qui\ntotus ad se spectat et nobis prodest, quia aliter prodesse sibi non potest, eo mihi loco\nest, quo, qui pecori suo hibernum et aestivum pabulum prospicit; eo loco est, quo, qui\ncaptivos suos, ut commodius veneant, pascit et ut opimos\nboves saginat ac defricat, quo lanista, qui familiam summa cura exercet\natque ornat. Multum, ut ait Cleanthes, a beneficio distat negotiatio.\nRursus non sum tam iniquus, ut ei nihil debeam, qui, cum mihi utilis esset, fuit et sibi;\nnon enim exigo, ut mihi sine respectu sui consulat, immo etiam opto, ut beneficium mihi\ndatum vel magis danti profuerit, dum modo id, qui dabat duos intuens dederit et inter me\nseque diviserit.\nLicet id ipse ex maiore parte possideat, si modo me in consortium admisit, si duos\ncogitavit, ingratus sum, non solum iniustus, nisi gaudeo hoc illi profuisse, quod proderat\nmihi. Summae malignitatis est non vocare beneficium, nisi quod dantem aliquo incommodo\nadfecit.\nAlteri illi, qui beneficium dat sua causa, respondebo : \" Usus me quare potius te mihi\nprofuisse dicas quam me tibi ? \" \" Puta,\" inquit, \" aliter fieri non posse me magistratum,\nquam si decem captos cives ex magno captivorum numero redemero ; nihil debebis mihi, cum te\nservitute ac vinculis liberavero ? Atqui mea id causa faciam.\" Adversus hoc respondeo : \"\nAliquid istic tua causa facis, aliquid mea :\ntua, quod redimis, mea, quod me redimis ; tibi enim ad utilitatem tuam satis est\nquoslibet redemisse. Itaque debeo, non quod redimis me, sed quod eligis\n; poteras enim et alterius redemptione idem consequi, quod mea. Utilitatem rei partiris\nmecum et me in beneficium recipis duobus profuturum. Praefers me aliis ; hoc totum mea causa\nfacis.\nItaque, si praetorem te factura esset decem captivorum redemptio, decem autem soli\ncaptivi essemus, nemo quicquam tibi deberet ex nobis, quia nihil haberes, quod cuiquam\nimputares, a tua utilitate seductum. Non sum invidus beneficii interpres nec desidero illud\nmihi tantum dari, sed et mihi.\"\n\" Quid ergo ? \" inquit ; \" si in sortem nomina vestra coici iussissem, et tuum nomen\ninter redimendos exisset, nihil deberes mihi ?\n\" Immo deberem, sed exiguum ; quid sit hoc, dicam. Aliquid istic mea causa facis, quod me\nad fortunam redemptionis admittis ; quod nomen meum exit, sorti debeo, quod exire potuit,\ntibi. Aditum mihi ad beneficium tuum dedisti, cuius maiorem partem fortunae debeo, sed hoc\nipsum tibi, quod fortunae debere potui.\nIllos ex toto praeteribo, quorum mercennarium beneficium est, quod qui dat, non computat,\ncui sed quanti daturus sit, quod undique in se conversum est. Vendit mihi aliquis frumentum\n; vivere non possum, nisi emero ; sed non debeo vitam, quia emi.\nNec, quam necessarium fuerit, aestimo, sine quo victurus non fui,\nsed quam ingratum, quod non habuissem, nisi emissem, in quo invehendo mercator non\ncogitavit, quantum auxilii adlaturus esset mihi, sed quantum lucri sibi. Quod emi, non\ndebeo.\n\" Isto modo,\" inquit, \" nec medico quicquam debere te nisi mercedulam dicis nec\npraeceptori, quia aliquid numeraveris. Atqui omnium horum apud nos magna caritas, magna\nreverentia est.\" Adversus hoc respondetur quaedam pluris esse, quam emuntur.\nEmis a medico rem inaestimabilem, vitam ac bonam valetudinem, a bonarum artium\npraeceptore studia liberalia et animi cultum ; itaque his non rei pretium, sed operae\nsolvitur, quod deserviunt, quod a rebus suis avocati nobis vacant ; mercedem non meriti, sed\noccupationis suae ferunt.\nAliud tamen dici potest verius, quod statim ponam, si prius, quomodo istud refelli\npossit, ostendero. \" Quaedam,\" inquit,\" pluris sunt, quam venierunt, et ob hoc aliquid mihi\nextra pro illis quamvis empta sunt, debes.\"\nPrimum quid interest, quanti sint, cum de pretio inter ementem vendentemque convenerit ?\nDeinde non emi illud suo pretio, sed tuo. \" Pluris est,\" inquis, \" quam venit\" ; sed pluris\nvenire non potuit. Pretium autem rei cuiusque pro tempore est ; eum bene ista laudaveris, tanti sunt, quanto pluris venire non possunt ; propterea nihil\nvenditori debet, qui bene emit.\nDeinde, etiam si pluris ista sunt, non tamen ullum istic tuum munus est, ut non ex usu\neffectuve, sed ex consuetudine et annona aestimetur.\nQuod tu pretium ponis traicienti maria et per medios fluctus, cum terra e conspectu\nrecessit, certam secanti viam et prospiciens futuras tempestates et securis omnibus subito\niubenti vela substringi, armamenta demitti, paratos ad incursum procellae et repentinum\nimpetum stare ? Huic tamen tantae rei praemium vectura persolvit !\nQuanti aestimas in solitudine hospitium, in imbre tectum, in frigore balneum aut ignem ?\nScio tamen, quanti ista consecuturus deversorium subeam! Quantum nobis praestat, qui\nlabentem domum suscipit et agentem ex imo rimas insulam incredibili arte suspendit ! Certo\ntamen et levi pretio fultura conducitur.\nMurus nos ab hostibus tutos et a subitis latronum incursionibus praestat ; notum est\ntamen, illas turres pro securitate publica propugnacula habituras excitaturus faber quid in\ndiem mereat.\nInfinitum erit, si latius exempla conquiram, quibus appareat parvo magna constare. Quid\nergo ? Quare et medico et praeceptori plus quiddam debeo nec adversus\nillos mercede defungor ? Quia ex medico et praeceptore in amicum transeunt et nos non arte,\nquam vendunt, obligant, sed benigna et familiari voluntate.\nItaque medico, si nihil amplius quam manum tangit et me inter eos, quos perambulat, ponit\nsine ullo adfectu facienda aut vitanda praecipiens, nihil amplius debeo, quia me non tamquam\namicum videt, sed tamquam imperatorem.\nNe praeceptorem quidem habeo cur venerer, si me in grege discipulorum habuit, si non\nputavit dignum propria et peculiari cura, si numquam in me derexit animum, et, cum in medium\neffunderet, quae sciebat, non didici, sed excepi. Quid ergo est, quare istis multum debeamus\n?\nNon quia pluris est, quod vendiderunt, quam emimus, sed quia nobis ipsis aliquid\npraestiterunt. Ille magis pependit, quam medico necesse est ; pro me, non pro fama artis\nextimuit ; non fuit contentus remedia monstrare : et admovit ; inter sollicitos adsedit, ad\nsuspecta tempora occurrit ; nullum ministerium illi oneri, nullum fastidio fuit ;\ngemitus meos non securus audivit; in turba multorum invocantem ego illi potissima curatio\nfui ; tantum aliis vacavit, quantum mea valetudo permiserat : huic ego non tamquam medico\nsed tamquam amico obligatus sum.\nAlter rursus docendo et laborem et taedium tulit ; praeter illa, quae a praecipientibus\nin commune dicuntur, aliqua instillavit ac tradidit, hortando bonam indolem erexit et modo\nlaudibus fecit animum, modo admonitionibus discussit desidiam ;\ntum ingenium latens et pigrum iniecta, ut ita dicam, manu extraxit ; nec, quae sciebat,\nmaligne dispensavit, quo diutius esset necessarius, sed cupit, si posset, universa\ntransfundere : ingratus sum, nisi illum inter gratissimas necessitudines diligo.\nSordidissimorum quoque artificiorum institoribus supra constitutum aliquid adiecimus, si\nnobis illorum opera enixior visa est ; et gubernatori et opifici vilissimae mercis et in\ndiem locanti manus suas corollarium adspersimus. In optimis vero artibus, quae vitam aut\nconservant aut excolunt, qui nihil se plus existimat debere, quam pepigit, ingratus est.\nAdice, quod talium studiorum traditio miscet animos ; hoc cum factum est, tam medico quam\npraeceptori pretium operae solvitur, animi debetur.\nPlaton cum flumen nave transisset nec ab illo quicquam portitor exegisset, honori hoc suo\ndatum credens dixit positum illi esse apud Platonem officium; deinde paulo post, cum alium\natque alium gratis eadem sedulitate transveheret, negavit illi iam apud\nPlatonem positum officium.\nNam ut tibi debeam aliquid pro eo, quod praestas, debes non tantum mihi praestare, sed\ntamquam mihi ; non potes ob id quemquam appellare, quod spargis in populum. Quid ergo ?\nNihil tibi debebitur pro hoc ? Tamquam ab uno nihil; cum omnibus solvam, quod cum omnibus\ndebeo.\n\" Negas,\" inquit, \" ullum dare beneficium eum, qui me gratuita nave per flumen Padum\ntulit ? \" Nego. Aliquid boni facit, beneficium non dat ; facit enim aut sua causa aut utique\nnon mea ; ad summam ne ipse quidem se mihi beneficium iudicat dare, sed aut rei publicae aut\nviciniae aut ambitioni suae praestat et pro hoc aliud quoddam commodum expectat, quam quod a\nsingulis recepturus est. \" Quid ergo ?\n\" inquit, \" si princeps civitatem dederit omnibus Gallis, si immunitatem Hispanis, nihil\nhoc nomine singuli debebunt ? \" Quidni debeant ? debebunt autem non tamquam proprium\nbeneficium, sed tamquam publici partem. \" Nullam,\" inquit, \" habuit cogitationem illo\ntempore mei, quo universis proderat ;\nnoluit mihi civitatem proprie dare nec in me direxit animum ; ita quare ei debeam, qui me\nsibi non substituit, cum facturus esset, quod fecit ?\n\" Primum, cum cogitavit Gallis omnibus prodesse, et mihi cogitavit\nprodesse ; eram enim Gallus et me etiam si non mea, publica tamen nota comprendit. Deinde\nego quoque illi non tamquam proprium debebo, sed tamquam commune munus ; unus ex populo non tamquam pro me solvam, sed tamquam pro patria\nconferam.\nSi quis patriae meae pecuniam credat, non dicam me illius debitorem nec hoc aes alienum\nprofitebor aut candidatus aut reus ; ad exsolvendum tamen hoc dabo portionem meam. Sic\nistius muneris, quod universis datur, debitorem me nego, quia mihi quidem dedit sed non\npropter me, et mihi quidem, sed nesciens, an mihi daret; nihilo minus aliquid mihi\ndependendum sciam, quia ad me quoque circumitu longo pervenit. Propter me debet factum esse,\nquod me obliget.\n\" Isto,\" inquit, \" modo nec lunae nec soli quicquam debes ; non enim propter te\nmoventur.\" Sed cum in hoc moveantur, ut universa conservent, et pro me moventur ;\nuniversorum enim pars sum. Adice nunc, quod nostra et horum condicio dissimilis est ;\nnam qui mihi prodest, ut per me prosit sibi, non dedit beneficium, quia me instrumentum\nutilitatis suae fecit; sol autem et luna, etiam si nobis prosunt sua causa, non in hoc tamen\nprosunt, ut per nos prosint sibi ; quid enim nos conferre illis\npossumus ?\n\" Sciam,\" inquit, \" solem ac lunam nobis velle prodesse, si nolle potuerint ; illis autem\nnon licet non moveri. Ad summam consistant et opus suum intermittant.\" Hoc vide quot modis\nrefellatur. Non ideo minus vult, qui non potest nolle ;\nimmo maximum argumentum est firmae voluntatis ne mutari quidem posse. Vir bonus non\npotest non facere, quod facit ; non enim erit bonus, nisi fecerit ; ergo nec bonus vir\nbeneficium dat, quia facit, quod debet, non potest autem non facere, quod debet. Praeterea\nmultum interest, utrum dicas :\n\" Non potest hoc non facere,\" quia cogitur, an : \" Non potest nolle.\" Nam si necesse est\nilli facere, non debeo ipsi beneficium, sed cogenti; si necesse est illi velle ob hoc, quia\nnihil habet melius, quod velit, ipse se cogit ; ita, quod tamquam coacto non deberem,\ntamquam cogenti debeo.\n\" Desinant,\" inquit, \" velle.\" Hoc loco tibi illud occurrat : Quis tam demens est, ut eam\nneget voluntatem esse, cui non est periculum desinendi vertendique se in contrarium, cum ex\ndiverso nemo aeque videri debeat velle, quam cuius voluntas usque eo\ncerta est, ut aeterna sit ? An, si is quoque vult, qui potest statim nolle, is non videbitur\nvelle, in cuius naturam non cadit nolle ?\n\" Agedum,\" inquit, \" si possunt, resistant.\" Hoc dicis : \" Omnia ista ingentibus\nintervallis diducta et in custodiam universi disposita stationes suas deserant ; subita\nconfusione rerum sidera sideribus incurrant, et rupta rerum concordia in ruinam divina\nlabantur, contextusque velocitatis citatissimae in tot saecula promissas vices in medio\nitinere destituat, et, quae nunc alternis eunt redeuntque opportunis libramentis mundum ex\naequo temperantia, repentino concrementur incendio, et ex tanta varietate solvantur atque\neant in unum omnia ; ignis cuncta possideat, quem deinde pigra nox occupet, et profunda\nvorago tot deos sorbeat.\" Est tanti, ut tu coarguaris, ista concidere ? Prosunt tibi etiam\ninvito euntque ista tua causa, etiam si maior illis alia ac prior causa est.\nAdice nunc, quod non externa cogunt deos, sed sua illis in lege aeterna voluntas est.\nStatuerunt, quae non mutarent ; itaque non possunt videri facturi aliquid, quamvis nolint,\nquia, quidquid desinere non possunt, perseverare voluerunt, nec umquam\nprimi consilii deos paenitet.\nSine dubio stare illis et desciscere in contrarium non licet, sed non ob aliud, quam quia\nvis sua illos in proposito tenet ; nec imbecillitate permanent, sed quia non libet ab\noptimis aberrare et sic ire decretum est.\nIn prima autem illa constitutione, cum universa disponerent, etiam nostra viderunt\nrationemque hominis habuerunt; itaque non possunt videri sua tantum causa decurrere et\nexplicare opus suum, quia pars operis et nos sumus. Debemus ergo et soli et lunae et ceteris\ncaelestibus beneficium, quia, etiam si potiora illis sunt, in quae oriuntur, nos tamen in\nmaiora ituri iuvant.\nAdice, quod ex destinato iuvant, ideoque obligati sumus, quia non in beneficium\nignorantium incidimus, sed haec, quae accipimus, accepturos scierunt ; et quamquam maius\nillis propositum sit maiorque actus sui fructus, quam servare mortalia, tamen in nostras\nquoque utilitates a principio rerum praemissa mens est et is ordo mundo datus, ut appareat\ncuram nostri non inter ultima habitam.\nDebemus parentibus nostris pietatem, et multi non, ut gignerent, coierant. Di non possunt videri nescisse, quid effecturi essent, eum omnibus\nalimenta protinus et auxilia providerint, nec eos per neclegentiam genuere, quibus tam multa\ngenerabant. Cogitavit nos ante natura, quam fecit, nec tam leve opus sumus, ut illi\npotuerimus excidere.\nVide, quantum nobis permiserit, quam non intra homines humani imperii condicio sit ;\nvide, in quantum corporibus vagari liceat, quae non coercuit fine terrarum, sed in omnem\npartem sui misit ; vide, animi quantum audeant, quemadmodum soli aut noverint deos aut\nquaerant et mente in altum elata divina comitentur : scies non esse hominem tumultuarium et\nincogitatum opus.\nInter maxima rerum suarum natura nihil habet, quo magis glorietur, aut certe, cui\nglorietur. Quantus iste furor est controversiam dis muneris sui facere ! Quomodo adversus\neos hic erit gratus, quibus gratia referri sine impendio non potest, qui negat se ab iis\naccepisse, a quibus cum maxime accepit, qui et semper daturi sunt et numquam recepturi ?\nQuanta autem perversitas ob hoc alicui non debere, quia etiam infitianti benignus est, et\ncontinuationem ipsam sedemque beneficiorum argumentum vocare necessario dantis! \"Nolo! Sibi\nhabeat! Quis illum rogat ? \" et omnes alias impudentis animi voces his adstrue. Non ideo de\nte minus meretur is, cuius liberalitas ad te etiam, dum negas,\npervenit, cuiusque beneficiorum vel hoc maximum est, quod etiam querenti daturus est.\nNon vides, quemadmodum teneram liberorum infantiam parentes ad salubrium rerum patientiam\ncogant ? Flentium corpora ac repugnandum diligens cura fovent et, ne membra libertas\nimmatura detorqueat, in rectum exitura constringunt et mox liberalia studia inculcant\nadhibito timore nolentibus ; ad ultimum audacem iuventam frugalitati, pudori, moribus bonis,\nsi parum sequitur, coactam applicant.\nAdulescentibus quoque ac iam potentibus sui, si remedia metu aut intemperantia reiciunt,\nvis adhibetur ac severitas. Itaque beneficiorum maxima sunt, quae a parentibus accepimus,\ndum aut nescimus aut nolumus.\nHis ingratis et repudiantibus beneficia, non quia nolunt, sed ne debeant, similes sunt ex\ndiverso nimis grati, qui aliquid incommodi precari solent iis, quibus obligati sunt, aliquid\nadversi, in quo adfectum memorem accepti beneficii approbent.\nAn hoc recte faciant et pia voluntate, quaeritur ; quorum animus simillimus est pravo\namore flagrantibus, qui amicae suae optant exilium, ut desertam fugientemque comitentur, optant inopiam, ut magis desiderant donent, optant morbum, ut\nadsideant, et, quidquid inimicus optaret, amantes vovent. Fere idem itaque exitus est odii\net amoris insani.\nTale quiddam et his accidit, qui amicis incommoda optant, quae detrahant, et ad\nbeneficium iniuria veniunt, cum satius sit vel cessare, quam per scelus officio locum\nquaerere.\nQuid, si gubernator a dis tempestates infestissimas et procellas petat, ut gratior ars\nsua periculo fiat ? Quid, si imperator deos oret, ut magna vis hostium circumfusa castris\nfossas subito impetu compleat et vallum trepidante exercitu vellat et in ipsis portis\ninfesta signa constituat, quo maiore cum gloria rebus lassis profligatisque succurrat ?\nOmnes isti beneficia sua detestabili via ducunt, qui deos contra eum advocant, cui ipsi\nadfuturi sunt, et ante illos sterni quam erigi volunt. Inhumana ista perverse grati animi\nnatura est contra eum optare, cui honeste deesse non possis.\n\" Non nocet,\" inquit, \" illi votum meum, quia simul opto et periculum et remedium.\" Hoc\ndicis non nihil te peccare sed minus, quam si sine remedio periculum optares. Nequitia est\nut extrahas mergere, evertere ut suscites, ut emittas includere. Non\nest beneficium iniuriae finis, nec umquam id detraxisse meritum est, quod ipse, qui\ndetraxit, intulerat.\nNon vulneres me malo quam sanes. Potes inire gratiam, si, quia vulneratus sum, sanas,\nnon, si vulneras, ut sanandus sim. Numquam cicatrix nisi conlata vulneri placuit, quod ita\ncoisse gaudemus, ut non fuisse mallemus. Si hoc ei optares, cuius nullum beneficium haberes,\ninhumanum erat votum ; quanto inhumanius ei optas, cui beneficium debes !\nSimul,\" inquit, \" ut possim ferre illi opem, precor.\" Primum, ut te in media parte voti\ntui occupem, iam ingratus es ; nondum audio, quid illi velis praestare, scio, quid illum\nvelis pati. Sollicitudinem illi et metum et maius aliquod imprecaris malum. Optas, ut ope\nindigeat : hoc contra illum est ; optas, ut ope tua indigeat : hoc pro te est. Non\nsuccurrere vis illi, sed solvere : qui sic properat, solvi vult, non solvere.\nIta, quod unum in voto tuo honestum videri poterat, ipsum turpe et ingratum est, nolle\ndebere; optas enim, non ut tu facultatem habeas referendae gratiae, sed ut ille necessitatem\nimplorandae. Superiorem te facis et, quod nefas est, bene meritum ad\npedes tuos mittis. Quanto satius est honesta voluntate debere, quam rationem per malam\nsolvere !\nSi infitiareris, quod acceperas, minus peccares ; nihil enim, nisi quod dederat,\namitteret. Nunc vis illum subici tibi, iactura rerum suarum et status mutatione in id\ndevocari, ut infra beneficia sua iaceat. Gratum te putabo ? Coram eo, cui prodesse vis,\nopta! Votum tu istud vocas, quod inter gratum et inimicum potest dividi, quod non dubites\nadversarium et hostem fecisse, si extrema taceantur ?\nHostes quoque optaverunt capere quasdam urbes, ut servarent, et vincere quosdam, ut\nignoscerent, nec ideo non hostilia vota, in quibus, quod mitissimum est, post crudelitatem\nvenit.\nDenique qualia esse iudicas vota, quae nemo minus tibi volet, quam is, pro quo fiunt,\nsuccedere ? Pessime cum eo agis, cui vis a dis noceri, a te succurri, inique cum ipsis dis ;\nillis enim durissimas partes imponis, tibi humanas ; ut tu prosis, di nocebunt.\nSi accusatorem submitteres, quem deinde removeres, si aliqua illum lite implicares, quam\nsubinde discuteres, nemo de tuo scelere dubitaret. Quid interest, utrum\nistuc fraude temptetur an voto, nisi quod potentiores illi adversarios quaeris ? Non est,\nquod dicas : \" Quam enim illi iniuriam facio ?\n\" Votum tuum aut supervacuum est aut iniuriosum, immo iniuriosum, etiam si irritum.\nQuidquid non efficis, dei munus est, iniuria vero, quidquid optas. Sat est ; tibi non aliter\ndebemus irasci, quam si profeceris.\n\" Si vota,\" inquit, \" valuissent, et in hoc valuissent, ut tutus esses.\" Primum certum\nmihi optas periculum sub incerto auxilio. Deinde utrumque certum puta : quod nocet, prius\nest.\nPraeterea tu condicionem voti tui nosti, me tempestas occupavit portus ac praesidii\ndubium. Quantum tormentum existimas, etiam si accepero, eguisse ? Etiam si servatus fuero,\ntrepidasse ? Etiam si absolutus fuero, causam dixisse ? Nullius metus tam gratus est finis,\nut non gratior sit solida et inconcussa securitas.\nOpta, ut reddere mihi beneficium possis, cum opus erit, non, ut opus sit. Si esset in tua\npotestate, quod optas, ipse fecisses.\nQuanto hoc honestius votum est : \" Opto, in eo statu sit, quo semper beneficia\ndistribuat, numquam desideret ; sequatur illum materia, qua tam benigne utitur, largiendi\niuvandique ; numquam illi sit dandorum beneficiorum inopia, datorum paenitentia ; naturam per se pronam ad misericordiam, humanitatem, clementiam\nirritet ac provocet turba gratorum, quos illi et habere contingat nec experiri necesse sit ;\nipse nulli implacabilis sit, ipsi nemo placandus ; tam aequali in eum fortuna indulgentia\nperseveret, ut nemo in illum possit esse nisi conscientia gratus.\"\nQuanto haec iustiora vota sunt, quae te in nullam occasionem differunt, sed gratum statim\nfaciunt! Quid enim prohibet referre gratiam prosperis rebus ? Quam multa sunt, per quae,\nquidquid debemus, reddere etiam felicibus possumus ! Fidele consilium, adsidua conversatio,\nsermo comis et sine adulatione iucundus, aures, si deliberari velit, diligentes, tutae, si\ncredere, convictus familiaritas. Neminem tam alte secunda posuerunt, ut non illi eo magis\namicus desit, quia nihil absit.\nIsta tristis et omni voto submovenda occasio ac procul repellenda. Ut gratus esse possis,\niratis dis opus est ? Ne ex hoc quidem peccare te intellegis, quod melius cum eo agitur, cui\ningratus es ? Propone animo tuo carcerem, vincula, sordes, servitutem, bellum, egestatem ;\nhaec sunt occasiones voti tui. Si quis tecum contraxit, per ista dimittitur!\nQuin potius eum potentem esse vis, cui plurimum debes, et1 beatum ?\nQuid enim, ut dixi, vetat te referre etiam summa felicitate praeditis gratiam ? Cuius plena\ntibi occurret et varia materia. Quid ? tu nescis debitum etiam locupletibus solvi ?\nNec te invitum distringam. Omnia sane excluserit opulenta felicitas, monstrabo tibi,\ncuius rei inopia laborent magna fastigia, quid omnia possidentibus desit : scilicet ille,\nqui verum dicat et hominem inter mentientes stupentem ipsaque consuetudine pro rectis blanda\naudiendi ad ignorantiam veri perductum vindicet a consensu concentuque falsorum.\nNon vides, quemadmodum illos in praeceps agat extincta libertas et fides in obsequium\nservile submissa ?\nDum nemo ex animi sui sententia suadet dissuadetque, sed adulandi certamen est et unum\namicorum omnium officium, una contentio, quis blandissime fallat, ignoravere vires suas, et,\ndum se tam magnos, quam audiunt, credunt, attraxere supervacua et in discrimen rerum omnium\nperventura bella, utilem et necessariam rupere concordiam, secuti iram, quam nemo revocabat,\nmultorum sanguinem hauserunt fusuri novissime suum ;\ndum vindicant inexplorata pro certis flectique non minus existimant turpe quam vinci et\nperpetua credunt, quae in summum perducta maxime nutant, ingentia super\nse ac suos regna fregerunt ; nec intellexerunt in illa scena vanis et cito diffluentibus\nbonis refulgente ex eo tempore ipsos nihil non adversi expectare debuisse, ex quo nihil veri\naudire potuerunt.\nCum bellum Graeciae indiceret Xerxes, animum tumentem oblitumque, quam caducis\nconfideret, nemo non impulit. Alius aiebat non laturos nuntium belli et ad primam adventus\nfamam terga versuros ;\nalius nihil esse dubii, quin illa mole non vinci solum Graecia, sed obrui posset ; magis\nverendum, ne vacuas desertasque urbes invenirent et profugis hostibus vastae solitudines\nrelinquerentur non habituris, ubi tantas vires exercere possent ;\nalius vix illi rerum naturam sufficere, angusta esse classibus maria, militi castra,\nexplicandis equestribus copiis campestria, vix patere caelum satis ad emittenda omni manu\ntela.\nCum in hunc modum multa undique iactarentur, quae hominem nimia aestimatione sui furentem\nconcitarent, Demaratus Lacedaemonius solus dixit ipsam illam, qua sibi placeret,\nmultitudinem indigestam et gravem metuendam esse ducenti; non enim vires habere, sed pondus ; immodica numquam regi posse, nec diu durare, quidquid regi non\npotest. \"\n\"In primo,\" inquit, \" statim monte Lacones obiecti dabunt sui experimentum. Tot ista\ngentium milia trecenti morabuntur ; haerebunt in vestigio fixi et commissas sibi angustias\narmis tuebuntur, corporibus obstruent ; tota illos Asia non movebit loco ; tantas minas\nbelli et paene totius generis humani ruentis impetum paucissimi sistent.\nCum te mutatis legibus suis natura transmiserit, in semita haerebis et aestimans futura\ndamna, cum computaveris, quanti Thermopylarum angusta constiterint ; scies te fugari posse,\ncum sciens posse retineri.\nCedent quidem tibi pluribus locis velut torrentis modo ablati, cuius cum magno terrore\nprima vis defluit ; deinde hinc atque illinc coorientur et tuis te viribus prement.\nVerum est, quod dicitur, maiorem belli apparatum esse, quam qui recipi ab his regionibus\npossit, quas oppugnare constituis, sed haec res contra nos est. Ob hoc ipsum te Graecia\nvincet, quia non capit ; uti toto te non potes.\nPraeterea, quae una rebus salus est, occurrere ad primos rerum impetus et inclinatis opem\nferre non poteris nec fulcire ac firmare labentia ; multo ante vincens, quam victum esse te\nsentias.\nCeterum non est, quod exercitum tuum ob hoc sustineri non putes posse, quia numerus eius\nduci quoque ignotus est ; nihil tam magnum est, quod perire non possit, cui nascitur in\nperniciem, ut alia quiescant, ex ipsa magnitudine sua causa.\"\nAcciderunt, quae Demaratus praedixerat. Divina atque humana impellentem et mutantem,\nquidquid obstiterat, trecenti stare iusserunt, stratusque passim per totam Graeciam Perses\nintellexit, quantum ab exercitu turba distaret. Itaque Xerxes pudore quam damno miserior\nDemarato gratias egit, quod solus sibi verum dixisset, et permisit petere, quod vellet.\nPetit ille, ut Sardis, maximam Asiae civitatem, curru vectus intraret rectam capite tiaram\ngerens ; id solis datum regibus. Dignus fuerat praemio, ante quam peteret ; sed quam\nmiserabilis gens, in qua nemo fuit, qui verum diceret regi, nisi qui non dicebat sibi !\nDivus Augustus filiam ultra impudicitiae maledictum impudicam relegavit et flagitia\nprincipalis domus in publicum emisit : admissos gregatim adulteros, pererratam nocturnis\ncomissationibus civitatem, forum ipsum ac rostra, ex quibus pater legem de adulteriis\ntulerat, filiae in stupra placuisse, cotidianum ad Marsyam concursum, cum ex adultera in\nquaestuariam versa ius omnis licentiae sub ignoto adultero peteret.\nHaec tam vindicanda principi quam tacenda, quia quarundam rerum turpitudo etiam ad\nvindicantem redit, parum potens irae publicaverat. Deinde, cum interposito tempore in locum\nirae subisset verecundia, gemens, quod non illa silentio pressisset, quae tam diu nescierat,\ndonec loqui turpe esset, saepe exclamavit : \" Horum mihi nihil accidisset, si aut Agrippa\naut Maecenas vixisset ! \" Adeo tot habenti milia hominum duos reparare difficile est.\nCaesae sunt legiones et protinus scriptae ; fracta classis et intra paucos dies natavit\nnova ; saevitum est in opera publica ignibus, surrexerunt meliora consumptis. Tota vita\nAgrippae et Maecenatis vacavit locus. Quid ? Putem defuisse similes, qui adsumerentur, an\nipsius vitium fuisse, quia maluit queri quam quaerere ?\nNon est, quod existimemus Agrippam et Maecenatem solitos illi vera dicere ; qui si\nvixissent, inter dissimulantes fuissent. Regalis ingenii mos est in praesentium contumeliam\namissa laudare et his virtutem dare vera dicendi, a quibus iam audiendi periculum non est.\nSed ut me ad propositum reducam, vides, quam facile sit gratiam referre felicibus et in\nsummo humanarum opum positis. Dic illis, non quod volunt audire, sed\nquod audisse semper volent ; plenas aures adulationibus aliquando vera vox intret ; da consilium utile. Quaeris, quid felici praestare possis ?\nEffice, ne felicitati suae credat, ut sciat illam multis et fidis manibus continendam.\nParum in illum contuleris, si illi stultam fiduciam permansurae semper potentiae excusseris\ndocuerisque mobilia esse, quae dedit casus, et maiore cursu fugere, quam veniunt, nec iis\nportionibus, quibus ad summa perventum est, retro iri, sed saepe inter maximam fortunam et\nultimam nihil interesse ?\nNescis, quantum sit pretium amicitiae, si non intellegis multum te ei daturum, cui\ndederis amicum, rem non domibus tantum, sed saeculis raram, quae non aliubi magis deest,\nquam ubi creditur abundare. Quid ?\nIstos tu libros, quos vix nomenclatorum complectitur aut memoria aut manus, amicorum\nexistimas esse ? Non sunt isti amici, qui agmine magno ianuam pulsant, qui in primas et\nsecundas admissiones digeruntur.\nConsuetudo ista vetus est regibus regesque simulantibus populum amicorum discribere, et\nproprium superbiae magno aestimare introitum ac tactum sui liminis et pro honore dare, ut\nostio suo propius adsideas, ut gradum prior intra domum ponas, in qua\ndeinceps multa sunt ostia, quae receptos quoque excludant.\nApud nos primi omnium C. Gracchus et mox Livius Drusus\ninstituerunt segregare turbam suam et alios in secretum recipere, alios cum pluribus, alios\nuniversos. Habuerunt itaque isti amicos primos, habuerunt secundos, numquam veros.\nAmicum vocas, cuius disponitur salutatio ? Aut potest huius tibi fides patere, qui per\nfores maligne apertas non intrat, sed illabitur ? Huic pervenire usque ad libertatem\ndestringendam licet, cuius vulgare et publicum verbum et promiscuum ignotis \" Have ! \" non\nnisi suo ordine emittitur ?\nAd quemcumque itaque istorum veneris, quorum salutatio urbem concutit, scito, etiam si\nanimadverteris obsessos ingenti frequentia vicos et commeantium in utramque partem catervis\nitinera compressa, tamen venire te in locum hominibus plenum, amicis vacuum.\nIn pectore amicus, non in atrio quaeritur; illo recipiendus, illic retinendus est et in\nsensus recondendus. Hoc doce : gratus es.\nMale de te existimas, si inutilis es nisi adflicto, si rebus bonis supervacuus es.\nQuemadmodum te et in dubiis et in adversis et in laetis sapienter geris, ut dubia prudenter\ntractes, adversa fortiter, laeta moderate, ita in omnia utilem te exhibere amico potes. Adversa eius nec deserueris nec optaveris ; multa nihilo minus, ut non\noptes, in tanta varietate, quae tibi materiam exercendae fidei praebeant, incident.\nQuemadmodum, qui optat divitias alicui in hoc, ut illarum ipse partem ferat, quamvis pro\nillo videatur optare, sibi prospicit, sic, qui optat amico aliquam necessitatem, quam\nadiutorio suo fideque discutiat, quod est ingrati, se illi praefert et tanti existimat illum\nmiserum esse, ut ipse gratus sit, ob hoc ipsum ingratus ; exonerare enim se vult et gravi\nsarcina liberare.\nMultum interest, utrum properes referre gratiam, ut reddas beneficium, an ne debeas. Qui\nreddere vult, illius se commodo aptabit et idoneum illi venire tempus volet ; qui nihil\naliud quam ipse liberari vult, quomodocumque ad hoc cupiet pervenire, quod est pessimae\nvoluntatis.\n\" Ista,\" inquit, \" festinatio nimium grati est ! \" Id apertius exprimere non possum, quam\nsi repetivero, quod dixi. Non vis reddere acceptum beneficium, sed effugere. Hoc dicere\nvideris : \" Quando isto carebo ? Quocumque modo mihi laborandum est, ne isti obligatus sim.\"\nSi optares, ut illi de suo solveres, multum abesse videreris a grato. Hoc, quod optas,\niniquius est ; exsecraris enim illum et caput sanctum tibi dira\nprecatione defigis.\nNemo, ut existimo, de immanitate animi tui dubitaret, si aperte illi paupertatem, si\ncaptivitatem, si famem ac metum imprecareris ; at quid interest, utrum vox ista sit voti tui\nan vis ? Aliquid enim horum optas. I nunc et hoc esse grati puta, quod ne ingratus quidem\nfaceret, qui modo non usque in odium, sed tantum usque ad infitiationem beneficii perveniret\n!\nQuis pium dicet Aenean, si patriam capi voluerit, ut captivitati patrem eripiat ? Quis\nSiculos iuvenes ut bona liberis exempla monstrabit, si optaverint, ut Aetna immensam ignium\nvim super solitum ardens et incensa praecipitet datura ipsis occasionem exhibendae pietatis\nex medio parentibus incendio raptis ?\nNihil debet Scipioni Roma, si Punicum bellum, ut finiret, aluit ; nihil Deciis, quod\nmorte patriam servaverunt, si prius optaverant, ut devotioni fortissimae locum ultima rerum\nnecessitas faceret. Gravissima infamia est medici opus quaerere ; multi, quos auxerant\nmorbos et irritaverant, ut gloria maiore sanarent, non potuerunt discutere aut cum magna\nmiserorum vexatione vicerunt.\nCallistratum aiunt (ita certe Hecaton auctor est), cum in exilium iret, in quod multos\ncum illo simul seditiosa civitas et intemperanter libera expulerat,\noptante quodam, ut Atheniensibus necessitas restituendi exules esset, abominatum talem\nreditum.\nRutilius noster animosius, cum quidam illum consolaretur et diceret instare arma civilia,\nbrevi futurum, ut omnes exules reverterentur : \" Quid tibi,\" inquit, \" mali feci, ut mihi\npeiorem reditum quam exitum optares ? Ut malo, patria exilio meo erubescat, quam reditu\nmaereat ! \" Non est istud exilium, cuius neminem non magis quam damnatum pudet.\nQuemadmodum illi servaverunt bonorum civium officium, qui reddi sibi penates suos\nnoluerunt clade communi, quia satius erat duos iniquo malo adfici quam omnes publico, ita\nnon servat grati hominis adfectum, qui bene de se merentem difficultatibus vult opprimi,\nquas ipse submoveat, quia, etiam si bene cogitat, male precatur. Ne in patrocinium quidem,\nnedum in gloriam est incendium extinxisse, quod feceris.\nIn quibusdam civitatibus impium votum sceleris vicem tenuit. Demades certe Athenis eum,\nqui necessaria funeribus venditabat, damnavit, cum probasset magnum lucrum optasse, quod\ncontingere illi sine multorum morte non poterat. Quaeri tamen solet, an merito damnatus sit.\nFortasse optavit, non ut multis venderet, sed ut care, ut parvo sibi constarent, quae venditurus esset.\nCum constet negotiatio eius ex empto et vendito, quare votum eius in unam partem trahis,\ncum lucrum ex utraque sit ? Praeterea omnes licet, qui in ista negotiatione sunt, damnes ;\nomnes enim idem volunt, id est, intra se optant. Magnam partem hominum damnabis ; cui enim\nnon ex alieno incommodo lucrum ?\nMiles bellum optat, si gloriam ; agricolam annonae caritas erigit ; eloquentiae pretium\nexcitat litium numerus ; medicis gravis annus in quaestu est ; institores delicatarum\nmercium iuventus corrupta locupletat; nulla tempestate tecta, nullo igne laedantur : iacebit\nopera fabrilis. Unius votum deprensum est, omnium simile est.\nAn tu Arruntium et Haterium et ceteros, qui captandorum testamentorum artem professi\nsunt, non putas eadem habere quae dissignatores et libitinarios vota ? Illi tamen, quorum\nmortes optent, nesciunt, hi familiarissimum quemque, ex quo propter amicitiam spei plurimum\nest, mori cupiunt. Illorum damno nemo vivit, hos, quisquis differt, exhaurit ; optant ergo\nnon tantum, ut accipiant, quod turpi servitute meruerunt, sed etiam, ut tributo gravi liberentur.\nNon est itaque dubium, quin hi magis, quod damnatum est in uno, optent, quibus, quisquis\nmorte profuturus est, vita nocet. Omnium tamen istorum tam nota sunt\nvota quam impunita. Denique se quisque consulat et in secretum pectoris sui redeat et\ninspiciat, quid tacitus optaverit. Quam multa sunt vota, quae etiam sibi fateri pudet ! Quam\npauca, quae facere coram teste possimus !\nSed non, quidquid reprehendendum, etiam damnandum est, sicut hoc votum amici, quod in\nmanibus est, male utentis bona voluntate et in id vitium incidentis, quod devitat ; nam dum\ngratum animum festinat ostendere, ingratus est. Hoc ait :\n\" In potestatem meam recidat, gratiam meam desideret, sine me salvus, honestus, tutus\nesse non possit, tam miser sit, ut illi beneficii loco sit, quidquid redditur.\" Haec dis\naudientibus : \" Circumveniant illum domesticae insidiae, quas ego possim solus opprimere,\ninstet potens inimicus et gravis, infesta turba nec inermis, creditor urgueat, accusator.\"\nVide, quam sis aecus ! Horum optares nihil, si tibi beneficium non dedisset. Ut alia\ntaceam, quae graviora committis pessima pro optimis referendo, hoc certe delinquis, quod non\nexpectas suum cuiusque rei tempus, quod aeque peccat, qui non sequitur, quam qui antecedit.\nQuomodo beneficium non semper recipiendum est, sic non utique reddendum.\nSi mihi non desideranti redderes, ingratus esses ; quanto ingratior es, qui desiderare me\ncogis ! Expecta ! Quare subsidere apud te munus meum non vis ? Quare\nobligatum moleste te fers ? Quare quasi cum acerbo\nfeneratore signare rationem parem properas ? Quid mihi negotium quaeris ? Quid in me deos\nimmittis ? Quomodo exigeres, qui sic reddis ?\nAnte omnia ergo, Liberalis, hoc discamus, beneficia debere secure et occasiones\nreddendorum observare, non manu facere. Ipsam hanc cupiditatem primo quoque tempore\nliberandi se meminerimus ingrati esse ; nemo enim libenter reddit, quod invitus debet, et,\nquod apud se esse non vult, onus iudicat esse, non munus.\nQuanto melius ac iustius in promptu habere merita amicorum et offerre, non ingerere, nec\nobaeratum se iudicare, quoniam beneficium commune vinculum est et inter se duos adligat !\nDic : \" Nihil moror, quominus tuum revertatur; opto, hilaris accipias. Si necessitas\nalterutri nostrum imminet fatoque quodam datum est, ut aut tu cogaris beneficium recipere\naut ego alterum accipere, det potius, qui solet. Ego\nparatus sum : Nulla mora in Turno est; ostendam hunc animum, cum primum tempus advenerit ;\ninterim di testes sunt.\"\nSoleo, mi Liberalis, notare hunc in te adfectum et quasi manu prendere verentis et\naestuantis, ne in ullo officio sis tardior. Non decet gratum animum\nsollicitudo, contra summa fiducia sui et ex conscientia veri amoris dimissa omnis anxietas.\nTam convicium est : \" Recipe \" quam : \" Debes.\" Hoc primum beneficii dati sit ius, ut\nrecipiendi tempus eligat, qui dedit. \" At vereor, ne homines de me sequius loquantur.\" Male\nagit, qui famae, non conscientiae gratus est. Duos istius rei iudices habes, illum, quem non\ndebes timere, et te, quem non\npotes. \" Quid ergo ? Si nulla intervenerit occasio, semper debebo ? \" Debebis ; sed palam\ndebebis, sed libenter debebis, sed cum magna voluptate apud te depositum intueberis.\nPaenitet accepti beneficii, quem nondum redditi piget. Quare, qui tibi dignus visus est, a\nquo acciperes, indignus videatur, cui diu debeas ?\nIn magnis erroribus sunt, qui ingentis animi credunt proferre, donare, plurium sinum ac\ndomum implere, cum ista interdum non magnus animus faciat, sed magna fortuna ; nesciunt,\nquanto interim maius ac difficilius sit capere, quam fundere. Nam, ut nihil alteri detraham,\nquoniam utrumque, ubi virtute fit, par est, non minoris est animi beneficium debere quam\ndare ; eo quidem operosius hoc quam illud, quo maiore diligentia custodiuntur accepta, quam\ndantur.\nItaque non est trepidandum, quam cito reponamus, nec procurrendum\nintempestive, quia aeque delinquit, qui ad referendam gratiam suo tempore cessat, quam qui\nalieno properat. Positum est illi apud me ; nec illius nomine nec meo timeo. Bene illi\ncautum est ; non potest hoc beneficium perdere nisi mecum, immo ne mecum quidem. Egi illi\ngratias, id est, rettuli.\nQui nimis de reddendo beneficio cogitat, nimis cogitare alterum de recipiendo putat.\nPraestet se in utrumque facilem. Si vult recipere beneficium, referamus reddamusque laeti ;\nsi illud apud nos custodiri mavult, quid thensaurum eius eruimus ? Quid custodiam recusamus\n? Dignus est cui, utrum volet, liceat. Opinionem quidem et famam eo loco habeamus, tamquam\nnon ducere sed sequi debeat.\nBonum, mi Liberalis, habeas animum volo : In manibus terrae ; non hic te carmine longo\natque per ambages et longa exorsa tenebo. Reliqua hic liber cogit, et exhausta materia\ncircumspicio, non quid dicam, sed quid non dixerim ; boni tamen consules, quidquid ibi\nsuperest, cum tibi superfuerit.\nSi voluissem lenocinari mihi, debuit paulatim opus crescere et ea pars in finem\nreservari, quam quilibet etiam satiatus appeteret. Sed quidquid maxime necessarium erat, in\nprimum congessi; nunc, si quid effugit, recolligo. Nec mehercules, si me interroges, nimis\nad rem existimo pertinere, ubi dicta sunt, quae Tegunt mores, prosequi cetera non in\nremedium animi, sed in exercitationem ingenii inventa.\nEgregie enim hoc dicere Demetrius Cynicus, vir meo iudicio magnus, etiam si maximis\ncomparetur, solet plus prodesse, si pauca praecepta sapientiae teneas,\nsed illa in promptu tibi et in usu sint, quam si multa quidem didiceris, sed illa non habeas\nad manum.\n\" Quemadmodum,\" inquit, \" magnus luctator est, non qui omnes numeros nexusque perdidicit,\nquorum usus sub adversario rarus est, sed qui in uno se aut altero bene ac diligenter\nexercuit et eorum occasiones intentus expectat (neque enim refert, quam multa sciat, si\nscit, quantum victoriae satis est), sic in hoc studio multa delectant, pauca vincunt.\nLicet nescias, quae ratio oceanum effundat ac revocet, quare septimus quisque annus\naetati signum imprimat, quare latitudo porticus ex remoto sperantibus non servet portionem\nsuam, sed ultima in angustiis coeant et columnarum novissime intervalla iungantur, quid sit,\nquod geminorum conceptum separet, partum iungat, utrum unus concubitus spargatur in duos an\ntotiens concepti sint, cur pariter natis fata diversa sint maximisque rerum spatiis distent,\nquorum inter ortus minimum interest : non multum tibi nocebit transisse, quae nec licet\nscire nec prodest. Involuta veritas in alto latet.\nNec de malignitate naturae queri possumus, quia nullius rei difficilis inventio est, nisi\ncuius hic unus inventae fructus est invenisse ; quidquid nos meliores beatosque facturum\nest, aut in aperto aut in proximo posuit.\nSi animus fortuita contempsit, si se supra metus sustulit nec avida\nspe infinita complectitur, sed didicit a se petere divitias ; si deorum hominumque\nformidinem eiecit et scit non multum esse ab homine timendum, a deo nihil; si contemptor\nomnium, quibus torquetur vita, dum ornatur, eo perductus est, ut illi liqueat mortem nullius\nmali materiam esse, multorum finem ; si animum virtuti consecravit et, quacumque vocat illa,\nplanum putat ; si sociale animal et in commune genitus mundum ut unam omnium domum spectat\net conscientiam suam dis aperuit semperque tamquam in publico vivit se magis veritus quam\nalios : subductus ille tempestatibus in solido ac sereno stetit consummavitque scientiam\nutilem ac necessariam. Reliqua oblectamenta otii sunt ; licet enim iam in tutum retracto\nanimo ad haec quoque excurrere cultum, non robur, ingeniis adferentia.\"\nHaec Demetrius noster utraque manu tenere pro fidentem iubet, haec nusquam dimittere,\nimmo adfigere et partem sui facere eoque cotidiana meditatione perduci, ut sua sponte\noccurrant salutaria et ubique ac statim desiderata praesto sint et sine ulla mora veniat\nilla turpis honestique distinctio.\nSciat nec malum esse ullum nisi turpe nec bonum nisi honestum. Hac regula vitae opera\ndistribuat; ad hanc legem et agat cuncta et exigat miserrimosque\nmortalium iudicet, in quantiscumque opibus refulgebunt, ventri ac libidini deditos quorumque\nanimus inerti otio torpet. Dicat sibi ipse : \" Voluptas fragilis est, brevis, fastidio\nobiecta, quo avidius hausta est citius in contrarium recidens, cuius subinde necesse est aut\npaeniteat aut pudeat, in qua nihil est magnificum aut quod naturam hominis dis proximi\ndeceat, res humilis, membrorum turpium aut vilium ministerio veniens, exitu foeda.\nIlla est voluptas et homine et viro digna non implere corpus nec saginare nec cupiditates\nirritare, quarum tutissima est quies, sed perturbatione carere et ea, quam hominum inter se\nrixantium ambitus concutit, et ea, quae intolerabilis ex alto venit, ubi de dis famae\ncreditum est vitiisque illos nostris aestimavimus.\"\nHanc voluptatem aequalem, intrepidam, numquam sensuram sui taedium percipit hic, quem\ndeformamus cum maxime, ut ita dicam, divini iuris atque humani peritus. Hic praesentibus\ngaudet, ex futuro non pendet ; nihil enim firmi habet, qui in incerta propensus est. Magnis\nitaque curis exemptus et distorquentibus mentem nihil sperat aut cupit nec se mittit in\ndubium suo contentus.\nEt ne illum existimes parvo esse contentum, omnia illius sunt, non sic, quemadmodum\nAlexandri fuerunt, cui, quamquam in litore rubri maris steterat, plus deerat, quam qua venerat. Illius ne ea quidem erant, quae tenebat aut vicerat, cum in\noceano Onesicritus praemissus explorator erraret et bella in ignoto mari quaereret.\nNon satis apparebat inopem esse, qui extra naturae terminos arma proferret, qui se in\nprofundum inexploratum et immensum aviditate caeca prosus immitteret ? Quid interest, quot\neripuerit regna, quot dederit, quantum terrarum tributo premat ? Tantum illi deest, quantum\ncupit.\nNec hoc Alexandri tantum vitium fuit, quem per Liberi Herculisque vestigia felix\ntemeritas egit, sed omnium, quos fortuna irritavit implendo. Cyrum et Cambysen et totum\nregni Persici stemma percense. Quem invenies, cui modum imperii satietas fecerit, qui non\nvitam in aliqua ulterius procedendi cogitatione finierit ? Nec id mirum est ; quidquid\ncupiditati contingit, penitus hauritur et conditur, nec interest, quantum eo, quod\ninexplebile est, congeras.\nUnus est sapiens, cuius omnia sunt nec ex difficili tuenda. Non habet mittendos trans\nmaria legatos nec metanda in ripis hostilibus castra, non opportunis castellis disponenda\npraesidia ; non opus est legione nec equestribus turmis. Quemadmodum di immortales regnum\ninermes regunt et illis rerum suarum ex edito tranquilloque tutela est, ita hic officia sua,\nquamvis latissime pateant, sine tumultu obit et omne humanum genus\npotentissimus eius optimusque infra se videt. Derideas licet :\ningentis spiritus res est, cum Orientem Occidentemque lustraveris animo, quo etiam remota\net solitudinibus interclusa penetrantur, cum tot animalia, tantam copiam rerum, quas natura\nbeatissime fundit, adspexeris, emittere hanc dei vocem : \" Haec omnia mea sunt ! \" Sic fit,\nut nihil cupiat, quia nihil est extra omnia.\n\" Hoc ipsum,\" inquis, \" volui! teneo te ! Volo videre, quomodo ex his laqueis, in quos\ntua sponte decidisti, expliceris. Dic mihi. Quemadmodum potest aliquis donare sapienti, si\nomnia sapientis sunt ? Nam id quoque, quod illi donat, ipsius est. Itaque non potest\nbeneficium dari sapienti, cui, quidquid datur, de suo datur ; atqui dicitis sapienti posse\ndonari. Idem autem me scito et de amicis interrogare. Omnia dicitis illis esse communia ;\nergo nemo quicquam donare amico potest ; donat enim illi communia.\"\nNihil prohibet aliquid et sapientis esse et etiam eius, qui possidet, cui datum et\nadsignatum est. Iure civili omnia regis sunt, et tamen illa, quorum ad regem pertinet\nuniversa possessio, in singulos dominos discripta sunt, et unaquaeque res habet possessorem\nsuum. Itaque dare regi et domum et mancipium et pecuniam possumus nec\ndonare illi de suo dicimur ; ad regem enim potestas omnium pertinet, ad singulos\nproprietates.\nFines Atheniensium aut Campanorum vocamus, quos deinde inter se vicini privata\nterminatione distinguunt ; et totus ager utique ullius rei publicae est, pars deinde suo\ndomino quaeque censetur ; ideoque donare agros nostros rei publicae possumus, quamvis illius\nesse dicantur, quia aliter illius sunt, aliter mei.\nNumquid dubium est, quin servus cum peculio domini sit ? Dat tamen domino suo munus. Non\nenim ideo nihil habet servus, quia non est habiturus, si dominus illum habere noluerit ; nec\nideo non est munus, cum volens dedit, quia potuit eripi, etiam si noluisset.\nQuemadmodum probemus omnia ? Nunc enim omnia sapientis esse inter duos convenit ; illud,\nquod quaeritur, colligendum est, quomodo liberalitatis materia adversus eum supersit, cuius\nuniversa esse concessimus.\nOmnia patris sunt, quae in liberorum manu sunt ; quis tamen nescit donare aliquid et\nfilium patri ? Omnia deorum sunt ; tamen et dis donum posuimus et stipem iecimus. Non ideo,\nquod habeo, meum non est, si meum tuum est ; potest enim idem meum esse\net tuum.\n\"Is,\" inquit, \" cuius prostitutae sunt, leno est; omnia autem sapientis sunt ; inter\nomnia et prostitutae sunt ; ergo prostitutae sapientis sunt. Leno autem est, cuius\nprostitutae sunt ; ergo sapiens leno est,\" Sic illum vetant emere, dicunt enim :\n\" Nemo rem suam emit ; omnia autem sapientis sunt ; ergo sapiens nihil emit.\" Sic vetant\nmutuum sumere, quia nemo usuram pro pecunia sua pendat. Innumerabilia sunt, per quae\ncavillantur, cum pulcherrime, quid a nobis dicatur, intellegant.\nEtenim sic omnia sapientis esse dico, ut nihilo minus proprium quisque in rebus suis\ndominium habeat, quemadmodum sub optimo rege omnia rex imperio possidet, singuli dominio.\nTempus istius probandae rei veniet; interim hoc huic quaestioni sat est me id, quod aliter\nsapientis est, aliter meum est, posse donare sapienti.\nNec mirum est aliquid ei, cuius est totum, posse donari. Conduxi domum a te ; in hac\naliquid tuum est, aliquid meum : res tua est, usus rei tuae meus est. Itaque nec fructus\ntanges colono tuo prohibente, quamvis in tua possessione nascantur,\net, si annona carior fuerit aut fames. Heu ! frustra magnum alterius spectabis acervum in\ntuo natum, in tuo positum, in horrea iturum tua.\nNec conductum meum, quamquam sis dominus, intrabis nec servum tuum, mercennarium meum,\nabduces et, cum a te raedam conduxero, beneficium accipies, si tibi in vehiculo tuo sedere\npermisero. Vides ergo posse fieri, ut aliquis accipiendo, quod suum est, munus accipiat.\nIn omnibus istis, quae modo rettuli, uterque eiusdem rei dominus est. Quo modo ? Quia\nalter rei dominus est, alter usus. Libros dicimus esse Ciceronis ; eosdem Dorus librarius\nsuos vocat, et utrumque verum est. Alter illos tamquam auctor sibi, alter tamquam emptor\nadserit; ac recte utriusque dicuntur esse, utriusque enim sunt, sed non eodem modo. Sic\npotest Titus Livius a Doro accipere aut emere libros suos.\nPossum donare sapienti, quod viritim meum est, licet illius sint omnia ; nam cum regio\nmore cuncta conscientia possideat, singularum autem rerum in unumquemque proprietas sit\nsparsa, et accipere munus et debere et emere et conducere potest.\nCaesar omnia habet, fiscus eius privata tantum ac sua ; et\nuniversa in imperio eius sunt, in patrimonio propria. Quid eius sit, quid non sit, sine\ndiminutione imperii quaeritur ; nam id quoque, quod tamquam alienum abiudicatur, aliter\nillius est. Sic sapiens animo universa possidet, iure ac dominio sua.\nBion modo omnes sacrilegos esse argumentis colligit, modo neminem. Cum omnes de saxo\ndeiecturus est, dicit : \" Quisquis id, quod deorum est, sustulit et consumpsit atque in usum\nsuum vertit, sacrilegus est ; omnia autem deorum sunt ; quod quisque ergo tollit, deorum\ntollit, quorum omnia sunt ; ergo, quisquis tollit aliquid, sacrilegus est.\n\" Deinde, cum effringi templa et expilari impune Capitolium iubet, dicit nullum sacrilegum\nesse, quia, quidquid sublatum est, ex eo loco, qui deorum erat, in eum transfertur locum,\nqui deorum est.\nHic respondetur omnia quidem deorum esse, sed non omnia dis dedicata ; in iis observari\nsacrilegium, quae religio numini adscripsit. Sic et totum mundum deorum esse immortalium\ntemplum, solum quidem amplitudine illorum ac magnificentia dignum : tamen a sacris profana\ndiscerni; non omnia licere in angulo, cui fani nomen impositum est,\nquae sub caelo et conspectu siderum licent. Iniuriam sacrilegus deo quidem non potest\nfacere, quem extra ictum sua divinitas posuit, sed punitur, quia tamquam deo fecit : opinio\nillum nostra ac sua obligat poenae.\nQuomodo ergo sacrilegus videtur, qui aliquid aufert sacri, etiam si, quocumque\ntranstulit, quod surripuerat, intra terminos mundi est, sic et sapienti furtum potest fieri\n; auferetur enim illi non ex iis, quae universa habet, sed ex iis, quibus dominus inscriptus\nest, quae viritim ei serviunt.\nIllam alteram possessionem adgnoscet, hanc nolet habere, si poterit, emittetque illam\nvocem, quam Romanus imperator emisit, cum illi ob virtutem et bene gestam rem publicam\ntantum agri decerneretur, quantum arando uno die circumire potuisset : \" Non opus est,\"\ninquit, \" vobis eo cive, cui plus opus sit quam uni civi.\" Quanto maioris viri putas\nrespuisse hoc munus, quam meruisse ! Multi enim fines aliis abstulerunt, sibi nemo\nconstituit !\nErgo cum animum sapientis intuemur potentem omnium et per universa dimissum, omnia illius\nesse dicimus, cum ad hoc ius cotidianum, si ita res tulerit, capite censebitur. Multum\ninterest, possessio eius animo ac magnitudine aestimetur an censu.\nHaec universa habere, de quibus loqueris, abominabitur. Non referam tibi Socraten,\nChrysippum, Zenonem et ceteros magnos quidem viros, maiores quidem, quia in laudem\nvetustorum invidia non obstat. Paulo ante Demetrium rettuli, quem mihi videtur rerum natura\nnostris tulisse temporibus, ut ostenderet nec illum a nobis corrumpi nec nos ab illo corripi\nposse, virum exactae, licet neget ipse, sapientiae firmaeque in iis, quae proposuit,\nconstantiae, eloquentiae vero eius, quae res fortissimas deceat, non concinnatae nec in\nverba sollicitae, sed ingenti animo, prout impetus tulit, res suas prosequentis.\nHuic non dubito quin providentia et talem vitam et talem dicendi facultatem dederit, ne\naut exemplum saeculo nostro aut convicium deesset. Demetrio si res nostras aliquis deorum\npossidendas velit tradere sub lege certa, ne liceat donare, adfirmaverim repudiaturum\ndicturumque :\n\" Ego vero me ad istud inextricabile pondus non adligo nec in altam faecem rerum hunc\nexpeditum hominem demitto. Quid ad me defers populorum omnium mala ? Quae ne daturus quidem\nacciperem, quoniam multa video, quae me donare non deceat. Volo sub conspectu meo ponere,\nquae gentium oculos regumque praestringunt, volo intueri pretia sanguinis animarumque\nvestrarum.\nPrima mihi luxuriae spolia propone, sive illa Vis per ordinem\nexpandere sive, ut est melius, in unum acervum dare. Video elaboratam scrupulosa\ndistinctione testudinem et foedissimorum pigerrimorumque animalium testas ingentibus pretiis\nemptas, in quibus ipsa illa, quae placet, varietas subditis medicamentis in similitudinem\nveri Coloratur. Video istic mensas et aestimatum lignum senatorio censu, eo pretiosius, quo\nillud in plures nodos arboris infelicitas torsit.\nVideo istic crystallina, quorum accendit fragilitas pretium ; omnium enim rerum voluptas\napud imperitos ipso, quo fugari debet, periculo crescit. Video murrea pocula ; parum\nscilicet luxuria magno fuerit, nisi, quod vomant, capacibus gemmis inter se propinaverint.\nVideo uniones non singulos singulis auribus comparatos ; iam enim exercitatae aures oneri\nferundo sunt ; iunguntur inter se et insuper alii binis superponuntur. Non satis muliebris\ninsania viros superiecerat, nisi bina ac terna patrimonia auribus singulis pependissent.\nVideo sericas vestes, si vestes vocandae sunt, in quibus nihil est, quo defendi aut\ncorpus aut denique pudor possit, quibus sumptis parum liquido nudam se non esse iurabit. Hae\ningenti summa ab ignotis etiam ad commercium gentibus accersuntur, ut matronae nostrae ne\nadulteris quidem plus sui in cubiculo, quam in publico ostendant.\n\" Quid agis, avaritia ? Quot rerum caritate aurum tuum victum est !\nOmnia ista, quae rettuli, in maiore honore pretioque sunt. Nunc volo tuas opes recognoscere,\nlamnas utriusque materiae, ad quam cupiditas nostra caligat.\nAt mehercules terra, quae, quidquid utile futurum nobis erat, protulit, ista defodit et\nmersit et ut noxiosis rebus ac malo gentium in medium prodituris toto pondere incubuit.\nVideo ferrum ex isdem tenebris esse prolatum, quibus aurum et argentum, ne aut instrumentum\nin caedes mutuas deesset aut pretium.\nEt tamen adhuc ista aliquam materiam habent; est, in quo errorem oculorum animus subsequi\npossit. Video istic diplomata et syngraphas et cautiones, vacua habendi simulacra, umbracula\navaritiae quaedam laborantis, per quae decipiat animum inanium opinione gaudentem. Quid enim\nista sunt, quid fenus et calendarium et usura, nisi humanae cupiditatis extra naturam\nquaesita nomina ?\n\"Possum de rerum natura queri, quod aurum argentumque non interius absconderit, quod non\nillis maius, quam quod detrahi posset, pondus iniecerit : quid sunt istae tabellae, quid\ncomputationes et venale tempus et sanguinulentae centesimae ? Voluntaria mala ex\nconstitutione nostra pendentia, in quibus nihil est, quod subici oculis, quod teneri manu\npossit, inanis avaritiae somnia.\nO miserum, si quem delectat patrimonii sui liber magnus et vasta\nspatia terrarum colenda per vinctos et immensi greges pecorum per provincias ac regna\npascendi et familia bellicosis nationibus maior et aedificia privata laxitatem urbium\nmagnarum vincentia !\nCum bene ista, per quae divitias suas disposuit ac fudit, circumspexerit superbumque se\nfecerit, quidquid habet, ei, quod cupit, comparet : pauper est. Dimitte me et illis divitiis\nmeis redde. Ego regnum sapientiae novi, magnum, securum ; ego sic omnia habeo, ut omnium\nsint.\"\nItaque cum C. Caesar illi ducenta donaret, ridens\nreiecit ne dignam quidem summam iudicans, qua non accepta gloriaretur. Di deaeque, quam\npusillo animo illum aut honorare voluit aut corrumpere ! Reddendum egregio viro\ntestimonium est ;\ningentem rem ab illo diei audivi, cum miraretur Gai dementiam, quod se putasset tanti\nposse mutari. \" Si temptare,\" inquit, \" me constituerat, toto illi fui experiendus imperio.\"\nSapienti ergo donari aliquid potest, etiam si sapientis omnia sunt. Aeque nihil prohibet,\ncum omnia amicis dicamus esse communia, aliquid amico donari. Non enim milli sic cum amico\ncommunia omnia sunt, quomodo cum socio, ut pars mea sit, pars illius, sed quomodo patri\nmatrique communes liberi sunt, quibus cum duo sunt, non singuli\nsingulos habent, sed singuli binos.\nPrimum omnium iam efficiam, ut, quisquis est iste, qui me in societatem vocat, sciat se\nnihil mecum habere commune. Quare? Quia hoc inter sapientes solum consortium est, inter quos\namicitia est ; ceteri non magis amici sunt quam socii.\nDeinde pluribus modis communia sunt. Equestria omnium equitum Romanorum sunt ; in illis\ntamen meus fit proprius locus, quem occupavi; hoc si cui cessi, quamvis illi communi re\ncesserim, tamen aliquid dedisse videor. Quaedam quorundam sub certa condicione sunt.\nHabeo in equestribus locum, non ut vendam, non ut locem, non ut habitem, in hoc tantum,\nut spectem ; propterea non mentior, si dico habere me in equestribus locum. Sed cum in\ntheatrum veni, si plena sunt equestria, et iure habeo locum illic, quia sedere mihi licet,\net non habeo, quia ab his, cum quibus mihi ius loci commune est, occupatus est.\nIdem inter amicos puta fieri. Quidquid habet amicus, commune est nobis, sed illius\nproprium est, qui tenet ; uti iis illo nolente non possum. \" Derides me,\" inquis ; \" si,\nquod amici est, meum est, liceat mihi vendere.\" Non licet ; nam nec equestria, et tamen communia tibi cum ceteris equitibus sunt.\nNon est argumentum ideo aliquid tuum non esse, quia vendere non potes, quia consumere,\nquia mutare in deterius aut melius ; tuum enim est etiam, quod sub lege certa tuum est.\naccepi, sed certe non minus. Ne traham longius, beneficium maius\nesse non potest ; ea, per quae beneficium datur, possunt esse maiora et plura, in quae se\ndenique benevolentia effundat et sic sibi indulgeat, quemadmodum amantes solent, quorum\nplura oscula et complexus artiores non augent amorem, sed exercent.\nHaec quoque, quae venit, quaestio profligata est in prioribus ; itaque breviter\nperstringetur; possunt enim in hanc, quae aliis data sunt, argumenta transferri. Quaeritur,\nan, qui omnia fecit, ut beneficium redderet, reddiderit.\n\" Ut scias,\" inquit, \" illum non reddidisse, omnia fecit, ut redderet ; apparet ergo non\nesse id factum, cuius faciendi occasionem non habuit. Et creditori suo pecuniam non solvit\nis, qui, ut solveret, ubique quaesivit nec invenit.\"\nQuaedam eius condicionis sunt, ut effectum praestare debeant ; quibusdam pro effectu est\nomnia temptasse, ut efficerent. Si omnia fecit, ut sanaret, peregit partes suas medicus ;\netiam damnato reo oratori constat eloquentiae officium, si omni vi usus\nest ; laus imperatoria etiam victo duci redditur, si et prudentia et industria et fortitudo\nmuneribus suis functa est.\nOmnia fecit, ut beneficium redderet, obstitit illi felicitas tua ; nihil incidit durius,\nquod veram amicitiam experiretur ; locupleti donare non potuit, sano adsidere, felici\nsuccurrere : gratiam rettulit, etiam si tu beneficium non recepisti. Praeterea huic intentus\nsemper et huius rei tempus opperiens, qui in hoc multum curae, multum sedulitatis impendit,\nplus laboravit, quam cui cito referre gratiam contigit.\nDebitoris exemplum dissimile est, cui parum est pecuniam quaesisse, nisi solvit ; illic\nenim stat acerbus super caput creditor, qui nullum diem gratis occidere patiatur ; hic\nbenignissimus, qui, te cum viderit concursantem et sollicitum atque anxium, dicat : \" Mitte\nhanc de pectore curam ; desine tibi molestus instare. Omnia a te habeo; iniuriam mihi\nfacis, si me quicquam desiderare amplius iudicas ; plenissime ad me pervenit animus tuus.\"\n\" Dic,\" inquit, \" mihi : si\nreddidisset beneficium, diceres illum gratiam rettulisse ; eodem ergo loco est, qui reddidit\net qui non reddidit ? \" Contra nunc illud pone : si oblitus esset\naccepti beneficii, si ne temptasset quidem gratus esse, negares illum gratiam rettulisse ;\nat hic se diebus noctibusque lassavit et omnibus aliis renuntiavit officiis huic uni\nimminens et operatus, ne qua se fugeret occasio ; eodem ergo loco erunt ille, qui curam\nreferendae gratiae abiecit, et hic, qui numquam ab illa recessit ? Iniquus es, si rem a me\nexigis, cum videas animum non defuisse.\nAd summam puta, cum captus esses, me pecuniam mutuatum rebus meis in securitatem\ncreditoris oppositis navigasse hieme tam saeva per infesta latrociniis litora, emensum,\nquidquid periculorum adferre potest etiam pacatum mare ; peragratis omnibus solitudinibus,\ncum, quos nemo non fugiebat, ego quaererem, tandem ad\npiratas perveni ; iam te alius redemerat : negabis me gratiam rettulisse ? Etiamne, si in\nilla navigatione pecuniam, quam saluti tuae contraxeram, naufragus perdidi, etiamne, si\nin vincula, quae detrahere tibi volui, ipse incidi,\nnegabis me rettulisse gratiam ?\nAt mehercules Athenienses Harmodium et Aristogitonem tyrannicidas vocant, et Mucio manus\nin hostili ara relicta instar occisi Porsinae fuit, et semper contra fortunam luctata virtus\netiam citra effectum propositi operis enituit. Plus praestitit, qui\nfugientes occasiones secutus est et alia atque alia captavit, per quae referre gratiam\nposset, quam quem sine ullo sudore gratum prima fecit occasio.\n\" Duas,\" inquit, \" res ille tibi praestitit, voluntatem et rem ; tu quoque illi duas\ndebes.\" Merito istud diceres ei, qui tibi reddidit voluntatem otiosam, huic vero, qui et\nvult et conatur et nihil intemptatum relinquit, id non potes dicere ; utrumque enim praestat, quantum in se est.\nDeinde non semper numero numerus aequandus est, aliquando una res pro duabus valet ;\nitaque in locum rei succedit tam propensa voluntas et cupida reddendi. Quod si animus sine\nre ad referendam gratiam non valet, nemo adversus deos gratus est, in quos voluntas sola\nconfertur. \" Dis,\" inquit, \"\nnihil aliud praestare possumus.\" Sed si huic quoque, cui referre gratiam debeo, nihil aliud\npraestare possum, quid est, quare non eo adversus hominem gratus sim, quo nihil amplius in\ndeos confero ?\nSi tamen quaeris, quid sentiam, et vis signare responsum, hic beneficium recepisse se\niudicet, ille se sciat non reddidisse ; hic illum dimittat, ille se teneat ; hic dicat : \"\nHabeo,\" ille respondeat : \" Debeo.\n\" In omni quaestione propositum sit nobis bonum publicum ;\npraecludendae sunt excusationes ingratis, ad quas refugere non possint et sub quibus\ninfitiationem suam tegere. \" Omnia feci.\" Fac etiamnunc. Quid ?\ntu tam imprudentes iudicas maiores nostros fuisse, ut non intellegerent iniquissimum esse\neodem loco haberi eum, qui pecuniam, quam a creditore acceperat, libidini aut aleae\nadsumpsit, et eum, qui incendio aut latrocinio aut aliquo casu tristiore aliena cum suis\nperdidit ? Nullam excusationem receperunt, ut homines scirent fidem utique praestandam ;\nsatius enim erat a paucis etiam iustam excusationem non accipi quam ab omnibus aliquam\ntemptari. Omnia fecisti, ut redderes ;\nhoc illi satis sit, tibi parum. Nam quemadmodum ille, si enixam et sedulam operam\ntransire pro irrita patitur, cui gratia referatur, indignus est, ita tu ingratus es, nisi\nei, qui voluntatem bonam in solutum accipit, eo libentius debes, quia dimittens. Non rapias\nhoc nec testeris ; occasiones reddendi nihilo minus quaeras. Redde illi, quia repetit, huic,\nquia remittit ; illi, quia bonus est, huic, quia malus.\nIdeoque hanc quaestionem non est quod ad te iudices pertinere, an, quod beneficium quis a\nsapiente accepit, reddere debeat, si ille desiit esse sapiens et in\nmalum versus est. Redderes enim et depositum, quod a sapiente accepisses, etiam malo,\nredderes creditum. Quid est, cur non et beneficium ? Quia mutatus est, ille te mutet ? Quid\n?\nSi quid a sano accepisses, aegro non redderes, cum plus semper imbecillo amico debeamus ?\nEt hic aeger est animo ; adiuvetur, feratur. Stultitia morbus est animi.\nDrstinguendum hoc, quo magis intellegatur, existimo. Duo sunt beneficia : unum, quod dare\nnisi sapiens sapienti non potest ; hoc est absolutum et verum beneficium ; alterum vulgare,\nplebeium, cuius inter nos imperitos commercium est.\nDe hoc non est dubium, quin illi, qualiscumque est, debeam reddere, sive homicida sive\nfur sive adulter evasit. Habent scelera leges suas ; melius istos iudex quam ingratus\nemendat. Nemo te malum, quia est, faciat. Malo beneficium proiciam, bono reddam, huic, quia\ndebeo, illi, ne debeam.\nDe altero beneficii genere dubitatur, quod si accipere non potui nisi sapiens, ne reddere\nquidem nisi sapienti possum. \" Puta enim me reddere : ille non potest\nrecipere, non est iam huius rei capax, scientiam utendi perdidit. Quid, si me remittere\nmaneo pilam iubeas ? Stultum est dare alicui, quod accipere non possit.\" Ut respondere ab ultimo incipiam : non dabo\nulli, quod accipere non poterit ; reddam, etiam si recipere non poterit. Obligare enim non\npossum nisi accipientem ; liberari tantum, si reddidi, possum. Ille uti illo non poterit ?\nViderit ; penes illum erit culpa, non penes me.\n\" Reddere est,\" inquit, \" accepturo tradidisse. Quid enim ? si cui vinum debeas et hoc\nille te infundere reticulo iubeat aut cribro, reddidisse te dices ? Aut reddere voles, quod,\ndum redditur, inter duos pereat ? \"\nReddere est id, quod debeas, ei, cuius est, volenti dare. Hoc unum mihi praestandum est.\nUt quidem habeat, quod a me accepit, iam ulterioris est curae ; non tutelam illi, sed fidem\ndebeo, multoque satius est illum non habere, quam me non reddere.\nEt creditori statim in macellum laturo, quod acceperit, reddam ; etiam si mihi adulteram,\ncui monerem, delegaverit, solvam ; et, si nummos, quos accipiet, in sinum suum discinctus\ninfundet, dabo. Reddendum enim mihi est, non servandum, cum reddidero,\nac tuendum; beneficii accepti, non redditi, custodiam\ndebeo. Dum apud me est, salvum sit ; ceterum, licet accipientis manibus effluat, dandum est\nreposcenti. Reddam bono, cum expediet, malo, cum petet.\n\" Tale,\" inquit, \" illi beneficium, quale accepisti, non potes reddere ; accepisti enim a\nsapiente, stulto reddis.\" Non ; reddo illi, quale nunc potest recipere, nec per me fit, quod\ndeterius id, quod accepi, reddam, sed per illum, cui, si ad sapientiam redierit, reddam,\nquale accepi ; dum in malis est, reddam, quale ab illo potest accipi.\n\" Quid ? si,\" inquit, \" non tantum malus factus est, sed ferus, sed immanis, qualis\nApollodorus aut Phalaris,et huic beneficium,quod acceperas,reddes ?\" Mutationem sapientis\ntantam natura non patitur. Non in pessima ab optimis lapsus ; necesse est etiam in malo\nvestigia boni teneat ; numquam tantum virtus extinguitur, ut non certiores animo notas imprimat, quam ut illas eradat ulla mutatio.\nFerae inter nos educatae si in silvas eruperunt, aliquid mansuetudinis pristinae retinent\ntantumque a placidissimis absunt, quantum a veris feris et numquam humanam manum passis.\nNemo in summam nequitiam incidit, qui umquam haesit sapientiae ; altius infectus est, quam ut ex toto elui et transire in colorem malum possit.\nDeinde interrogo, utrum iste ferus sit animo tantum, an et in perniciem publicam excurrat\n? Proposuisti enim mihi Phalarim et alterum tyrannum,\nquorum si naturam habet intra se malus, quidni ego isti beneficium suum reddam, ne quid mihi\ncum illo iuris sit amplius ?\nSi vero sanguine humano non tantum gaudet, sed pascitur, sed et suppliciis omnium\naetatium crudelitatem insatiabilem exercet nec ira sed aviditate quadam saeviendi furit, si\nin ore parentium liberos iugulat, si non contentus simplici morte distorquet nec urit solum\nperituros, sed excoquit, si arx eius cruore semper recenti madet, parum est huic beneficium\nnon reddere ! Quidquid erat, quo mihi cohaereret, intercisa iuris humani societas abscidit.\nSi praestitisset quidem aliquid mihi, sed arma patriae meae inferret, quidquid meruerat,\nperdidisset, et referre illi gratiam scelus haberetur. Si non patriam meam impugnat, sed\nsuae gravis est et sepositus a mea gente suam exagitat, abscindit, nihilo minus illum tanta\npravitas animi, etiam si non inimicum, invisum mihi efficit, priorque mihi ac potior eius\nofficii ratio est, quod humano generi, quam quod uni homini debeo.\nSed quamvis hoc ita sit et ex eo tempore omnia mihi in illum libera sint, ex quo\ncorrumpendo fas omne, ut nihil in eum nefas esset, effecerit, illum mihi servandum modum\ncredam, ut, si beneficium illi meum neque vires maiores daturum est in exitium commune nec\nconfirmaturum, quas habet, id autem erit, quod illi reddi sine pernicie publica possit, reddam. Servabo filium eius infantem ;\nquid hoc beneficium obest cuiquam eorum, quos crudelitas eius lacerat ? Pecuniam, quae\nsatellitem stipendio teneat, non subministrabo. Si marmora et vestes desideraverit, nihil\noberit cuiquam id, quo luxuria eius instruitur ; militem et arma non suggeram.\nSi pro magno petet munere artifices scenae et scorta et quae feritatem eius emolliant,\nlibens offeram. Cui triremes et aeratas non mitterem, lusorias et cubiculatas et alia\nludibria regum in mari lascivientium mittam. Et si ex toto desperata eius sanitas fuerit,\neadem manu beneficium omnibus dabo, illi reddam ; quoniam ingeniis talibus exitus remedium\nest optimumque est abire ei, qui ad se numquam rediturus est.\nSed haec rara nequitia est semper portenti loco habita, sicut hiatus terrae et e cavernis\nmaris ignium eruptio ; itaque ab illa recedamus, de iis loquamur vitiis, quae detestamur\nsine horrore.\nHuic homini malo, quem invenire in quolibet foro possum, quem singuli timent, reddam\nbeneficium, quod accepi. Non oportet mihi nequitiam eius prodesse ;\nquod meum non est, redeat ad dominum. Bonus sit an malus, quid differt ? Diligenter istud excuterem, si non redderem, sed darem.\nHic locus fabulam poscit. Pythagoricus quidam emerat a sutore phaecasia, rem magnam, non\npraesentibus nummis. Post aliquot dies venit ad tabernam redditurus et, cum elusam diu\npulsaret, fuit, qui diceret : \" Quid perdis operam ? Sutor ille, quem quaeris, elatus,\ncombustus est ; quod nobis fortasse molestum est, qui in aeternum nostros amittimus, tibi\nminime, qui scis futurum, ut renascatur,\" iocatus in Pythagoricum. At philosophus noster tres aut quattuor denarios non\ninvita manu domum rettulit subinde concutiens ; deinde, cum reprehendisset hanc suam non\nreddendi tacitam voluptatem, intellegens arrisisse illud lucellum sibi redit ad eandem\ntabernam et ait : \" Ille tibi vivit ; redde, quod debes.\" Deinde per clostrum, qua se\ncommissura laxaverat, quattuor denarios in tabernam inseruit ac misit poenas a se exigens\nimprobae cupiditatis, ne alieno adsuesceret.\nQuod debes, quaere, cui reddas, et, si nemo poscet, ipse te appella. Malus an bonus, ad\nte non pertinet ; redde et accusa. Oblitus es, quemadmodum inter vos\nofficia divisa sint : illi oblivio imperata est, tibi meminisse mandavimus. Errat tamen, si\nquis existimat, cum dicimus eum, qui beneficium dedit, oblivisci oportere, excutere nos illi\nmemoriam rei praesertim honestissimae ; quaedam praecipimus ultra modum, ut ad verum et suum\nredeant. Cum dicimus :\n\" Meminisse non debet,\" hoc volumus intellegi : \" Praedicare non debet nec iactare nec\ngravis esse.\" Quidam enim beneficium, quod dederunt, omnibus circulis narrant ; hoc sobrii\nlocuntur, hoc ebrii non continent, hoc ignotis ingerunt, hoc amicis committunt ; ut haec\nnimia et exprobratrix memoria subsideret, oblivisci eum, qui dedit, iussimus et plus\nimperando, quam praestari poterat, silentium suasimus.\nQuotiens parum fiduciae est in iis, quibus imperes, amplius exigendum est, quam sat est,\nut praestetur, quantum sat est. In hoc omnis hyperbole extenditur, ut ad verum mendacio\nveniat. Itaque ille, cum dixit : Qui candore nives anteirent, cursibus auras, quod non\npoterat fieri, dixit, ut crederetur, quantum plurimum posset. Et qui dixit : His inmobilior\nscopulis, violentior amne, ne hoc quidem se persuasurum putavit aliquem tam immobilem esse\nquam scopulum.\nNumquam tantum sperat hyperbole, quantum audet, sed incredibilia\nadfirmat, ut ad credibilia perveniat. Cum dicimus : \" Qui beneficium dedit, obliviscatur,\"\nhoc dicimus : \" Similis sit oblito ; memoria eius non appareat nec incurrat.\" Cum dicimus\nbeneficium repeti non oportere, non ex toto repetitionem tollimus ;\nsaepe enim opus est malis exactore, etiam bonis admonitione. Quid ergo ? Occasionem\nignoranti non ostendam ? Necessitates illi meas non detegam ? Quare nescisse se aut\nmentiatur aut doleat ? Interveniat aliquando admonitio, sed verecunda, quae non poscat nec\nin ius vocet.\nSocrates amicis audientibus : \" Emissem,\" inquit, \" pallium, si nummos haberem.\" Neminem\npoposcit, omnes admonuit. A quo acciperet, ambitus fuit; quidni esset ? Quantulum enim erat,\nquod Socrates accipiebat ! At multum erat eum fuisse, a quo Socrates acciperet. Num illos\ncastigare mollius potuit ?\n\" Emissem,\" inquit, \" pallium, si nummos haberem.\" Post hoc quisquis properaverit, sero\ndat ; iam Socrati defuit. Propter acerbos exactores repetere prohibemus, non, ut numquam\nfiat, sed ut parce.\nAristippus aliquando delectatus unguento : \" Male,\" inquit, \" istis effeminatis eveniat,\nqui rem tam bellam infamaverunt.\" Item dicendum est : \" Male istis\nimprobis et importunis beneficiorum suorum quadriplatoribus eveniat, qui tam bellam rem,\nadmonitionem inter amicos, sustulerunt! \" Ego tamen utar hoc iure amicitiae et beneficium ab\neo repetam, a quo petissem, qui alterius beneficii loco accepturus est potuisse reddere.\nNumquam ne querens quidem dicam : eiectum litore, egentem excepi et regni demens in parte\nlocavi. Non est ista admonitio, convicium est ; hoc est in odium beneficia perducere, hoc\nest efficere, ut ingratum esse aut liceat aut iuvet. Satis abundeque est submissis et\nfamiliaribus verbis memoriam revocare : si bene quid de te merui, fuit aut tibi quicquam\ndulce meum. Ille in vicem dicat : \" Quidni merueris ? Eiectum litore, egentem excepisti.\"\n\"Sed nihil,\" inquit, \" proficimus ; dissimulat, oblitus est : quid facere debeam ? \"\nQuaeris rem maxime necessariam et in qua hanc materiam consummati decet, quemadmodum ingrati\nferendi sint.\nPlacido animo, mansueto, magno. Numquam te tam inhumanus et immemor et ingratus offendat,\nut non tamen dedisse delectet ; numquam in has voces iniuria impellat : \" Vellem, non\nfecissem.\" Beneficii tui tibi etiam infelicitas placeat ; semper illum paenitebit, si te ne nunc quidem paenitet. Non est, quod indigneris, tamquam\naliquid novi acciderit; magis mirari deberes, si non accidisset.\nAlium labor, alium impensa deterret, alium periculum, alium turpis verecundia, ne, dum\nreddit, fateatur accepisse, alium ignorantia officii, alium pigritia, alium occupatio.\nAdspice, quemadmodum immensae hominum cupiditates hient semper et poscant ; non miraberis\nibi neminem reddere, ubi nemo satis accepit.\nQuis est istorum tam firmae mentis ac solidae, ut tuto apud eum beneficia deponas ? Alius\nlibidine insanit, alius abdomini servit ; alius lucri totus est, cuius summam, non vias,\nspectat ; alius invidia laborat, alius caeca ambitione et in gladios irruente. Adice\ntorporem mentis ac senium et contraria huic inquieti pectoris agitationem tumultusque\nperpetuos; adice aestimationem sui nimiam et tumorem, ob quae contemnendus est, insolentem.\nQuid contumaciam dicam in perversa nitentium, quid\nlevitatem semper aliquo transilientem ?\nHoc accedat temeritas praeceps et numquam fidele consilium daturus timor et mille\nerrores, quibus volvimur : audacia timidissimorum, discordia familiarissimorum et, publicum\nmalum, incertissimis fidere, fastidire possessa, quae consequi posse\nspes non fuit. Inter adfectus inquietissimos rem quietissimam, fidem, quaeris ?\nSi tibi vitae nostrae vera imago succurret, videre1 videberis tibi captae cum maxime\ncivitatis faciem, in qua omisso pudoris rectique respectu vires in concilio sunt velut signo\nad permiscenda omnia dato. Non igni, non ferro abstinetur ; soluta legibus scelera sunt ; ne\nreligio quidem, quae inter arma hostilia supplices texit, ullum impedimentum est ruentium in\npraedam.\nHic ex privato, hic ex publico, hic ex profano, hic ex sacro rapit ; hic effringit, hic\ntransilit ; hic non contentus angusto itinere ipsa, quibus arcetur, evertit et in lucrum\nruina venit; hic sine caede populatur, hic spolia cruenta manu gestat ; nemo non fert\naliquid ex altero. In hae aviditate generis humani o ne tu nimis fortunae communis oblitus\nes, qui quaeris inter rapientes referentem !\nSi indignans ingratos esse, indignare luxuriosos, indignare avaros, indignare impudicos,\nindignare aegros deformes, senes pallidos! Est istuc grave vitium, est intolerabile et quod\ndissociet homines, quod concordiam, qua imbecillitas nostra fulcitur, scindat ac dissipet,\nsed usque eo vulgare est, ut illud ne qui queritur quidem effugerit.\nCogita tecum, an, quibuscumque debuisti, gratiam rettuleris, an\nnullum umquam apud te perierit officium, an omnium te beneficiorum memoria comitetur.\nVidebis, quae puero data sunt, ante adulescentiam elapsa, quae in iuvenem conlata sunt, non\nperdurasse in senectutem. Quaedam perdidimus, quaedam proiecimus, quaedam e conspectu nostro\npaulatim exierunt, a quibusdam oculos avertimus.\nUt excusem tibi imbecillitatem, imprimis vas fragile est memoria et rerum turbae non\nsufficit ; necesse est, quantum recipit, emittat et antiquissima recentissimis obruat. Sic\nfactum est, ut minima apud te nutricis esset auctoritas, quia beneficium eius longius aetas\nsequens posuit ; sic factum est, ut praeceptoris tibi non esset ulla veneratio ; sic evenit,\nut circa consularia occupato comitia aut sacerdotiorum candidato quaesturae suffragator\nexcideret. Fortasse vitium, de quo querens, si te diligenter excusseris, in sinu invenies.\nInique publico crimini irasceris, stulte tuo ; ut absolvaris, ignosce.\nMeliorem illum facies ferendo, utique peiorem exprobrando. Non est, quod frontem eius\nindures ; sine, si quid est pudoris residui, servet. Saepe dubiam verecundiam vox\nconviciantis clarior rupit. Nemo id esse, quod iam videtur, timet ; deprenso pudor demitur.\n\" Perdidi beneficium.\" Numquid, quae consecravimus, perdidisse nos\ndicimus ? Inter consecrata beneficium est, etiam si male respondit, bene conlatum. Non est\nille, qualem speravimus ; simus nos, quales fuimus, ei dissimiles. Damnum non tunc factum :\napparuit. Ingratus non sine nostro pudore protrahitur, quoniam quidem querella amissi beneficti non bene dati signum est.\nQuantum possumus, causam eius apud nos agamus : \" Fortasse non potuit, fortasse\nignoravit, fortasse facturus est.\" Quaedam nomina bona lentus et sapiens creditor fecit, qui\nsustinuit ac mora fovit. Idem nobis faciundum est ; nutriamus fidem languidam.\n\" Perdidi beneficium.\" Stulte non nosti detrimenti tui tempora ! Perdidisti, sed cum\ndares ; nunc palam factum est. Etiam in his, quae videntur in perdito, moderatio plurimum\nprofuit , ut corporum ita animorum molliter vitia tractanda sunt. Saepe, quod explicari\npertinacia potuit, violentia trahentis abruptum est. Quid opus est maledictis ? Quid querellis? Quid\ninsectatione ? Quare illum liberas ? Quare dimittis ? Si ingratus est, iam nihil debet.\nQuae ratio est exacerbare eum, in quem magna contuleris, ut ex amico dubio fiat non\ndubius inimicus et patrocinium sibi nostra infamia quaerat, nec desit\nvox: \" Nescio quid est,\nquod eum, cui tantum debuit, ferre non potuit ; subest aliquid \" ? Nemo non superioris\ndignitatem querendo, etiam si non inquinavit, adspersit ; nec quisquam fingere contentus est\nlevia, cum magnitudine mendacii fidem quaerat.\nQuanto illa melior via, qua servatur illi species amicitiae et, si reverti ad sanitatem\nvelit, etiam amicitia ! Vincit malos pertinax bonitas, nec quisquam tam duri infestique\nadversus diligenda animi est, ut etiam in iniuria bonos\nnon amet, quibus hoc quoque coepit debere, quod impune non solvit. Ad illa itaque\ncogitationes tuas flecte :\nâ€œNon est relata mihi gratia; quid faciam ? Quod di, omnium rerum optimi auctores, qui\nbeneficia ignoranti dare incipiunt, ingratis perseverant.\nAlius illis obicit neclegentiam nostri, alius iniquitatem ; alius illos extra mundum suum\nproicit et ignavos hebetesque sine luce, sine ullo opere destituit ; alius solem, cui\ndebemus, quod inter laborem quietemque tempus divisimus, quod non tenebris mersi confusionem\naeternae noctis effugimus, qui annum cursu suo temperat et corpora alit, sata evocat,\npercoquit fructus, saxum aliquod aut fortuitorum ignium globum et quidvis potius quam deum\nappellat.\nNihilo minus tamen more optimorum parentium, qui maledictis suorum infantium arrident,\nnon cessant di beneficia congerere de beneficiorum auctore\ndubitantibus, sed aequali tenore bona sua per gentes populosque distribuunt; unam potentiam,\nprodesse, sortiti spargunt opportunis imbribus terras, maria flatu movent, siderum cursu\nnotant tempora, hiemes aestatesque interventu lenioris spiritus molliunt, errorem labentium\nanimarum placidi ac propitii ferunt. Imitemur illos ;\ndemus, etiam si multa in irritum data sunt ; demus nihilo minus aliis, demus ipsis, apud\nquos facta iactura est. Neminem ad excitandas domos ruina deterruit, et, eum penates ignis\nabsumpsit, fundamenta tepente adhuc area ponimus et urbes haustas saepius eidem solo\ncredimus ; adeo ad bonas spes pertinax animus est. Terra marique humana opera cessarent,\nnisi male temptata retemptare libuisset.\nIngratus est: non mihi fecit iniuriam, sed sibi; ego beneficio meo, cum darem, usus sum.\nNec ideo pignus dabo, sed diligentius ; quod in hoc perdidi, ab aliis recipiam. Sed huic\nipsi beneficium dabo iterum et tamquam bonus agricola cura cultuque sterilitatem soli vincam\n; perit mihi beneficium, iste hominibus. Non est magni animi beneficium dare et perdere ;\nhoc est magni animi perdere et dare.â€�\n","locs":[{"loc":"urn:cts:latinLit:phi1017.phi013:1.1.1","start":0,"length":383},{"loc":"urn:cts:latinLit:phi1017.phi013:1.1.2","start":383,"length":280},{"loc":"urn:cts:latinLit:phi1017.phi013:1.1.3","start":663,"length":388},{"loc":"urn:cts:latinLit:phi1017.phi013:1.1.4","start":1051,"length":275},{"loc":"urn:cts:latinLit:phi1017.phi013:1.1.5","start":1326,"length":303},{"loc":"urn:cts:latinLit:phi1017.phi013:1.1.6","start":1629,"length":162},{"loc":"urn:cts:latinLit:phi1017.phi013:1.1.7","start":1791,"length":286},{"loc":"urn:cts:latinLit:phi1017.phi013:1.1.8","start":2077,"length":503},{"loc":"urn:cts:latinLit:phi1017.phi013:1.1.9","start":2580,"length":488},{"loc":"urn:cts:latinLit:phi1017.phi013:1.1.10","start":3068,"length":348},{"loc":"urn:cts:latinLit:phi1017.phi013:1.1.11","start":3416,"length":172},{"loc":"urn:cts:latinLit:phi1017.phi013:1.1.12","start":3588,"length":280},{"loc":"urn:cts:latinLit:phi1017.phi013:1.1.13","start":3868,"length":311},{"loc":"urn:cts:latinLit:phi1017.phi013:1.2.1","start":4179,"length":311},{"loc":"urn:cts:latinLit:phi1017.phi013:1.2.2","start":4490,"length":325},{"loc":"urn:cts:latinLit:phi1017.phi013:1.2.3","start":4815,"length":366},{"loc":"urn:cts:latinLit:phi1017.phi013:1.2.4","start":5181,"length":320},{"loc":"urn:cts:latinLit:phi1017.phi013:1.2.5","start":5501,"length":494},{"loc":"urn:cts:latinLit:phi1017.phi013:1.3.1","start":5995,"length":286},{"loc":"urn:cts:latinLit:phi1017.phi013:1.3.2","start":6281,"length":256},{"loc":"urn:cts:latinLit:phi1017.phi013:1.3.3","start":6537,"length":200},{"loc":"urn:cts:latinLit:phi1017.phi013:1.3.4","start":6737,"length":365},{"loc":"urn:cts:latinLit:phi1017.phi013:1.3.5","start":7102,"length":328},{"loc":"urn:cts:latinLit:phi1017.phi013:1.3.6","start":7430,"length":402},{"loc":"urn:cts:latinLit:phi1017.phi013:1.3.7","start":7832,"length":310},{"loc":"urn:cts:latinLit:phi1017.phi013:1.3.8","start":8142,"length":341},{"loc":"urn:cts:latinLit:phi1017.phi013:1.3.9","start":8483,"length":392},{"loc":"urn:cts:latinLit:phi1017.phi013:1.3.10","start":8875,"length":465},{"loc":"urn:cts:latinLit:phi1017.phi013:1.4.1","start":9340,"length":377},{"loc":"urn:cts:latinLit:phi1017.phi013:1.4.2","start":9717,"length":267},{"loc":"urn:cts:latinLit:phi1017.phi013:1.4.3","start":9984,"length":293},{"loc":"urn:cts:latinLit:phi1017.phi013:1.4.4","start":10277,"length":232},{"loc":"urn:cts:latinLit:phi1017.phi013:1.4.5","start":10509,"length":316},{"loc":"urn:cts:latinLit:phi1017.phi013:1.4.6","start":10825,"length":279},{"loc":"urn:cts:latinLit:phi1017.phi013:1.5.1","start":11104,"length":234},{"loc":"urn:cts:latinLit:phi1017.phi013:1.5.2","start":11338,"length":439},{"loc":"urn:cts:latinLit:phi1017.phi013:1.5.3","start":11777,"length":239},{"loc":"urn:cts:latinLit:phi1017.phi013:1.5.4","start":12016,"length":288},{"loc":"urn:cts:latinLit:phi1017.phi013:1.5.5","start":12304,"length":237},{"loc":"urn:cts:latinLit:phi1017.phi013:1.5.6","start":12541,"length":221},{"loc":"urn:cts:latinLit:phi1017.phi013:1.6.1","start":12762,"length":286},{"loc":"urn:cts:latinLit:phi1017.phi013:1.6.2","start":13048,"length":372},{"loc":"urn:cts:latinLit:phi1017.phi013:1.6.3","start":13420,"length":314},{"loc":"urn:cts:latinLit:phi1017.phi013:1.7.1","start":13734,"length":561},{"loc":"urn:cts:latinLit:phi1017.phi013:1.7.2","start":14295,"length":172},{"loc":"urn:cts:latinLit:phi1017.phi013:1.7.3","start":14467,"length":248},{"loc":"urn:cts:latinLit:phi1017.phi013:1.8.1","start":14715,"length":361},{"loc":"urn:cts:latinLit:phi1017.phi013:1.8.2","start":15076,"length":249},{"loc":"urn:cts:latinLit:phi1017.phi013:1.9.1","start":15325,"length":444},{"loc":"urn:cts:latinLit:phi1017.phi013:1.9.2","start":15769,"length":280},{"loc":"urn:cts:latinLit:phi1017.phi013:1.9.3","start":16049,"length":265},{"loc":"urn:cts:latinLit:phi1017.phi013:1.9.4","start":16314,"length":273},{"loc":"urn:cts:latinLit:phi1017.phi013:1.9.5","start":16587,"length":372},{"loc":"urn:cts:latinLit:phi1017.phi013:1.10.1","start":16959,"length":437},{"loc":"urn:cts:latinLit:phi1017.phi013:1.10.2","start":17396,"length":499},{"loc":"urn:cts:latinLit:phi1017.phi013:1.10.3","start":17895,"length":231},{"loc":"urn:cts:latinLit:phi1017.phi013:1.10.4","start":18126,"length":395},{"loc":"urn:cts:latinLit:phi1017.phi013:1.10.5","start":18521,"length":511},{"loc":"urn:cts:latinLit:phi1017.phi013:1.11.1","start":19032,"length":468},{"loc":"urn:cts:latinLit:phi1017.phi013:1.11.2","start":19500,"length":175},{"loc":"urn:cts:latinLit:phi1017.phi013:1.11.3","start":19675,"length":439},{"loc":"urn:cts:latinLit:phi1017.phi013:1.11.4","start":20114,"length":330},{"loc":"urn:cts:latinLit:phi1017.phi013:1.11.5","start":20444,"length":480},{"loc":"urn:cts:latinLit:phi1017.phi013:1.11.6","start":20924,"length":511},{"loc":"urn:cts:latinLit:phi1017.phi013:1.12.1","start":21435,"length":421},{"loc":"urn:cts:latinLit:phi1017.phi013:1.12.2","start":21856,"length":298},{"loc":"urn:cts:latinLit:phi1017.phi013:1.12.3","start":22154,"length":402},{"loc":"urn:cts:latinLit:phi1017.phi013:1.12.4","start":22556,"length":283},{"loc":"urn:cts:latinLit:phi1017.phi013:1.13.1","start":22839,"length":274},{"loc":"urn:cts:latinLit:phi1017.phi013:1.13.2","start":23113,"length":428},{"loc":"urn:cts:latinLit:phi1017.phi013:1.13.3","start":23541,"length":476},{"loc":"urn:cts:latinLit:phi1017.phi013:1.14.1","start":24017,"length":438},{"loc":"urn:cts:latinLit:phi1017.phi013:1.14.2","start":24455,"length":240},{"loc":"urn:cts:latinLit:phi1017.phi013:1.14.3","start":24695,"length":491},{"loc":"urn:cts:latinLit:phi1017.phi013:1.14.4","start":25186,"length":244},{"loc":"urn:cts:latinLit:phi1017.phi013:1.15.1","start":25430,"length":168},{"loc":"urn:cts:latinLit:phi1017.phi013:1.15.2","start":25598,"length":323},{"loc":"urn:cts:latinLit:phi1017.phi013:1.15.3","start":25921,"length":339},{"loc":"urn:cts:latinLit:phi1017.phi013:1.15.4","start":26260,"length":205},{"loc":"urn:cts:latinLit:phi1017.phi013:1.15.5","start":26465,"length":286},{"loc":"urn:cts:latinLit:phi1017.phi013:1.15.6","start":26751,"length":389},{"loc":"urn:cts:latinLit:phi1017.phi013:2.1.1","start":27140,"length":205},{"loc":"urn:cts:latinLit:phi1017.phi013:2.1.2","start":27345,"length":548},{"loc":"urn:cts:latinLit:phi1017.phi013:2.1.3","start":27893,"length":332},{"loc":"urn:cts:latinLit:phi1017.phi013:2.1.4","start":28225,"length":322},{"loc":"urn:cts:latinLit:phi1017.phi013:2.2.1","start":28547,"length":371},{"loc":"urn:cts:latinLit:phi1017.phi013:2.2.2","start":28918,"length":599},{"loc":"urn:cts:latinLit:phi1017.phi013:2.3.1","start":29517,"length":246},{"loc":"urn:cts:latinLit:phi1017.phi013:2.3.2","start":29763,"length":362},{"loc":"urn:cts:latinLit:phi1017.phi013:2.3.3","start":30125,"length":365},{"loc":"urn:cts:latinLit:phi1017.phi013:2.4.1","start":30490,"length":261},{"loc":"urn:cts:latinLit:phi1017.phi013:2.4.2","start":30751,"length":291},{"loc":"urn:cts:latinLit:phi1017.phi013:2.4.3","start":31042,"length":301},{"loc":"urn:cts:latinLit:phi1017.phi013:2.5.1","start":31343,"length":457},{"loc":"urn:cts:latinLit:phi1017.phi013:2.5.2","start":31800,"length":343},{"loc":"urn:cts:latinLit:phi1017.phi013:2.5.3","start":32143,"length":483},{"loc":"urn:cts:latinLit:phi1017.phi013:2.5.4","start":32626,"length":241},{"loc":"urn:cts:latinLit:phi1017.phi013:2.6.1","start":32867,"length":390},{"loc":"urn:cts:latinLit:phi1017.phi013:2.6.2","start":33257,"length":352},{"loc":"urn:cts:latinLit:phi1017.phi013:2.7.1","start":33609,"length":137},{"loc":"urn:cts:latinLit:phi1017.phi013:2.7.2","start":33746,"length":402},{"loc":"urn:cts:latinLit:phi1017.phi013:2.7.3","start":34148,"length":307},{"loc":"urn:cts:latinLit:phi1017.phi013:2.8.1","start":34455,"length":387},{"loc":"urn:cts:latinLit:phi1017.phi013:2.8.2","start":34842,"length":152},{"loc":"urn:cts:latinLit:phi1017.phi013:2.9.1","start":34994,"length":196},{"loc":"urn:cts:latinLit:phi1017.phi013:2.9.2","start":35190,"length":156},{"loc":"urn:cts:latinLit:phi1017.phi013:2.10.1","start":35346,"length":395},{"loc":"urn:cts:latinLit:phi1017.phi013:2.10.2","start":35741,"length":438},{"loc":"urn:cts:latinLit:phi1017.phi013:2.10.3","start":36179,"length":211},{"loc":"urn:cts:latinLit:phi1017.phi013:2.10.4","start":36390,"length":446},{"loc":"urn:cts:latinLit:phi1017.phi013:2.11.1","start":36836,"length":535},{"loc":"urn:cts:latinLit:phi1017.phi013:2.11.2","start":37371,"length":411},{"loc":"urn:cts:latinLit:phi1017.phi013:2.11.3","start":37782,"length":529},{"loc":"urn:cts:latinLit:phi1017.phi013:2.11.4","start":38311,"length":268},{"loc":"urn:cts:latinLit:phi1017.phi013:2.11.5","start":38579,"length":431},{"loc":"urn:cts:latinLit:phi1017.phi013:2.11.6","start":39010,"length":259},{"loc":"urn:cts:latinLit:phi1017.phi013:2.12.1","start":39269,"length":438},{"loc":"urn:cts:latinLit:phi1017.phi013:2.12.2","start":39707,"length":537},{"loc":"urn:cts:latinLit:phi1017.phi013:2.13.1","start":40244,"length":291},{"loc":"urn:cts:latinLit:phi1017.phi013:2.13.2","start":40535,"length":433},{"loc":"urn:cts:latinLit:phi1017.phi013:2.13.3","start":40968,"length":263},{"loc":"urn:cts:latinLit:phi1017.phi013:2.14.1","start":41231,"length":399},{"loc":"urn:cts:latinLit:phi1017.phi013:2.14.2","start":41630,"length":393},{"loc":"urn:cts:latinLit:phi1017.phi013:2.14.3","start":42023,"length":326},{"loc":"urn:cts:latinLit:phi1017.phi013:2.14.4","start":42349,"length":426},{"loc":"urn:cts:latinLit:phi1017.phi013:2.14.5","start":42775,"length":451},{"loc":"urn:cts:latinLit:phi1017.phi013:2.15.1","start":43226,"length":266},{"loc":"urn:cts:latinLit:phi1017.phi013:2.15.2","start":43492,"length":225},{"loc":"urn:cts:latinLit:phi1017.phi013:2.15.3","start":43717,"length":421},{"loc":"urn:cts:latinLit:phi1017.phi013:2.16.1","start":44138,"length":441},{"loc":"urn:cts:latinLit:phi1017.phi013:2.16.2","start":44579,"length":404},{"loc":"urn:cts:latinLit:phi1017.phi013:2.17.1","start":44983,"length":470},{"loc":"urn:cts:latinLit:phi1017.phi013:2.17.2","start":45453,"length":315},{"loc":"urn:cts:latinLit:phi1017.phi013:2.17.3","start":45768,"length":432},{"loc":"urn:cts:latinLit:phi1017.phi013:2.17.4","start":46200,"length":368},{"loc":"urn:cts:latinLit:phi1017.phi013:2.17.5","start":46568,"length":274},{"loc":"urn:cts:latinLit:phi1017.phi013:2.17.6","start":46842,"length":391},{"loc":"urn:cts:latinLit:phi1017.phi013:2.17.7","start":47233,"length":296},{"loc":"urn:cts:latinLit:phi1017.phi013:2.18.1","start":47529,"length":447},{"loc":"urn:cts:latinLit:phi1017.phi013:2.18.2","start":47976,"length":479},{"loc":"urn:cts:latinLit:phi1017.phi013:2.18.3","start":48455,"length":427},{"loc":"urn:cts:latinLit:phi1017.phi013:2.18.4","start":48882,"length":337},{"loc":"urn:cts:latinLit:phi1017.phi013:2.18.5","start":49219,"length":405},{"loc":"urn:cts:latinLit:phi1017.phi013:2.18.6","start":49624,"length":332},{"loc":"urn:cts:latinLit:phi1017.phi013:2.18.7","start":49956,"length":392},{"loc":"urn:cts:latinLit:phi1017.phi013:2.18.8","start":50348,"length":384},{"loc":"urn:cts:latinLit:phi1017.phi013:2.19.1","start":50732,"length":384},{"loc":"urn:cts:latinLit:phi1017.phi013:2.19.2","start":51116,"length":228},{"loc":"urn:cts:latinLit:phi1017.phi013:2.20.1","start":51344,"length":101},{"loc":"urn:cts:latinLit:phi1017.phi013:2.20.2","start":51445,"length":779},{"loc":"urn:cts:latinLit:phi1017.phi013:2.20.3","start":52224,"length":197},{"loc":"urn:cts:latinLit:phi1017.phi013:2.21.1","start":52421,"length":303},{"loc":"urn:cts:latinLit:phi1017.phi013:2.21.2","start":52724,"length":329},{"loc":"urn:cts:latinLit:phi1017.phi013:2.21.3","start":53053,"length":354},{"loc":"urn:cts:latinLit:phi1017.phi013:2.21.4","start":53407,"length":293},{"loc":"urn:cts:latinLit:phi1017.phi013:2.21.5","start":53700,"length":455},{"loc":"urn:cts:latinLit:phi1017.phi013:2.21.6","start":54155,"length":215},{"loc":"urn:cts:latinLit:phi1017.phi013:2.22.1","start":54370,"length":370},{"loc":"urn:cts:latinLit:phi1017.phi013:2.23.1","start":54740,"length":344},{"loc":"urn:cts:latinLit:phi1017.phi013:2.23.2","start":55084,"length":283},{"loc":"urn:cts:latinLit:phi1017.phi013:2.23.3","start":55367,"length":222},{"loc":"urn:cts:latinLit:phi1017.phi013:2.24.1","start":55589,"length":320},{"loc":"urn:cts:latinLit:phi1017.phi013:2.24.2","start":55909,"length":223},{"loc":"urn:cts:latinLit:phi1017.phi013:2.24.3","start":56132,"length":206},{"loc":"urn:cts:latinLit:phi1017.phi013:2.24.4","start":56338,"length":384},{"loc":"urn:cts:latinLit:phi1017.phi013:2.25.1","start":56722,"length":379},{"loc":"urn:cts:latinLit:phi1017.phi013:2.25.2","start":57101,"length":187},{"loc":"urn:cts:latinLit:phi1017.phi013:2.25.3","start":57288,"length":309},{"loc":"urn:cts:latinLit:phi1017.phi013:2.26.1","start":57597,"length":153},{"loc":"urn:cts:latinLit:phi1017.phi013:2.26.2","start":57750,"length":400},{"loc":"urn:cts:latinLit:phi1017.phi013:2.27.1","start":58150,"length":326},{"loc":"urn:cts:latinLit:phi1017.phi013:2.27.2","start":58476,"length":406},{"loc":"urn:cts:latinLit:phi1017.phi013:2.27.3","start":58882,"length":274},{"loc":"urn:cts:latinLit:phi1017.phi013:2.27.4","start":59156,"length":391},{"loc":"urn:cts:latinLit:phi1017.phi013:2.28.1","start":59547,"length":336},{"loc":"urn:cts:latinLit:phi1017.phi013:2.28.2","start":59883,"length":515},{"loc":"urn:cts:latinLit:phi1017.phi013:2.28.3","start":60398,"length":158},{"loc":"urn:cts:latinLit:phi1017.phi013:2.28.4","start":60556,"length":205},{"loc":"urn:cts:latinLit:phi1017.phi013:2.29.1","start":60761,"length":400},{"loc":"urn:cts:latinLit:phi1017.phi013:2.29.2","start":61161,"length":420},{"loc":"urn:cts:latinLit:phi1017.phi013:2.29.3","start":61581,"length":300},{"loc":"urn:cts:latinLit:phi1017.phi013:2.29.4","start":61881,"length":232},{"loc":"urn:cts:latinLit:phi1017.phi013:2.29.5","start":62113,"length":488},{"loc":"urn:cts:latinLit:phi1017.phi013:2.29.6","start":62601,"length":157},{"loc":"urn:cts:latinLit:phi1017.phi013:2.30.1","start":62758,"length":398},{"loc":"urn:cts:latinLit:phi1017.phi013:2.30.2","start":63156,"length":558},{"loc":"urn:cts:latinLit:phi1017.phi013:2.31.1","start":63714,"length":365},{"loc":"urn:cts:latinLit:phi1017.phi013:2.31.2","start":64079,"length":336},{"loc":"urn:cts:latinLit:phi1017.phi013:2.31.3","start":64415,"length":302},{"loc":"urn:cts:latinLit:phi1017.phi013:2.31.4","start":64717,"length":197},{"loc":"urn:cts:latinLit:phi1017.phi013:2.31.5","start":64914,"length":227},{"loc":"urn:cts:latinLit:phi1017.phi013:2.32.1","start":65141,"length":279},{"loc":"urn:cts:latinLit:phi1017.phi013:2.32.2","start":65420,"length":289},{"loc":"urn:cts:latinLit:phi1017.phi013:2.32.3","start":65709,"length":456},{"loc":"urn:cts:latinLit:phi1017.phi013:2.33.1","start":66165,"length":284},{"loc":"urn:cts:latinLit:phi1017.phi013:2.33.2","start":66449,"length":343},{"loc":"urn:cts:latinLit:phi1017.phi013:2.33.3","start":66792,"length":365},{"loc":"urn:cts:latinLit:phi1017.phi013:2.34.1","start":67157,"length":277},{"loc":"urn:cts:latinLit:phi1017.phi013:2.34.2","start":67434,"length":427},{"loc":"urn:cts:latinLit:phi1017.phi013:2.34.3","start":67861,"length":223},{"loc":"urn:cts:latinLit:phi1017.phi013:2.34.4","start":68084,"length":391},{"loc":"urn:cts:latinLit:phi1017.phi013:2.34.5","start":68475,"length":187},{"loc":"urn:cts:latinLit:phi1017.phi013:2.35.1","start":68662,"length":431},{"loc":"urn:cts:latinLit:phi1017.phi013:2.35.2","start":69093,"length":420},{"loc":"urn:cts:latinLit:phi1017.phi013:2.35.3","start":69513,"length":477},{"loc":"urn:cts:latinLit:phi1017.phi013:2.35.4","start":69990,"length":394},{"loc":"urn:cts:latinLit:phi1017.phi013:2.35.5","start":70384,"length":237},{"loc":"urn:cts:latinLit:phi1017.phi013:3.1.1","start":70621,"length":295},{"loc":"urn:cts:latinLit:phi1017.phi013:3.1.2","start":70916,"length":407},{"loc":"urn:cts:latinLit:phi1017.phi013:3.1.3","start":71323,"length":273},{"loc":"urn:cts:latinLit:phi1017.phi013:3.1.4","start":71596,"length":506},{"loc":"urn:cts:latinLit:phi1017.phi013:3.1.5","start":72102,"length":133},{"loc":"urn:cts:latinLit:phi1017.phi013:3.2.1","start":72235,"length":223},{"loc":"urn:cts:latinLit:phi1017.phi013:3.2.2","start":72458,"length":356},{"loc":"urn:cts:latinLit:phi1017.phi013:3.2.3","start":72814,"length":354},{"loc":"urn:cts:latinLit:phi1017.phi013:3.3.1","start":73168,"length":269},{"loc":"urn:cts:latinLit:phi1017.phi013:3.3.2","start":73437,"length":520},{"loc":"urn:cts:latinLit:phi1017.phi013:3.3.3","start":73957,"length":120},{"loc":"urn:cts:latinLit:phi1017.phi013:3.3.4","start":74077,"length":403},{"loc":"urn:cts:latinLit:phi1017.phi013:3.4.1","start":74480,"length":250},{"loc":"urn:cts:latinLit:phi1017.phi013:3.4.2","start":74730,"length":350},{"loc":"urn:cts:latinLit:phi1017.phi013:3.5.1","start":75080,"length":458},{"loc":"urn:cts:latinLit:phi1017.phi013:3.5.2","start":75538,"length":468},{"loc":"urn:cts:latinLit:phi1017.phi013:3.6.1","start":76006,"length":297},{"loc":"urn:cts:latinLit:phi1017.phi013:3.6.2","start":76303,"length":614},{"loc":"urn:cts:latinLit:phi1017.phi013:3.7.1","start":76917,"length":384},{"loc":"urn:cts:latinLit:phi1017.phi013:3.7.2","start":77301,"length":214},{"loc":"urn:cts:latinLit:phi1017.phi013:3.7.3","start":77515,"length":304},{"loc":"urn:cts:latinLit:phi1017.phi013:3.7.4","start":77819,"length":187},{"loc":"urn:cts:latinLit:phi1017.phi013:3.7.5","start":78006,"length":594},{"loc":"urn:cts:latinLit:phi1017.phi013:3.7.6","start":78600,"length":168},{"loc":"urn:cts:latinLit:phi1017.phi013:3.7.7","start":78768,"length":401},{"loc":"urn:cts:latinLit:phi1017.phi013:3.8.1","start":79169,"length":234},{"loc":"urn:cts:latinLit:phi1017.phi013:3.8.2","start":79403,"length":442},{"loc":"urn:cts:latinLit:phi1017.phi013:3.8.3","start":79845,"length":481},{"loc":"urn:cts:latinLit:phi1017.phi013:3.8.4","start":80326,"length":285},{"loc":"urn:cts:latinLit:phi1017.phi013:3.9.1","start":80611,"length":141},{"loc":"urn:cts:latinLit:phi1017.phi013:3.9.2","start":80752,"length":474},{"loc":"urn:cts:latinLit:phi1017.phi013:3.9.3","start":81226,"length":335},{"loc":"urn:cts:latinLit:phi1017.phi013:3.10.1","start":81561,"length":168},{"loc":"urn:cts:latinLit:phi1017.phi013:3.10.2","start":81729,"length":144},{"loc":"urn:cts:latinLit:phi1017.phi013:3.10.3","start":81873,"length":371},{"loc":"urn:cts:latinLit:phi1017.phi013:3.11.1","start":82244,"length":553},{"loc":"urn:cts:latinLit:phi1017.phi013:3.11.2","start":82797,"length":364},{"loc":"urn:cts:latinLit:phi1017.phi013:3.11.3","start":83161,"length":248},{"loc":"urn:cts:latinLit:phi1017.phi013:3.12.1","start":83409,"length":268},{"loc":"urn:cts:latinLit:phi1017.phi013:3.12.2","start":83677,"length":343},{"loc":"urn:cts:latinLit:phi1017.phi013:3.12.3","start":84020,"length":271},{"loc":"urn:cts:latinLit:phi1017.phi013:3.12.4","start":84291,"length":358},{"loc":"urn:cts:latinLit:phi1017.phi013:3.13.1","start":84649,"length":290},{"loc":"urn:cts:latinLit:phi1017.phi013:3.13.2","start":84939,"length":287},{"loc":"urn:cts:latinLit:phi1017.phi013:3.14.1","start":85226,"length":296},{"loc":"urn:cts:latinLit:phi1017.phi013:3.14.2","start":85522,"length":255},{"loc":"urn:cts:latinLit:phi1017.phi013:3.14.3","start":85777,"length":168},{"loc":"urn:cts:latinLit:phi1017.phi013:3.14.4","start":85945,"length":360},{"loc":"urn:cts:latinLit:phi1017.phi013:3.15.1","start":86305,"length":248},{"loc":"urn:cts:latinLit:phi1017.phi013:3.15.2","start":86553,"length":239},{"loc":"urn:cts:latinLit:phi1017.phi013:3.15.3","start":86792,"length":420},{"loc":"urn:cts:latinLit:phi1017.phi013:3.15.4","start":87212,"length":240},{"loc":"urn:cts:latinLit:phi1017.phi013:3.16.1","start":87452,"length":292},{"loc":"urn:cts:latinLit:phi1017.phi013:3.16.2","start":87744,"length":303},{"loc":"urn:cts:latinLit:phi1017.phi013:3.16.3","start":88047,"length":417},{"loc":"urn:cts:latinLit:phi1017.phi013:3.16.4","start":88464,"length":150},{"loc":"urn:cts:latinLit:phi1017.phi013:3.17.1","start":88614,"length":232},{"loc":"urn:cts:latinLit:phi1017.phi013:3.17.2","start":88846,"length":315},{"loc":"urn:cts:latinLit:phi1017.phi013:3.17.3","start":89161,"length":368},{"loc":"urn:cts:latinLit:phi1017.phi013:3.17.4","start":89529,"length":546},{"loc":"urn:cts:latinLit:phi1017.phi013:3.18.1","start":90075,"length":478},{"loc":"urn:cts:latinLit:phi1017.phi013:3.18.2","start":90553,"length":453},{"loc":"urn:cts:latinLit:phi1017.phi013:3.18.3","start":91006,"length":427},{"loc":"urn:cts:latinLit:phi1017.phi013:3.18.4","start":91433,"length":209},{"loc":"urn:cts:latinLit:phi1017.phi013:3.19.1","start":91642,"length":587},{"loc":"urn:cts:latinLit:phi1017.phi013:3.19.2","start":92229,"length":370},{"loc":"urn:cts:latinLit:phi1017.phi013:3.19.3","start":92599,"length":285},{"loc":"urn:cts:latinLit:phi1017.phi013:3.19.4","start":92884,"length":329},{"loc":"urn:cts:latinLit:phi1017.phi013:3.20.1","start":93213,"length":337},{"loc":"urn:cts:latinLit:phi1017.phi013:3.20.2","start":93550,"length":306},{"loc":"urn:cts:latinLit:phi1017.phi013:3.21.1","start":93856,"length":276},{"loc":"urn:cts:latinLit:phi1017.phi013:3.21.2","start":94132,"length":428},{"loc":"urn:cts:latinLit:phi1017.phi013:3.22.1","start":94560,"length":335},{"loc":"urn:cts:latinLit:phi1017.phi013:3.22.2","start":94895,"length":269},{"loc":"urn:cts:latinLit:phi1017.phi013:3.22.3","start":95164,"length":311},{"loc":"urn:cts:latinLit:phi1017.phi013:3.22.4","start":95475,"length":210},{"loc":"urn:cts:latinLit:phi1017.phi013:3.23.1","start":95685,"length":235},{"loc":"urn:cts:latinLit:phi1017.phi013:3.23.2","start":95920,"length":632},{"loc":"urn:cts:latinLit:phi1017.phi013:3.23.3","start":96552,"length":289},{"loc":"urn:cts:latinLit:phi1017.phi013:3.23.4","start":96841,"length":449},{"loc":"urn:cts:latinLit:phi1017.phi013:3.23.5","start":97290,"length":322},{"loc":"urn:cts:latinLit:phi1017.phi013:3.24.1","start":97612,"length":528},{"loc":"urn:cts:latinLit:phi1017.phi013:3.25.1","start":98140,"length":461},{"loc":"urn:cts:latinLit:phi1017.phi013:3.26.1","start":98601,"length":426},{"loc":"urn:cts:latinLit:phi1017.phi013:3.26.2","start":99027,"length":425},{"loc":"urn:cts:latinLit:phi1017.phi013:3.27.1","start":99452,"length":437},{"loc":"urn:cts:latinLit:phi1017.phi013:3.27.2","start":99889,"length":211},{"loc":"urn:cts:latinLit:phi1017.phi013:3.27.3","start":100100,"length":245},{"loc":"urn:cts:latinLit:phi1017.phi013:3.27.4","start":100345,"length":297},{"loc":"urn:cts:latinLit:phi1017.phi013:3.28.1","start":100642,"length":269},{"loc":"urn:cts:latinLit:phi1017.phi013:3.28.2","start":100911,"length":413},{"loc":"urn:cts:latinLit:phi1017.phi013:3.28.3","start":101324,"length":287},{"loc":"urn:cts:latinLit:phi1017.phi013:3.28.4","start":101611,"length":236},{"loc":"urn:cts:latinLit:phi1017.phi013:3.28.5","start":101847,"length":418},{"loc":"urn:cts:latinLit:phi1017.phi013:3.28.6","start":102265,"length":284},{"loc":"urn:cts:latinLit:phi1017.phi013:3.29.1","start":102549,"length":254},{"loc":"urn:cts:latinLit:phi1017.phi013:3.29.2","start":102803,"length":224},{"loc":"urn:cts:latinLit:phi1017.phi013:3.29.3","start":103027,"length":370},{"loc":"urn:cts:latinLit:phi1017.phi013:3.29.4","start":103397,"length":317},{"loc":"urn:cts:latinLit:phi1017.phi013:3.29.5","start":103714,"length":387},{"loc":"urn:cts:latinLit:phi1017.phi013:3.29.6","start":104101,"length":205},{"loc":"urn:cts:latinLit:phi1017.phi013:3.29.7","start":104306,"length":693},{"loc":"urn:cts:latinLit:phi1017.phi013:3.30.1","start":104999,"length":425},{"loc":"urn:cts:latinLit:phi1017.phi013:3.30.2","start":105424,"length":201},{"loc":"urn:cts:latinLit:phi1017.phi013:3.30.3","start":105625,"length":335},{"loc":"urn:cts:latinLit:phi1017.phi013:3.30.4","start":105960,"length":367},{"loc":"urn:cts:latinLit:phi1017.phi013:3.31.1","start":106327,"length":277},{"loc":"urn:cts:latinLit:phi1017.phi013:3.31.2","start":106604,"length":219},{"loc":"urn:cts:latinLit:phi1017.phi013:3.31.3","start":106823,"length":272},{"loc":"urn:cts:latinLit:phi1017.phi013:3.31.4","start":107095,"length":245},{"loc":"urn:cts:latinLit:phi1017.phi013:3.31.5","start":107340,"length":248},{"loc":"urn:cts:latinLit:phi1017.phi013:3.32.1","start":107588,"length":211},{"loc":"urn:cts:latinLit:phi1017.phi013:3.32.2","start":107799,"length":255},{"loc":"urn:cts:latinLit:phi1017.phi013:3.32.3","start":108054,"length":254},{"loc":"urn:cts:latinLit:phi1017.phi013:3.32.4","start":108308,"length":279},{"loc":"urn:cts:latinLit:phi1017.phi013:3.32.5","start":108587,"length":470},{"loc":"urn:cts:latinLit:phi1017.phi013:3.32.6","start":109057,"length":392},{"loc":"urn:cts:latinLit:phi1017.phi013:3.33.1","start":109449,"length":307},{"loc":"urn:cts:latinLit:phi1017.phi013:3.33.2","start":109756,"length":317},{"loc":"urn:cts:latinLit:phi1017.phi013:3.33.3","start":110073,"length":391},{"loc":"urn:cts:latinLit:phi1017.phi013:3.33.4","start":110464,"length":435},{"loc":"urn:cts:latinLit:phi1017.phi013:3.33.5","start":110899,"length":183},{"loc":"urn:cts:latinLit:phi1017.phi013:3.34.1","start":111082,"length":472},{"loc":"urn:cts:latinLit:phi1017.phi013:3.35.1","start":111554,"length":256},{"loc":"urn:cts:latinLit:phi1017.phi013:3.35.2","start":111810,"length":253},{"loc":"urn:cts:latinLit:phi1017.phi013:3.35.3","start":112063,"length":264},{"loc":"urn:cts:latinLit:phi1017.phi013:3.35.4","start":112327,"length":505},{"loc":"urn:cts:latinLit:phi1017.phi013:3.35.5","start":112832,"length":431},{"loc":"urn:cts:latinLit:phi1017.phi013:3.36.1","start":113263,"length":339},{"loc":"urn:cts:latinLit:phi1017.phi013:3.36.2","start":113602,"length":418},{"loc":"urn:cts:latinLit:phi1017.phi013:3.36.3","start":114020,"length":222},{"loc":"urn:cts:latinLit:phi1017.phi013:3.37.1","start":114242,"length":1539},{"loc":"urn:cts:latinLit:phi1017.phi013:3.38.1","start":115781,"length":176},{"loc":"urn:cts:latinLit:phi1017.phi013:3.38.2","start":115957,"length":325},{"loc":"urn:cts:latinLit:phi1017.phi013:3.38.3","start":116282,"length":372},{"loc":"urn:cts:latinLit:phi1017.phi013:4.1.1","start":116654,"length":235},{"loc":"urn:cts:latinLit:phi1017.phi013:4.1.2","start":116889,"length":582},{"loc":"urn:cts:latinLit:phi1017.phi013:4.1.3","start":117471,"length":408},{"loc":"urn:cts:latinLit:phi1017.phi013:4.2.1","start":117879,"length":244},{"loc":"urn:cts:latinLit:phi1017.phi013:4.2.2","start":118123,"length":275},{"loc":"urn:cts:latinLit:phi1017.phi013:4.2.3","start":118398,"length":347},{"loc":"urn:cts:latinLit:phi1017.phi013:4.2.4","start":118745,"length":221},{"loc":"urn:cts:latinLit:phi1017.phi013:4.3.1","start":118966,"length":341},{"loc":"urn:cts:latinLit:phi1017.phi013:4.3.2","start":119307,"length":434},{"loc":"urn:cts:latinLit:phi1017.phi013:4.3.3","start":119741,"length":333},{"loc":"urn:cts:latinLit:phi1017.phi013:4.4.1","start":120074,"length":234},{"loc":"urn:cts:latinLit:phi1017.phi013:4.4.2","start":120308,"length":380},{"loc":"urn:cts:latinLit:phi1017.phi013:4.4.3","start":120688,"length":471},{"loc":"urn:cts:latinLit:phi1017.phi013:4.5.1","start":121159,"length":295},{"loc":"urn:cts:latinLit:phi1017.phi013:4.5.2","start":121454,"length":329},{"loc":"urn:cts:latinLit:phi1017.phi013:4.5.3","start":121783,"length":426},{"loc":"urn:cts:latinLit:phi1017.phi013:4.6.1","start":122209,"length":534},{"loc":"urn:cts:latinLit:phi1017.phi013:4.6.2","start":122743,"length":478},{"loc":"urn:cts:latinLit:phi1017.phi013:4.6.3","start":123221,"length":426},{"loc":"urn:cts:latinLit:phi1017.phi013:4.6.4","start":123647,"length":240},{"loc":"urn:cts:latinLit:phi1017.phi013:4.6.5","start":123887,"length":401},{"loc":"urn:cts:latinLit:phi1017.phi013:4.6.6","start":124288,"length":414},{"loc":"urn:cts:latinLit:phi1017.phi013:4.7.1","start":124702,"length":548},{"loc":"urn:cts:latinLit:phi1017.phi013:4.7.2","start":125250,"length":265},{"loc":"urn:cts:latinLit:phi1017.phi013:4.8.1","start":125515,"length":402},{"loc":"urn:cts:latinLit:phi1017.phi013:4.8.2","start":125917,"length":213},{"loc":"urn:cts:latinLit:phi1017.phi013:4.8.3","start":126130,"length":412},{"loc":"urn:cts:latinLit:phi1017.phi013:4.9.1","start":126542,"length":315},{"loc":"urn:cts:latinLit:phi1017.phi013:4.9.2","start":126857,"length":465},{"loc":"urn:cts:latinLit:phi1017.phi013:4.9.3","start":127322,"length":324},{"loc":"urn:cts:latinLit:phi1017.phi013:4.10.1","start":127646,"length":274},{"loc":"urn:cts:latinLit:phi1017.phi013:4.10.2","start":127920,"length":261},{"loc":"urn:cts:latinLit:phi1017.phi013:4.10.3","start":128181,"length":236},{"loc":"urn:cts:latinLit:phi1017.phi013:4.10.4","start":128417,"length":207},{"loc":"urn:cts:latinLit:phi1017.phi013:4.10.5","start":128624,"length":179},{"loc":"urn:cts:latinLit:phi1017.phi013:4.11.1","start":128803,"length":422},{"loc":"urn:cts:latinLit:phi1017.phi013:4.11.2","start":129225,"length":311},{"loc":"urn:cts:latinLit:phi1017.phi013:4.11.3","start":129536,"length":413},{"loc":"urn:cts:latinLit:phi1017.phi013:4.11.4","start":129949,"length":244},{"loc":"urn:cts:latinLit:phi1017.phi013:4.11.5","start":130193,"length":493},{"loc":"urn:cts:latinLit:phi1017.phi013:4.11.6","start":130686,"length":164},{"loc":"urn:cts:latinLit:phi1017.phi013:4.12.1","start":130850,"length":441},{"loc":"urn:cts:latinLit:phi1017.phi013:4.12.2","start":131291,"length":565},{"loc":"urn:cts:latinLit:phi1017.phi013:4.12.3","start":131856,"length":140},{"loc":"urn:cts:latinLit:phi1017.phi013:4.12.4","start":131996,"length":314},{"loc":"urn:cts:latinLit:phi1017.phi013:4.12.5","start":132310,"length":374},{"loc":"urn:cts:latinLit:phi1017.phi013:4.13.1","start":132684,"length":301},{"loc":"urn:cts:latinLit:phi1017.phi013:4.13.2","start":132985,"length":204},{"loc":"urn:cts:latinLit:phi1017.phi013:4.13.3","start":133189,"length":484},{"loc":"urn:cts:latinLit:phi1017.phi013:4.14.1","start":133673,"length":302},{"loc":"urn:cts:latinLit:phi1017.phi013:4.14.2","start":133975,"length":187},{"loc":"urn:cts:latinLit:phi1017.phi013:4.14.3","start":134162,"length":388},{"loc":"urn:cts:latinLit:phi1017.phi013:4.14.4","start":134550,"length":209},{"loc":"urn:cts:latinLit:phi1017.phi013:4.15.1","start":134759,"length":269},{"loc":"urn:cts:latinLit:phi1017.phi013:4.15.2","start":135028,"length":282},{"loc":"urn:cts:latinLit:phi1017.phi013:4.15.3","start":135310,"length":305},{"loc":"urn:cts:latinLit:phi1017.phi013:4.15.4","start":135615,"length":280},{"loc":"urn:cts:latinLit:phi1017.phi013:4.16.1","start":135895,"length":234},{"loc":"urn:cts:latinLit:phi1017.phi013:4.16.2","start":136129,"length":587},{"loc":"urn:cts:latinLit:phi1017.phi013:4.16.3","start":136716,"length":265},{"loc":"urn:cts:latinLit:phi1017.phi013:4.17.1","start":136981,"length":240},{"loc":"urn:cts:latinLit:phi1017.phi013:4.17.2","start":137221,"length":567},{"loc":"urn:cts:latinLit:phi1017.phi013:4.17.3","start":137788,"length":403},{"loc":"urn:cts:latinLit:phi1017.phi013:4.17.4","start":138191,"length":431},{"loc":"urn:cts:latinLit:phi1017.phi013:4.18.1","start":138622,"length":336},{"loc":"urn:cts:latinLit:phi1017.phi013:4.18.2","start":138958,"length":502},{"loc":"urn:cts:latinLit:phi1017.phi013:4.18.3","start":139460,"length":296},{"loc":"urn:cts:latinLit:phi1017.phi013:4.18.4","start":139756,"length":296},{"loc":"urn:cts:latinLit:phi1017.phi013:4.19.1","start":140052,"length":235},{"loc":"urn:cts:latinLit:phi1017.phi013:4.19.2","start":140287,"length":366},{"loc":"urn:cts:latinLit:phi1017.phi013:4.19.3","start":140653,"length":225},{"loc":"urn:cts:latinLit:phi1017.phi013:4.19.4","start":140878,"length":316},{"loc":"urn:cts:latinLit:phi1017.phi013:4.20.1","start":141194,"length":285},{"loc":"urn:cts:latinLit:phi1017.phi013:4.20.2","start":141479,"length":257},{"loc":"urn:cts:latinLit:phi1017.phi013:4.20.3","start":141736,"length":476},{"loc":"urn:cts:latinLit:phi1017.phi013:4.21.1","start":142212,"length":366},{"loc":"urn:cts:latinLit:phi1017.phi013:4.21.2","start":142578,"length":194},{"loc":"urn:cts:latinLit:phi1017.phi013:4.21.3","start":142772,"length":454},{"loc":"urn:cts:latinLit:phi1017.phi013:4.21.4","start":143226,"length":342},{"loc":"urn:cts:latinLit:phi1017.phi013:4.21.5","start":143568,"length":348},{"loc":"urn:cts:latinLit:phi1017.phi013:4.21.6","start":143916,"length":532},{"loc":"urn:cts:latinLit:phi1017.phi013:4.22.1","start":144448,"length":359},{"loc":"urn:cts:latinLit:phi1017.phi013:4.22.2","start":144807,"length":197},{"loc":"urn:cts:latinLit:phi1017.phi013:4.22.3","start":145004,"length":417},{"loc":"urn:cts:latinLit:phi1017.phi013:4.22.4","start":145421,"length":194},{"loc":"urn:cts:latinLit:phi1017.phi013:4.23.1","start":145615,"length":448},{"loc":"urn:cts:latinLit:phi1017.phi013:4.23.2","start":146063,"length":360},{"loc":"urn:cts:latinLit:phi1017.phi013:4.23.3","start":146423,"length":249},{"loc":"urn:cts:latinLit:phi1017.phi013:4.23.4","start":146672,"length":397},{"loc":"urn:cts:latinLit:phi1017.phi013:4.24.1","start":147069,"length":432},{"loc":"urn:cts:latinLit:phi1017.phi013:4.24.2","start":147501,"length":486},{"loc":"urn:cts:latinLit:phi1017.phi013:4.25.1","start":147987,"length":253},{"loc":"urn:cts:latinLit:phi1017.phi013:4.25.2","start":148240,"length":358},{"loc":"urn:cts:latinLit:phi1017.phi013:4.25.3","start":148598,"length":164},{"loc":"urn:cts:latinLit:phi1017.phi013:4.26.1","start":148762,"length":274},{"loc":"urn:cts:latinLit:phi1017.phi013:4.26.2","start":149036,"length":413},{"loc":"urn:cts:latinLit:phi1017.phi013:4.26.3","start":149449,"length":342},{"loc":"urn:cts:latinLit:phi1017.phi013:4.27.1","start":149791,"length":312},{"loc":"urn:cts:latinLit:phi1017.phi013:4.27.2","start":150103,"length":503},{"loc":"urn:cts:latinLit:phi1017.phi013:4.27.3","start":150606,"length":449},{"loc":"urn:cts:latinLit:phi1017.phi013:4.27.4","start":151055,"length":128},{"loc":"urn:cts:latinLit:phi1017.phi013:4.27.5","start":151183,"length":362},{"loc":"urn:cts:latinLit:phi1017.phi013:4.28.1","start":151545,"length":427},{"loc":"urn:cts:latinLit:phi1017.phi013:4.28.2","start":151972,"length":250},{"loc":"urn:cts:latinLit:phi1017.phi013:4.28.3","start":152222,"length":358},{"loc":"urn:cts:latinLit:phi1017.phi013:4.28.4","start":152580,"length":224},{"loc":"urn:cts:latinLit:phi1017.phi013:4.28.5","start":152804,"length":413},{"loc":"urn:cts:latinLit:phi1017.phi013:4.28.6","start":153217,"length":233},{"loc":"urn:cts:latinLit:phi1017.phi013:4.29.1","start":153450,"length":208},{"loc":"urn:cts:latinLit:phi1017.phi013:4.29.2","start":153658,"length":505},{"loc":"urn:cts:latinLit:phi1017.phi013:4.29.3","start":154163,"length":349},{"loc":"urn:cts:latinLit:phi1017.phi013:4.30.1","start":154512,"length":343},{"loc":"urn:cts:latinLit:phi1017.phi013:4.30.2","start":154855,"length":414},{"loc":"urn:cts:latinLit:phi1017.phi013:4.30.3","start":155269,"length":322},{"loc":"urn:cts:latinLit:phi1017.phi013:4.30.4","start":155591,"length":171},{"loc":"urn:cts:latinLit:phi1017.phi013:4.31.1","start":155762,"length":146},{"loc":"urn:cts:latinLit:phi1017.phi013:4.31.2","start":155908,"length":401},{"loc":"urn:cts:latinLit:phi1017.phi013:4.31.3","start":156309,"length":256},{"loc":"urn:cts:latinLit:phi1017.phi013:4.31.4","start":156565,"length":287},{"loc":"urn:cts:latinLit:phi1017.phi013:4.31.5","start":156852,"length":95},{"loc":"urn:cts:latinLit:phi1017.phi013:4.32.1","start":156947,"length":381},{"loc":"urn:cts:latinLit:phi1017.phi013:4.32.2","start":157328,"length":504},{"loc":"urn:cts:latinLit:phi1017.phi013:4.32.3","start":157832,"length":260},{"loc":"urn:cts:latinLit:phi1017.phi013:4.32.4","start":158092,"length":480},{"loc":"urn:cts:latinLit:phi1017.phi013:4.33.1","start":158572,"length":241},{"loc":"urn:cts:latinLit:phi1017.phi013:4.33.2","start":158813,"length":537},{"loc":"urn:cts:latinLit:phi1017.phi013:4.33.3","start":159350,"length":231},{"loc":"urn:cts:latinLit:phi1017.phi013:4.34.1","start":159581,"length":364},{"loc":"urn:cts:latinLit:phi1017.phi013:4.34.2","start":159945,"length":357},{"loc":"urn:cts:latinLit:phi1017.phi013:4.34.3","start":160302,"length":372},{"loc":"urn:cts:latinLit:phi1017.phi013:4.34.4","start":160674,"length":451},{"loc":"urn:cts:latinLit:phi1017.phi013:4.34.5","start":161125,"length":359},{"loc":"urn:cts:latinLit:phi1017.phi013:4.35.1","start":161484,"length":362},{"loc":"urn:cts:latinLit:phi1017.phi013:4.35.2","start":161846,"length":462},{"loc":"urn:cts:latinLit:phi1017.phi013:4.35.3","start":162308,"length":255},{"loc":"urn:cts:latinLit:phi1017.phi013:4.36.1","start":162563,"length":363},{"loc":"urn:cts:latinLit:phi1017.phi013:4.36.2","start":162926,"length":458},{"loc":"urn:cts:latinLit:phi1017.phi013:4.36.3","start":163384,"length":118},{"loc":"urn:cts:latinLit:phi1017.phi013:4.37.1","start":163502,"length":590},{"loc":"urn:cts:latinLit:phi1017.phi013:4.37.2","start":164092,"length":462},{"loc":"urn:cts:latinLit:phi1017.phi013:4.37.3","start":164554,"length":445},{"loc":"urn:cts:latinLit:phi1017.phi013:4.37.4","start":164999,"length":369},{"loc":"urn:cts:latinLit:phi1017.phi013:4.38.1","start":165368,"length":392},{"loc":"urn:cts:latinLit:phi1017.phi013:4.38.2","start":165760,"length":500},{"loc":"urn:cts:latinLit:phi1017.phi013:4.39.1","start":166260,"length":199},{"loc":"urn:cts:latinLit:phi1017.phi013:4.39.2","start":166459,"length":455},{"loc":"urn:cts:latinLit:phi1017.phi013:4.39.3","start":166914,"length":342},{"loc":"urn:cts:latinLit:phi1017.phi013:4.39.4","start":167256,"length":332},{"loc":"urn:cts:latinLit:phi1017.phi013:4.40.1","start":167588,"length":257},{"loc":"urn:cts:latinLit:phi1017.phi013:4.40.2","start":167845,"length":445},{"loc":"urn:cts:latinLit:phi1017.phi013:4.40.3","start":168290,"length":231},{"loc":"urn:cts:latinLit:phi1017.phi013:4.40.4","start":168521,"length":389},{"loc":"urn:cts:latinLit:phi1017.phi013:4.40.5","start":168910,"length":374},{"loc":"urn:cts:latinLit:phi1017.phi013:5.1.1","start":169284,"length":372},{"loc":"urn:cts:latinLit:phi1017.phi013:5.1.2","start":169656,"length":221},{"loc":"urn:cts:latinLit:phi1017.phi013:5.1.3","start":169877,"length":342},{"loc":"urn:cts:latinLit:phi1017.phi013:5.1.4","start":170219,"length":366},{"loc":"urn:cts:latinLit:phi1017.phi013:5.1.5","start":170585,"length":345},{"loc":"urn:cts:latinLit:phi1017.phi013:5.2.1","start":170930,"length":291},{"loc":"urn:cts:latinLit:phi1017.phi013:5.2.2","start":171221,"length":370},{"loc":"urn:cts:latinLit:phi1017.phi013:5.2.3","start":171591,"length":446},{"loc":"urn:cts:latinLit:phi1017.phi013:5.2.4","start":172037,"length":237},{"loc":"urn:cts:latinLit:phi1017.phi013:5.3.1","start":172274,"length":412},{"loc":"urn:cts:latinLit:phi1017.phi013:5.3.2","start":172686,"length":372},{"loc":"urn:cts:latinLit:phi1017.phi013:5.3.3","start":173058,"length":410},{"loc":"urn:cts:latinLit:phi1017.phi013:5.4.1","start":173468,"length":426},{"loc":"urn:cts:latinLit:phi1017.phi013:5.4.2","start":173894,"length":332},{"loc":"urn:cts:latinLit:phi1017.phi013:5.4.3","start":174226,"length":412},{"loc":"urn:cts:latinLit:phi1017.phi013:5.4.4","start":174638,"length":301},{"loc":"urn:cts:latinLit:phi1017.phi013:5.5.1","start":174939,"length":494},{"loc":"urn:cts:latinLit:phi1017.phi013:5.5.2","start":175433,"length":457},{"loc":"urn:cts:latinLit:phi1017.phi013:5.5.3","start":175890,"length":354},{"loc":"urn:cts:latinLit:phi1017.phi013:5.5.4","start":176244,"length":344},{"loc":"urn:cts:latinLit:phi1017.phi013:5.6.1","start":176588,"length":501},{"loc":"urn:cts:latinLit:phi1017.phi013:5.6.2","start":177089,"length":475},{"loc":"urn:cts:latinLit:phi1017.phi013:5.6.3","start":177564,"length":317},{"loc":"urn:cts:latinLit:phi1017.phi013:5.6.4","start":177881,"length":474},{"loc":"urn:cts:latinLit:phi1017.phi013:5.6.5","start":178355,"length":329},{"loc":"urn:cts:latinLit:phi1017.phi013:5.6.6","start":178684,"length":550},{"loc":"urn:cts:latinLit:phi1017.phi013:5.6.7","start":179234,"length":363},{"loc":"urn:cts:latinLit:phi1017.phi013:5.7.1","start":179597,"length":206},{"loc":"urn:cts:latinLit:phi1017.phi013:5.7.2","start":179803,"length":397},{"loc":"urn:cts:latinLit:phi1017.phi013:5.7.3","start":180200,"length":386},{"loc":"urn:cts:latinLit:phi1017.phi013:5.7.4","start":180586,"length":281},{"loc":"urn:cts:latinLit:phi1017.phi013:5.7.5","start":180867,"length":466},{"loc":"urn:cts:latinLit:phi1017.phi013:5.7.6","start":181333,"length":377},{"loc":"urn:cts:latinLit:phi1017.phi013:5.8.1","start":181710,"length":261},{"loc":"urn:cts:latinLit:phi1017.phi013:5.8.2","start":181971,"length":376},{"loc":"urn:cts:latinLit:phi1017.phi013:5.8.3","start":182347,"length":372},{"loc":"urn:cts:latinLit:phi1017.phi013:5.8.4","start":182719,"length":424},{"loc":"urn:cts:latinLit:phi1017.phi013:5.8.5","start":183143,"length":254},{"loc":"urn:cts:latinLit:phi1017.phi013:5.8.6","start":183397,"length":277},{"loc":"urn:cts:latinLit:phi1017.phi013:5.9.1","start":183674,"length":289},{"loc":"urn:cts:latinLit:phi1017.phi013:5.9.2","start":183963,"length":505},{"loc":"urn:cts:latinLit:phi1017.phi013:5.9.3","start":184468,"length":412},{"loc":"urn:cts:latinLit:phi1017.phi013:5.9.4","start":184880,"length":400},{"loc":"urn:cts:latinLit:phi1017.phi013:5.10.1","start":185280,"length":482},{"loc":"urn:cts:latinLit:phi1017.phi013:5.10.2","start":185762,"length":545},{"loc":"urn:cts:latinLit:phi1017.phi013:5.10.3","start":186307,"length":199},{"loc":"urn:cts:latinLit:phi1017.phi013:5.10.4","start":186506,"length":281},{"loc":"urn:cts:latinLit:phi1017.phi013:5.11.1","start":186787,"length":616},{"loc":"urn:cts:latinLit:phi1017.phi013:5.11.2","start":187403,"length":289},{"loc":"urn:cts:latinLit:phi1017.phi013:5.11.3","start":187692,"length":200},{"loc":"urn:cts:latinLit:phi1017.phi013:5.11.4","start":187892,"length":196},{"loc":"urn:cts:latinLit:phi1017.phi013:5.11.5","start":188088,"length":239},{"loc":"urn:cts:latinLit:phi1017.phi013:5.11.6","start":188327,"length":143},{"loc":"urn:cts:latinLit:phi1017.phi013:5.12.1","start":188470,"length":338},{"loc":"urn:cts:latinLit:phi1017.phi013:5.12.2","start":188808,"length":614},{"loc":"urn:cts:latinLit:phi1017.phi013:5.12.3","start":189422,"length":398},{"loc":"urn:cts:latinLit:phi1017.phi013:5.12.4","start":189820,"length":302},{"loc":"urn:cts:latinLit:phi1017.phi013:5.12.5","start":190122,"length":319},{"loc":"urn:cts:latinLit:phi1017.phi013:5.12.6","start":190441,"length":374},{"loc":"urn:cts:latinLit:phi1017.phi013:5.12.7","start":190815,"length":327},{"loc":"urn:cts:latinLit:phi1017.phi013:5.13.1","start":191142,"length":520},{"loc":"urn:cts:latinLit:phi1017.phi013:5.13.2","start":191662,"length":276},{"loc":"urn:cts:latinLit:phi1017.phi013:5.13.3","start":191938,"length":407},{"loc":"urn:cts:latinLit:phi1017.phi013:5.13.4","start":192345,"length":280},{"loc":"urn:cts:latinLit:phi1017.phi013:5.14.1","start":192625,"length":154},{"loc":"urn:cts:latinLit:phi1017.phi013:5.14.2","start":192779,"length":251},{"loc":"urn:cts:latinLit:phi1017.phi013:5.14.3","start":193030,"length":398},{"loc":"urn:cts:latinLit:phi1017.phi013:5.14.4","start":193428,"length":200},{"loc":"urn:cts:latinLit:phi1017.phi013:5.14.5","start":193628,"length":271},{"loc":"urn:cts:latinLit:phi1017.phi013:5.15.1","start":193899,"length":225},{"loc":"urn:cts:latinLit:phi1017.phi013:5.15.2","start":194124,"length":311},{"loc":"urn:cts:latinLit:phi1017.phi013:5.15.3","start":194435,"length":131},{"loc":"urn:cts:latinLit:phi1017.phi013:5.15.4","start":194566,"length":380},{"loc":"urn:cts:latinLit:phi1017.phi013:5.15.5","start":194946,"length":307},{"loc":"urn:cts:latinLit:phi1017.phi013:5.15.6","start":195253,"length":175},{"loc":"urn:cts:latinLit:phi1017.phi013:5.16.1","start":195428,"length":354},{"loc":"urn:cts:latinLit:phi1017.phi013:5.16.2","start":195782,"length":263},{"loc":"urn:cts:latinLit:phi1017.phi013:5.16.3","start":196045,"length":452},{"loc":"urn:cts:latinLit:phi1017.phi013:5.16.4","start":196497,"length":555},{"loc":"urn:cts:latinLit:phi1017.phi013:5.16.5","start":197052,"length":431},{"loc":"urn:cts:latinLit:phi1017.phi013:5.16.6","start":197483,"length":380},{"loc":"urn:cts:latinLit:phi1017.phi013:5.17.1","start":197863,"length":244},{"loc":"urn:cts:latinLit:phi1017.phi013:5.17.2","start":198107,"length":274},{"loc":"urn:cts:latinLit:phi1017.phi013:5.17.3","start":198381,"length":403},{"loc":"urn:cts:latinLit:phi1017.phi013:5.17.4","start":198784,"length":338},{"loc":"urn:cts:latinLit:phi1017.phi013:5.17.5","start":199122,"length":280},{"loc":"urn:cts:latinLit:phi1017.phi013:5.17.6","start":199402,"length":188},{"loc":"urn:cts:latinLit:phi1017.phi013:5.17.7","start":199590,"length":382},{"loc":"urn:cts:latinLit:phi1017.phi013:5.18.1","start":199972,"length":403},{"loc":"urn:cts:latinLit:phi1017.phi013:5.18.2","start":200375,"length":230},{"loc":"urn:cts:latinLit:phi1017.phi013:5.19.1","start":200605,"length":467},{"loc":"urn:cts:latinLit:phi1017.phi013:5.19.2","start":201072,"length":305},{"loc":"urn:cts:latinLit:phi1017.phi013:5.19.3","start":201377,"length":319},{"loc":"urn:cts:latinLit:phi1017.phi013:5.19.4","start":201696,"length":418},{"loc":"urn:cts:latinLit:phi1017.phi013:5.19.5","start":202114,"length":310},{"loc":"urn:cts:latinLit:phi1017.phi013:5.19.6","start":202424,"length":383},{"loc":"urn:cts:latinLit:phi1017.phi013:5.19.7","start":202807,"length":378},{"loc":"urn:cts:latinLit:phi1017.phi013:5.19.8","start":203185,"length":512},{"loc":"urn:cts:latinLit:phi1017.phi013:5.19.9","start":203697,"length":294},{"loc":"urn:cts:latinLit:phi1017.phi013:5.20.1","start":203991,"length":247},{"loc":"urn:cts:latinLit:phi1017.phi013:5.20.2","start":204238,"length":480},{"loc":"urn:cts:latinLit:phi1017.phi013:5.20.3","start":204718,"length":208},{"loc":"urn:cts:latinLit:phi1017.phi013:5.20.4","start":204926,"length":431},{"loc":"urn:cts:latinLit:phi1017.phi013:5.20.5","start":205357,"length":343},{"loc":"urn:cts:latinLit:phi1017.phi013:5.20.6","start":205700,"length":484},{"loc":"urn:cts:latinLit:phi1017.phi013:5.20.7","start":206184,"length":501},{"loc":"urn:cts:latinLit:phi1017.phi013:5.21.1","start":206685,"length":422},{"loc":"urn:cts:latinLit:phi1017.phi013:5.21.2","start":207107,"length":332},{"loc":"urn:cts:latinLit:phi1017.phi013:5.21.3","start":207439,"length":261},{"loc":"urn:cts:latinLit:phi1017.phi013:5.22.1","start":207700,"length":521},{"loc":"urn:cts:latinLit:phi1017.phi013:5.22.2","start":208221,"length":314},{"loc":"urn:cts:latinLit:phi1017.phi013:5.22.3","start":208535,"length":150},{"loc":"urn:cts:latinLit:phi1017.phi013:5.22.4","start":208685,"length":340},{"loc":"urn:cts:latinLit:phi1017.phi013:5.23.1","start":209025,"length":441},{"loc":"urn:cts:latinLit:phi1017.phi013:5.23.2","start":209466,"length":221},{"loc":"urn:cts:latinLit:phi1017.phi013:5.24.1","start":209687,"length":471},{"loc":"urn:cts:latinLit:phi1017.phi013:5.24.2","start":210158,"length":459},{"loc":"urn:cts:latinLit:phi1017.phi013:5.24.3","start":210617,"length":388},{"loc":"urn:cts:latinLit:phi1017.phi013:5.25.1","start":211005,"length":406},{"loc":"urn:cts:latinLit:phi1017.phi013:5.25.2","start":211411,"length":401},{"loc":"urn:cts:latinLit:phi1017.phi013:5.25.3","start":211812,"length":295},{"loc":"urn:cts:latinLit:phi1017.phi013:5.25.4","start":212107,"length":219},{"loc":"urn:cts:latinLit:phi1017.phi013:5.25.5","start":212326,"length":188},{"loc":"urn:cts:latinLit:phi1017.phi013:5.25.6","start":212514,"length":545},{"loc":"urn:cts:latinLit:phi1017.phi013:6.1.1","start":213059,"length":534},{"loc":"urn:cts:latinLit:phi1017.phi013:6.2.1","start":213593,"length":370},{"loc":"urn:cts:latinLit:phi1017.phi013:6.2.2","start":213963,"length":363},{"loc":"urn:cts:latinLit:phi1017.phi013:6.2.3","start":214326,"length":345},{"loc":"urn:cts:latinLit:phi1017.phi013:6.3.1","start":214671,"length":436},{"loc":"urn:cts:latinLit:phi1017.phi013:6.3.2","start":215107,"length":573},{"loc":"urn:cts:latinLit:phi1017.phi013:6.3.3","start":215680,"length":181},{"loc":"urn:cts:latinLit:phi1017.phi013:6.3.4","start":215861,"length":166},{"loc":"urn:cts:latinLit:phi1017.phi013:6.4.1","start":216027,"length":555},{"loc":"urn:cts:latinLit:phi1017.phi013:6.4.2","start":216582,"length":452},{"loc":"urn:cts:latinLit:phi1017.phi013:6.4.3","start":217034,"length":241},{"loc":"urn:cts:latinLit:phi1017.phi013:6.4.4","start":217275,"length":269},{"loc":"urn:cts:latinLit:phi1017.phi013:6.4.5","start":217544,"length":294},{"loc":"urn:cts:latinLit:phi1017.phi013:6.4.6","start":217838,"length":441},{"loc":"urn:cts:latinLit:phi1017.phi013:6.5.1","start":218279,"length":187},{"loc":"urn:cts:latinLit:phi1017.phi013:6.5.2","start":218466,"length":360},{"loc":"urn:cts:latinLit:phi1017.phi013:6.5.3","start":218826,"length":290},{"loc":"urn:cts:latinLit:phi1017.phi013:6.5.4","start":219116,"length":435},{"loc":"urn:cts:latinLit:phi1017.phi013:6.5.5","start":219551,"length":219},{"loc":"urn:cts:latinLit:phi1017.phi013:6.6.1","start":219770,"length":391},{"loc":"urn:cts:latinLit:phi1017.phi013:6.6.2","start":220161,"length":396},{"loc":"urn:cts:latinLit:phi1017.phi013:6.6.3","start":220557,"length":167},{"loc":"urn:cts:latinLit:phi1017.phi013:6.7.1","start":220724,"length":548},{"loc":"urn:cts:latinLit:phi1017.phi013:6.7.2","start":221272,"length":304},{"loc":"urn:cts:latinLit:phi1017.phi013:6.7.3","start":221576,"length":631},{"loc":"urn:cts:latinLit:phi1017.phi013:6.7.4","start":222207,"length":275},{"loc":"urn:cts:latinLit:phi1017.phi013:6.8.1","start":222482,"length":522},{"loc":"urn:cts:latinLit:phi1017.phi013:6.8.2","start":223004,"length":248},{"loc":"urn:cts:latinLit:phi1017.phi013:6.8.3","start":223252,"length":292},{"loc":"urn:cts:latinLit:phi1017.phi013:6.8.4","start":223544,"length":180},{"loc":"urn:cts:latinLit:phi1017.phi013:6.9.1","start":223724,"length":305},{"loc":"urn:cts:latinLit:phi1017.phi013:6.9.2","start":224029,"length":422},{"loc":"urn:cts:latinLit:phi1017.phi013:6.9.3","start":224451,"length":194},{"loc":"urn:cts:latinLit:phi1017.phi013:6.10.1","start":224645,"length":287},{"loc":"urn:cts:latinLit:phi1017.phi013:6.10.2","start":224932,"length":373},{"loc":"urn:cts:latinLit:phi1017.phi013:6.11.1","start":225305,"length":275},{"loc":"urn:cts:latinLit:phi1017.phi013:6.11.2","start":225580,"length":272},{"loc":"urn:cts:latinLit:phi1017.phi013:6.11.3","start":225852,"length":304},{"loc":"urn:cts:latinLit:phi1017.phi013:6.11.4","start":226156,"length":403},{"loc":"urn:cts:latinLit:phi1017.phi013:6.12.1","start":226559,"length":341},{"loc":"urn:cts:latinLit:phi1017.phi013:6.12.2","start":226900,"length":463},{"loc":"urn:cts:latinLit:phi1017.phi013:6.13.1","start":227363,"length":284},{"loc":"urn:cts:latinLit:phi1017.phi013:6.13.2","start":227647,"length":270},{"loc":"urn:cts:latinLit:phi1017.phi013:6.13.3","start":227917,"length":405},{"loc":"urn:cts:latinLit:phi1017.phi013:6.13.4","start":228322,"length":341},{"loc":"urn:cts:latinLit:phi1017.phi013:6.13.5","start":228663,"length":294},{"loc":"urn:cts:latinLit:phi1017.phi013:6.14.1","start":228957,"length":132},{"loc":"urn:cts:latinLit:phi1017.phi013:6.14.2","start":229089,"length":311},{"loc":"urn:cts:latinLit:phi1017.phi013:6.14.3","start":229400,"length":247},{"loc":"urn:cts:latinLit:phi1017.phi013:6.14.4","start":229647,"length":243},{"loc":"urn:cts:latinLit:phi1017.phi013:6.15.1","start":229890,"length":245},{"loc":"urn:cts:latinLit:phi1017.phi013:6.15.2","start":230135,"length":284},{"loc":"urn:cts:latinLit:phi1017.phi013:6.15.3","start":230419,"length":219},{"loc":"urn:cts:latinLit:phi1017.phi013:6.15.4","start":230638,"length":366},{"loc":"urn:cts:latinLit:phi1017.phi013:6.15.5","start":231004,"length":140},{"loc":"urn:cts:latinLit:phi1017.phi013:6.15.6","start":231144,"length":330},{"loc":"urn:cts:latinLit:phi1017.phi013:6.15.7","start":231474,"length":306},{"loc":"urn:cts:latinLit:phi1017.phi013:6.15.8","start":231780,"length":190},{"loc":"urn:cts:latinLit:phi1017.phi013:6.16.1","start":231970,"length":310},{"loc":"urn:cts:latinLit:phi1017.phi013:6.16.2","start":232280,"length":222},{"loc":"urn:cts:latinLit:phi1017.phi013:6.16.3","start":232502,"length":273},{"loc":"urn:cts:latinLit:phi1017.phi013:6.16.4","start":232775,"length":344},{"loc":"urn:cts:latinLit:phi1017.phi013:6.16.5","start":233119,"length":213},{"loc":"urn:cts:latinLit:phi1017.phi013:6.16.6","start":233332,"length":243},{"loc":"urn:cts:latinLit:phi1017.phi013:6.16.7","start":233575,"length":252},{"loc":"urn:cts:latinLit:phi1017.phi013:6.17.1","start":233827,"length":356},{"loc":"urn:cts:latinLit:phi1017.phi013:6.17.2","start":234183,"length":142},{"loc":"urn:cts:latinLit:phi1017.phi013:6.18.1","start":234325,"length":280},{"loc":"urn:cts:latinLit:phi1017.phi013:6.18.2","start":234605,"length":272},{"loc":"urn:cts:latinLit:phi1017.phi013:6.19.1","start":234877,"length":403},{"loc":"urn:cts:latinLit:phi1017.phi013:6.19.2","start":235280,"length":298},{"loc":"urn:cts:latinLit:phi1017.phi013:6.19.3","start":235578,"length":144},{"loc":"urn:cts:latinLit:phi1017.phi013:6.19.4","start":235722,"length":305},{"loc":"urn:cts:latinLit:phi1017.phi013:6.19.5","start":236027,"length":456},{"loc":"urn:cts:latinLit:phi1017.phi013:6.20.1","start":236483,"length":248},{"loc":"urn:cts:latinLit:phi1017.phi013:6.20.2","start":236731,"length":256},{"loc":"urn:cts:latinLit:phi1017.phi013:6.21.1","start":236987,"length":237},{"loc":"urn:cts:latinLit:phi1017.phi013:6.21.2","start":237224,"length":293},{"loc":"urn:cts:latinLit:phi1017.phi013:6.21.3","start":237517,"length":290},{"loc":"urn:cts:latinLit:phi1017.phi013:6.21.4","start":237807,"length":386},{"loc":"urn:cts:latinLit:phi1017.phi013:6.22.1","start":238193,"length":781},{"loc":"urn:cts:latinLit:phi1017.phi013:6.23.1","start":238974,"length":278},{"loc":"urn:cts:latinLit:phi1017.phi013:6.23.2","start":239252,"length":218},{"loc":"urn:cts:latinLit:phi1017.phi013:6.23.3","start":239470,"length":374},{"loc":"urn:cts:latinLit:phi1017.phi013:6.23.4","start":239844,"length":388},{"loc":"urn:cts:latinLit:phi1017.phi013:6.23.5","start":240232,"length":340},{"loc":"urn:cts:latinLit:phi1017.phi013:6.23.6","start":240572,"length":371},{"loc":"urn:cts:latinLit:phi1017.phi013:6.23.7","start":240943,"length":350},{"loc":"urn:cts:latinLit:phi1017.phi013:6.23.8","start":241293,"length":423},{"loc":"urn:cts:latinLit:phi1017.phi013:6.24.1","start":241716,"length":392},{"loc":"urn:cts:latinLit:phi1017.phi013:6.24.2","start":242108,"length":209},{"loc":"urn:cts:latinLit:phi1017.phi013:6.25.1","start":242317,"length":245},{"loc":"urn:cts:latinLit:phi1017.phi013:6.25.2","start":242562,"length":346},{"loc":"urn:cts:latinLit:phi1017.phi013:6.25.3","start":242908,"length":176},{"loc":"urn:cts:latinLit:phi1017.phi013:6.25.4","start":243084,"length":351},{"loc":"urn:cts:latinLit:phi1017.phi013:6.25.5","start":243435,"length":239},{"loc":"urn:cts:latinLit:phi1017.phi013:6.26.1","start":243674,"length":353},{"loc":"urn:cts:latinLit:phi1017.phi013:6.26.2","start":244027,"length":344},{"loc":"urn:cts:latinLit:phi1017.phi013:6.27.1","start":244371,"length":428},{"loc":"urn:cts:latinLit:phi1017.phi013:6.27.2","start":244799,"length":346},{"loc":"urn:cts:latinLit:phi1017.phi013:6.27.3","start":245145,"length":399},{"loc":"urn:cts:latinLit:phi1017.phi013:6.27.4","start":245544,"length":182},{"loc":"urn:cts:latinLit:phi1017.phi013:6.27.5","start":245726,"length":259},{"loc":"urn:cts:latinLit:phi1017.phi013:6.27.6","start":245985,"length":298},{"loc":"urn:cts:latinLit:phi1017.phi013:6.27.7","start":246283,"length":213},{"loc":"urn:cts:latinLit:phi1017.phi013:6.28.1","start":246496,"length":182},{"loc":"urn:cts:latinLit:phi1017.phi013:6.28.2","start":246678,"length":318},{"loc":"urn:cts:latinLit:phi1017.phi013:6.28.3","start":246996,"length":128},{"loc":"urn:cts:latinLit:phi1017.phi013:6.29.1","start":247124,"length":565},{"loc":"urn:cts:latinLit:phi1017.phi013:6.29.2","start":247689,"length":484},{"loc":"urn:cts:latinLit:phi1017.phi013:6.30.1","start":248173,"length":351},{"loc":"urn:cts:latinLit:phi1017.phi013:6.30.2","start":248524,"length":244},{"loc":"urn:cts:latinLit:phi1017.phi013:6.30.3","start":248768,"length":349},{"loc":"urn:cts:latinLit:phi1017.phi013:6.30.4","start":249117,"length":105},{"loc":"urn:cts:latinLit:phi1017.phi013:6.30.5","start":249222,"length":418},{"loc":"urn:cts:latinLit:phi1017.phi013:6.30.6","start":249640,"length":360},{"loc":"urn:cts:latinLit:phi1017.phi013:6.31.1","start":250000,"length":193},{"loc":"urn:cts:latinLit:phi1017.phi013:6.31.2","start":250193,"length":244},{"loc":"urn:cts:latinLit:phi1017.phi013:6.31.3","start":250437,"length":181},{"loc":"urn:cts:latinLit:phi1017.phi013:6.31.4","start":250618,"length":338},{"loc":"urn:cts:latinLit:phi1017.phi013:6.31.5","start":250956,"length":337},{"loc":"urn:cts:latinLit:phi1017.phi013:6.31.6","start":251293,"length":207},{"loc":"urn:cts:latinLit:phi1017.phi013:6.31.7","start":251500,"length":171},{"loc":"urn:cts:latinLit:phi1017.phi013:6.31.8","start":251671,"length":225},{"loc":"urn:cts:latinLit:phi1017.phi013:6.31.9","start":251896,"length":191},{"loc":"urn:cts:latinLit:phi1017.phi013:6.31.10","start":252087,"length":239},{"loc":"urn:cts:latinLit:phi1017.phi013:6.31.11","start":252326,"length":353},{"loc":"urn:cts:latinLit:phi1017.phi013:6.31.12","start":252679,"length":264},{"loc":"urn:cts:latinLit:phi1017.phi013:6.32.1","start":252943,"length":416},{"loc":"urn:cts:latinLit:phi1017.phi013:6.32.2","start":253359,"length":444},{"loc":"urn:cts:latinLit:phi1017.phi013:6.32.3","start":253803,"length":322},{"loc":"urn:cts:latinLit:phi1017.phi013:6.32.4","start":254125,"length":266},{"loc":"urn:cts:latinLit:phi1017.phi013:6.33.1","start":254391,"length":301},{"loc":"urn:cts:latinLit:phi1017.phi013:6.33.2","start":254692,"length":386},{"loc":"urn:cts:latinLit:phi1017.phi013:6.33.3","start":255078,"length":207},{"loc":"urn:cts:latinLit:phi1017.phi013:6.33.4","start":255285,"length":206},{"loc":"urn:cts:latinLit:phi1017.phi013:6.34.1","start":255491,"length":307},{"loc":"urn:cts:latinLit:phi1017.phi013:6.34.2","start":255798,"length":230},{"loc":"urn:cts:latinLit:phi1017.phi013:6.34.3","start":256028,"length":291},{"loc":"urn:cts:latinLit:phi1017.phi013:6.34.4","start":256319,"length":256},{"loc":"urn:cts:latinLit:phi1017.phi013:6.34.5","start":256575,"length":130},{"loc":"urn:cts:latinLit:phi1017.phi013:6.35.1","start":256705,"length":418},{"loc":"urn:cts:latinLit:phi1017.phi013:6.35.2","start":257123,"length":376},{"loc":"urn:cts:latinLit:phi1017.phi013:6.35.3","start":257499,"length":277},{"loc":"urn:cts:latinLit:phi1017.phi013:6.35.4","start":257776,"length":442},{"loc":"urn:cts:latinLit:phi1017.phi013:6.35.5","start":258218,"length":363},{"loc":"urn:cts:latinLit:phi1017.phi013:6.36.1","start":258581,"length":309},{"loc":"urn:cts:latinLit:phi1017.phi013:6.36.2","start":258890,"length":383},{"loc":"urn:cts:latinLit:phi1017.phi013:6.37.1","start":259273,"length":251},{"loc":"urn:cts:latinLit:phi1017.phi013:6.37.2","start":259524,"length":348},{"loc":"urn:cts:latinLit:phi1017.phi013:6.37.3","start":259872,"length":409},{"loc":"urn:cts:latinLit:phi1017.phi013:6.38.1","start":260281,"length":374},{"loc":"urn:cts:latinLit:phi1017.phi013:6.38.2","start":260655,"length":304},{"loc":"urn:cts:latinLit:phi1017.phi013:6.38.3","start":260959,"length":329},{"loc":"urn:cts:latinLit:phi1017.phi013:6.38.4","start":261288,"length":456},{"loc":"urn:cts:latinLit:phi1017.phi013:6.38.5","start":261744,"length":379},{"loc":"urn:cts:latinLit:phi1017.phi013:6.39.1","start":262123,"length":236},{"loc":"urn:cts:latinLit:phi1017.phi013:6.39.2","start":262359,"length":356},{"loc":"urn:cts:latinLit:phi1017.phi013:6.40.1","start":262715,"length":343},{"loc":"urn:cts:latinLit:phi1017.phi013:6.40.2","start":263058,"length":346},{"loc":"urn:cts:latinLit:phi1017.phi013:6.41.1","start":263404,"length":313},{"loc":"urn:cts:latinLit:phi1017.phi013:6.41.2","start":263717,"length":523},{"loc":"urn:cts:latinLit:phi1017.phi013:6.42.1","start":264240,"length":861},{"loc":"urn:cts:latinLit:phi1017.phi013:6.43.1","start":265101,"length":459},{"loc":"urn:cts:latinLit:phi1017.phi013:6.43.2","start":265560,"length":360},{"loc":"urn:cts:latinLit:phi1017.phi013:6.43.3","start":265920,"length":389},{"loc":"urn:cts:latinLit:phi1017.phi013:7.1.1","start":266309,"length":293},{"loc":"urn:cts:latinLit:phi1017.phi013:7.1.2","start":266602,"length":403},{"loc":"urn:cts:latinLit:phi1017.phi013:7.1.3","start":267005,"length":258},{"loc":"urn:cts:latinLit:phi1017.phi013:7.1.4","start":267263,"length":350},{"loc":"urn:cts:latinLit:phi1017.phi013:7.1.5","start":267613,"length":592},{"loc":"urn:cts:latinLit:phi1017.phi013:7.1.6","start":268205,"length":221},{"loc":"urn:cts:latinLit:phi1017.phi013:7.1.7","start":268426,"length":857},{"loc":"urn:cts:latinLit:phi1017.phi013:7.2.1","start":269283,"length":296},{"loc":"urn:cts:latinLit:phi1017.phi013:7.2.2","start":269579,"length":594},{"loc":"urn:cts:latinLit:phi1017.phi013:7.2.3","start":270173,"length":320},{"loc":"urn:cts:latinLit:phi1017.phi013:7.2.4","start":270493,"length":377},{"loc":"urn:cts:latinLit:phi1017.phi013:7.2.5","start":270870,"length":324},{"loc":"urn:cts:latinLit:phi1017.phi013:7.2.6","start":271194,"length":276},{"loc":"urn:cts:latinLit:phi1017.phi013:7.3.1","start":271470,"length":456},{"loc":"urn:cts:latinLit:phi1017.phi013:7.3.2","start":271926,"length":489},{"loc":"urn:cts:latinLit:phi1017.phi013:7.3.3","start":272415,"length":319},{"loc":"urn:cts:latinLit:phi1017.phi013:7.4.1","start":272734,"length":512},{"loc":"urn:cts:latinLit:phi1017.phi013:7.4.2","start":273246,"length":426},{"loc":"urn:cts:latinLit:phi1017.phi013:7.4.3","start":273672,"length":313},{"loc":"urn:cts:latinLit:phi1017.phi013:7.4.4","start":273985,"length":259},{"loc":"urn:cts:latinLit:phi1017.phi013:7.4.5","start":274244,"length":208},{"loc":"urn:cts:latinLit:phi1017.phi013:7.4.6","start":274452,"length":258},{"loc":"urn:cts:latinLit:phi1017.phi013:7.4.7","start":274710,"length":249},{"loc":"urn:cts:latinLit:phi1017.phi013:7.4.8","start":274959,"length":239},{"loc":"urn:cts:latinLit:phi1017.phi013:7.5.1","start":275198,"length":321},{"loc":"urn:cts:latinLit:phi1017.phi013:7.5.2","start":275519,"length":381},{"loc":"urn:cts:latinLit:phi1017.phi013:7.5.3","start":275900,"length":267},{"loc":"urn:cts:latinLit:phi1017.phi013:7.6.1","start":276167,"length":412},{"loc":"urn:cts:latinLit:phi1017.phi013:7.6.2","start":276579,"length":241},{"loc":"urn:cts:latinLit:phi1017.phi013:7.6.3","start":276820,"length":305},{"loc":"urn:cts:latinLit:phi1017.phi013:7.7.1","start":277125,"length":342},{"loc":"urn:cts:latinLit:phi1017.phi013:7.7.2","start":277467,"length":197},{"loc":"urn:cts:latinLit:phi1017.phi013:7.7.3","start":277664,"length":550},{"loc":"urn:cts:latinLit:phi1017.phi013:7.7.4","start":278214,"length":295},{"loc":"urn:cts:latinLit:phi1017.phi013:7.7.5","start":278509,"length":442},{"loc":"urn:cts:latinLit:phi1017.phi013:7.8.1","start":278951,"length":244},{"loc":"urn:cts:latinLit:phi1017.phi013:7.8.2","start":279195,"length":605},{"loc":"urn:cts:latinLit:phi1017.phi013:7.8.3","start":279800,"length":278},{"loc":"urn:cts:latinLit:phi1017.phi013:7.9.1","start":280078,"length":365},{"loc":"urn:cts:latinLit:phi1017.phi013:7.9.2","start":280443,"length":468},{"loc":"urn:cts:latinLit:phi1017.phi013:7.9.3","start":280911,"length":265},{"loc":"urn:cts:latinLit:phi1017.phi013:7.9.4","start":281176,"length":270},{"loc":"urn:cts:latinLit:phi1017.phi013:7.9.5","start":281446,"length":333},{"loc":"urn:cts:latinLit:phi1017.phi013:7.10.1","start":281779,"length":222},{"loc":"urn:cts:latinLit:phi1017.phi013:7.10.2","start":282001,"length":306},{"loc":"urn:cts:latinLit:phi1017.phi013:7.10.3","start":282307,"length":380},{"loc":"urn:cts:latinLit:phi1017.phi013:7.10.4","start":282687,"length":382},{"loc":"urn:cts:latinLit:phi1017.phi013:7.10.5","start":283069,"length":258},{"loc":"urn:cts:latinLit:phi1017.phi013:7.10.6","start":283327,"length":277},{"loc":"urn:cts:latinLit:phi1017.phi013:7.11.1","start":283604,"length":236},{"loc":"urn:cts:latinLit:phi1017.phi013:7.11.2","start":283840,"length":179},{"loc":"urn:cts:latinLit:phi1017.phi013:7.12.1","start":284019,"length":369},{"loc":"urn:cts:latinLit:phi1017.phi013:7.12.2","start":284388,"length":236},{"loc":"urn:cts:latinLit:phi1017.phi013:7.12.3","start":284624,"length":261},{"loc":"urn:cts:latinLit:phi1017.phi013:7.12.4","start":284885,"length":346},{"loc":"urn:cts:latinLit:phi1017.phi013:7.12.5","start":285231,"length":302},{"loc":"urn:cts:latinLit:phi1017.phi013:7.12.6","start":285533,"length":175},{"loc":"urn:cts:latinLit:phi1017.phi013:7.13.1","start":285708,"length":311},{"loc":"urn:cts:latinLit:phi1017.phi013:7.14.1","start":286019,"length":229},{"loc":"urn:cts:latinLit:phi1017.phi013:7.14.2","start":286248,"length":233},{"loc":"urn:cts:latinLit:phi1017.phi013:7.14.3","start":286481,"length":370},{"loc":"urn:cts:latinLit:phi1017.phi013:7.14.4","start":286851,"length":416},{"loc":"urn:cts:latinLit:phi1017.phi013:7.14.5","start":287267,"length":1026},{"loc":"urn:cts:latinLit:phi1017.phi013:7.15.1","start":288293,"length":576},{"loc":"urn:cts:latinLit:phi1017.phi013:7.15.2","start":288869,"length":400},{"loc":"urn:cts:latinLit:phi1017.phi013:7.15.3","start":289269,"length":287},{"loc":"urn:cts:latinLit:phi1017.phi013:7.15.4","start":289556,"length":492},{"loc":"urn:cts:latinLit:phi1017.phi013:7.16.1","start":290048,"length":212},{"loc":"urn:cts:latinLit:phi1017.phi013:7.16.2","start":290260,"length":208},{"loc":"urn:cts:latinLit:phi1017.phi013:7.16.3","start":290468,"length":478},{"loc":"urn:cts:latinLit:phi1017.phi013:7.16.4","start":290946,"length":413},{"loc":"urn:cts:latinLit:phi1017.phi013:7.16.5","start":291359,"length":338},{"loc":"urn:cts:latinLit:phi1017.phi013:7.16.6","start":291697,"length":163},{"loc":"urn:cts:latinLit:phi1017.phi013:7.17.1","start":291860,"length":234},{"loc":"urn:cts:latinLit:phi1017.phi013:7.17.2","start":292094,"length":289},{"loc":"urn:cts:latinLit:phi1017.phi013:7.18.1","start":292383,"length":595},{"loc":"urn:cts:latinLit:phi1017.phi013:7.19.1","start":292978,"length":216},{"loc":"urn:cts:latinLit:phi1017.phi013:7.19.2","start":293194,"length":247},{"loc":"urn:cts:latinLit:phi1017.phi013:7.19.3","start":293441,"length":453},{"loc":"urn:cts:latinLit:phi1017.phi013:7.19.4","start":293894,"length":342},{"loc":"urn:cts:latinLit:phi1017.phi013:7.19.5","start":294236,"length":394},{"loc":"urn:cts:latinLit:phi1017.phi013:7.19.6","start":294630,"length":323},{"loc":"urn:cts:latinLit:phi1017.phi013:7.19.7","start":294953,"length":266},{"loc":"urn:cts:latinLit:phi1017.phi013:7.19.8","start":295219,"length":450},{"loc":"urn:cts:latinLit:phi1017.phi013:7.19.9","start":295669,"length":427},{"loc":"urn:cts:latinLit:phi1017.phi013:7.20.1","start":296096,"length":388},{"loc":"urn:cts:latinLit:phi1017.phi013:7.20.2","start":296484,"length":256},{"loc":"urn:cts:latinLit:phi1017.phi013:7.20.3","start":296740,"length":416},{"loc":"urn:cts:latinLit:phi1017.phi013:7.20.4","start":297156,"length":193},{"loc":"urn:cts:latinLit:phi1017.phi013:7.20.5","start":297349,"length":282},{"loc":"urn:cts:latinLit:phi1017.phi013:7.21.1","start":297631,"length":870},{"loc":"urn:cts:latinLit:phi1017.phi013:7.22.1","start":298501,"length":458},{"loc":"urn:cts:latinLit:phi1017.phi013:7.22.2","start":298959,"length":407},{"loc":"urn:cts:latinLit:phi1017.phi013:7.23.1","start":299366,"length":462},{"loc":"urn:cts:latinLit:phi1017.phi013:7.23.2","start":299828,"length":314},{"loc":"urn:cts:latinLit:phi1017.phi013:7.23.3","start":300142,"length":273},{"loc":"urn:cts:latinLit:phi1017.phi013:7.24.1","start":300415,"length":299},{"loc":"urn:cts:latinLit:phi1017.phi013:7.24.2","start":300714,"length":197},{"loc":"urn:cts:latinLit:phi1017.phi013:7.25.1","start":300911,"length":427},{"loc":"urn:cts:latinLit:phi1017.phi013:7.25.2","start":301338,"length":445},{"loc":"urn:cts:latinLit:phi1017.phi013:7.26.1","start":301783,"length":192},{"loc":"urn:cts:latinLit:phi1017.phi013:7.26.2","start":301975,"length":389},{"loc":"urn:cts:latinLit:phi1017.phi013:7.26.3","start":302364,"length":309},{"loc":"urn:cts:latinLit:phi1017.phi013:7.26.4","start":302673,"length":533},{"loc":"urn:cts:latinLit:phi1017.phi013:7.26.5","start":303206,"length":323},{"loc":"urn:cts:latinLit:phi1017.phi013:7.27.1","start":303529,"length":373},{"loc":"urn:cts:latinLit:phi1017.phi013:7.27.2","start":303902,"length":399},{"loc":"urn:cts:latinLit:phi1017.phi013:7.27.3","start":304301,"length":341},{"loc":"urn:cts:latinLit:phi1017.phi013:7.28.1","start":304642,"length":384},{"loc":"urn:cts:latinLit:phi1017.phi013:7.28.2","start":305026,"length":611},{"loc":"urn:cts:latinLit:phi1017.phi013:7.28.3","start":305637,"length":260},{"loc":"urn:cts:latinLit:phi1017.phi013:7.29.1","start":305897,"length":372},{"loc":"urn:cts:latinLit:phi1017.phi013:7.29.2","start":306269,"length":252},{"loc":"urn:cts:latinLit:phi1017.phi013:7.30.1","start":306521,"length":452},{"loc":"urn:cts:latinLit:phi1017.phi013:7.30.2","start":306973,"length":405},{"loc":"urn:cts:latinLit:phi1017.phi013:7.31.1","start":307378,"length":341},{"loc":"urn:cts:latinLit:phi1017.phi013:7.31.2","start":307719,"length":146},{"loc":"urn:cts:latinLit:phi1017.phi013:7.31.3","start":307865,"length":456},{"loc":"urn:cts:latinLit:phi1017.phi013:7.31.4","start":308321,"length":474},{"loc":"urn:cts:latinLit:phi1017.phi013:7.31.5","start":308795,"length":395},{"loc":"urn:cts:latinLit:phi1017.phi013:7.32.1","start":309190,"length":401}]}
{"id":"urn:cts:latinLit:phi1017.phi014.perseus-lat2","text":"Scribere de clementia, Nero Caesar, institui, ut\nquodam modo speculi vice fungerer et te tibi ostenderem perventurum ad voluptatem maximam omnium. Quamvis enim recte factorum verus fructus\nsit fecisse nec ullum virtutum pretium dignum illis\nextra ipsas sit, iuvat inspicere et circumire bonam\nconscientiam, tum immittere oculos in hanc immensam multitudinem discordem, seditiosam, impotentem, in perniciem alienam suamque pariter\nexultaturam si hoc iugum fregerit, et ita loqui\nsecum:\n\" Egone ex omnibus mortalibus placui\nelectusque sum, qui in terris deorum vice fungerer ?\nEgo vitae necisque gentibus arbiter; qualem\nquisque sortem statumque habeat, in mea manu\npositum est ; quid cuique mortalium fortuna datum\nvelit, meo ore pronuntiat ; ex nostro responso\nlaetitiae causas populi urbesque concipiunt ; nulla\npars usquam nisi volente propitioque me floret;\nhaec tot milia gladiorum, quae pax mea comprimit,\n\n\nad nutum meum stringentur ; quas nationes funditus\nexcidi, quas transportari, quibus libertatem dari,\nquibus eripi, quos reges mancipia fieri quorumque\ncapiti regium circumdari decus oporteat, quae ruant\nurbes, quae oriantur, mea iuris dictio est.\nIn hac\ntanta facultate rerum non ira me ad iniqua supplicia\ncompulit, non iuvenilis impetus, non temeritas hominum et contumacia, quae saepe tranquillissimis\nquoque pectoribus patientiam extersit, non ipsa\nostentandae per terrores potentiae dira, sed frequens\nmagnis imperiis gloria. Conditum, immo constratum apud me ferrum est, summa parsimonia\netiam vilissimi sanguinis ; nemo non, cui alia desunt,\nhominis nomine apud me gratiosus est.\nSeveritatem\nabditam, at clementiam in procinctu habeo ; sic me\ncustodio, tamquam legibus, quas ex situ ac tenebris\nin lucem evocavi, rationem redditurus sim. Alterius\naetate prima motus sum, alterius ultima ; alium\ndignitati donavi, alium humilitati; quotiens nullam\ninveneram misericordiae causam, mihi peperci.\nHodie dis inmortalibus, si a me rationem repetant,\nadnumerare genus humanum paratus sum.\"\nPotes hoc, Caesar, audacter praedicare omnia,\nquae in fidem tutelamque tuam venerunt, tuta\nhaberi, nihil per te neque vi neque clam adimi rei\npublicae. Rarissimam laudem et nulli adhuc princi-\n\n\npum concessam concupisti innocentiam. Non perdit\noperam nec bonitas ista tua singularis ingratos aut\nmalignos aestimatores nancta est. Refertur tibi\ngratia ; nemo unus homo uni homini tam carus\numquam fuit, quam tu populo Romano, magnum\nlongumque eius bonum. Sed ingens tibi onus imposuisti; nemo iam divum Augustum nec Ti.\nCaesaris prima tempora loquitur nec, quod te imitari\nvelit, exemplar extra te quaerit ; principatus tuus\nad gustum exigitur. Difficile hoc fuisset, si non\nnaturalis tibi ista bonitas esset, sed ad tempus\nsumpta. Nemo enim potest personam diu ferre,\nficta cito in naturam suam recidunt ; quibus veritas\nsubest quaeque, ut ita dicam, ex solido enascuntur,\ntempore ipso in maius meliusque procedunt.\nMagnam adibat aleam populus Romanus, cum\nincertum esset, quo se ista tua nobilis indoles daret ;\niam vota publica in tuto sunt ; nec enim periculum\nest, ne te subita tui capiat oblivio. Facit quidem\navidos nimia felicitas, nec tam temperatae cupiditates\nsunt umquam, ut in eo, quod contigit, desinant ;\ngradus a magnis ad maiora fit, et spes improbissimas\ncomplectuntur insperata adsecuti; omnibus tamen\nnunc civibus tuis et haec confessio exprimitur esse\nfelices et illa nihil iam his accedere bonis posse, nisi\nut perpetua sint.\nMulta illos cogunt ad hanc con-\n\n\nfessionem, qua nulla in homine tardior est : securitas\nalta, adfluens, ius supra omnem iniuriam positum ;\nobversatur oculis laetissima forma rei publicae, cui\nad summam libertatem nihil deest nisi pereundi\nlicentia.\nPraecipue tamen aequalis ad maximos\nimosque pervenit clementiae tuae admiratio ; cetera\nenim bona pro portione fortunae suae quisque sentit\naut expectat maiora minoraque, ex clementia omnes\nidem sperant ; nec est quisquam, cui tam valde\ninnocentia sua placeat, ut non stare in conspectu\nclementiam paratam humanis erroribus gaudeat.\nEsse autem aliquos scio, qui clementia pessimum\nquemque putent sustineri, quoniam nisi post crimen\nsupervacua est et sola haec virtus inter innocentes\ncessat. Sed primum omnium, sicut medicinae apud\naegros usus, etiam apud sanos honor est, ita clementiam, quamvis poena digni invocent, etiam innocentes\ncolunt. Deinde habet haec in persona quoque\ninnocentium locum, quia interim fortuna pro culpa\nest ; nec innocentiae tantum clementia succurrit,\nsed saepe virtuti, quoniam quidem condicione temporum incidunt quaedam, quae possint laudata\npuniri. Adice, quod magna pars hominum est, quae\nreverti ad innocentiam possit, si 〈poenae remissio\nfuerit〉. Non tamen vulgo ignoscere decet;\nnam\nubi discrimen inter malos bonosque sublatum est,\nconfusio sequitur et vitiorum eruptio ; itaque ad-\n\n\nhibenda moderatio est, quae sanabilia ingenia distinguere a deploratis sciat. Nec promiscuam habere\nac vulgarem clementiam oportet nec abscisam; nam\ntam omnibus ignoscere crudelitas quam nulli.\nModum tenere debemus; sed quia difficile est\ntemperamentum, quidquid aequo plus futurum est,\nin partem humaniorem praeponderet.\nSed haec suo melius loco dicentur. Nunc in tres\npartes omnem hanc materiam dividam. Prima erit\nmanumissionis ; secunda, quae naturam clementiae\nhabitumque demonstret : nam cum sint vitia\nquaedam virtutes imitantia, non possunt secerni,\nnisi signa, quibus dinoscantur, impresseris ; tertio\nloco quaeremus, quomodo ad hanc virtutem per-\nducatur animus, quomodo confirmet eam et usu\nsuam faciat.\nNullam ex omnibus virtutibus homini magis convenire, cum sit nulla humanior, constet necesse est\nnon solum inter nos, qui hominem sociale animal\ncommuni bono genitum videri volumus, sed etiam\ninter illos, qui hominem voluptati donant, quorum\nomnia dicta factaque ad utilitates suas spectant ;\nnam si quietem petit et otium, hanc virtutem naturae\nsuae nanctus est, quae pacem amat et manus retinet.\nNullum tamen clementia ex omnibus magis quam\nregem aut principem decet. Ita enim magnae vires\ndecori gloriaeque sunt, si illis salutaris potentia est ;\nnam pestifera vis est valere ad nocendum. Illius\ndemum magnitudo stabilis fundataque est, quem\n\n\nomnes tam supra se esse quam pro se sciunt, cuius\ncuram excubare pro salute singulorum atque universorum cottidie experiuntur, quo procedente non,\ntamquam malum aliquod aut noxium animal e cubili\nprosilierit, diffugiunt, sed tamquam ad clarum ac\nbeneficum sidus certatim advolant. Obicere se\npro illo mucronibus insidiantium paratissimi et substernere corpora sua, si per stragem illi humanam\niter ad salutem struendum sit, somnum eius nocturnis excubiis muniunt, latera obiecti circumfusique\ndefendunt, incurrentibus periculis se opponunt.\nNon est hic sine ratione populis urbibusque consensus sic protegendi amandique reges et se suaque\niactandi, quocumque desideravit imperantis salus ;\nnec haec vilitas sui est aut dementia pro uno capite\ntot milia excipere ferrum ac multis mortibus unam\nanimam redimere nonnumquam senis et invalidi.\nQuemadmodum totum corpus animo deservit et,\ncum hoc tanto maius tantoque speciosius sit, ille in\nocculto maneat tenuis et in qua sede latitet incertus,\ntamen manus, pedes, oculi negotium illi gerunt,\nillum haec cutis munit, illius iussu iacemus aut in-\nquieti discurrimus, cum ille imperavit, sive avarus\ndominus est, mare lucri causa scrutamur, sive\nambitiosus, iam dudum dextram flammis obiecimus\naut voluntarii terram subsiluimus, sic haec immensa\nmultitudo unius animae circumdata illius spiritu\n\n\nregitur, illius ratione flectitur pressura se ac fractura\nviribus suis, nisi consilio sustineretur.\nSuam itaque incolumitatem amant, eum pro uno\nhomine denas legiones in aciem deducunt, cum in\nprimam frontem procurrunt et adversa vulneribus\npectora ferunt, ne imperatoris sui signa vertantur.\nIlle est enim vinculum, per quod res publica cohaeret,\nille spiritus vitalis, quem haec tot milia trahunt nihil\nipsa per se futura nisi onus et praeda, si mens illa\nimperii subtrahatur.\nRege incolumi mens omnibus una;amisso rupere fidem.\nHic casus Romanae pacis exitium erit, hic tanti\nfortunam populi in ruinas aget ; tam diu ab isto\npericulo aberit hic populus, quam diu sciet ferre\nfrenos, quos si quando abruperit vel aliquo casu\ndiscussos reponi sibi passus non erit, haec unitas\net hic maximi imperii contextus in partes multas\ndissiliet, idemque huic urbi finis dominandi erit,\nqui parendi fuerit.\nIdeo principes regesque et\nquocumque alio nomine sunt tutores status publici\nnon est mirum amari ultra privatas etiam necessitudines ; nam si sanis hominibus publica privatis\npotiora sunt, sequitur, ut is quoque carior sit, in quem\nse res publica convertit. Olim enim ita se induit\nrei publicae Caesar, ut seduci alterum non posset\nsine utriusque pernicie ; nam et illi viribus opus\nest et huic capite.\nLongius videtur recessisse a proposito oratio\nmea, at mehercules rem ipsam premit. Nam si, quod\nadhuc colligit, tu animus rei publicae tuae es, illa\ncorpus tuum, vides, ut puto, quam necessaria sit\nclementia; tibi enim parcis, cum videris alteri\nparcere. Parcendum itaque est etiam improbandis\ncivibus non aliter quam membris languentibus, et,\nsi quando misso sanguine opus est, sustinenda est\nmanus, ne ultra, quam necesse sit, incidat.\nEst\nergo, ut dicebam, clementia omnibus quidem homini-\nbus secundum naturam, maxime tamen decora\nimperatoribus, quanto plus habet apud illos, quod\nservet, quantoque in maiore materia apparet. Quantulum enim nocet privata crudelitas ! Principum\nsaevitia bellum est.\nCum autem virtutibus inter\nse sit concordia nec ulla altera melior aut honestior\nsit, quaedam tamen quibusdam personis aptior est.\nDecet magnanimitas quemlibet mortalem, etiam\nillum, infra quem nihil est ; quid enim maius aut\nfortius quam malam fortunam retundere ? Haec\ntamen magnanimitas in bona fortuna laxiorem locum\nhabet meliusque in tribunali quam in plano conspicitur.\nClementia, in quamcumque domum pervenerit,\neam felicem tranquillamque praestabit, sed in regia,\nquo rarior, eo mirabilior. Quid enim est memorabilis quam eum, cuius irae nihil obstat, cuius\ngraviori sententiae ipsi, qui pereunt, adsentiuntur,\nquem nemo interpellaturus est, immo, si vehementius\n\n\nexcanduit, ne deprecaturus est quidem, ipsum sibi\nmanum inicere et potestate sua in melius placidiusque\nuti hoc ipsum cogitantem : \" Occidere contra legem\nnemo non potest, servare nemo praeter me\" ?\nMagnam fortunam magnus animus decet, qui, nisi\nse ad illam extulit et altior stetit, illam quoque infra\nad terram deducit ; magni autem animi proprium\nest placidum esse tranquillumque et iniurias atque\noffensiones superne despicere. Muliebre est furere\nin ira, ferarum vero nec generosarum quidem prae-\nmordere et urguere proiectos. Elephanti leonesque\ntranseunt, quae impulerunt; ignobilis bestiae per-\ntinacia est.\nNon decet regem saeva nec inexorabilis\nira, non multum enim supra eum eminet, cui se\nirascendo exaequat ; at si dat vitam, si dat dignitatem periclitantibus et meritis amittere, facit,\nquod nulli nisi rerum potenti licet ; vita enim etiam\nsuperiori eripitur, numquam nisi inferiori datur.\nServare proprium est excellentis fortunae, quae\nnumquam magis suspici debet, quam cum illi contigit idem posse quod dis, quorum beneficio in lucem\nedimur tam boni quam mali. Deorum itaque sibi\nanimum adserens princeps alios ex civibus suis, quia\nutiles bonique sunt, libens videat, alios in numerum\nrelinquat ; quosdam esse gaudeat, quosdam patiatur.\nCogitato, in hac civitate, in qua turba per\n\n\nlatissima itinera sine intermissione defluens eliditur,\nquotiens aliquid obstitit, quod cursum eius velut\ntorrentis rapidi moraretur, in qua tribus eodem\ntempore theatris caveae postulantur, in qua consumitur, quidquid terris omnibus aratur, quanta\nsolitudo ac vastitas futura sit, si nihil relinquitur,\nnisi quod iudex severus absolvent.\nQuotus quisque\nex quaesitoribus est, qui non ex ipsa ea lege teneatur,\nqua quaerit ? quotus quisque accusator vacat culpa ?\nEt nescio, an nemo ad dandam veniam difficilior sit,\nquam qui illam petere saepius meruit.\nPeccavimus\nomnes, alii gravia, alii leviora, alii ex destinata, alii\nforte impulsi aut aliena nequitia ablati ; alii in bonis\nconsiliis parum fortiter stetimus et innocentiam\ninviti ac retinentes perdidimus ; nec deliquimus\ntantum, sed usque ad extremum aevi delinquemus.\nEtiam si quis tam bene iam purgavit animum, ut\nnihil obturbare eum amplius possit ac fallere, ad\ninnocentiam tamen peccando pervenit.\nQuoniam deorum feci mentionem, optime hoc\nexemplum principi constituam, ad quod formetur,\nut se talem esse civibus, quales sibi deos velit.\nExpedit ergo habere inexorabilia peccatis atque\nerroribus numina, expedit usque ad ultimam infesta\n\n\nperniciem ? Et quis regum erit tutus, cuius non\nmembra haruspices colligant ?\nQuod si di placabiles\net aequi delicta potentium non statim fulminibus\npersequuntur, quanto aequius est hominem hominibus\npraepositum miti animo exercere imperium et cogitare,\nuter mundi status gratior oculis pulchriorque sit,\nsereno et puro die, an cum fragoribus crebris omnia\nquatiuntur et ignes hinc atque illinc micant ! Atqui\nnon alia facies est quieti moratique imperii quam\nsereni caeli et nitentis.\nCrudele regnum turbidum\ntenebrisque obscurum est, inter trementes et ad\nrepentinum sonitum expavescentes ne eo quidem,\nqui omnia perturbat, inconcusso. Facilius privatis\nignoscitur pertinaciter se vindicantibus ; possunt\nenim laedi, dolorque eorum ab iniuria venit ; timent\npraeterea contemptum, et non rettulisse laedentibus\ngratiam infirmitas videtur, non clementia ; at cui\nultio in facili est, is omissa ea certam laudem man-\nsuetudinis consequitur.\nHumili loco positis exercere\nmanum, litigare, in rixam procurrere ac morem irae\nsuae gerere liberius est ; leves inter paria ictus sunt ;\nregi vociferatio quoque verborumque intemperantia\nnon ex maiestate est.\nGrave putas eripi loquendi arbitrium regibus,\nquod humillimi habent. \" Ista,\" inquis, \" servitus\nest, non imperium.\" Quid ? tu non experiris istud\nnobis esse, tibi servitutem ? Alia condicio est\n\n\neorum, qui in turba, quam non excedunt, latent,\nquorum et virtutes, ut appareant, diu luctantur et\nvitia tenebras habent ; vestra facta dictaque rumor\nexcipit, et ideo nullis magis curandum est, qualem\nfamam habeant, quam qui, qualemcumque meruerint,\nmagnam habituri sunt.\nQuam multa tibi non licent,\nquae nobis beneficio tuo licent ! Possum in qualibet\nparte urbis solus incedere sine timore, quamvis\nnullus sequatur comes, nullus sit domi, nullus ad\nlatus gladius ; tibi in tua pace armato vivendum est.\nAberrare a fortuna tua non potes ; obsidet te et,\nquocumque descendis, magno apparatu sequitur.\nEst haec summae magnitudinis servitus non posse\nfieri minorem; sed cum dis tibi communis ipsa\nnecessitas est. Nam illos quoque caelum alligatos\ntenet, nec magis illis descendere datum est quam\ntibi tutum ; fastigio tuo adfixus es.\nNostros motus\npauci sentiunt, prodire nobis ac recedere et mutare\nhabitum sine sensu publico licet ; tibi non magis\nquam soli latere contingit. Multa circa te lux est,\nomnium in istam conversi oculi sunt. Prodire te\nputas ? Oriris.\nLoqui non potes, nisi ut vocem\ntuam, quae ubique sunt gentes, excipiant ; irasci\nnon potes, nisi ut omnia tremant, quia neminem\nadfligere, nisi ut, quidquid circa fuerit, quatiatur.\nUt fulmina paucorum periculo cadunt, omnium metu,\nsic animadversiones magnarum potestatum terrent\n\n\nlatius quam nocent, non sine causa ; non enim, quantum fecerit, sed quantum facturus sit, cogitatur in\neo, qui omnia potest.\nAdice nunc, quod privatos\nhomines ad accipiendas iniurias opportuniores acceptarum patientia facit, regibus certior est ex mansuetudine securitas, quia frequens vindicta paucorum\nodium opprimit, omnium irritat.\nVoluntas oportet\nante saeviendi quam causa deficiat ; alioqui, quemadmodum praecisae arbores plurimis ramis repullulant\net multa satorum genera, ut densiora surgant,\nreciduntur, ita regia crudelitas auget inimicorum\nnumerum tollendo ; parentes enim liberique eorum,\nqui interfecti sunt, et propinqui et amici in locum\nsingulorum succedunt.\nHoc quam verum sit, admonere te exemplo\ndomestico volo. Divus Augustus fuit mitis princeps,\nsi quis illum a principatu suo aestimare incipiat ; in\ncommuni quidem rei publicae gladium movit. Cum\nhoc aetatis esset, quod tu nunc es, duodevicensimum\negressus annum, iam pugiones in sinum amicorum\nabsconderat, iam insidiis M. Antonii consulis latus\npetierat, iam fuerat collega proscriptionis.\nSed\ncum annum quadragensimum transisset et in Gallia\nmoraretur, delatum est ad eum indicium L. Cinnam,\nstolidi ingenii virum, insidias ei struere ; dictum\n\n\nest, et ubi et quando et quemadmodum adgredi\nvellet; unus ex consciis deferebat.\nConstituit se ab eo vindicare et consilium amicorum advocari\niussit. Nox illi inquieta erat, cum cogitaret adulescentem nobilem, hoc detracto integrum. Cn. Pompei\nnepotem, damnandum ; iam unum hominem occidere\nnon poterat, cui M. Antonius proscriptionis edictum\ninter cenam dictarat.\nGemens subinde voces varias\nemittebat et inter se contrarias : \" Quid ergo ?\nEgo percussorem meum securum ambulare patiar\nme sollicito ? Ergo non dabit poenas, qui tot\ncivilibus bellis frustra petitum caput, tot navalibus,\ntot pedestribus proeliis incolume, postquam terra\nmarique pax parata est, non occidere constituat,\nsed immolare ? \" (nam sacrificantem placuerat adoriri).\nRursus silentio interposito maiore multo voce sibi\nquam Cinnae irascebatur : \" Quid vivis, si perire\nte tam multorum interest ? Quis finis erit suppliciorum ? Quis sanguinis ? Ego sum nobilibus adulescentulis expositum caput, in quod mucrones\nacuant ; non est tanti vita, si, ut ego non peream,\ntam multa perdenda sunt.\n\" Interpellavit tandem\nillum Livia uxor et : \" Admittis,\" inquit, \" muliebre\nconsilium ? Fac, quod medici solent, qui, ubi usitata\nremedia non procedunt, temptant contraria. Severitate nihil adhuc proiecisti; Salvidienum Lepidus\nsecutus est. Lepidum Murena, Murenam Caepio,\nCaepionem Egnatius, ut alios taceam, quos tantum\n\n\nausos pudet. Nunc tempta, quomodo tibi cedat\nclementia; ignosce L. Cinnae. Deprensus est;\niam nocere tibi non potest, prodesse famae tuae\npotest.\n\" Gavisus, sibi quod advocatum invenerat,\nuxori quidem gratias egit, renuntiari autem extemplo\namicis, quos in consilium rogaverat, imperavit et\nCinnam unum ad se accersit dimissisque omnibus\ne cubiculo, cum alteram Cinnae poni cathedram\niussisset : \" Hoc,\" inquit, \" primum a te peto, ne\nme loquentem interpelles, ne medio sermone meo\nproclames ; dabitur tibi loquendi liberum tempus.\nEgo te, Cinna, cum in hostium castris invenissem,\nnon factum tantum mihi inimicum sed natum,\nservavi, patrimonium tibi omne concessi. Hodie\ntam felix et tam dives es, ut victo victores invideant.\nSacerdotium tibi petenti praeteritis compluribus,\nquorum parentes mecum militaverant, dedi ; cum\nsic de te meruerim, occidere me constituisti.\n\" Cum\nad hanc vocem exclamasset procul hanc ab se abesse\ndementiam : \" Non praestas,\" inquit, \" fidem,\nCinna ; convenerat, ne interloquereris. Occidere,\ninquam, me paras \" ; adiecit locum, socios, diem,\nordinem insidiarum, cui commissum esset ferrum.\nEt cum defixum videret nec ex conventione iam,\nsed ex conscientia tacentem : \" Quo,\" inquit, \" hoc\nanimo facis ? Ut ipse sis princeps ? Male mehercules cum populo Romano agitur, si tibi ad im-\n\n\nperandum nihil praeter me obstat. Domum tueri tuam\nnon potes, nuper libertini hominis gratia in privato\niudicio superatus es ; adeo nihil facilius potes quam\ncontra Caesarem advocare. Cedo, si spes tuas solus\nimpedio, Paulusne te et Fabius Maximus et Cossi\net Servilii ferent tantumque agmen nobilium non\ninania nomina praeferentium, sed eorum, qui imagini-\nbus suis decori sint ? \"\nNe totam eius orationem repetendo magnam\npartem voluminis occupem (diutius enim quam\nduabus horis locutum esse constat, eum hanc poenam,\nqua sola erat contentus futurus, extenderet) :\n\" Vitam,\" inquit, \" tibi, Cinna, iterum do, prius\nhosti, nunc insidiatori ac parricidae. Ex hodierno\ndie inter nos amicitia incipiat ; contendamus, utrum\nego meliore fide tibi vitam dederim an tu debeas.\"\nPost hoc detulit ultro consulatum questus, quod non\nauderet petere. Amicissimum fidelissimumque habuit, heres solus illi fuit. Nullis amplius insidiis\nab ullo petitus est.\nIgnovit abavus tuus victis ; nam si non ignovisset, quibus imperasset ? Sallustium et Cocceios\net Deillios et totam cohortem primae admissionis\nex adversariorum castris conscripsit ; iam Domitios,\nMessalas, Asinios, Cicerones, quidquid floris erat\nin civitate, clementiae suae debebat. Ipsum Lepidum quam diu mori passus est ! Per multos annos\n\n\ntulit ornamenta principis retinentem et pontificatum\nmaximum non nisi mortuo illo transferri in se passus\nest; maluit enim illum honorem vocari quam\nspolium. Haec eum clementia ad salutem securitatemque perduxit;\nhaec gratum ac favorabilem\nreddidit, quamvis nondum subactis populi Romani\ncervicibus manum imposuisset; haec hodieque\npraestat illi famam, quae vix vivis principibus servit.\nDeum esse non tamquam iussi credimus ; bonum\nfuisse principem Augustum, bene illi parentis nomen\nconvenisse fatemur ob nullam aliam causam, quam\nquod contumelias quoque suas, quae acerbiores\nprincipibus solent esse quam iniuriae, nulla crudelitate\nexsequebatur, quod probrosis in se dictis adrisit,\nquod dare illum poenas apparebat, cum exigeret,\nquod, quoscumque ob adulterium filiae suae damnaverat, adeo non occidit, ut dimissis quo tutiores essent,\ndiplomata daret.\nHoc est ignoscere, eum scias\nmultos futuros, qui pro te nascantur et tibi sanguine\nalieno gratificentur, non dare tantum salutem, sed\npraestare.\nHaec Augustus senex aut iam in senectutem\nannis vergentibus ; in adulescentia caluit, arsit ira,\nmulta fecit, ad quae invitus oculos retorquebat.\nComparare nemo mansuetudini tuae audebit divum\nAugustum, etiam si in certamen iuvenilium annorum\n\n\ndeduxerit senectutem plus quam maturam ; fuerit\nmoderatus et clemens, nempe post mare Actiacum\nRomano cruore infectum, nempe post fractas in\nSicilia classes et suas et alienas, nempe post Peru-\nsinas aras et proscriptiones.\nEgo vero clementiam\nnon voco lassam crudelitatem ; haec est. Caesar,\nclementia vera, quam tu praestas, quae non saevitiae\npaenitentia coepit, nullam habere maculam, num-\nquam civilem sanguinem fudisse; haec est in\nmaxima potestate verissima animi temperantia et\nhumani generis comprendens ut sui amor non cupiditate aliqua, non temeritate ingenii, non priorum\nprincipum exemplis corruptum, quantum sibi in\ncives suos liceat, experiendo temptare, sed hebetare\naciem imperii sui.\nPraestitisti, Caesar, civitatem\nincruentam, et hoc, quod magno animo gloriatus es\nnullam te toto orbe stillam cruoris humani misisse,\neo maius est mirabiliusque, quod nulli umquam\ncitius gladius commissus est.\nClementia ergo non tantum honestiores sed\ntutiores praestat ornamentumque imperiorum est\nsimul et certissima salus. Quid enim est, cur reges\nconsenuerint liberisque ac nepotibus tradiderint\nregna, tyrannorum exsecrabilis ac brevis potestas\nsit ? Quid interest inter tyrannum ac regem (species\nenim ipsa fortunae ac licentia par est), nisi quod\ntyranni in voluptatem saeviunt, reges non nisi ex\ncausa ac necessitate ?\n\" Quid ergo ? Non reges quoque occidere\n\n\nsolent ? \" Sed quotiens id fieri publica utilitas\npersuadet; tyrannis saevitia cordi est. Tyrannus\nautem a rege factis distat, non nomine ; nam et\nDionysius maior iure meritoque praeferri multis\nregibus potest, et L. Sullam tyrannum appellari quid\nprohibet, cui occidendi finem fecit inopia hostium ?\nDescenderit licet e dictatura sua et se togae reddiderit, quis tamen umquam tyrannus tam avide\nhumanum sanguinem bibit quam ille, qui septem\nmilia civium Romanorum contrucidari iussit et, cum\nin vicino ad aedem Bellonae sedens exaudisset\nconclamationem tot milium sub gladio gementium,\nexterrito senatu : \" Hoc agamus,\" inquit, \" patres\nconscripti; seditiosi pauculi meo iussu occiduntur \" ?\nHoc non est mentitus ; pauci Sullae videbantur. Sed\nmox de Sulla, cum quaeremus, quomodo hostibus\nirascendum sit, utique si in hostile nomen cives et\nex eodem corpore abrupti transierint ; interim, hoc\nquod dicebam, clementia efficit, ut magnum inter\nregem tyrannumque discrimen sit, uterque licet\nnon minus armis valletur ; sed alter arma habet,\nquibus in munimentum pacis utitur, alter, ut magno\ntimore magna odia compescat, nec illas ipsas manus,\nquibus se commisit, securus adspicit.\nContrariis in\ncontraria agitur ; nam cum invisus sit, quia timetur,\n\n\ntimeri vult, quia invisus est, et illo exsecrabili versu,\nqui multos praecipites dedit, utitur :\nOderint, dum metuant,\nignarus, quanta rabies oriatur, ubi supra modum\nodia creverunt.\nTemperatus enim timor cohibet animos, adsiduus\nvero et acer et extrema admovens in audaciam\niacentes excitat et omnia experiri suadet.\nSic feras\nlinea et pinnae clusas contineant ; easdem a tergo\neques telis incessat, temptabunt fugam per ipsa,\nquae fugerant, proculcabuntque formidinem. Acer-\nrima virtus est, quam ultima necessitas extundit.\nRelinquat oportet securi aliquid metus multoque\nplus spei quam periculorum ostentet ; alioqui, ubi\nquiescenti paria metuuntur, incurrere in pericula\niuvat et aliena anima abuti.\nPlacido tranquilloque regi fida sunt auxilia\nsua, ut quibus ad communem salutem utatur,\ngloriosusque miles (publicae enim securitati se dare\noperam videt) omnem laborem libens patitur ut\nparentis custos ; at illum acerbum et sanguinarium\nnecesse est graventur stipatores sui.\nNon potest\nhabere quisquam bonae ac fidae voluntatis ministros,\nquibus in tormentis ut eculeo et ferramentis ad\nmortem paratis utitur, quibus non aliter quam bestiis\nhomines obiectat, omnibus reis aerumnosior ac\nsollicitior, ut qui homines deosque testes facinorum\nac vindices timeat, eo perductus, ut non liceat illi\n\n\nmutare mores. Hoc enim inter cetera vel pessimum\nhabet crudelitas, perseverandum est nec ad meliora\npatet regressus ; scelera enim sceleribus tuenda\nsunt. Quid autem eo infelicius, cui iam esse malo\nnecesse est ?\nO miserabilem illum, sibi certe!\nNam ceteris misereri eius nefas sit, qui caedibus ac\nrapinis potentiam exercuit, qui suspecta sibi cuncta\nreddidit tam externa quam domestica, cum arma\nmetuat, ad arma confugiens, non amicorum fidei\ncredens, non pietati liberorum ; qui, ubi circumspexit, quaeque fecit quaeque facturus est, et\nconscientiam suam plenam sceleribus ac tormentis\nadaperuit, saepe mortem timet, saepius optat,\ninvisior sibi quam servientibus.\nE contrario is, cui\ncurae sunt universa, qui alia magis, alia minus tuetur,\nnullam non rei publicae partem tamquam sui nutrit,\ninclinatus ad mitiora, etiam si ex usu est animadvertere, ostendens quam invitus aspero remedio\nmanus admoveat,\nin cuius animo nihil hostile, nihil\nefferum est, qui potentiam suam placide ac salutariter exercet approbare imperia sua civibus cupiens,\nfelix abunde sibi visus, si fortunam suam publicarit,\nsermone adfabilis, aditu accessuque facilis, vultu,\nqui maxime populos demeretur, amabilis, aequis\ndesideriis propensus, etiam iniquis non acerbus, a\ntota civitate amatur, defenditur, colitur.\nEadem de\n\n\nillo homines secreto loquuntur quae palam. Tollere\nfilios cupiunt et publicis malis sterilitas indicta\nrecluditur; bene se meriturum de liberis suis\nquisque non dubitat, quibus tale saeculum ostenderit.\nHic princeps suo beneficio tutus nihil praesidiis eget,\narma ornamenti causa habet.\nQuod ergo officium eius est ? Quod bonorum\nparentium, qui obiurgare liberos non numquam\nblande, non numquam minaciter solent, aliquando\nadmonere etiam verberibus. Numquid aliquis sanus\nfilium a prima offensa exheredat ? Nisi magnae\net multae iniuriae patientiam evicerunt, nisi plus\nest, quod timet, quam quod damnat, non accedit ad\ndecretorium stilum; multa ante temptat, quibus\ndubiam indolem et peiore iam loco positam revocet ;\nsimul deploratum est, ultima experitur. Nemo ad\nsupplicia exigenda pervenit, nisi qui remedia con-\nsumpsit.\nHoc, quod parenti, etiam principi faciendum est, quem appellavimus Patrem Patriae non\nadulatione vana adducti. Cetera enim cognomina\nhonori data sunt ; Magnos et Felices et Angustos\ndiximus et ambitiosae maiestati quidquid potuimus\ntitulorum congessimus illis hoc tribuentes ; Patrem\nquidem Patriae appellavimus, ut sciret datam sibi\npotestatem patriam, quae est temperantissima\nliberis consulens suaque post illos reponens.\nTarde\nsibi pater membra sua abscidat, etiam, cum absci-\n\n\nderit, repellere cupiat, et in abscidendo gemat\ncunctatus multum diuque ; prope est enim, ut\nlibenter damnet, qui cito ; prope est, ut inique\npuniat, qui nimis.\nTrichonem equitem Romanum memoria nostra,\nquia filium suum flagellis occiderat, populus graphiis\nin foro confodit ; vix illum Augusti Caesaris auctoritas\ninfestis tam patrum quam filiorum manibus eripuit.\nTarium, qui filium deprensum in parricidii consilio\ndamnavit causa cognita, nemo non suspexit, quod\ncontentus exilio et exilio delicato Massiliae parricidam continuit et annua illi praestitit, quanta\npraestare integro solebat ; haec liberalitas effecit,\nut, in qua civitate numquam deest patronus peioribus,\nnemo dubitaret, quin reus merito damnatus esset,\nquem is pater damnare potuisset, qui odisse non\npoterat.\nHoc ipso exemplo dabo, quem compares bono patri,\nbonum principem. Cogniturus de filio Tarius advocavit in consilium Caesarem Augustum ; venit in\nprivatos penates, adsedit, pars alieni consilii fuit,\nnon dixit : \" Immo in meam domum veniat \" ; quod\nsi factum esset, Caesaris futura erat cognitio, non\npatris.\nAudita causa excussisque omnibus, et his,\nquae adulescens pro se dixerat, et his, quibus argue-\n\n\nbatur, petit, ut sententiam suam quisque scriberet,\nne ea omnium fieret, quae Caesaris fuisset ; deinde,\npriusquam aperirentur codicilli, iuravit se Tarii,\nhominis locupletis, hereditatem non aditurum.\nDicet\naliquis : \" Pusillo animo timuit, ne videretur locum\nspei suae aperire velle filii damnatione.\" Ego contra\nsentio ; quilibet nostrum debuisset adversus opiniones\nmalignas satis fiduciae habere in bona conscientia,\nprincipes multa debent etiam famae dare. Iuravit\nse non aditurum hereditatem.\nTarius quidem eodem\ndie et alterum heredem perdidit, sed Caesar libertatem sententiae suae redemit ; et postquam approbavit gratuitam esse severitatem suam, quod\nprincipi semper curandum est, dixit relegandum, quo\npatri videretur.\nNon culleum, non serpentes, non\ncarcerem decrevit memor, non de quo censeret, sed\ncui in consilio esset; mollissimo genere poenae\ncontentum esse debere patrem dixit in filio adulescentulo impulse in id scelus, in quo se, quod proximum\nerat ab innocentia, timide gessisset ; debere illum\nab urbe et a parentis oculis submoveri.\nO dignum,\nquem in consilium patres advocarent ! O dignum,\nquem coheredem innocentibus liberis scriberent!\nHaec clementia principem decet; quocumque\nvenerit, mansuetiora omnia faciat.\n\n\nNemo regi tam vilis sit, ut illum perire non\nsentiat, qualiscumque pars imperii est.\nIn magna\nimperia ex minoribus petamus exemplum. Non\nunum est imperandi genus ; imperat princeps civibus\nsuis, pater liberis, praeceptor discentibus, tribunus\nvel centurio militibus.\nNonne pessimus pater videbitur, qui adsiduis plagis liberos etiam ex levissimis\ncausis compescet ? Uter autem praeceptor liberali-\nbus studiis dignior, qui excarnificabit discipulos, si\nmemoria illis non constiterit aut si parum agilis in\nlegendo oculus haeserit, an qui monitionibus et\nverecundia emendare ac docere malit ? Tribunum\ncenturionemque da saevum : desertores faciet,\nquibus tamen ignoscitur.\nNumquidnam aequum est\ngravius homini et durius imperari, quam imperatur\nanimalibus mutis ? Atqui equum non crebris verberibus exterret domandi peritus magister; fiet\nenim formidolosus et contumax, nisi eum blandiente\ntactu permulseris.\nIdem facit ille venator, quique\ninstituit catulos vestigia sequi quique iam exercitatis\nutitur ad excitandas vel persequendas feras : nec\ncrebro illis minatur (contundet enim animos et, quid-\nquid est indolis, comminuetur trepidatione degeneri)\nnec licentiam vagandi errandique passim concedit.\nAdicias his licet tardiora agentes iumenta, quae,\ncum ad contumeliam et miserias nata sint, nimia\nsaevitia cogantur iugum detractare.\nNullum animal morosius est, nullum maiore\narte tractandum quam homo, nulli magis parcendum.\nQuid enim est stultius quam in iumentis quidem et\ncanibus erubescere iras exercere, pessima autem\ncondicione sub homine hominem esse ? Morbis\nmedemur nec irascimur ; atqui et hic morbus est\nanimi; mollem medicinam desiderat ipsumque\nmedentem minime infestum aegro.\nMali medici\nest desperare, ne curet : idem in iis, quorum animus\nadfectus est, facere debebit is, cui tradita salus\nomnium est, non cito spem proicere nec mortifera\nsigna pronuntiare ; luctetur cum vitiis, resistat,\naliis morbum suum exprobret, quosdam molli\ncuratione decipiat citius meliusque sanaturus re-\nmediis fallentibus ; agat princeps curam non tantum\nsalutis, sed etiam honestae cicatricis.\nNulla regi\ngloria est ex saeva animadversione (quis enim\ndubitat posse ?), at contra maxima, si vim suam\ncontinet, si multos irae alienae eripuit, neminem\nsuae impendit.\nServis imperare moderate laus est. Et in\nmancipio cogitandum est, non quantum illud impune\npossit pati, sed quantum tibi permittat aequi bonique\nnatura, quae parcere etiam captivis et pretio paratis\n\n\niubet. Quanto iustius iubet hominibus liberis,\ningenuis, honestis non ut mancipiis abuti sed ut his,\nquos gradu antecedas quorumque tibi non servitus\ntradita sit, sed tutela. Servis ad statuam licet confugere ;\ncum in servum omnia liceant, est aliquid,\nquod in hominem licere commune ius animantium\nvetet. Quis non Vedium Pollionem peius oderat\nquam servi sui, quod muraenas sanguine humano\nsaginabat et eos, qui se aliquid offenderant, in\nvivarium, quid aliud quam serpentium, abici iubebat ?\nO hominem mille mortibus dignum, sive devorandos\nservos obiciebat muraenis, quas esurus erat, sive in\nhoc tantum illas alebat, ut sic aleret.\nQuemadmodum domini crudeles tota civitate\ncommonstrantur invisique et detestabiles sunt, ita\nregum et iniuria latius patet et infamia atque odium\nsaeculis traditur ; quanto autem non nasci melius\nfuit, quam numerari inter publico malo natos !\nExcogitare nemo quicquam poterit, quod\nmagis decorum regenti sit quam clementia, quo-\ncumque modo is et quocumque iure praepositus\nceteris erit. Eo scilicet formosius id esse magnificentiusque fatebimur, quo in maiore praestabitur\npotestate, quam non oportet noxiam esse, si ad\nnaturae legem componitur.\nNatura enim commenta\n\n\nest regem, quod et ex aliis animalibus licet cognoscere\net ex apibus ; quarum regi amplissimum cubile est\nmedioque ac tutissimo loco ; praeterea opere vacat\nexactor alienorum operum, et amisso rege totum\ndilabitur, nec umquam plus unum patiuntur melioremque pugna quaerunt ; praeterea insignis regi forma\nest dissimilisque ceteris cum magnitudine tum\nnitore. Hoc tamen maxime distinguitur :\niracundissimae ac pro corporis captu pugnacissimae\nsunt apes et aculeos in volnere relinquunt, rex ipse\nsine aculeo est ; noluit illum natura nec saevum esse\nnec ultionem magno constaturam petere telumque\ndetraxit et iram eius inermem reliquit.\nExemplar hoc magnis regibus ingens ; est enim\nilli mos exercere se in parvis et ingentium rerum\ndocumenta minima largiri.\nPudeat ab exiguis\nanimalibus non trahere mores, cum tanto hominum\nmoderatior esse animus debeat, quanto vehementius\nnocet. Utinam quidem eadem homini lex esset\net ira cum telo suo frangeretur nec saepius liceret\nnocere quam semel nec alienis viribus exercere\nodia ! Facile enim lassaretur furor, si per se sibi\nsatis faceret et si mortis periculo vim suam effunderet.\nSed ne nunc quidem illi cursus tutus est; tantum\nenim necesse est timeat, quantum timeri voluit, et\nmanus omnium observet et eo quoque tempore,\n\n\nquo non captatur, peti se iudicet nullumque momentum immune a metu habeat. Hanc aliquis agere\nvitam sustinet, cum liceat innoxium aliis, ob hoc\nsecurum, salutare potentiae ius laetis omnibus\ntractare ? Errat enim, si quis existimat tutum esse\nibi regem, ubi nihil a rege tutum est ; securitas\nsecuritate mutua paciscenda est.\nNon opus est\ninstruere in altum editas arces nec in adscensum\narduos colles emunire nec latera montium abscidere,\nmultiplicibus se muris turribusque saepire : salvum\nregem clementia in aperto praestabit. Unum est\ninexpugnabile munimentum amor civium.\nQuid pulchrius est quam vivere optantibus cunctis\net vota non sub custode nuncupantibus ? si paulum\nvaletudo titubavit, non spem hominum excitari,\nsed metum ? nihil esse cuiquam tam pretiosum,\nquod non pro salute praesidis sui commutatum velit ?\nO ne ille, cui contingit, ut sibi quoque vivere debeat ; in hoc adsiduis bonitatis argumentis probavit\nnon rem publicam suam esse, sed se rei publicae. Quis\nhuic audeat struere aliquod periculum ? Quis ab hoc\nnon, si possit, fortunam quoque avertere velit, sub\nquo iustitia, pax, pudicitia, securitas, dignitas florent,\nsub quo opulenta civitas copia bonorum omnium\nabundat ? Nec alio animo rectorem suum intuetur,\nquam, si di immortales potestatem visendi sui faciant,\n\n\nintueamur venerantes colentesque. Quid autem ?\nNon proximum illis locum tenet is, qui se ex deorum\nnatura gerit, beneficus ac largus et in melius potens ?\nHoc adfectare, hoc imitari decet, maximum ita\nhaberi, ut optimus simul habeare.\nA duabus causis punire princeps solet, si aut\nse vindicat aut alium. Prius de ea parte disseram,\nquae ipsum contingit ; difficilius est enim moderari,\nubi dolori debetur ultio, quam ubi exemplo.\nSupervacuum est hoc loco admonere, ne facile credat, ut\nverum excutiat, ut innocentiae faveat et, ut appareat,\nnon minorem agi rem periclitantis quam iudicis sciat;\nhoc enim ad iustitiam, non ad clementiam pertinet ;\nnunc illum hortamur, ut manifeste laesus animum\nin potestate habeat et poenam, si tuto poterit, donet,\nsi minus, temperet longeque sit in suis quam in\nalienis iniuriis exorabilior.\nNam quemadmodum\nnon est magni animi, qui de alieno liberalis est, sed\nille, qui, quod alteri donat, sibi detrahit, ita clementem vocabo non in aheno dolore facilem, sed eum,\nqui, cum suis stimulis exagitetur, non prosilit, qui\nintellegit magni animi esse iniurias in summa potentia pati nec quicquam esse gloriosius principe\nimpune laeso.\nUltio duas praestare res solet : aut solacium\n\n\nadfert ei, qui accepit iniuriam, aut in reliquum securitatem. Principis maior est fortuna, quam ut solacio\negeat, manifestiorque vis, quam ut alieno malo\nopinionem sibi virium quaerat. Hoc dico, cum ab\ninferioribus petitus violatusque est ; nam si, quos\npares aliquando habuit, infra se videt, satis vindicatus\nest. Regem et servus occidit et serpens et sagitta ;\nservavit quidem nemo nisi maior eo, quem servabat.\nUti itaque animose debet tanto munere deorum\ndandi auferendique vitam potens. In iis praesertim,\nquos scit aliquando sibi par fastigium obtinuisse,\nhoc arbitrium adeptus ultionem implevit perfecitque,\nquantum verae poenae satis erat ; perdidit enim\nvitam, qui debet, et, quisquis ex alto ad inimici pedes\nabiectus alienam de capite regnoque sententiam\nexpectavit, in servatoris sui gloriam vivit plusque\neius nomini confert incolumis, quam si ex oculis\nablatus esset. Adsiduum enim spectaculum alienae\nvirtutis est ; in triumpho cito transisset.\nSi vero\nregnum quoque suum tuto relinqui apud eum potuit\nreponique eo, unde deciderat, ingenti incremento\nsurgit laus eius, qui contentus fuit ex rege victo\nnihil praeter gloriam sumere. Hoc est etiam ex\nvictoria sua triumphare testarique nihil se, quod\n\n\ndignum esset victore, apud victos invenisse.\nCum\ncivibus et ignotis atque humilibus eo moderatius\nagendum est, quo minoris est adflixisse eos. Quibusdam libenter parcas, a quibusdam te vindicare\nfastidias et non aliter quam ab animalibus parvis sed\nobterentem inquinantibus reducenda manus est;\nat in iis, qui in ore civitatis servati punitique erunt,\noccasione notae clementiae utendum est.\nTranseamus ad alienas iniurias, in quibus\nvindicandis haec tria lex secuta est, quae princeps\nquoque sequi debet : aut ut eum, quem punit,\nemendet, aut ut poena eius ceteros meliores reddat,\naut ut sublatis malis securiores ceteri vivant. Ipsos\nfacilius emendabis minore poena ; diligentius enim\nvivit, cui aliquid integri superest. Nemo dignitati\nperditae parcit; impunitatis genus est iam non\nhabere poenae locum.\nCivitatis autem mores magis\ncorrigit parcitas animadversionum; facit enim\nconsuetudinem peccandi multitudo peccantium, et\nminus gravis nota est, quam turba damnationum\nlevat, et severitas, quod maximum remedium habet,\nadsiduitate amittit auctoritatem.\nConstituit bonos\nmores civitati princeps et vitia eluit, si patiens\neorum est, non tamquam probet, sed tamquam\ninvitus et cum magno tormento ad castigandum\nveniat. Verecundiam peccandi facit ipsa clementia\n\n\nregentis ; gravior multo poena videtur, quae a miti\nviro constituitur.\nPraeterea videbis ea saepe committi, quae\nsaepe vindicantur. Pater tuus plures intra quinquennium culleo insuit, quam omnibus saeculis\ninsutos accepimus. Multo minus audebant liberi\nnefas ultimum admittere, quam diu sine lege crimen\nfuit. Summa enim prudentia altissimi viri et rerum\nnaturae peritissimi maluerunt velut incredibile scelus\net ultra audaciam positum praeterire quam, dum\nvindicant, ostendere posse fieri; itaque parricidae\ncum lege coeperunt, et illis facinus poena monstravit ;\npessimo vero loco pietas fuit, postquam saepius\nculleos vidimus quam cruces.\nIn qua civitate raro\nhomines puniuntur, in ea consensus fit innocentiae\net indulgetur velut publico bono. Putet se innocentem esse civitas, erit ; magis irascetur a communi\nfrugalitate desciscentibus, si paucos esse eos viderit.\nPericulosum est, mihi crede, ostendere civitati,\nquanto plures mali sint.\nDicta est aliquando a senatu sententia, ut\nservos a liberis cultus distingueret ; deinde apparuit,\nquantum periculum immineret, si servi nostri numerare nos coepissent. Idem scito metuendum esse,\nsi nulli ignoscitur; cito apparebit, pars civitatis\ndeterior quanto praegravem Non minus principi\n\n\nturpia sunt multa supplicia quam medico multa\nfunera ; remissius imperanti melius paretur.\nNatura\ncontumax est humanus animus et in contrarium\natque arduum nitens sequiturque facilius quam\nducitur ; et ut generosi ac nobiles equi melius facili\nfreno reguntur, ita clementiam voluntaria innocentia\nimpetu suo sequitur, et dignam putat civitas, quam\nservet sibi. Plus itaque hac via proficitur.\nCrudelitas minime humanum malum est indignumque tam miti animo ; ferina ista rabies est\nsanguine gaudere ac vulneribus et abiecto homine\nin silvestre animal transire. Quid enim interest,\noro te, Alexander, leoni Lysimachum obicias an ipse\nlaceres dentibus tuis ? Tuum illud os est, tua illa\nferitas. O quam cuperes tibi potius ungues esse,\ntibi rictum illum edendorum hominum capacem !\nNon exigimus a te, ut manus ista, exitium familiarium\ncertissimum, ulli salutaris sit, ut iste animus ferox,\ninsatiabile gentium malum, citra sanguinem caedemque satietur ; clementia iam vocatur, ad occidendum amicum cum carnifex inter homines\neligitur.\nHoc est, quare vel maxime abominanda sit\nsaevitia, quod excedit fines primum solitos, deinde\nhumanos, nova supplicia conquirit, ingenium advocat\nut instrumenta excogitet per quae varietur atque\n\n\nextendatur dolor, delectatur malis hominum ; tunc\nilli dirus animi morbus ad insaniam pervenit ultimam,\neum crudelitas versa est in voluptatem et iam\noccidere hominem iuvat.\nMatura talem virum a\ntergo sequitur aversio, odia, venena, gladii; tam\nmultis periculis petitur, quam multorum ipse periculum est, privatisque non numquam consiliis, alias\nvero consternatione publica circumvenitur. Levis\nenim et privata pernicies non totas urbes movet ;\nquod late furere coepit et omnes appetit, undique\nconfigitur.\nSerpentes parvulae fallunt nec publice\nconquiruntur ; ubi aliqua solitam mensuram transit\net in monstrum excrevit, ubi fontes sputu inficit et,\nsi adflavit, deurit obteritque, quacumque incessit,\nballistis petitur. Possunt verba dare et evadere\npusilla mala, ingentibus obviam itur.\nSic unus aeger\nne domum quidem perturbat ; at ubi crebris mortibus\npestilentiam esse apparuit, conclamatio civitatis ac\nfuga est, et dis ipsis manus intentantur. Sub uno\naliquo tecto flamma apparuit : familia vicinique\naquam ingerunt ; at incendium vastum et multas\niam domos depastum parte urbis obruitur.\nCrudelitatem privatorum quoque serviles\nmanus sub certo crucis periculo ultae sunt ; tyrannorum gentes populique et, quorum erat malum,\n\n\net ei, quibus inminebat, exscindere adgressi sunt.\nAliquando sua praesidia in ipsos consurrexerunt\nperfidiamque et impietatem et feritatem et, quidquid\nab illis didicerant, in ipsos exercuerunt. Quid enim\npotest quisquam ab eo sperare, quem malum esse\ndocuit ? Non diu nequitia apparet nec, quantum\niubetur, peccat.\nSed puta esse tutam crudelitatem,\nquale eius regnum est ? Non aliud quam captarum\nurbium forma et terribiles facies publici metus.\nOmnia maesta, trepida, confusa ; voluptates ipsae\ntimentur; non convivia securi ineunt, in quibus\nlingua sollicite etiam ebriis custodienda est, non\nspectacula, ex quibus materia criminis ac periculi\nquaeritur. Apparentur licet magna impensa et\nregiis opibus et artificum exquisitis nominibus, quem\ntamen ludi in carcere iuvent ?\nQuod istud, di boni, malum est occidere, saevire,\ndelectari sono catenarum et civium capita decidere,\nquocumque ventum est, multum sanguinis fundere,\naspectu suo terrere ac fugare ? Quae alia vita\nesset, si leones ursique regnarent, si serpentibus\nin nos ac noxiosissimo cuique animali daretur po-\ntestas ?\nIlla rationis expertia et a nobis immanitatis\ncrimine damnata abstinent suis, et tuta est etiam\ninter feras similitudo ; horum ne a necessariis quidem\nsibi rabies temperat, sed externa suaque in aequo\n\n\nhabet, quo plus se exercitat, eo incitatior. A\nsingulorum deinde caedibus in exitia gentium serpit,\net inicere tectis ignem, aratrum vetustis urbibus\ninducere potentiam putat ; et unum occidi iubere aut\nalterum parum imperatorium credit; nisi eodem\ntempore grex miserorum sub ictu stetit, crudelitatem\nsuam in ordinem coactam putat.\nFelicitas illa multis salutem dare et ad vitam ab\nipsa morte revocare et mereri clementia civicam.\nNullum ornamentum principis fastigio dignius pulchriusque est quam illa corona ob cives servatos, non\nhostilia arma detracta victis, non currus barbarorum\nsanguine cruenti, non parta bello spolia. Haec\ndivina potentia est gregatim ac publice servare;\nmultos quidem occidere et indiscretos incendii ac\nruinae potentia est.\nUt de clementia scriberem. Nero Caesar, una\nme vox tua maxime compulit, quam ego non sine\nadmiratione et, cum diceretur, audisse memini et\ndeinde aliis narrasse, vocem generosam, magni\nanimi, magnae lenitatis, quae non composita nec\nalienis auribus data subito erupit et bonitatem tuam\neum fortuna tua litigantem in medium adduxit.\nAnimadversurus in latrones duos Burrus praefectus\ntuus, vir egregius et tibi principi natus, exigebat\na te, scriberes, in quos et ex qua causa animadverti\nvelles; hoc saepe dilatum ut aliquando fieret,\ninstabat. Invitus invito cum chartam protulisset\ntraderetque, exclamasti: \" Vellem litteras ne-\nscirem !\n\" O dignam vocem, quam audirent omnes\ngentes, quae Romanum imperium incolunt quaeque\niuxta iacent dubiae libertatis quaeque se contra\nviribus aut animis attollunt! O vocem in con-\n\n\ntionem omnium mortalium mittendam, in cuius\nverba principes regesque iurarent ! O vocem publica\ngeneris humani innocentia dignam, cui redderetur\nantiquum illud saeculum !\nNunc profecto consentire decebat ad aequum bonumque expulsa alieni\ncupidine, ex qua omne animi malum oritur, pietatem\nintegritatemque cum fide ac modestia resurgere et\nvitia diuturno abusa regno dare tandem felici ac\npuro saeculo locum.\nFuturum hoc. Caesar, ex magna parte sperare\net confidere libet. Tradetur ista animi tui mansuetudo diffundeturque paulatim per omne imperii\ncorpus, et cuncta in similitudinem tuam formabuntur.\nA capite bona valetudo : inde omnia vegeta sunt\natque erecta aut languore demissa, prout animus\neorum vivit aut marcet. Erunt cives, erunt socii\ndigni hac bonitate, et in totum orbem recti mores\nrevertentur ; parcetur ubique manibus tuis.\nDiutius\nme morari hic patere, non ut blandum auribus tuis\n(nec enim hic mihi mos est ; maluerim veris offendere\nquam placere adulando) ; quid ergo est ? Praeter\nid, quod bene factis dictisque tuis quam familiarissimum esse te cupio, ut, quod nunc natura et impetus\nest, fiat iudicium, illud mecum considero multas\nvoces magnas, sed detestabiles, in vitam humanam\npervenisse celebresque vulgo ferri, ut illam :\n\" Oderint, dum metuant,\" cui Graecus versus similis\n\n\nest, qui se mortuo terram misceri ignibus iubet, et\nalia huius notae.\nAc nescio quomodo ingenia in\nimmani et invisa materia secundiore ore expresserunt\nsensus vehementes et concitatos ; nullam adhuc\nvocem audii ex bono lenique animosam. Quid ergo\nest ? Ut raro, invitus et cum magna cunctatione,\nita aliquando scribas necesse est istud, quod tibi in\nodium litteras adduxit, sed, sicut facis, cum magna\ncunctatione, cum multis dilationibus.\nEt ne forte decipiat nos speciosum clementiae\nnomen aliquando et in contrarium abducat, videamus,\nquid sit clementia qualisque sit et quos fines habeat.\nClementia est temperantia animi in potestate\nulciscendi vel lenitas superioris adversus inferiorem\nin constituendis poenis. Plura proponere tutius\nest, ne una finitio parum rem comprehendat et, ut\nita dicam, formula excidat ; itaque dici potest et\ninclinatio animi ad lenitatem in poena exigenda.\nIlla finitio contradictiones inveniet, quamvis maxime\nad verum accedat, si dixerimus clementiam esse\nmoderationem aliquid ex merita ac debita poena\nremittentem : reclamabitur nullam virtutem cuiquam minus debito facere. Atqui hoc omnes\nintellegunt clementiam esse, quae se flectit citra id,\nquod merito constitui posset.\nHuic contrariam imperiti putant severitatem ;\n\n\nsed nulla virtus virtuti contraria est. Quid ergo\nopponitur clementiae ? Crudelitas, quae nihil aliud\nest quam atrocitas animi in exigendis poenis. \" Sed\nquidam non exigunt poenas, crudeles tamen sunt,\ntamquam qui ignotos homines et obvios non in\ncompendium, sed occidendi causa occidunt nec interficere contenti saeviunt, ut Busiris ille et Procrustes\net piratae, qui captos verberant et in ignem vivos\nimponunt.\" Haec crudelitas quidem ;\nsed quia nec\nultionem sequitur (non enim laesa est) nec peccato\nalicui irascitur (nullum enim antecessit crimen),\nextra finitionem nostram cadit ; finitio enim continebat in poenis exigendis intemperantiam animi.\nPossumus dicere non esse hanc crudelitatem, sed\nferitatem, cui voluptati saevitia est; possumus\ninsaniam vocare : nam varia sunt genera eius et\nnullum certius, quam quod in caedes hominum et\nlancinationes pervenit.\nIllos ergo crudeles vocabo,\nqui puniendi causam habent, modum non habent,\nsicut in Phalari, quem aiunt non quidem in homines\ninnocentes, sed super humanum ac probabilem\nmodum saevisse. Possumus effugere cavillationem\net ita finire, ut sit crudelitas inclinatio animi ad\nasperiora. Hanc clementia repellit longe iussam\nstare a se ; cum severitate illi convenit.\nAd rem pertinet quaerere hoc loco, quid sit\nmisericordia; plerique enim ut virtutem eam\nlaudant et bonum hominem vocant misericordem.\nEt haec vitium animi est. Utraque circa severitatem\ncircaque clementiam posita sunt, quae vitare debemus ; per speciem enim severitatis in crudelitatem\n\n\nincidimus, per speciem clementiae in misericordiam.\nIn hoc leviore periculo erratur, sed par error est a\nvero recedendum.\nErgo quemadmodum religio\ndeos colit, superstitio violat, ita clementiam mansuetudinemque omnes boni viri praestabunt, misericordiam autem vitabunt ; est enim vitium pusilli\nanimi ad speciem alienorum malorum succidentis.\nItaque pessimo cuique familiarissima est ; anus et\nmulierculae sunt, quae lacrimis nocentissimorum\nmoventur, quae, si liceret, carcerem effringerent.\nMisericordia non causam, sed fortunam spectat;\nclementia rationi accedit.\nScio male audire apud imperitos sectam Stoicorum\ntamquam duram nimis et minime principibus regibusque bonum daturam consilium; obicitur illi,\nquod sapientem negat misereri, negat ignoscere.\nHaec, si per se ponantur, invisa sunt ; videntur\nenim nullam relinquere spem humanis erroribus,\nsed omnia delicta ad poenam deducere.\nQuod si\nest, quidnam haec scientia, quae dediscere humanitatem iubet portumque adversus fortunam certissimum mutuo auxilio cludit ? Sed nulla secta\nbenignior leniorque est, nulla amantior hominum\net communis boni attentior, ut propositum sit usui\nesse et auxilio nec sibi tantum, sed universis sin-\ngulisque consulere.\nMisericordia est aegritudo animi\nob alienarum miseriarum speciem aut tristitia ex\nalienis malis contracta, quae accidere immerentibus\n\n\ncredit ; aegritudo autem in sapientem virum non\ncadit ; serena eius mens est, nec quicquam incidere\npotest, quod illam obducat. Nihilque aeque hominem quam magnus animus decet; non potest\nautem magnus esse idem ac maestus. Maeror contundit mentes, abicit, contrahit ;\nhoc sapienti ne\nin suis quidem accidet calamitatibus, sed omnem\nfortunae iram reverberabit et ante se franget;\neandem semper faciem servabit, placidam, inconcussam, quod facere non posset, si tristitiam reciperet.\nAdice, quod sapiens et providet et in expedito\nconsilium habet; numquam autem liquidum socerumque ex turbido venit. Tristitia inhabilis est\nad dispiciendas res, utilia excogitanda, periculosa\nvitanda, aequa aestimanda ; ergo non miseretur,\nquia id sine miseria animi non fit.\nCetera omnia,\nquae, qui miserentur, volo facere, libens et altus\nanimo faciet ; succurret alienis lacrimis, non accedet ;\ndabit manum naufrago, exuli hospitium, egenti\nstipem, non hanc contumeliosam, quam pars maior\nhorum, qui misericordes videri volunt, abicit et\nfastidit, quos adiuvat, contingique ab iis timet, sed\nut homo homini ex communi dabit ; donabit lacrimis\nmaternis filium et catenas solvi iubebit et ludo\neximet et cadaver etiam noxium sepeliet, sed faciet\nista tranquilla mente, vultu suo.\nErgo non miserebitur sapiens, sed succurret, sed proderit, in com-\n\n\nmune auxilium natus ac bonum publicum, ex quo\ndabit cuique partem. Etiam ad calamitosos pro\nportione improbandosque et emendandos bonitatem\nsuam permittet ; adflictis vero et forte laborantibus\nmulto libentius subveniet. Quotiens poterit, fortunae intercedet ; ubi enim opibus potius utetur\naut viribus, quam ad restituenda, quae casus impulit ?\nVultum quidem non deiciet nec animum ob erus\nalicuius aridum aut pannosam maciem et innixam\nbaculo senectutem; ceterum omnibus dignis proderit\net deorum more calamitosos propitius respiciet.\nMisericordia vicina est miseriae; habet enim\naliquid trahitque ex ea. Imbecillos oculos esse scias,\nqui ad alienam lippitudinem et ipsi subfunduntur,\ntam mehercules quam morbum esse, non hilaritatem,\nsemper adridere ridentibus et ad omnium oscitationem ipsum quoque os diducere; misericordia\nvitium est animorum nimis miseria paventium, quam\nsi quis a sapiente exigit, prope est, ut lamentationem\nexigat et in alienis funeribus gemitus.\n\" At quare non ignoscet ? \" Agedum constituamus nunc quoque, quid sit venia, et sciemus\ndari illam a sapiente non debere. Venia est poenae\nmeritae remissio. Hanc sapiens quare non debeat\ndare, reddunt rationem diutius, quibus hoc propositum est; ego ut breviter tamquam in alieno\n\n\niudicio dicam : \"Ei ignoscitur, qui puniri debuit ;\nsapiens autem nihil facit, quod non debet, nihil\npraetermittit, quod debet ; itaque poenam, quam\nexigere debet, non donat.\nSed illud, quod ex venia\nconsequi vis, honestiore tibi via tribuet; parcet\nenim sapiens, consulet et corriget; idem faciet,\nquod, si ignosceret, nec ignoscet, quoniam, qui\nignoscit, fatetur aliquid se, quod fieri debuit, omisisse.\nAliquem verbis tantum admonebit, poena non\nadficiet aetatem eius emendabilem intuens; aliquem invidia criminis manifeste laborantem iubebit\nincolumem esse, quia deceptus est, quia per vinum\nlapsus ; hostes dimittet salvos, aliquando etiam\nlaudatos, si honestis causis pro fide, pro foedere,\npro libertate in bellum acciti sunt.\nHaec omnia\nnon veniae, sed clementiae opera sunt. Clementia\nliberum arbitrium habet ; non sub formula, sed ex\naequo et bono iudicat ; et absolvere illi licet et,\nquanti vult, taxare litem. Nihil ex his facit, tamquam iusto minus fecerit, sed tamquam id, quod\nconstituit, iustissimum sit. Ignoscere autem est,\nquem iudices puniendum, non punire ; venia debitae\npoenae remissio est. Clementia hoc primum praestat, ut, quos dimittit, nihil aliud illos pati debuisse\npronuntiet ; plenior est quam venia, honestior est.\nDe verbo, ut mea fert opinio, controversia est, de\nre quidem convenit. Sapiens multa remittet, multos\nparum sani, sed sanabilis ingenii servabit. Agricolas\nbonos mutabitur, qui non tantum rectas procerasque\narbores colunt ; illis quoque, quas aliqua depravavit\ncausa, adminicula, quibus derigantur, applicant;\nalias circumcidunt, ne proceritatem rami premant,\nquasdam infirmas vitio loci nutriunt, quibusdam\naliena umbra laborantibus caelum aperiunt.\nVidebit,\nquod ingenium qua ratione tractandum sit, quo modo\nin rectum prava Sectantur.\"\nHildebertus Cenomanensis ep. 1.3 (CLXXI. 145 Mign.)\nDe clementia quoque compendiosa principibus capitula\nSeneca evigilavit, in quibus ideo brevitatem dilexit non\nobscuram, ut magnis occupatos legere non taederet. Ea\nigitur pro te et ad te suscepta suscipe atque recordare,\nquae dudum didiceris ex te et per te. Pauca ea sunt :\n\nClementiae est aliquid ultrici detrahere sententiae.\nQuisquis nihil reatus impunitum relinquit, delinquit.\nCulpa est totam persequi culpam. Immisericordem\nprofitetur, cui quicquid licet, libet.\nGloriosa virtus est in principe citra punire\nquam liceat. Virtus est ad vindictam necessitate\ntrahi, non voluntate venire. Magnum quid et\ndivinum sapit offensus clemens.\nItem : Bonus princeps neminem sine poena punit,\nneminem sine dolore proscribit. Bonus princeps ita\ncrimen insequitur, ut quem punit, hominem reminiscatur.\nItem : Bonus princeps sibi dominatur, populo\nservit, nullius sanguinem contemnit : inimici est,\nsed eius, qui amicus fieri potest ; nocentis est, sed\nhominis. Cuiuscumque sit, quia non potuit dare,\ncrimen putat auferre. Ideo quotiens funditur,\nconfunditur.\n","locs":[{"loc":"urn:cts:latinLit:phi1017.phi014:1.1.1","start":0,"length":485},{"loc":"urn:cts:latinLit:phi1017.phi014:1.1.2","start":485,"length":676},{"loc":"urn:cts:latinLit:phi1017.phi014:1.1.3","start":1161,"length":440},{"loc":"urn:cts:latinLit:phi1017.phi014:1.1.4","start":1601,"length":403},{"loc":"urn:cts:latinLit:phi1017.phi014:1.1.5","start":2004,"length":519},{"loc":"urn:cts:latinLit:phi1017.phi014:1.1.6","start":2523,"length":397},{"loc":"urn:cts:latinLit:phi1017.phi014:1.1.7","start":2920,"length":531},{"loc":"urn:cts:latinLit:phi1017.phi014:1.1.8","start":3451,"length":250},{"loc":"urn:cts:latinLit:phi1017.phi014:1.1.9","start":3701,"length":333},{"loc":"urn:cts:latinLit:phi1017.phi014:1.2.1","start":4034,"length":682},{"loc":"urn:cts:latinLit:phi1017.phi014:1.2.2","start":4716,"length":428},{"loc":"urn:cts:latinLit:phi1017.phi014:1.3.1","start":5144,"length":393},{"loc":"urn:cts:latinLit:phi1017.phi014:1.3.2","start":5537,"length":398},{"loc":"urn:cts:latinLit:phi1017.phi014:1.3.3","start":5935,"length":790},{"loc":"urn:cts:latinLit:phi1017.phi014:1.3.4","start":6725,"length":298},{"loc":"urn:cts:latinLit:phi1017.phi014:1.3.5","start":7023,"length":602},{"loc":"urn:cts:latinLit:phi1017.phi014:1.4.1","start":7625,"length":431},{"loc":"urn:cts:latinLit:phi1017.phi014:1.4.2","start":8056,"length":367},{"loc":"urn:cts:latinLit:phi1017.phi014:1.4.3","start":8423,"length":403},{"loc":"urn:cts:latinLit:phi1017.phi014:1.5.1","start":8826,"length":438},{"loc":"urn:cts:latinLit:phi1017.phi014:1.5.2","start":9264,"length":265},{"loc":"urn:cts:latinLit:phi1017.phi014:1.5.3","start":9529,"length":377},{"loc":"urn:cts:latinLit:phi1017.phi014:1.5.4","start":9906,"length":496},{"loc":"urn:cts:latinLit:phi1017.phi014:1.5.5","start":10402,"length":417},{"loc":"urn:cts:latinLit:phi1017.phi014:1.5.6","start":10819,"length":289},{"loc":"urn:cts:latinLit:phi1017.phi014:1.5.7","start":11108,"length":351},{"loc":"urn:cts:latinLit:phi1017.phi014:1.6.1","start":11459,"length":385},{"loc":"urn:cts:latinLit:phi1017.phi014:1.6.2","start":11844,"length":215},{"loc":"urn:cts:latinLit:phi1017.phi014:1.6.3","start":12059,"length":272},{"loc":"urn:cts:latinLit:phi1017.phi014:1.6.4","start":12331,"length":134},{"loc":"urn:cts:latinLit:phi1017.phi014:1.7.1","start":12465,"length":319},{"loc":"urn:cts:latinLit:phi1017.phi014:1.7.2","start":12784,"length":408},{"loc":"urn:cts:latinLit:phi1017.phi014:1.7.3","start":13192,"length":454},{"loc":"urn:cts:latinLit:phi1017.phi014:1.7.4","start":13646,"length":210},{"loc":"urn:cts:latinLit:phi1017.phi014:1.8.1","start":13856,"length":470},{"loc":"urn:cts:latinLit:phi1017.phi014:1.8.2","start":14326,"length":329},{"loc":"urn:cts:latinLit:phi1017.phi014:1.8.3","start":14655,"length":231},{"loc":"urn:cts:latinLit:phi1017.phi014:1.8.4","start":14886,"length":232},{"loc":"urn:cts:latinLit:phi1017.phi014:1.8.5","start":15118,"length":407},{"loc":"urn:cts:latinLit:phi1017.phi014:1.8.6","start":15525,"length":211},{"loc":"urn:cts:latinLit:phi1017.phi014:1.8.7","start":15736,"length":340},{"loc":"urn:cts:latinLit:phi1017.phi014:1.9.1","start":16076,"length":390},{"loc":"urn:cts:latinLit:phi1017.phi014:1.9.2","start":16466,"length":238},{"loc":"urn:cts:latinLit:phi1017.phi014:1.9.3","start":16704,"length":284},{"loc":"urn:cts:latinLit:phi1017.phi014:1.9.4","start":16988,"length":378},{"loc":"urn:cts:latinLit:phi1017.phi014:1.9.5","start":17366,"length":320},{"loc":"urn:cts:latinLit:phi1017.phi014:1.9.6","start":17686,"length":471},{"loc":"urn:cts:latinLit:phi1017.phi014:1.9.7","start":18157,"length":386},{"loc":"urn:cts:latinLit:phi1017.phi014:1.9.8","start":18543,"length":339},{"loc":"urn:cts:latinLit:phi1017.phi014:1.9.9","start":18882,"length":251},{"loc":"urn:cts:latinLit:phi1017.phi014:1.9.10","start":19133,"length":578},{"loc":"urn:cts:latinLit:phi1017.phi014:1.9.11","start":19711,"length":561},{"loc":"urn:cts:latinLit:phi1017.phi014:1.10.1","start":20272,"length":559},{"loc":"urn:cts:latinLit:phi1017.phi014:1.10.2","start":20831,"length":175},{"loc":"urn:cts:latinLit:phi1017.phi014:1.10.3","start":21006,"length":470},{"loc":"urn:cts:latinLit:phi1017.phi014:1.10.4","start":21476,"length":145},{"loc":"urn:cts:latinLit:phi1017.phi014:1.11.1","start":21621,"length":469},{"loc":"urn:cts:latinLit:phi1017.phi014:1.11.2","start":22090,"length":478},{"loc":"urn:cts:latinLit:phi1017.phi014:1.11.3","start":22568,"length":210},{"loc":"urn:cts:latinLit:phi1017.phi014:1.11.4","start":22778,"length":417},{"loc":"urn:cts:latinLit:phi1017.phi014:1.12.1","start":23195,"length":343},{"loc":"urn:cts:latinLit:phi1017.phi014:1.12.2","start":23538,"length":392},{"loc":"urn:cts:latinLit:phi1017.phi014:1.12.3","start":23930,"length":488},{"loc":"urn:cts:latinLit:phi1017.phi014:1.12.4","start":24418,"length":388},{"loc":"urn:cts:latinLit:phi1017.phi014:1.12.5","start":24806,"length":387},{"loc":"urn:cts:latinLit:phi1017.phi014:1.13.1","start":25193,"length":276},{"loc":"urn:cts:latinLit:phi1017.phi014:1.13.2","start":25469,"length":533},{"loc":"urn:cts:latinLit:phi1017.phi014:1.13.3","start":26002,"length":455},{"loc":"urn:cts:latinLit:phi1017.phi014:1.13.4","start":26457,"length":239},{"loc":"urn:cts:latinLit:phi1017.phi014:1.13.5","start":26696,"length":385},{"loc":"urn:cts:latinLit:phi1017.phi014:1.13.6","start":27081,"length":298},{"loc":"urn:cts:latinLit:phi1017.phi014:1.14.1","start":27379,"length":540},{"loc":"urn:cts:latinLit:phi1017.phi014:1.14.2","start":27919,"length":425},{"loc":"urn:cts:latinLit:phi1017.phi014:1.14.3","start":28344,"length":219},{"loc":"urn:cts:latinLit:phi1017.phi014:1.15.1","start":28563,"length":205},{"loc":"urn:cts:latinLit:phi1017.phi014:1.15.2","start":28768,"length":414},{"loc":"urn:cts:latinLit:phi1017.phi014:1.15.3","start":29182,"length":308},{"loc":"urn:cts:latinLit:phi1017.phi014:1.15.4","start":29490,"length":300},{"loc":"urn:cts:latinLit:phi1017.phi014:1.15.5","start":29790,"length":298},{"loc":"urn:cts:latinLit:phi1017.phi014:1.15.6","start":30088,"length":231},{"loc":"urn:cts:latinLit:phi1017.phi014:1.15.7","start":30319,"length":327},{"loc":"urn:cts:latinLit:phi1017.phi014:1.16.1","start":30646,"length":270},{"loc":"urn:cts:latinLit:phi1017.phi014:1.16.2","start":30916,"length":182},{"loc":"urn:cts:latinLit:phi1017.phi014:1.16.3","start":31098,"length":405},{"loc":"urn:cts:latinLit:phi1017.phi014:1.16.4","start":31503,"length":236},{"loc":"urn:cts:latinLit:phi1017.phi014:1.16.5","start":31739,"length":429},{"loc":"urn:cts:latinLit:phi1017.phi014:1.17.1","start":32168,"length":357},{"loc":"urn:cts:latinLit:phi1017.phi014:1.17.2","start":32525,"length":401},{"loc":"urn:cts:latinLit:phi1017.phi014:1.17.3","start":32926,"length":170},{"loc":"urn:cts:latinLit:phi1017.phi014:1.18.1","start":33096,"length":412},{"loc":"urn:cts:latinLit:phi1017.phi014:1.18.2","start":33508,"length":425},{"loc":"urn:cts:latinLit:phi1017.phi014:1.18.3","start":33933,"length":243},{"loc":"urn:cts:latinLit:phi1017.phi014:1.19.1","start":34176,"length":304},{"loc":"urn:cts:latinLit:phi1017.phi014:1.19.2","start":34480,"length":414},{"loc":"urn:cts:latinLit:phi1017.phi014:1.19.3","start":34894,"length":367},{"loc":"urn:cts:latinLit:phi1017.phi014:1.19.4","start":35261,"length":368},{"loc":"urn:cts:latinLit:phi1017.phi014:1.19.5","start":35629,"length":472},{"loc":"urn:cts:latinLit:phi1017.phi014:1.19.6","start":36101,"length":251},{"loc":"urn:cts:latinLit:phi1017.phi014:1.19.7","start":36352,"length":246},{"loc":"urn:cts:latinLit:phi1017.phi014:1.19.8","start":36598,"length":519},{"loc":"urn:cts:latinLit:phi1017.phi014:1.19.9","start":37117,"length":188},{"loc":"urn:cts:latinLit:phi1017.phi014:1.20.1","start":37305,"length":195},{"loc":"urn:cts:latinLit:phi1017.phi014:1.20.2","start":37500,"length":398},{"loc":"urn:cts:latinLit:phi1017.phi014:1.20.3","start":37898,"length":339},{"loc":"urn:cts:latinLit:phi1017.phi014:1.21.1","start":38237,"length":463},{"loc":"urn:cts:latinLit:phi1017.phi014:1.21.2","start":38700,"length":546},{"loc":"urn:cts:latinLit:phi1017.phi014:1.21.3","start":39246,"length":301},{"loc":"urn:cts:latinLit:phi1017.phi014:1.21.4","start":39547,"length":347},{"loc":"urn:cts:latinLit:phi1017.phi014:1.22.1","start":39894,"length":416},{"loc":"urn:cts:latinLit:phi1017.phi014:1.22.2","start":40310,"length":252},{"loc":"urn:cts:latinLit:phi1017.phi014:1.22.3","start":40562,"length":279},{"loc":"urn:cts:latinLit:phi1017.phi014:1.23.1","start":40841,"length":571},{"loc":"urn:cts:latinLit:phi1017.phi014:1.23.2","start":41412,"length":303},{"loc":"urn:cts:latinLit:phi1017.phi014:1.24.1","start":41715,"length":387},{"loc":"urn:cts:latinLit:phi1017.phi014:1.24.2","start":42102,"length":302},{"loc":"urn:cts:latinLit:phi1017.phi014:1.25.1","start":42404,"length":640},{"loc":"urn:cts:latinLit:phi1017.phi014:1.25.2","start":43044,"length":370},{"loc":"urn:cts:latinLit:phi1017.phi014:1.25.3","start":43414,"length":333},{"loc":"urn:cts:latinLit:phi1017.phi014:1.25.4","start":43747,"length":283},{"loc":"urn:cts:latinLit:phi1017.phi014:1.25.5","start":44030,"length":307},{"loc":"urn:cts:latinLit:phi1017.phi014:1.26.1","start":44337,"length":454},{"loc":"urn:cts:latinLit:phi1017.phi014:1.26.2","start":44791,"length":461},{"loc":"urn:cts:latinLit:phi1017.phi014:1.26.3","start":45252,"length":307},{"loc":"urn:cts:latinLit:phi1017.phi014:1.26.4","start":45559,"length":536},{"loc":"urn:cts:latinLit:phi1017.phi014:1.26.5","start":46095,"length":421},{"loc":"urn:cts:latinLit:phi1017.phi014:2.1.1","start":46516,"length":332},{"loc":"urn:cts:latinLit:phi1017.phi014:2.1.2","start":46848,"length":307},{"loc":"urn:cts:latinLit:phi1017.phi014:2.1.3","start":47155,"length":353},{"loc":"urn:cts:latinLit:phi1017.phi014:2.1.4","start":47508,"length":237},{"loc":"urn:cts:latinLit:phi1017.phi014:2.2.1","start":47745,"length":432},{"loc":"urn:cts:latinLit:phi1017.phi014:2.2.2","start":48177,"length":534},{"loc":"urn:cts:latinLit:phi1017.phi014:2.2.3","start":48711,"length":370},{"loc":"urn:cts:latinLit:phi1017.phi014:2.3.1","start":49081,"length":450},{"loc":"urn:cts:latinLit:phi1017.phi014:2.3.2","start":49531,"length":321},{"loc":"urn:cts:latinLit:phi1017.phi014:2.4.1","start":49852,"length":488},{"loc":"urn:cts:latinLit:phi1017.phi014:2.4.2","start":50340,"length":428},{"loc":"urn:cts:latinLit:phi1017.phi014:2.4.3","start":50768,"length":361},{"loc":"urn:cts:latinLit:phi1017.phi014:2.4.4","start":51129,"length":410},{"loc":"urn:cts:latinLit:phi1017.phi014:2.5.1","start":51539,"length":445},{"loc":"urn:cts:latinLit:phi1017.phi014:2.5.2","start":51984,"length":324},{"loc":"urn:cts:latinLit:phi1017.phi014:2.5.3","start":52308,"length":319},{"loc":"urn:cts:latinLit:phi1017.phi014:2.5.4","start":52627,"length":404},{"loc":"urn:cts:latinLit:phi1017.phi014:2.5.5","start":53031,"length":214},{"loc":"urn:cts:latinLit:phi1017.phi014:2.6.1","start":53245,"length":276},{"loc":"urn:cts:latinLit:phi1017.phi014:2.6.2","start":53521,"length":505},{"loc":"urn:cts:latinLit:phi1017.phi014:2.6.3","start":54026,"length":606},{"loc":"urn:cts:latinLit:phi1017.phi014:2.6.4","start":54632,"length":437},{"loc":"urn:cts:latinLit:phi1017.phi014:2.7.1","start":55069,"length":457},{"loc":"urn:cts:latinLit:phi1017.phi014:2.7.2","start":55526,"length":559},{"loc":"urn:cts:latinLit:phi1017.phi014:2.7.3","start":56085,"length":515},{"loc":"urn:cts:latinLit:phi1017.phi014:2.7.4","start":56600,"length":451},{"loc":"urn:cts:latinLit:phi1017.phi014:2.7.5","start":57051,"length":1192}]}
